唐故府別將秦府君夫人太原王氏墓誌之銘並序府君諱愛，先望咸陽人也，顓頊之胤緒，穆公之苗裔，分派流移，散居方面，因遠祖宦游，即為壺關人焉，曾祖諱鐘，志氣弘略，名著有聞，以受上柱國，祖諱力，獨步於方外，以受上護國，父諱貞，功成盡節，事感殊恩，棄世皈緇，三代承襲，各爰墳域，皆注銘志矣，府君幼稟庭訓，夙承義方，終始不渝，禮樂出眾，家宗孝悌，信行遐宣，遊藝依仁，操不逾節，翱翔雲外，安閒樂居，宗族遵其楷模，鄉黨稱其令范，以受府別將，享年六十有六，以元和十二年季春之後，忽加疾疹，藥石無功，以其年仲秋中旬有八終於私第，孤子二人，攀號泣血，觸地無容，竭忠孝於家國，嗣子晏，不墜嚴訓，精藝弓裘，報效之誠緒，以鴻驢卿賜紫金魚袋上柱國，次子，溫恭色養，立性有規，里閭稱善，孀妻劉氏，哀號殞絕，哽咽增悲，擗叩地，顏無光輝，鸞鏡獨舞，雙劍一虧，次新婦王氏，攀號慟絕，涕淚徘徊，哀孫有二，悲哉，夫人王氏，笄年伉儷，以仕秦門，卅餘年，婦禮不虧於孝道，守閨閫無越於母儀，令淑余芳，輝光內外，享年五十有六，以元和二年二月十五日終於家室，克今吉辰，再舉合祔，次新婦吳氏，享年一十有八，以元和二年十二月中旬有一終矣，權殯村西南半里已埃後，其大新婦路氏，去元和十一年三月廿二日終，權穸於大塋之左，日居月諸，遂求安厝，筮卜葉從，宜用其年，九月廿三日葬於本邑三老之里祥鹿觀東北半里平原禮也，其原盤龍央掌，塋兆股肱，東瞻馬駒之嶺，紫氣發於丹霄，西望梨避之山，白雲生於遠岫，南觀雄狐之穴，朱鳥成池，北倚仙君之阜，玄武登天，恐後陵谷變移，紀得遺芳，刊石勒銘，永旌不朽，其銘曰，克生懿德，樂道親人，心明八水，玉潤三春，擇及子孫，善流餘慶，丹桂叢芳，寒松交映，龜筮葉卜，宅兆高原，名注白簡，身奄黃泉，嗣次絕漿，攀號泣血，鬱鬱佳城，蒼蒼松月，
巨唐故華山處士天水趙府君墓誌銘並序楊通玄撰處士諱進誠，無別字，其先天水人也，造父之後，與秦同祖，封於趙邑，因封為氏，春秋時晉之賢大夫宣子之裔孫，皇考諱興，奉天定難功臣，上柱國，處士即功臣之長子也，風雅豁達，器宇宏博，文行忠信，不學生知，孝敬謙和，如授天賜，修身以禮讓，教子以義方，不習文有儒行之美，不從宦有高潔之風，開迎賓，貧濟乏，皆可美而志之，先師云，有仁德必得其壽，處士得壽矣，必得其祿，處士屋潤矣，謀生之道，足以自安，修短之期，難逭時數，嗚呼哀哉，以大中乙亥祀四月廿二日寢疾，終於華陰孝義鄉拾級里之別業，享年七十九，夫人太原王氏，周靈王王子晉之後，晉龍驤將軍之裔孫，笄冠良疋也，夫人自結縭來歸，恪慎明訓，禮備榛栗，告虔君姑，婦道彰明，母儀淑順，上天不惠，積善罹殃，夫人與處士相次終歿，以大中八年五月五日終於拾級里私第，享年七十七，處士生二男二女焉，長男宗慶，年卅九，先於家君一期而歿，次子宗並失怙恃，又喪長兄，瞿瞿皇皇，觸目摧絕，長女適於惠氏，送終備儀，次女娉於蒯氏，不幸短命，宗即以乙亥年八月丙申遷祔於先塋之次，禮也，通玄接處士道義相知，契為交友，寢門之慟，以志賢德，銘曰，英賢府君，特立不群，淑德夫人，令順嘉姻，積善無徵，上天不惠，夫人其亡，府君即世，長子既亡，仲子居喪，目泣柴血，絕曾漿，馮夷古原，太華東崗，馬鬣封墳，地久天長，志之琬琰，今古傳芳，
唐故太原王府君墓誌銘並序仁固成名，孝為德本，仁與孝遠乎哉，府君包焉，莫之京也，府君守左領軍衛太原府豐川府折衝都尉員外諱守廉，字守廉，望本太原，蓋遠祖也，宦游上黨，子孫因而家焉，既族分皇派流可知，歷代英賢，具如國史，祖諱崇貞，翁諱，皆體仁以行已，率義以藩身，終焉賁於丘隴，死而不朽，祖夫人侯氏，年壽月日闕而不書，考諱廉好道不仕，賁於丘園，克己復禮，移孝為忠，擇善賢，謹身節用，歲不我與，年七旬有七，以元和六年八月十六日寢疾而終，嗣子奉國，次子奉林，式奉禮經，以擇松賈，今為葬備，卜其宅兆，以考歿之年寅卯歲秋九月十七日合葬於壺關縣南仙鄉集村北平原禮也，恐陵谷變改，克石為志，以為銘曰，府君雲儲之孫，聖人之後，生祖考伯夫人一墳四，克石為銘，以志不朽，
巨唐故朝議郎上柱國豪州定遠縣令楊府君墓誌銘並序夫冥冥九泉，眇眇千載，松楸已折，丘隴將平，代絕祠祭，時遭穿發，庶盛德不朽，為人所知，識茲幽靈，存此神兆者，莫近乎志焉，故豪州定遠縣令弘農楊府君諱高仁，字子音，祖凱，父禮，河南洛陽人也，受封命氏，出自關西，因官遂家，居止洛北，常多軒冕，繼有英賢，公天骨挺生，風神恬灑，智謀劍利，心識鏡明，果於立身，達於從政，初宿衛調選，解褐拜均州司倉，庚積盈，人和俗阜，次鈴衡超授任薛王府士曹參軍，文參曳裙，敬洽置醴，罷職選補豪州定遠縣令，聖急宣化，精求良宰，志勤匡飾，甘就屈資，蘭芳無幽，邑小能理，仍嬰劉楨之疾，不下密賤之堂，而教遠矣，於時女並有行，同尚子之畢娶，官未及滿，似邴生之請歸，公疹彌留，以開元十五年七月廿八日終於豪州之墩，人吏哭送，朋寮涕零，魂歸故鄉，葬卜新域，以其年十月廿三日遷窆於北邙之田也，夫人太原王氏，先以景龍四年六月十日卒，亦同祔焉，辭帝里之城池，對空山之川谷，一扃窀穸，長隔幽明，公有六女二男，適人者恨絕歸寧，捨家者悲睽色養，幼子主喪而未解，繼室孀居而可哀，孺慕辟號，痛心在目，走之多幸，家眷嘉姻，承親既阻於淮湖，喪偶尚經於離別，女之嫁兮公不見，公子化兮女已亡，何孤昊天，永生死，敢銘幽壤，知義存焉，銘曰，門多軒劍，地出才賢，公最秀逸，代之所傳，一拜參卿，再司王府，銅墨既佩，絃歌而撫，謝病非滿，歸鄉始行，首途奄忽，號送縱橫，靈旋南土，墳起北邙，昭代喪哲，幽振芳，第十六女婿進士博陵崔岑撰，第廿女婿薛王府執仗王有志書，
安邑縣報國寺故開法大德泛舟禪師塔銘並序承務郎守河中府虞鄉縣令袁允撰文林郎前守饒州參軍薛穎書禪師皇之姓指樹，釋之號泛舟，調御丈夫，以太子逾城，故師以王孫脫屣，叔祖玄宗，祖王，貴可知也，降祥興夢，昭瑞誕辰，異可知也，夫以貴異之資，為悟解之發，以修習之漸，為定慧之牢，是故萬石之中，自生片石，百流之廣，忽耀一珠，根性非常，豈由關染，情趨所得，安俟老成，佩之年，愛捐於度，行水之日，事顯於空瓶，亦既戒圓，遂從師止，安國神都，楚擢繁枝，玉泉荊國之華，峰標曠野，琵琶寺內，時比道安，芙蓉漏前，人矜惠要，旁通儒典，借妙入乘，登臨或遠，毛璩重翼，豈但設中，孫綽比咸，何慚致禮，大曆年，河東朔方節度使汾福居寶泉精舍，隨機啟導，應物調柔，甘露自均，慈雲普蔭，迷趨悟返，虛詣實還，為德水之涯，作膽仰於中條之首，道聞天界，響應神州，德宗皇帝希妙力於維城，廠御筵稱石之美，宋文疑日之能，青眼之侶攸歸，白足之徒盡湊，禪師義唯弘濟，志匪拘留，龍既升去國掌窺朕鈴報端倪，蒲阪倏遺，陝郊遄往，時逢艱食，求莫充腸，散騎乍游，功曹或寓，置繩閒曠，歸錫杖於偷藏，減分施蟲，行乞知蠱，繇是類王之欽引，齊孟之歸依，貞元五年，陳許節度使曲公富貴還鄉，霜露逾感，輸金買地，營寺酬恩，陟圮之名，實邀僧惠，閒心之號，由起興宗，師以密德妙方，聲臻意集，剎迎流，青告埋鐘，迅若化成，儼如兜率，無幾何，從容西望，顧步東偏，睨立匪朝，閒周即夕，不言而以錫扣，孰測其微，逮九年獻歲，方顯前知，居平晏若，旬有六日，過中猶坐，咸謂禪安，以衣蒙頭，眾驚神往，豆房則靄然煙馥，塵尾而颯矣松飄，景淡風淒，城空巷涕，凡生於己卯，滅於壬申，僧臘三十四，曲公以上將營護，陝伯姚公以日俸備供，邑宰崔君躬飭吏辨，其他有焚有露，猶滯執迷，今則全體全歸，奚傷解脫，遵大師躊躇之選，窆於寺之春率，建堵波以為瞻慕，思惟之向也，有大弟子義集，證超，躋覺以先師之行業玄懿，授於清信男子重於銘曰，蓬戶朱門，躍翥愛恩，精微潔淨，登得禪聖，神本將形，不為形使，神去形留，水過停滓，滓亦無滓，塔亦無塔，尊教敬師，傳者斯答，長慶二年壬寅歲五月廿日鐫，承後大德沙門彼岸，門人等弁真，超進，智英，昭敏，惠貞，惠亮，
亡宮九品墓誌銘並序亡宮人者，不知何許人也，但以資方蘭選，名掛彤闈，謙約處，溫柔表，盡禮事上，恭勤接下，儕伍重其仁風，寮師其儉節，以茲六行，遂預一班，冀有上聞，漸見升采，且輔德無，與善難依，既同川閱，奄成物化，春秋五十有以大唐麟德二年九月日卒於所，烏呼哀哉，即以其月日殘於原禮也，慮年移陵谷，海變桑田，勒石泉門，用傳不朽，其詞曰，逝川易往，石火難留，未逾千月，俄成一丘，山原霧湛，壟樹雲愁，應大夜，空變春秋，
大唐故蘄州錄事參軍崔君墓誌銘並序君諱素臣，字同丘，博陵安平人也，烈山曾構，爰敷八卦之文，姜水遙原，獨運六韜之秘，豈直少通貞尚，聳逸軌於商岑，子玉英詞，振芳規於座右，曾祖秉，後魏司徒公，王佐之才，一日千里，廟堂瑚璉，鼎束鹽梅，祖智雄，隋河池郡東曹掾，時來命舛，亭屈才，唱絕和稀，宣子終沉於下位，考仁協，皇朝沂州新太縣令，士則人師，文房理窟，舞雩歌詠，更知童子之仁，海沂康寧，且賴邦君之化，君瓊跗吐萼，珠泉耀景，張家曾子，自謂能饒，魯國孔融，早稱通李，詩書即義之府，言語乃身之文，從宦任蘄州錄事參軍事，境控淮潮，山連楚服，繩違糾謬，坐嘯杖以宣風，振領提綱，臥理由其閉，秩滿，居於河內之別業，泉明松菊，未盡歸來之，子敬人琴，遽斡俱亡之歎，以景龍元年四月十八日終於私第，春秋六十九，嗚呼哀哉，即以其年五月廿三日窆於太行山陽之原，禮也，夫人韓國劉氏，曾祖翁勃，銀青光祿大夫，貝州刺史，父懷道，朝散大夫，徐州長史，帝系公門，重侯累相，分錫社，露冕題輿，蕙問蘭猷，式契飛之兆，三星百兩，聿遵鳴雁之期，德冠母儀，行光嬪則，既而川驚閱水，墜縟彩於蕖波，鏡絕孤鸞，掩娥暉於桂魄，嗟乎，敬姜憂積，初聞晝哭之悲，姬公制存，載申同穴之義，以景雲二年三月十九日遇疾而卒，享年五十有八，越四月九日，祔於舊塋，泉扃杳杳，京兆悠悠，伯道無兒，竟爽鄧侯之嗣，中郎有文，空傳蔡氏之書，天道何言，乃為銘曰，炎皇盛緒，太公昌胤，積德昂藏，像賢昭晉，代業斯在，家聲克振，鳳生五色，牆高數仞，音藉甚，文雅雍容，連城趙璧，獨立嵇松，轍勞州縣，行著溫恭，人悲鶴，劍合雙龍，長河之，太行之足，今古往來，風煙斷續，向留，弦罷曲，于嗟此地，永傷埋玉，
故南充郡司馬高府君夫人杜氏墓誌銘並序故南充郡司馬高公曰琛之夫人杜氏，以唐開元廿二年秋七月八日遘疾，終於豫章郡之公館，何以於茲，高府君昔於是郡也，享年五十有三，越以天寶十載十月十一日葬於洛陽北邙之原，合祔南充之舊塋，周禮也，夫人諱蘭字伯芳，周成王時，封劉累之後於杜，至漢御史大夫周，以南陽豪族，徙居茂陵，始為京兆人也，隨冀州刺史曰，其曾門也，皇秘書郎曰愛，其大父也，皇刑部尚書，同中書門下平章事曰景，其顯考也，夫人傳積善以鍾美，貞莊以為德，作合琴瑟，宜其室家，李先秋，芳蘭夏，悲夫，夫人有子曰榮，無祿早世，榮之妻崔氏，痛先姑之既歿，悲遠日之未崇，明啟青烏之書，克諧幽壤之兆，可謂孝婦矣，爰述厥德，於以為銘，詞曰，令淑既歿兮傳余芳，孝婦慎終兮葬北邙，異室兮死同穴，松柏茂兮郁蒼蒼，
唐故使持節睦州諸軍事睦州刺史夏侯府君墓誌銘諱絢，字，沛國譙人也，石紐疏宗，司空弘天地之化，金刀撫運，太僕懋山河之賞，逮乎始昌，業盛丘墳，元讓乘朱，榮陳鐘磬，亦有海內欽重，恥並毛曾，洛陽佳游，欣連潘岳，固以聲流樂，譽滿詞林，積慶表其靈長，濟美昭於不朽者矣，祖裕，周使持節車騎大將軍，開府儀同三司，中書侍郎，若邵梁貝四州諸軍事四州刺史，廣阿縣開國公，食邑二千，寵極金章，班同玉鉉，鄧騭以高視，藺黃權以先驅，節效披荊，人紫宸而揮翰，寄隆剖竹，候朱明而露冕，父誠，隋太子舍人，戶部侍郎，汶山縣開國公，碩量淹雅，奇材秀逸，光重明於桂殿正列宿於文昌，公稟氣風雲，誕靈江漢，魁梧邁俗，警絕倫，朗矣孤標，聳瓊林而散彩，嶷然傑出，峙壁山而含照，夙懷概，時號異人，同華歆之分龍，類禰衡於鶚，若乃孝循德本，敬奉禮輿，服義棲仁，依忠杖信，並率由冥至，非因近習，道期濟物，學匪為人，雖惠載五車，張誦三篋，莫不必靈台而無墜，寫玉泉而勿窮，隋大業中，以門調解巾河池郡法曹參軍事，豫章七年，甫擢梢雲之干，威鳳五彩，尚蘊絕霓之心，沉跡下僚，非其好也，太宗文皇帝養德名藩，大開莫府，綱羅俊彥，物色英髦，以公美譽日新，允膺時望，召補秦府左一軍司馬，於時王師屢動，天步猶艱，祗奉霸圓，殄殲丑類，弼諧戎政，與有力焉，授公上騎都尉，貞觀元年除宜州土門縣令，屬蝗飛晚夏，霜隕早秋，鄰縣傷，合境無人，雖韓毓德，魯恭闡，古之良宰，蔑以過之，宋國公挺命世之偉才，有知人之達鑒，既以幾深見許，又以遠大相期，首應明，射策高第，六年，徙河東縣令，地鄰襟帶，是曰股肱，居之實難，非賢勿寄，公遇盤根而游刃，調鳴琴以偃風，吳質華文，嗟檻爰之未挺，言游敏學，患割雞之為小，論德較義，異代同歸，九年，敘藩邸忠勤，詔授華州司馬，公精力匪懈，強於眾職，所臨考績，無不尤異，十三年，遷使持節朗州諸軍事朗州刺史，懷撫以道，決遺如神，獷俗輯寧，惟公是賴，廿二年，除使持節利州諸軍事利州刺史，而公夙厲清白，素尚威嚴，雖萌庶同欣，而奸邪共憚，由是為蠆之謗，暫暴蘭台，聚蚊之聲，俄雪天府，永徽元年，改使持節涪州諸軍事涪州刺吏，跨孕玉之荊岑，居然鎮靜，臨濯錦之江浦，遂以澄清，輔訓天人，妙簡民士，攀小山之偃桂，藉長阪之崇蘭，繼踵賈生，比眉董相，元僚之任，豈易其才，三年，授蜀王府長史兼行黃州長史，未幾，王改巴州，又兼巴州長史，王府如故，四年，王以荊吳構逆，緣坐廢府，授公使持節江州諸軍事江州刺史，未行，會陳碩真偽徒胃起，妖類至張，江東之地，多從寇壤，式遏凶黨，必俟忠良，改授使持節睦州諸軍事睦州刺史，公運其智略，撫以溫柔，遂使先反之謠，恨賈父之來晚，無叛之美，悅杜翁之勇功，嗟乎，未踐儀台，先頹列岳，遽乖東海之請，徒聞西漢之詩，以永徽五年閏五月廿六日遘疾，薨於州鎮，春秋六十，粵以六年龍集乙卯十月丁酉朔廿五日，歸葬於同州蒲城縣西之北原，皇上痛一體之或虧，嗟百身之靡贖，吊贈之數有加焉，禮也，二子茹荼增欷，慟樹纏哀，鳥方列，龍詎開，以為遺愛在人，雖馳聲於日域，盛烈不泯，必紀功於夜台，其詞曰，遙分鼎族，委旋源，星羅旆，水映朱軒，將軍振馥，氣逸蘭蓀，侍郎蘊美，彩掩，其一，慶流後葉，載誕君子，警俊風神，魁梧容止，鼓篋通學，彈冠出仕，懋績披荊，奇材聳杞，其二，功宣下邑，務總元僚，蝗避百里，驥履三條，列岳崇鎮，盤石厄昭，傳車來雨，輕輦隨飆，其三，響浹荊衡，澤流江漢，巴仰德，越俗方亂，不有英姿，孰先懷叛，遽驚石折，俄纏蕙歎，雙戾止，駟馬哀鳴，素需朝邁，丹，凝夜色，闐咽秋聲，式刊泉路，永紀風清，其四，
維證聖元年歲次乙未八月景子朔十六日六卯，上柱國張思賓卒於私第，春秋有五，惟君器標聰敏，早著嘉聲，惟孝惟忠，克岐克嶷，詞林藝美，早自髫年，武略奇謨，匪惟茲日，故知挺質沖襟，材標綺歲，方欲獻奇獲策，展效申誠，未窮穿札之工，奄見夢楹之釁，是知與善無應，俄聞蟻斗之災，痛結黃穹，倏見棲任鳥之咎，烏呼哀哉，孤子迦葉，悲蓼莪之永謝，痛之無追，恐陵谷之遷移，故勒銘而紀德，即以其年八月廿七日葬於邙山之嶺，乃為銘曰，玄穹不，黃壤無依，如何淑哲，掩棄明時，神遊蒿里，氣逐雲飛，痛茲厚夜，悲結無虧，恐陵谷之傾覆，故勒銘而記之，天冊萬歲，
唐中大夫安南都護府長史權攝副都護上柱國杜府君墓誌銘並序公諱忠良，字子直，京兆杜陵人也，原夫宗枝流派，山河未絕，門代弈葉，芳猷自傳，周作爪牙，廷尉之寵榮斯在，預為武庫，將軍之物望攸存，公曾祖諱伽那，隋舉孝廉擢第，徐州司戶，大興縣令，武賁中郎將，龍牙之後，郎將司街，豹尾之前，武賁持戟，大父文寬，隋舉孝廉第，汴州司兵，遷相州鄴縣令，允茲務，郡黠靡欺，俾人是職，厥由灼敘，列考仁則，唐正議大夫岷州刺史，化行風俗，旋聞三之謠，懿彼嘉譽，遽闡六條之述，公開率款秀，風神不雜，含章育德，式贍儀形，況衣冠不泯，幽委相襲，累承家蔭，侍衛玉階，解褐任曹州參軍，敕授依州司馬領本州兵馬，與紫蒙軍大總管黑齒常之後軍計會，改任通州司馬，又遷渭州長史，別敕差充幽州經略子軍將兼知簡練兵馬營田使，去神龍二年閏正月十二日，屬爰賊荐居，邊鄙有聳，公出師禦寇，敵壘土崩，於時持節大使封思業副使御史中丞姜師度等為公曰，俾益容賴公之力，遂上聞天子，乃命借紫袍金帶，賜物二百段，授滄州司馬兼知催運使，遷安南都護府長史，敕權攝則都護，風骨巖巖，翼貳藩邸，凝神肅肅，光贊外台，北地霜淒，威稜未息，南中風暖，恩化不渝，嗟乎，將善其言，膏肓有慮，奄歸冥路，飆燭無留，年六十六，以先天二年九月一日終於安南府官舍，禮也，而徂景西頹，罔由停略，逝川東泛，匪復回流，夫人滎陽鄭氏，封滎陽郡君，雲其先也，曳履逶迤，慕仙台之榮觀，賓騎駱驛，惜京華之貴游，而傾筐之，方美標梅之詠，有其實，早悅宜家之禮，豈圖梧桐雕翠，光朽半身，楚劍沉輝，早分雙影，年五十九，以先天元年九月廿六日，先終於安南府官舍，同權殯於汴州龍興寺，禮也，陳留故壤，蘊人物之多奇，大梁舊國，疏川原之作鎮，公有四子，長曰傑，吏部常選，次曰雄，吏部常選，次曰豪，領南討擊使，次子俊，騎都尉等，攀泣號天，垂血委地，取諸大過，制以禮從，遂宅兆所居，以開元三年歲次乙卯十月丁亥朔廿二日庚午，改塋大葬於河南府河南縣金谷鄉北邙山隅禮也，鞏樹蒼蒼，接嵩岳之東峙，河流沉沉，枕邙阜之南臨，恐陵谷遷移，歲時回煥，要存鐫記，式備銘雲，詞曰，生兮死兮無准，榮兮枯兮有時，玄扃夜室兮迷歲月，于嗟魂魄兮將何之，
君諱潤，字恆伽，并州晉陽人也，白銀髮地，窟蠡龍之山，祖先感其譎詭，表靈異而稱族，空鼻始，爰自少昊之君，實錄采奇，繼以西楚之將，及漢元帝，顯姓名於史游，馬援之稱伯高，慕其為人，敬之重之，晉中興書特記隱士子偉，以高邁絕倫，並異代英賢，鬱鬱如松，硌硌如玉者也，曾祖康基，高齊青萊二州刺史，疆場鄰比，風化如一，祖盆生，元魏冀州刺史，得綏撫之望，朝廷嘉美，進號儀同，父求真，周光有天下，舉先巖穴，就拜儀同三司，君屬隋德道消，嘉遁貞利，資業溫厚，用免驅馳，唐基締構，草昧區夏，義旗西指，首授朝散大夫，又署薩宵府畏史，貞觀廿年，春秋廖廓，已八十有餘，駕幸晉陽，親問耆老，詔板授遼州刺史，於時鬚鬢皓白，若園綺之重生，服飾朱紫，似齊人之獨出，盛修第宇，希南陽樊重之家，子孫就養，仿像西晉安仁之孝，妍歌妙舞之樂，常在聞見之中，肥Ο甘毳之饌，不離左右之側，顏色怡怡，嘗無疾苦，百年上壽，匠欲及之，有始必終，夫復何患，永徽四年九月十日，薨於安仁坊之第，春秋九十有三，潛靈殯室，待吉邀時，永徽六年二月廿日附身附槨，必誠必信，送終禮備，與夫人何氏合葬於並城北廿里井谷村東義井村北，刊石志事，置諸泉戶，詞曰，粵志幽隧，龍氏之墳，生居富壽，歿處豐殷，用物精多，固有靈魂，萬事斯畢，天道寧論，
唐故上谷成公墓誌銘並序公諱君信，字匡時，其先本周成伯之後，父惠通，皇平盧軍先鋒副馬軍兵馬使檢校太子賓客兼御史大夫，祖瑰，皇不仕，公立性端良，剛柔得中，內藏玄奧，外示謙和，早為軍府爪牙之職，後以年德將邁，退居里中，有識是者，知公懷大信大義，為至英至仁，皆暗慕相知，公亦默而見諾，故得門名長者之車，親皆禮樂之士，何乃日月有數，疾瘵屢鐘，以乾符五年八月八日終於私第，享年六十七，公娶武陵嚴氏，生一男行實，婚武威段氏，一女，適隴西牛從實，實為節度要籍支計觔斗司，公以孫建，立之為後，婚清河張氏，建弟小福，公喜，絳郎等，年悉幼稚，心力未任，侄行賓為右廂都虞候判官，皆行賓及子婿從實感激嚴訓，竭力只承，佐夫人同辦遷厝，以當年十一月廿九日葬於青州益都縣望沂鄉之原也，幡前去，孤雲為之慘淒，需車後來，流水豈任嗚咽，慮江河他去，巖谷遷移，聊錄行藏，以銘貞石，銘曰，天際高標，藏諸道德，素月懸徽，白雲為則，卓雅百稱，規章無忒，唯信唯義，心期本志，自悅自誤，誰達茲事，青松白楊兮乃荊棘之固殊，千秋萬歲兮因積善之能置，
聖道寺故大比丘尼慧澄法師灰身塔，大唐顯慶二年七月八日，第子德藏等敬造，
大唐淨域寺故大德法藏禪師塔銘並序京兆府前鄉貢進士田休光撰文世之業生滅若輪環者，則雖塵沙作數，草木為籌，了無遺織哉，呈，不可知者，其惟流浪乎，夫木性生火，水中有月，以凡筌聖，從道場而至道場，追因及果，非前際而於後際，行之於彼，得之於此，禪師諱法藏，緣氏諸葛，蘇州吳縣人，昔群雄角力，三方鼎峙，蜀光有龍，吳恃其虎，瑾之後裕，蟬聯姑蘇，曾祖，吳郡太守，蘇州刺史，秘書監，銀青光祿大夫，上柱國，開國男，大父穎，隋閬州刺史銀青光祿大夫，父禮，皇唐少府監丞，吳會旗裳，東南旖旎，洗墨而清夷落，衣錦而燭江鄉，山海禁錢，蓬萊秘府，屢游清貫，歷拜寵章，禪師即蘇州使君之曾孫，少府監丞之第二子也，年甫二六，其殆庶幾，知微知章，克岐克嶷，此寺大德欽禪師廣世界津航，人非鑽仰，禪師伏膺寂行，禮備師資，因誦經，至永徽中，頗以妙年經業成長，奉敕為濮王度，所謂天孫利益，禪門得人，禪師自少出家，即與眾生作大善知識，道行第一，人天殊勝，開普門之幽鑰，酌慈源之蜜波，由恐日月居諸，天地消息，每對天龍八部，晝夜六時，如救頭然，曾未暫捨，非乞之食不以食，以至於頭陀，非掃之衣不以衣，得之於蘭若，禪師自少於老，馳騾象馬，莫之聞乘也，以為金為像非本也，裂素抄經是末也，欲使賤末貴本，背傷歸真，求諸如來，取諸佛性，世二相八十種好，眾生對面而不識，奈何修假以望真，且夫萬行之宗，眾相之本，生善之地，修善之境，禪師了了見之矣，夫鐘鼓在庭，聲出於外，如意元年，大聖天後聞禪師解行精最，奉制請於東都大福先寺檢校無盡藏，長安年，又奉制請檢校化度寺無盡藏，其年又奉制請為薦福寺大德，非禪師戒固居龍象之首，清淨開人倫之目，不然焉使天文屢降，和眾相推，揚覺路之威儀，總禪庭之準的，護珠圓朗，智刃雄鳴，伏違順之鬼魔，碎身心之株杌，廢情屬境，卑以自居，如谷王之流謙，百川委輸，若周公之吐哺，天下歸心，菩薩下人，名在眾生之上，悲哉，三界即火宅之所，四大將歲時之速，即從道來，亦從道去，遂拂衣掩室，脫舄繩床，惟惚惟慌，不驚不怖，粵以開元二年十二月十九日捨生於寺，報齡七十有八，門人若喪考姒，乃相謂曰，和上雲亡，吾徒安放，乃文血相視，仰天椎心，即以其年十二月廿日施身於終南山便梓谷屍林，由是積以香薪，然諸花疊，收其舍利，建睹波於禪師塔右，自佛般入涅，於今千五百年矣，聖人不見正法陵夷，即有善華月法師樂見離車菩薩，愍茲絕紐，並演三階，其教未行，咸遭弒戮，有隋信行禪師與在世造舟為梁，大開普敬認惡之宗，將藥破病之說，撰成數十餘卷，名曰三階集錄，禪師靡不探賾索隱，鉤深致遠，守而勿失，作禮奉行，是故弟子將恐頹其風聲，乃掇諸景行，記之於石，銘曰，有若禪人，凝稜心不易兮，身世洞，探討真賾兮，寂行沖融，渙若冰釋兮，軒裳蟬聯，晴暉相射兮，奕裔不染，乾乾衣錫哉，蕭灑喧嘩，地自虛僻兮，玄關洞開，亡珠可索兮，吾將斯人，免夫過隙兮，魂兮何之，聲流道格，若使天地長久而可知，即相與摭實，刊之於石兮，開元四年歲次景辰五月景子朔廿七日壬寅建，
唐故朝散大夫著作郎張府君墓誌銘並序侄子愿述君諱漪，字若水，范陽方城人，四代祖策，從後梁宣帝入西魏，子孫遂家襄陽焉，隋灃陽令，諱則府君之曾孫，皇都督安，隋，郢，沔四州諸軍事，安州刺史，諱元弼府君之嫡孫，特進，中書令，漢陽王諱柬之府君之塚子，天縱明達，家傳孝友，質而能史，文而不華，周舉成均進士擢第，上聖曆封事，一命懷州武陟尉，後應長材廣度科，再轉洛州登封主簿，肅畿甸，望雄台省，累遷左補闕，擢惟樊侯，緝我袞職，而狡童怙寵，碩人之過，多士側目，莫之敢指，君疾彼蠹政，上害苗書，帝嘉其言，且未能用，除著作佐郎，恩示累加，實遠之也，尋而盜有巨力，將生大變，故我王父堂秉鈞，剿其凶邪，有以興復，狐鼠何有，城社惟艱蓋老智謨之，少壯決之，內有獻納，外則合，匡定之力，君參半焉，洎王父錫券受封，恩欲別開君邑，王父辭曰，天飛聖也，利見時也，臣且饕竊，漪何力之有焉，帝曰，曩在春闈，嘗見卿子敢言時事，朕實拒之，今乃同諸公，果集是績，真其兆也，卿奚讓焉，對曰，同室協謀，父子偕邑，非典也，父執政，子開封，重嫌也，恩實天啟，人謂臣何，頓首固辭，然後乃已，於是稍加朝散，授大著作，循厥資也，爾後王辭廟堂，恩拜本郡，君表乞扶持，采蘭樊沔，無幾而太妃薨，棘人欒欒，哀毀滅性，未卒哭，終於倚廬，嗚呼痛哉，壯年有七，君丕承烈光，克稟彝訓，虎變詞囿，翰飛天衢，自祖及身，皆秀才觀國，遙源巨浪，三葉一枝，故七蒞官秩，六承恩拜，而典要有禮，變通適宜，所居之政，皆為後式，雖光塵混物，而而雅素恆真，口絕薰味，心多禪悅，非夫體合道而行中權歟，是蓄希聲，將登大用，天實冥昧，降此鞠凶，凡百君子，靡不震悼，夫人成紀郡君李氏，皇朝瀛州司法參軍昭佶之女也，洵淑且都，柔嘉惟則，詠采而服禮，示斷機而流訓，巢有奔駟，澤無藏山，以開元廿年十一月廿五日寢疾，怛化於靖安里之私館，春秋六十二，越明年孟冬月才生魄，與君合窆於相城舊塋王墳之甲從先也，子孚，毖，勰，軫，勰歷荊府倉曹，軫參河府軍事，不幸早世，先夫人云亡，孚郾城縣丞，毖王府掾，白華半落，綵衣長罷，陟屺奚望，風枝結哀，願不天，早歲無怙，伯父垂訓，嚴君若存，生孤藐，以至成立，恩深罔極，思報無階，茹血申哀，務傳家政禮也，銘曰，在昔雲雷，遘屯華夏，王祖伯父，克勤宗社，翼戴飛龍，肅清天下，君臣一合，名器無假，讒構於朝，忠棄於野，惟伯扶侍，除官告罷，太妃俄薨，血淚交灑，荼苦過制，因淪大雅，今則有之，古所無也，未謚忠孝，空塋松賈，非斯慟乎，孰可悲，
唐故贈左衛大將軍幽州都督上柱國邢國公王君愕妻義豐縣夫人張氏墓誌銘夫人諱廉穆，字高行，南陽人也，自五世相韓，煥芳徽於鳥冊，七葉匡漢，開茂族於麟圖，神鵲呈樣，歸之以石卯，靈鳩葉瑞，薦之以金鉤，踐棘路以飛華，坐槐庭而揚馥，詳諸緗簡，可略言焉，祖和，齊鎮軍將軍，太中大夫，父珍，隋定州北平縣令，並宇量曾深，風神秀朗，御德車而藻俗，藉仁簟以棲閒，或任總六戎，兵機是切，或位居百里，亨鮮攸寄，夫人星津韞慶，月浦流姿，毓懿清閨，凝華宇，貞容婉順，茂范閒和，蕙問川流，蘭儀玉潤，既而六行斯備，百兩言歸，年甫廿一，適於王氏，麗笄奉盥，盡莊敬之情，薦蘋澄醴，展公宮之饋，組川之能無替，琴瑟之道克諧，我君志業優閒，勳庸允暢，功宣武帳，績著文，齊體之榮，寵章爰洎，授義豐縣夫人，從夫秩也，實望福壽靡愆，輔仁斯驗，庶保期頤之樂，方同偕老之歡，孰謂與善無徵，奄先同穴，榮華始茂，遽喪良人，覽中篋以增悲，撫遺孤而永慟，恭姜之貞節，詠柏舟而誓心，於是蹈禮飾躬，踐言莊性，敷母儀於大順，義葉三從，貽媛范於中規，勤宣四德，斷織昭信，既流美於雕圖，沉示奇，亦騰芳於繡牒，求之前古，我則兼之，有子兼尚乘奉御及善，夙聞詩禮，早涉清階，行不矯時，言必以信，雖積慶之德，克嗣箕裘，而漸訓之功，良資聖善，豈意奔曦電逝，俄沉西谷之暉，浮箭風馳，遽閱東川之水，春秋五十三，以永徽五年三月十五日遘疾，卒於京安眾里隆政第，以六年歲次乙卯二月辛丑朔九日己酉合葬於雍州醴泉縣神跡鄉常豐里昭陵之舊塋，禮也，縞駟揚鑣，望佳城而步，畫車齊軫，出廣陌以遲徊，平郊黯而松庭暮，寒野淨而霜風哀，長子及善，次子及福等，並至孝因心，充窮永慕，思負米而流慟，想銜索以崩心，敬撰遺芳，紀之幽壤，其銘曰，系軒分構，宅絳疏源，猗歟景族，赫矣高門，誕茲貞懿，比質蘭蓀，瑤閫資德，金閨秘言，其一，亦既有行，作嬪華族，結申戒，陳箴自勖，積善徒欺，神清易促，倏悲人事，空餘軌躅，其二，爰敷母則，載緝貞規，昭昭媛范，穆穆清儀，情無忒，居忠不移，斷機標訓，貿稱奇，其三，牖駟俄驚，馳暉奄逝，長淪厚穸，永辭昭世，霜淨墳孤，松深風厲，唯余令跡，傳芳來裔，其四，
彰長女適次早亡少尚室焉，季日居月諸，至於大漸，以第，享年四十有四，嗚呼，冥數難徵，至若李門系譜，則先舅侍御之邱，銘年其月七日丁酉窆於長安縣之永先舅姑之塋，禮也，從侄以余熟審行藏，咨而銘之曰，周封微子，實曰旌賢，彌綸代祀，瓜瓞綿綿，哲天何晦昧，不享齡年，龜筮告新阡，高登大陸，俯瞰長川，神安遠久，永萬千，乾符六年亥四月庚，
大周故登仕郎前復州監利縣尉秦府君墓誌銘並序君諱朗，字世昌，隴西源人也，曾祖弁，宇文明朝任蒲州司馬，祖諒，隋任越州會稽縣令，父端，唐任絳州龍門縣丞，龜組簪纓，赫弈代襲，君材器環傑，機神爽邁，忠孝仁義，得自天資，學植文理，稟於家訓，釋褐任復州監利縣尉，佐絃歌於百里，彩翟馴桑，翊制錦於一同，飛蝗出境，故能名芬舜牒，聲美堯編，冠冕人倫，暉映今古，豈謂彼斯忍，與善無徵，任鳥服貽妖，奄遷危化，以聖曆元年歲次戊戌三月辛酉朔九日己巳，終於私第，春秋七十有四，孤子懷質，號天叩地，泣血崩心，痛樹悲筵，殆將滅性，以其年五月七日殯於洛陽縣平陰鄉北邙山之禮也，其地南瞻鶴岫，北眺龍門，東接成皋，西連函谷，聊鐫翠琰，以勒徽猷，懼陵谷之湮除，式芳於幽隧，乃為銘曰，鼎族餘慶，伊人挺生，詞河筆海，夙著英名，早申利器，玉潤金聲，飛鵬未遠，斗蟻先驚，芝蘭隕秀，松箭摧貞，甫從窀穸，式啟攢塋，勒茲翠礎，志彼佳城，
相州鄴縣萬春鄉綏德里住段王村劉才戡才父灰身塔父諱，字寶文，父存之日，敬造像一帳，禮十萬拜，造涅盤經，讀一七遍，造法華經，讀九遍，造維摩經，讀十四遍，造金剛波若經並論，讀廿一遍，右並父自造，父後，才戡等息，為父敬造楞伽，地治，各轉二遍，今所造功德，具錄如前，父於此靈泉寺西南一里起塔，身受五菩薩，斯立記，以麟德元年歲次甲子十一月癸未朔九日壬子，以為銘記，侄易果，
唐故平州刺史煦山公于府君墓誌並序公諱尚範，字承範，洛陽河南人也，高門洛，積德，功官族，彰乎國史，曾祖義周，直將軍，瓜州刺史，建平公，祖宣道，涼州刺史，城安公，父保寧，瀘州都督府司馬，並勳庸弈載，位望優崇，宇量沉遠，波瀾深曠，至夫韜鈐宏略，理化徽猷，道映今古，聲芳圖諜，公嵩華誕粹，辰昴降精，玉山秀立，喬松直上，文德皇后玉匣升輿，虞歌下殿，以公令望，擢為挽郎，解褐益州參軍，轉右屯衛錄事少府監主簿，城門郎，譽滿朋儕，聲華籍甚，宦兼內外，風範攸高，遷長子，雉山，通泉，昌樂四縣令，惠化既馳，仁風載路，武城弦奏，雖屈牛刀，重泉政融，還聞鸞舞，俄授滄州司馬，相州長史，屏星遐指，實賴王祥之化，驥足長邁，尤資龐統之術，遂遷平州刺史，封煦山公，東海回車，將景山而齊駕，南陽露冕，對高卿而比德，既而星回日迫，鐘鳴漏短，扶孔光之杖，方游戶庭，頹宣父之山，奄從風燭，春秋七十有七，載初元年六月六日薨於私第，以開元二年正月二十六日與夫人韋氏，李氏合葬於白鹿原，禮也，公器識弘敏，風鑒端邈，孝彰素里，學擅淹中，龍韜武庫，鳳翔文苑，人倫准的，四海具瞻，暄寒馳驟，百齡俄頃，嗚呼哀哉，乃為銘曰，爾爾鴻源，肅肅高門，芳流史存，德遺道降祉，載誕君子，忠規孝理，髫發齒，宏偉器，入官登位，徽猷齊致，聲華流懿，道長運促，池平草綠，靈盾祖載魂何屬，千齡萬代山之曲，
大唐太原王君故夫人趙郡李氏墓誌銘並序夫人諱清禪，趙郡人也，曾祖德盛，隋西城郡守，皇朝贈魏州刺史，謚獻公，祖義府，皇朝中書令，右相，河間郡公，周贈揚州都督，皇朝贈太子少保，父澤，周朝任桂坊司直，夫其厥初命氏，紫氣浮開，中葉發英，仙舟泛洛，降及魏晉翼浩繁，迄於周隋，像賢不泯，公侯必復，亮采皇家，器業光隆，聲芳溢曜者矣，夫人誕靈淑慎，植性惠和，躬儉由師，志在幽閒之致，尊敬保傅，情專煩辱之勤，年甫十九，嬪於太原王昕，詩不雲乎，女子有行，遠父母兄弟之謂也，既而輔佐君子，光輝內則，沃盥無怠，薄浣靡寧，體靜嘉以出言，習純柔而演訓，婦德光備，閨儀溫肅，庶幾與子偕老，宜其室家，而石火道飆，生涯奄倏，春芳夏縟，霜露先秋，以神龍三年三月廿九日遘疾，終於私第，春秋廿有五，以其年四月六日，權殯於邙山之高原禮也，邙山壘壘誰家墳，刻石昭昭斯文，君見頭懸苦月，豈知泉下瘞行雲，乃為銘曰，窈窕淑女兮作嬪君子，芳菲李兮春榮資始，斯偕老兮良願違，未凜秋兮嚴風起，古來先後兮更相送，一晝一夜兮東流水，
大唐崔府君墓誌銘並序朝議郎前行河南府緱氏縣尉韋隱之撰公諱守約，字安，其先清河人也，因遷衛，子孫居之，其系長振，由來遠矣，推才省，終為挽弩之談，繼安陽，果得良弓之嗣，曾祖茂之，隋幽州兵曹參軍，祖世師，隋絳州夏縣丞，父弘規，，如如璧，蘊囊中之譽，為席上之珍，鶴聞於天，音徽自遠，以垂拱年中宿衛入選議考，以為昆山片玉，桂林一枝，何足多也，於是閉門不仕，以屯其膏，優之遊之，無代無悶，崔公有焉，嗚呼，閱水成川，樹風難止，傷奠楹之夢，歎庚子之災，七日不皇，十全非愈，以開元十五年歲次丁卯閏九月廿八日辰前，俄因寢疾，終於通遠之里私第，春秋七十有四，嗟夫，千載寂寥，百身難贖，粵以十月廿八日權窆洛陽北山之原禮也，嗣子遠等，藐藐不圖，哀哀在疚，悲蓼莪以隕涕，向凱風而啜泣，毀則過瘠，孝乃因心，熟不哀之，遂作銘，嗟彼梁木，於其壞之，堅貞已矣，誰其嗣之，其嗣伊何，清芬令躅，一朝溘盡，百身難贖，
唐故左神武軍大將都知元從奉天定難功臣宣威將軍守左金吾衛大將軍隴西郡董府君墓誌銘並序將仕郎試宣州南陵縣丞李遇撰朝請大夫試太子左贊大夫上柱國米少殷書並篆額公諱希逸，字贇則，京兆萬年人，其先出自風叔之裔子董父，實性好龍，帝舜之代，嘉之，因得氏焉，晉有狐，秩稱良史，漢有仲，官至江相，厥後或公或侯，史載華胄，今闕而不錄，公曾祖乾寶，皇才高德著，位極題輿，祖彥瑰，皇英雄果斷，官尊茂宰，父游巖，皇文武兼濟，功冠當時，破獫狁則克清泰階，擒虜戎實功業歸最，年代雖邈，令望猶新，惟公弈代生，傑立人表，雅量高遠，貞明保和，業不以修而全，知不以學而得，嘗歎日歲不我與，焉能盡瘁於筆硯乎，遂卷秩投筆，奮衣從戎，親執戈殳，以警環衛，有忠主愛親之美，無夸毗面柔之嫌，經濟思拯於國艱，昭宣恆守於王度，洎建中祀，屬豎淑擾，鑾輿省方，公志懷憂國，一臨危致命，鋒刃之下，功必先書，箭幾及身，不敢言玻及氛既殄，中外無虞，士馬閒閒，公之力矣，德宗懷公之功，賜左神武軍大將及都知事，心膂之任，為爪牙之寄，人望彌重，功勳益崇，遽捐真食之歡，旋發兩楹之歎，以貞元十四年正月廿五日遘疾終於延政里之私第，亨年五十二，夫人隴西李氏，自絲蘿無，鸞鏡停窺，思窀穸之同歸，囚晝哭而成病，以元和六年四月廿日奄逝於私第，遂以其年冬十月十二日遷府君之靈，合祔於龍首原，遵周公之禮也，嗣子宇，左武衛倉曹參軍，次曰叔文，丹州通化府別將，次曰叔和，右內率府倉曹參軍，次曰叔弼，右內率府倉曹參軍，並柴毀泣血，哀過其禮，痛問安之無日，悲泉壤兮有期，不刊貞昏曷旌幽隧，銘曰，赫矣府君，邦國之彥，風規凜然，聲政彌善，見義能勇，輸忠竭誠，出侍鑾駕，人衛親營，敬主愛親，實為雙美，善必推人，過皆歸己，茂木方盛，繁霜早零，如何鏘玉，忽奄泉扃，峨峨淑媛，儷族均徽，永言窀穸，生死同歸，合葬非古，周公之代，慕往疑來，然如在，需車轅監，丹悠悠，松風暮忉，隴霧朝愁，瘞泉路兮畢矣已矣，振令名奚千秋萬秋，
唐故大理評事贈左贊善大夫江夏李府君墓誌名並敘嗣子承奉郎前守江陵府松滋縣令賜緋魚袋正卿撰唐大曆十一年九月三日，故大理評事贈左贊善大夫江夏李府君終於新會縣之官舍，享年有六，嗚呼，德重而厄於不壽，才大而屈於遠宦，曩者以先考北海公名塞區宇，為時宰所忌，頻經竄逐家事破碎，以是漂泊炎海，不及務名於轂下，公諱翹，字翹，本趙郡人也，曾祖元哲，皇括州括蒼令，祖善，皇秘書郎，崇賢，弘文館學士，父邕，皇北海太守，贈秘書監，公即北海第三子，夙齡克己，端操勵行，學窮百氏，文極精華，特為嶺南節制尚書路公嗣恭如遇，亟經推擇，初，以公一子出身奏授廣州南海縣丞，尋改大理評事，贊佐花府，時屬兵戎之後，部內凋殘，將緝流庸，必籍仁德，遂輟坐籌之任，以從制錦之用，因授廣州新會縣令，政成人阜，實謂良能，嗚呼，時不偶經濟才，柱天維地，飾法弘化，補衰助理，故未及中歲，沒於瘴嶺，公娶太原王氏，夫人第二房，祖祥，皇綿州刺史，父遂休，皇桂州荔浦縣令，夫人即荔浦長女，源靈長，華族清貴，姆儀閨訓，合於典禮，貞范至性，冠於今古，天與其德而不與其壽，大曆六年十一月九日，先公而歿，享年卅有一，內外親族皆驚悸摧慟，元和元年，夫人愛子正叔以文行，升諸科第，以聲問歷於台省，故公追封贊善，太夫人贈晉陽郡太君，恩及九原，哀榮所至，公長子增，次子覲，正叔，覬，正卿五人，皆太夫人之出也，以元和九年七月廿一日嗣子正卿等自潤州上元縣啟舉歸於河南府河南縣金谷鄉泉原里，合祔先塋禮也，其銘曰，清洛之北，大河之陽，天地之中兮，河洛舊國，金谷故鄉，原野其良兮，泥溝之西，先塋之旁，合祔周禮兮，百步之內，有堆有崗，卜宅維吉兮，乃創封隧，乃崇玄堂，神理其安兮，宮護歸此，充皇皇，子孫之心兮，
唐故朝議郎內供奉守慶州司馬上柱國賜紫金魚袋賈公故夫人穎川縣太君陳氏墓誌銘並序承務郎前太常寺協律郎李參撰公諱光，其先武威人也，皇考諱仲素，不仕，公江山秀氣，生為人，風神散朗，德義資身，性惟忠直，言必三思，清慎居心，與物無競，在官克勤，志理有襦之風，在私克儉，於家實盈於倉廩，訓子弟，習之以禮樂，教之以義方，與朋友交，言而必信，實可以為人之師也，豈謂中宵墜露，勖且收光，大廈折其棟樑，江海沉乎舟楫，夫人穎川縣太君陳氏，四德咸備，六行無虧，婦禮母儀，殊過前史，三從之義，九族皆知，仿之者如雲，教之者如雨，何期逝川不息，落日難留，倏忽之間，恩慈永隔，子有數人，且奔亡之外，唯有一存，即存者溫也，至孝用心，若憑佛力，錯磨貞石，周寫經文尊勝真言立於墳側，輟哀就禮，孝道克全，竭產罄資，用修喪事，以寶歷二年十月十五日遷葬於京兆府萬年縣川鄉鄭村，奇哉，孝子時當孝理，無計報於劬勞，空志之於墳邃，銘曰，公惠納賢用，雄聲未解，內之供奉，外之司馬，勤事於公，食飲無暇，君子人與，君子人也，夫人德為婦首，行可母師，擇鄰訓子，所見皆奇，可觀兮吝止，不忒兮其儀，
唐故河陽節度押衙澤州高平鎮遏兵馬使銀青光祿大夫檢校太子賓客兼監察御史上柱國元公墓誌並序公諱郇，字慕周，河南郡人也，近世徙鄉關，和門顯達，先考諱運，皇任將仕郎，守潞州司倉參軍，祖諱針，皇任朝大夫，檢校國子祭酒，守州長史，曾祖諱糾，皇任朝議郎，守河南府鞏縣令，公器稟靈，心源自潤，河目海，驥逸鵬搏，奉晨昏於私庭，黃香減價，輸忠貞於公府，王導無聲，矧義義忉荊枝，情深桂萼，緦麻親戚，俱沾拯恤之仁，瓜葛因依，盡沐庇庥之德，政方伯，皆委重難，賞權絕蔽善之譏，人無怨恕，居位多舉能之事，眾有感知，興三城之策，授相台之寵，事主之道，不亦忠乎，公以養膳精思，則甘旨具焉，以侍寢專心，則溫清備矣，是以建制大廈，疏小池，淥萍英廳堂之前，花卉布庭除之內，以恍慈旨，以暢塤篪，識略邃深，無以過也，休尊之道，莫不孝乎，蒙上將之執酬，高平之鎮御，奸宄屏息，封疆謐寧，書曰，皇天無親，唯德是輔，捨齒戴發，望公剖符，況昆仲四枝，兩人云逝，度天之意，聽人之言，謂公延齡，期公遐福，豈料神祇茫昧，捐館告終，上下愕然，慘容相吊，即期幼可詳矣，以咸通己廿歲七月十二日疾終於澤川高平縣鎮廨署之所，享年卅四，令弟節度先鋒兵馬使銀青光祿大夫檢校太子賓客齊，孑然色養，痛惜連枝，奔泣赴喪，欲求罷秩，議者以為不可勉，公除亦樹勳庸，屈跡戎壘，惻念孤霜之意，閭里所稱，猶子雖孤勿孤，人難倣傚，公娶太原王氏夫人，亦將門之子，在家柔順，早歸於公，侍姑長有禮敬之名，穆親族者沖和之行，隨任鎮幕，喪在公前，是歲同殯於澤州晉城縣五門里之私第，嗣子三，長曰翔，次曰恕，季曰台兒，女曰端娘子，銜恤蓼莪，才終喪紀，以咸通十二年龍集辛卯七月乙巳朔廿日，自彼發引，以廿九日癸酉蓋祔葬於孟州河陽縣豐平鄉趙村北原，禮也，虔心卜地，則靈龜告祥，決意筮時，則神蓍之吉，以愚謬明聲，律為志，辭讓不獲，仲乃為銘曰，偉哉元公，赫矣仁風，乃文乃武，有始有終，江革之孝，大魚之志，禮也有節，和而不同，倒屣迎賓，懸榻延，私綰恭蕭，公庭貞白，比鶚之一，觀鷙之百，可立鴛鷺，可行蠻貊，於戲元公，居然不器，彩服悅尊，繡衣榮位，在府，為帥，積善無徵，天不遺，蕭蕭瀧樹，鬱鬱佳城，慮久而天，永固，慮日諸而月往，植木常清，玄堂一，萬古，
大唐永淳貳年歲次癸未四月戊午朔貳拾捌日乙酉，衛州共城縣遊仙鄉居里衛尉寺主簿琅琊王君故妻隴西李夫人葬洛陽城東北七里王之平原，唐朝銀青光祿大夫使持節銀州諸軍事銀州刺史上柱國延安開國公李君才之女也，
唐故祕閣直司登仕郎王君墓誌並序君諱方大，琅耶人也，嚳序開禎，金冊騰其耀，儲仙降祉，王諜薦其華，日月，黃土玄石，徽疊銜珠之彩，鉉路交佩遂之光，或蛇萼流規，或鳳毛騰跡，縑圖可，慶緒克昌，祖，周任沂州刺史，略，隋任蘭州司倉，父子唐，初任巴州化城縣令，儔徽露冕，謝休於朱方，偶化鳴琴，慚清猷於盧境，惟君憂峰稟秀，擁陳桂於貞襟，瑤凝胎，疏黃陂於雅，孝，協跡天機，秉順持知，昭揮素節，行州里而敷信，交而必恭，見惡如探湯，聞善若不及，兼以馳懷寶地，洗煩想於真源，締沙，樹因於淨岸，諒直為德，弗履邪區，懿哲居心，揚鑣正路，洎乎身秘閣，該七曜於銅儀，局影蘭台，辯三光於宣夜，自家刑國，晷滿禍，資父事君，譽聞朝野，神理貽慶，宜鍾遐齡，乾照阻仁，道窮辰巳，春秋有九，以龍朔三年歲在癸亥八月壬午朔十一日壬辰卒於隆政坊之私館，嗚呼哀哉，其妻姬氏，苕芳允塞，蘭秘乘襟，光閫秩於門基，銷華於泉帳，厥子文貞，隙暉屠想，陟岵纏哀，敬啟幽扃，將符故實，即以其月廿一日壬寅拊窆於萬年縣東南畢原之野，遠接章台，近依龍角，結雲松於秋甸，鼓風隧於涼，恐環律推年，佳城改色，乃圖芳翠琰，遂作銘云，晉鶴祥，呂刀凝慶，金陵極選，朱幡交映，價峻舒，聲芬裴令，昆彼江漢，炳靈攸競，其一，雲柯振彩，昆碧騰姿，趨晨孝，閾聞慈，三必踐，六行攸宣，違文遽捨，協義遄持，其二，雖軔危城，怛時覺路，福┘跡，耆隈策步，龜貝可輕，身崖弗顧，智流非遠，冥津可渡，其三，玄阻聽，介祉，奄消桐露，遽謝蘭薰，琴抽玉軫，酒歇金樽，銘旌拂，薤曲晨喧，其四，兩劍歸匣，雙盾警轍，柳陌慌飛，松門吹咽，霧埏宵黯，霜蘿曙結，俾傳終古，恆昭峻烈，其五，
大周唐故文林郎焦府君墓誌銘並序君諱松，字貞節，其先安定人，前漢外黃令貢以識知名，後左僕射辯遺重當代，屬金行不競，宇內分崩，子孫遷播，因家於此，為洛陽人也，祖仲，隋任揚州六合縣令，敷化一同，宣風百里，器均卓魯，望重劉潘，父寶，唐文林郎，譽滿州閭，聲高里，未申大用，俄促小年，君誕降英靈，茂茲純嘏，氤氳天地之氣，貞明日月之輝，肇自夢熊，巴老成之德，逮乎舞象，時稱廊廟之材，不學而知，率由孝，盡周孔之能事，究今古圖書，萬頃狹其波瀾，千仞櫱其枝，隱其能而聲雷宇宙，藏其用而譽滿環裨，昂昂，猶璋之成五器，芬芬鬱鬱，若椒蘭之御八風，信合四時，言應千里，德乃天縱，代實須材，由是鶴鳴在陰，竟徹九皋之響，蘭生幽谷，終成十步之芬，遂枉不事之高，聊屈趨王之志，唐授散官文林郎，意輕軒冕，性重丘園，乃棄佐時之資，還從物外之賞，繼奇輝於赤野，襲彩羽於丹山，不謂皇天無親，神欺與善，積慶無效，殲良有徵，以大唐永昌元年七月三日遘疾彌留，卒於私第，春秋六十有九，惜乎石折武簷，星亡處士，梁木斯壞，哲人其萎，鳳龍胎，空傳聞於玉勝，膏肓骨髓，竟不救於金丹，夫人種氏，河南洛陽人也，有德曜高尚之風，敬姜貞柔之操，如賓捧案之禮，室不違，廣被斷機之訓，倚閭忘倦，以大唐垂拱二年三月十五日卒於私第，粵以大周天授二年十月廿四日合葬於北邙山之高原禮也，嗣子善慶等，仰天而泣血，厚地以崩心，長違顧復之恩，永絕晨昏之養，勒銘泉戶，式旌孝道，其詞曰，虹精繞鬥，電樞襲日，餘慶門傳，芳聲射越，龜組葉茂，蟬纓代閥，惟祖惟父，能溫能雅，道蔑公卿，才高位下，人榮雖屈，天爵無假，蘭儀誕降，葛茂中谷，亦既有行，于歸著族，令譽騰播，嘉聲淑穆，聞之先哲，天道與善，未及期頤，錫年何淺，鄰里氣喪，親朋淚泫，歡心未極，哀情遽展，青烏問兆，玄龜習吉，卜宅崇邙，茲焉穸室，原野殷畛，山川秀逸，雲愁翠嶺，風悲白楊，唯余淑問，蘭桂同芳，古來今往，地久天長，
隋故金祿大夫右武衛武賁郎將江陽公張府君墓誌銘並序昔周平外方驅七萃之雄，漢淨域中，守四方之士，是知位隆社稷，諒資之功，業盛爪牙之用，乃沉機倜儻飛辯縱橫，武略於鉤陳，雄毅之風絕，掩文於苑，宮商之韻冠時，既勒績於景鐘，亦標名於策府，昔居隋代，獨見於張武賁矣，公諱曉字士明，清河武城人也，其後徙居河南偃師，故令縣人焉，原夫素馬標奇，黃龍啟變，抵清河而紹業，飛派極天，掩白水而承家，長瀾紀地，加以漁陽導俗，爰著績於兩岐，博望窮深，極靈源於萬里，臭比厥後，簪紱連華，平子以製作稱奇，載興謠於崔瑗，伯英以飛豪見重，方留眷於仲將，故得孕美緗綢，揚蕤簡牒，英聲門閥，可略言歟，曾祖真，梁武州刺史，褰帷求瘼，俄振響於百城，握節條，遽騰芳於千里，祖，梁邵陵王府諮議，道洽好書，恩融置醴，春蘭被阪，恆隨東之遊，秋桂開巖，屢入西園之燕，父仲，陳雄勇將軍州刺史，萬里，既表譽於三江，聲冠千夫，亦標芳於七德，建蒞職，臥閣飛聲，司扇揚，葉仁風共播，傳車爰動，帶膏雨以俱流，惟公上德凝神，中和葉祉，道資純粹，慶漸仙融輝德水，孔庭聞禮，行申莊敬之規，揚閣參玄，己暢精微之跡，粵以門蔭解褐王府庫直，梧台之辯，該楚澤而乘風，桂嶺之英，掩曹園而賞月，又轉左監門直長，九重崇峻，通夕漏於曾軒，千門廣辟，警晨鐘於復道，尋遷務德府鷹揚郎將，頻升武秩，屢綰兵鈐，得人之謠，允當時望，爰授金紫光祿大夫右武衛武賁郎將江陽縣開國公，七萃儀表，八校兵鈐於紫徼，嚴武庫於彤樞，是知周京舊儀，惟賢是選，漢朝故事，非功不侯，故得朝倫，聲飛僚伍，仁勇之途必備，文武之道斯存，既而鼎祚行遷，日月興斗麟之變，王綱既絕，郊畿生戎馬之災，公雷息歎時，冰心泣道，夷盾跡，痛禮樂之將崩，藏器韜光，佇經綸之有建，太武皇帝紐地鈐而登極，爰肅八荒，統天正以臨人，載清九有，公橫戈挺劍，應接義旗，式從鑾輿，遠陪仙，不謂途經霧市，俯控靈巖，展驥之用未申，沉烏之悲先及，以武德二年四月四日薨於華州之官第，春秋五十，惟公神機獨運，秘略無方，履孝成忠，踐義為勇，至若擊越亡吳之策，夷秦霸魯之籌，實含孕於神包藏於靈府，不謂辭榮大樹，方延泣於頹山，粵棄戎軒，乃纏悲於梁木，即以咸亨元年月廿日遷窆於山之陽禮也，長河北望，曲洛南臨，水含湍而咽響，風帶慘而流音，塋寂寞，泉壤深沉，敬勒銘於荒隧，庶傳芳於古今，其詞曰，白水浮天，清河紀地，祚茅列壤，彤紹啟位，詞掩金科，毫驚寶字，璋茂德，瑚璉標器，博望沉機，光漢室，公儀倜儻，聲隆魏日，自茲厥後，英髦間出，代襲簪纓，家傳文律，烈祖導俗，褰惟振響，顯考匡時，冰碧孤上，文德載洽，武功斯廣，威加萬里，譽隆千長，穆矣夫君，承茲寶胤，玉壺比潔，霜鍾齊韻，武節內融，兵符外振，德隆稽，道高孔仞，王綱既紊，鼎祚行遷，禮樂載毀，日月空懸，原鹿大駭，戎馬無，爰興奧主，拓地補天，外肅八方，內清九壤，發軔東洛，鳴鑾西上，爰陪王輦，指途仙掌，玄鶴來驂，月烏遽往，沉沉孤墳，草樹蕭瑟，峰巒紛，松含若霧，賈積愁雲，無復申於武，略空警譽於元勳，
前汝州司馬李華亡妻太原郭夫人墓誌銘並序夫人太原郭氏，皇遼山縣丞泰素之孫，大理司直湜之女，適前汝州司馬隴西李華，未過中年，奄然長逝，以寶應二年六月廿一日構疾，終於常州晉陵之客舍，春秋三十有六，以大曆四年七月卅日，遷窆於洛陽北原近亡親之塋禮也，有子海八娘等，哀哀孝子，執親之喪，吾何不，殃及於汝，臨櫬慟哭，汝其知之，及為銘曰，妻曰賢妻，女為賢女，吾何積畔，殃及於汝，隴隧初開，泉扃永閉，地久天長，千秋萬歲，
崔公墓誌銘右金吾術軍事清河人也，中受賜田於鄭舍人，祖千里，貝州長史，元壽州司族時人之，故相元公應用常行後從為信理財正辭故君之四焉，公殆無幾矣，雖曰未已弱冠諸親出身解褐補州遷左驍術恭卿望郡位下而聲雄，有條而事授新安縣丞，職分贊，邑誦多吏自去秋遘疾，迄茲夏彌禍開元十三年四月三日，歿於東都擇善里之私第，春秋五十有九，是月廿三日，遷窆於河南縣金谷鄉之原，典也，夫人張氏，早世無，有子四，曰，朋，信，和，在疚極，夫人襄平宋氏，余之仲姊也，守靡他之志之戚藏友事，懷親悼往，遂為銘云，至道昧善者，亦或夭之，之子信立，兆室爭欺，之子強行，果任聲，績成熙庭，符同即維為志金風城之自此，
大唐故朝議大夫上柱國杭州長史姚府君墓誌銘並序公諱珝，字連城，吳興人也，舜以姚墟命氏，恂以初姓封侯，信居八座之榮，為陸凱之舉，士林茂族，簡策詳焉，高祖僧垣，梁中書舍人，宣文殿學士，曾祖最，隋蜀王府司馬麟趾殿學士，西垣司翰，東觀著書，世業傳其儒學，時論比於歆向，祖思明，皇朝河內縣令，烈考益謙，皇朝陽曲，陳留，武義三縣令，乘德純懿，宰縣仁明，肅灌壇之風雨，興中都之禮讓，公含中和之氣，聳貞固之材，素多君子之風，雅有至人之操，沖虛率性，牆宇難窺，理識精明，標蠱之用，文旨風雅，敦正始之作，弱歲以門子翊衛，解褐以地望參卿，始自瀛州參軍，歷臨清縣丞曹州司倉參軍事，皆充本道按察使判官，職在徒勞，務兼軺傳，割常騁其新，罔布訓實，變其僥風，尋轉洛陽簿，復拜縣丞，京劇則繁，庭訟攸簡，綽綽令譽，滿於人謠，無何，遷大理丞，轉密縣令，加朝散大夫，改齊州司馬，慎獄恤廷尉之刑，作宰著王畿之稱，雖增榮章紱，仍屈佐天齊，庚午歲，制除杭州長吏，地即勾吳，人稱票俗，提綱舉目，咸推半刺之能，退食自公，獨守無為之道，而無妄興疾，勿藥嘗委其天真，閱川長逝，藏舟遽驚其遷壑，以開元廿二年十二月有三日，終於杭州之官舍，春秋六十有九，即以明年十月十五日歸葬於東都河南縣金谷鄉西北崗禮也，綃幕遐飄，旅櫬東辭於水國，薤歌啟引，靈需北上於邙山，行路失聲，寒無色，悲夫，公之夫人范陽張氏，故刑部郎中知默之女，女儀婦德，早推令淑之名，從夫訓子，動遵詩禮之義，賦年不永，先公而亡，列則同穴，今從合祔，長子廷光，故平陸尉，早亡，等，哀哀孺慕，欒欒棘心，旋葬稱家禮之意也，式忝姻戚，見斯文，敢稽實行，永播貞石，其銘曰，壽丘綿族，吳興系美，積善餘慶，載誕君子，君子伊何，今問不已，業嗣儒素，學優文史，文史騰芳，宛而成章，刀筆為政，於何不臧，如彼瑚璉，可薦廟堂，如彼竹柏，可凌冬霜，霜凋何疾，生涯遽畢，劍瘞雄雌，弦傷琴瑟，苦月懸隴，愁雲日，于嗟滕公，永秘玄室，
大唐故王君墓誌銘並序君諱德，并州太原人也，因官述職，遂為上黨郡，原夫駕仙宗，朝鳧靈裔，臨危聳轡，忠孝可標，見難投軀，恭友所感，鳴鐘鼎食，煥乎圖史，曾祖諱茂，材構廊廟，器溫珠玉，隋朝通議大夫行并州晉陽縣令，祖諱觀，黃金一諾，白三覆，唐朝正議大夫行沁州司馬，父諱買，風神霜骨，書玩道，先朝文林郎，吏部常選，唐朝任潞州市丞，惟君不藏無益之器，不用非常之寶，蔑軒冕，重琴書，春秋五十，卒於私第，夫人張氏，白水開源，清河引派，藍田麗玉，郁浦華珠，豈謂月落仙娥，星流神婺，以開元三年歲次乙卯十月己酉朔廿四日壬申葬於屯留縣西南十五里平原，禮也，其地即韓王按劍先都，夏主乘累舊邑，東瞻驛路，使皎珠星，西望禪河，波澄金月，平原南望，極目三春，絳水北臨，朝宗萬里，嗣子鬍子等，孝性純深，攀號悲慕，即松賈，奉遷靈柩，陵谷之貿遷，銘徽猷於琬琰，乃為銘曰，緱山駕鶴，鄴縣乘鳧，臨危，見難投軀，乃文乃武，，代謝，日月居諸，
八品亡宮年卅墓誌銘並序亡宮者，不知誰子也，或以良家入選，充奉後庭焉，顯賢明之德，勤法度之事，君賞，是用錫之以八品之秩開元十有四年夏五月有四日疾革，有命出居於患坊，厥某日，奄忽而逝，越若來六月十有四日庚申，葬之以禮者，作為志則有司存，銘曰，生為匣玉，沒為野土，一辭九重，千秋萬，
太原王府君墓誌昌黎韓述纂公諱頊，字茂原，太原人也，積世趨於轅庭，數載鐵於江南，性本剛明，士之可則，歎良機不展，忽奄於中年，嗟壽之不受，與歲而永訣，公祖諱晉，考諱從，雖業居中地，皆職任於江南，公以會昌二年十月三日，暴薨於東都思恭里之私第，享年五十有三，是時罷職於宋汴，次抵京師，夫人李氏，其年三月六日臥疾薨，青烏改卜，丹欲往，日月無期，是歲十月卅日同附於洛陽縣清風鄉高村先塋東南一里餘，有一女，早適魏君，二男長曰遵，次曰宗慶，二子孤藐，泣血流漣，書刻月日，是永銘記，
大唐故萬州司法參軍王君墓誌銘公諱韶，字伏護，太原人也，有周太子晉之裔耳，盛德之胤，聖人之後，族均河滸之葛，氏協淮水之著，自是代有公侯，門通軒冕，曾祖贊，實宰百里，著鳴琴之譽矣，祖巋，昔長千夫，承推轂之寵矣，父懷信，青襟嗜學，黃綬有位矣，公弘其度，多其材，敬慎在躬，不貪為竇，於是趨庭請益，下帷自強，通光儒之學矣，尊其所視，卑以自牧，守君子之道矣，然後正位乎外，學古入官，解褐廬州參軍，累遷萬州司法參軍事，夙夜在公，不改冰壺之節，旬時弊獄，唯施甘棠之政，方希考績之陟，忽同過巢之往，開元廿年三月十二日，終於洛陽縣教業之里第，春秋五十有六，嗚呼哀哉，外姻既至，逾月而葬，禮也，子嵩等，號泣日夜，哀感內外，可謂善居喪者夫，銘曰，後稷之孫，文王之嗣，敏而好古，學優登仕，楚俗懷德，巴人獲利，棠下流恩，燭前垂淚，樹此陰德，允哉大賢，如何斯人，胡不永年，東未啟，南山已騫，夜台冥寞松柏下，人生到此復何言，
唐故汝南周君墓誌銘並序君諱文遂，字道從，祖諱，先父諱通，君即通之長子也，幼讀儒書，長而禮，弱冠之歲，咸譽所知，內孝親姻，外穆僚友，不能苦濫於琴酒，乃綰職於監司，三五年間，榮譽可獎，何期未申公表，奄卒壯年，嗚呼，霜劍摧鋒，鳴琴絕軫，春秋卅有五，大中二年三月十五日，終於天長之私館也，以其年十月廿九日祔於先祖妣王夫人列域，以為窀穸禮也，娶弘楊氏，恭孝內諧，譽案從禮，一子三歲，名曰小君，令弟二人，曰文遇，文造，悼原而遽絕，誰濟急難，桐荊摧，雁行何續，敢忘兄友，銘志弟恭，固請長詞，用彰後記者焉，銘曰，嗚呼周君，世命奚促，三十五歲，禍來沖福，手劍摧鋒，身紳棄玉，欲濟舟傾，風前失燭，一旦歸冥，百齡何贖，千歲之中，再生王國，
大唐故張君之銘君諱對，字懷玉，南陽白水人也，祖貴，朝散大夫，父素，身有勳宮，潛居白屋，惟君積善餘慶，始驗無徵，遘疾一宵，遂殞私第，粵以大唐乾封三年歲次戊辰正月乙酉朔十七日辛丑，春秋一十有七，即以其月二十五日殯於龍門西平原禮也，恐陵谷遷變，滄海成田，勒石泉扃，傳芳永久，
唐故蕭府君墓誌銘並序君諱舉，字高，蘭陵人也，葉散枝分，今又為安陽人也，曾祖德，隨魏州頓丘縣令，祖卿，皇朝同州司馬，父政，板授趙州高邑縣令，君天璞自然，煥十城而騰彩，貞姿獨秀，挺七年而振奇，神氣抑揚，環儀磊落，郁若斷山之峙，朗如明月之光，幼而純誠，長逾溫雅，千門萬戶，畫地成圖，八索九邱，俄而能讀，忘懷魚鳥，得性煙霞，未終山水之，遽嬰露之酷，以萬歲通天元年十月十二日終於家，春秋六十有二，夫人南陽張氏，亭亭似月，的的疑星，素范柔明，貞姿婉秀，梁伯鸞之令偶，高謝其賢，老萊子之良妻，遠慚其德，唯敦絲，不尚鉛華，蕭君不，宛頸偏棲，誓存同穴之誠，竟獲靡他之志，以開元九年四月六日終於私室，時年九十，即以其年歲次辛酉五月丁未朔廿一日景寅同窆於相州城西里高平渠南五十步舊塋禮也，斜臨夢水，實大夫之故事，傍瞻仙嶠，即童子之遺塵，哀子知古等，號天泣血，扣地絕漿，恐茂德風塵，清徽同泯，爰勒石乃為銘曰，卓卓若人，巖巖峻節，如玉之潤，如冰之潔，文麗潘江，學探禹穴，終焉適定，逝川不綴，昔年如鳳，語笑雙游，今驅素驥，同謝歸於一丘，
大唐故江王息故澧州刺史廣平公夫人楊氏墓誌夫人諱無量壽，弘農人也，則天武後之外氏，右屯衛將軍知慶之女，故節敏太子妃之姊也，夫人令淑早聞，芝蘭獨茂，德奉君子，操行逾申，屬唐祚中缺，宗族遷播，公謫南陬，敕降西掖，爰及外氏，命離夫人，夫人赴鑊道亡，從義守節，父恭荷造，旋乃迫離，脅奪志懷，改醮胡氏，君父之命，難以固違，閔夏之禮，或釋其道，因茲遘疾，久積纏，返香無徵，暮華有限，嗚呼，以開元十九年六月六日，薨於鼎邑殖業里私第也，春秋六十有五，即以其年月十九日葬於洛陽縣清風鄉北邙山之原，二氏各男，絕漿泣血，卜遠申議，別建封塋，拜饗之儀，具得其體，嗚呼哀哉，乃為銘曰，年長海變，節迅灰移，金璋貴族，玉碎珠靡，新塋列柏，舊草累，玄泉水凍，白日風悲，一朝，萬恨奚追，
故晉康公主墓誌銘並序翰林學士朝議郎行尚書兵部呂外郎柱國臣盧深奉敕撰翰林待詔將仕郎守涼王府諮議參軍臣張宗厚奉敕書翰林待詔朝請郎守殿中省尚捨局直長柱國臣毛知儔奉敕篆蓋晉康公主高祖太宗之遠孫，憲宗皇帝之曾孫，宣宗皇帝之孫，今上之第三女也，咸通二年生六歲，以七年七月二日薨，是月卅日葬於萬年縣川鄉尚傅村，禮也，聖唐奄有萬邦，肇造區夏，揖讓而開鳳歷，謳歌而啟龍圖，聖祖神宗，重光奕葉，式被景化，至道邁於羲軒，允塞皇猷，盛德超於舜禹，元元豐阜，親親葉和，資仁孝為教先，諒慈愛為理本，維城之固，建茅社以制大牙，公宮之榮，分井賦以重湯沐，公主年未資於姆傅，禮近就於詩書，邇蘊妍華，才凝淑艷，含芳欲吐，擢秀方滋，仁惠信於生知，敏晤深於天性，將俟肅雍之范，以從桃李之時，然後築魯館而乘龍，秦樓而下鳳，豈謂靈芝呈瑞，遽凋葉於金枝，皎月初生，忽沉輝於銀漢，皇情悲矚，遇物追傷，爰命侍臣，志於貞石，銘曰，上天眷命，於我唐，道邁五帝，功軼百王，穆穆清風，明明耿光，澤被四海，化洽萬方，洪源不測，寶祚無疆，帝子天孫，載繁載昌，乃誕婉淑，鍾愛聖皇，蘭蓀待秀，桃李期芳，爰建湯沐，遂崇徽章，朝坼新花，夕落嚴霜，宸衷矚念，睿旨情傷，馬鬣封新，泉台夜長，乃刻於石，以永不忘，中書省刻字官臣強琮刻字，
處士張君墓誌銘並序君諱起，字祚，其先代郡雁門人也，遠祖因官，子孫家茲焉，君學業優贍，才行高遠，桂林一枝，芬芳不歇，琨山片玉，表里虛明，曾祖，祖英，夫人郭，並琴瑟共調，松蘿等茂，雖寂滅雲久，而芳猷尚存，君孝友為人，鄉閭軌範，春秋七十有五，終於私第，夫人侯氏，婦道夙彰，母儀多譽，廣被訓子，舉案遵夫，年七十五，卒於私室，新婦楊，惜彼已之盛容，遽沉埋於泉壤，並以開元廿六年十一月十四日合葬於襄垣縣南二里平原禮也，東瞻隴岫，乃間戶雲蒸，南望漳河，則龍門水急，北鄰襄邑，西據韓川，風煙於是交馳，花月以之成茂，嗣子仁一，法雲等，瞻莪亂目，茹蓼崩心，痛風樹之不停，悲巢駟之已往，恐岳移蓮岫，海變桑田，謹勒斯文，用旌不朽，銘曰，松引劍枝，草抽書帶，銘石一封，期於萬代，
唐故蓬州安固縣令孫君墓誌之銘君諱建，字立德，其先樂安人也，遠祖贊，侯城侯，子孫因家之矣，今隸清河縣焉，曾祖乾仁，齊代齊州臨邑縣令，祖侯城，縣中正，父長遷，隋清德鄉長，君隋大業八年被舉遼西郡書佐，皇朝燕州都督府法曹參軍，上騎都尉，朝散郎，蓬州安固縣令，貞觀八年七月終，咸亨元年十一月葬於清河東之舊塋，其銘曰，家風載穆，君其承裕，素絲潔已，白清句，翰苑怡神，詞林賞趣，學優登仕，膺時濟務，齊禮導德，輕徭薄賦，威若秋霜，仁猶春煦，敬養寡弱，存恤孤，雲逐吟興，風隨嘯赴，人道行盡，里崖不駐，俄景西馳，逝川東騖，蒿里誰賞，竹林乖遇，地戶幽扃，泉門潛注，霜凝草，風淒壟樹，野曠屯雲，郊荒結霧，日月還往，寒暑馳驅，芳名貞石，乾元並喻，
唐故衡州刺史長樂公夫人墓誌銘並序夫人郭氏，太原人也，五鹿疏基，肇啟承家之慶，三烏創業，爰郁命宮之典，洎乎舟泛影，竹馬流芳，茂族相暉，風猷疊照，義飛載籍，無俟詳焉，祖達，父貴，並赤野騰光，盈於隨掌，紫山彩，暉偃虹於郢握，孤澄學海，迥聳宮牆，行光天爵，榮芬國黃，夫人蘭芳染性，華標質，藝優失，業富綈緗，鏡月開妍，等宵娥之蕩璧，星飛麗，同夕婺之編珠，花鈿照景，香纓含吹，爰及笄年，言歸周氏，載弘舉按之禮，自展如賓之敬，長樂公合巹之後，分竹衡陽，禮逐夫榮，非無錫命，及其霜侵雲鬢，仍授猗氏縣君，遂能道葉女儀，言成母則，冠左嬪之清藻，掩姬之雅詠，下弄而弱歲，中饋以尤成德，節華彤管，藹青編，豈謂鳥次淪暉，落照梁於悲谷，龍門激態，安凌波於閱永，以麟德二年七月三日，安措於河南界北邙山禮也，哀子靜毓等，扇匣而感，開鏡奩而巨痛，爰周翠石，式表玄堂，猗歟盛烈，美哉鴻緒，，聲虛，德門餘慶，光乎淑女儀含氣春蘭，桂，曉，月娥宵麗，婦德貽軌，母儀流惠，方今始，切臨，露，鬆鬆悲風，佳城永穸，雕琬無窮，麟德二年歲次乙丑七月三日葬於，
大周故朝議大夫京苑總監上柱國河東縣開國男姚府君墓誌銘並序公諱懰，字懷亮，河東舜原人也，祚靈媯，得姚墟，祖寬，隋荊州枝江令，父寶，唐潤州曲阿令，並名高代哲，秀拔時英，君以生而幼奇，長而弘，中和成性，上善資身，長河峻岳之精靈，璞玉渾金之朗潤，故以玄言默識，強記洽聞，學贍多門，技該眾妙，唐朝解褐，授殿中侍御，再任尚方監丞，為司農寺丞，又授京苑總監，累遷顯職，歷奉聖朝，參榮則丹棘宣明，清禁則黃山靜肅，方欲襲茲龜組，翥彼鴻軒，而遘疾淹辰，焉漸篤，以大周聖曆三年壹月廿六日卒於洛城私第，春秋六十有二，以二月五日窆於北邙山之禮也，有子五人，孝彰純性，慟極哀情，俱泣血於楹書，咸痛骨於風樹，雖名都揆日，萬祀無遷，恐丘隴埋雲，千齡互滅，式旌泉壤，其銘曰，昊天不，殲我吉士，璧喪荊巖，，邙阜，南門，長松肅肅，興志恆存，
唐故董君夫人杜氏墓誌銘夫人諱令姿，字德耀，京兆也，原夫擾龍啟，於周編，飾承規，播嘉名於漢諜，亦有小冠崇服，騰譽其光，長垂榮，明德歸其懿，餘慶踵武，英靈無替，祖恭，為湖州刺史，扇風而偃物，光泛蘭蓀，沐時雨以露，明開薤水，六條任整，十部使隆，從雁懷仁，如映還珠之浦，烹鮮入，無傷制之機，父素，為官節志高亮，望清顯，文武明練，才位實當，夫人蘭儀夙映，華濃桃之蹊，玉質幼彰，光浮琬琰之室，風神秀潤，韻彩閒華，環桂影於恆娥，合明月，秀珠光於婺女，轉奔星，顧史依保之方，采比，文姿筆態一之妙，頭菊齊芳，之于歸，作嬪董氏，調諧琴瑟，奏五之鴛行，聲穆塤篪，協三從之鳳典，職勤心中饋，體素後之割專房陰享之祚致，豈期茫昧，輔仁希夷，仙，遂騰神而上月，神舟載運，娥魄而，，嗚呼哀哉，春秋七十一，以麟德二年二月廿九日，還窆於北芒之遺禮也，有子玄德，率由至感，攀風樹以長悲，直置樓樂，歎塵溟之遽改，敢陳遺范，敬勒豐銘，其詞曰，源舄弈，茂緒聯，怍祖及父，絕後光前，誕生，夙英妍，徽猷映緒，，調諧寒瑟，香染風蓮，，隴屢遷，陰大夜，淒切年，神安隴，卜宅新阡，疏思月，凌煙，俾春蘭與秋菊，共終古而長懸，
墓誌銘並序出自長安，葉散枝分，今為相曾，朝祖，羨父，並湛粹靈苗，凝芳上遺風，文武備陳，三端不乏，君同顏敏，不求名利，貞趣煙霞，樂道樂水，州閭仰其德，賓友貴其行，理應永保元吉，寢疾大漸，神情余爽，針藥無施，嗟呼，寶劍摧鋒，金花落蕊，淨土變為灰，以景龍二年八月十五日掩皈秋七，夫人西河任氏，湘巫受氣，星月高，忽冥蒿里，以開，
唐故李氏夫人河南紇干氏墓誌並序父魏博節度掌書記朝請郎檢校尚書工部員外郎兼侍御史柱國雁門縣開國男食邑三百戶賜緋魚袋濬撰夫人其先本姓田氏，六國時有諱成稱王者，漢初有諱封於齊者，及周室遷都，雄據秦雍，干戈大試，戎馬生郊，豪傑乘時，英賢繼踵，十二代祖諱弘，事周有勳，策拜司空襄蔡六州節度使，封雁門公，仍賜姓紇干氏義城公，庾開府信撰墓誌及神道碑，具述錫姓之由，北史周書備敘勳烈，初，官氏志有紇干，與後魏同出於武川，孝文南遷洛陽，改為干氏，逮周室之賜，則與彼殊塗，實以司空才冠一時，盡忠王業，虜言紇干，夏言依倚，為國家之依倚，厥後枝派日隆，代生賢，鉅儒碩德，世世不乏，高祖植，皇任穎王友，曾祖著，皇僕寺丞，累贈禮部尚書，祖，皇河陽節度使，封雁門公，贈吏部尚書，父濬，見任工部員外兼侍御史，封雁門縣男，食邑三百戶，賜緋，充魏博節度掌書記，外族弘農楊氏，夫人即濬長女，始生之夕，有紫光為瑞，逮及成童，不好弄，詩書不教而成誦在口，刀尺粗習而女工過人，奉孝敬於天和，茂溫恭於生稟，姿容端雅，性氣通和，事尊上則蒸蒸有聞，處昆弟則怡怡不倦，噫，我家道德素，尚其來久矣，固以積善累葉之慶鍾吾女乎，既及笄，適前隨州隨縣尉李克諧，宗室子弟，衣纓人，琴瑟韻諧，伉儷恩重，克顯宜家之稱，亦期從爵之榮，奉蘩於歲時，睦宗親於中外，故得婦順之美，首冠六姻，閨闈之行，載光女史，夫人有卜鄰訓子之業，有作書誡女之賢，蘊蓄未伸，其志甚大，以比遭閔凶，生意且落，弟兄終鮮，骨肉凋零，夫人雖從李氏三年，不忍有一日之別，夫人亦不忍一日去膝下，今年五月，從尚書穎川公弓旌之禮來魏博，又明月，夫人與良人自洛偕至，從父命也，薄宦寸祿，分少絕甘，晨出暮歸，先省吾女，處居第則垣牆相接，聲響相間，守儉約則菜食鶉衣，誓相存暖，亦冀顯榮，方歸李氏，天道茫昧，禍福無徵，以咸通十二年閏八月廿三日遇疾，秦醫丘禱，觸向無應，以其月廿七日平旦，終於魏州城南景明坊官宅，享年廿三，與楊氏歎而又絕者四，良人殞裂，諸弟哀摧，京洛聞之，千里馳吊，夫人三弟曰繪，曰就，曰昱，皆太廟齋郎，一妹才數歲曰鼎鼎，古人有言，夫明慧不享壽者必有餘慶，夫人既嫁無子，華一折，永無嗣絕，其何以承餘慶，彼蒼無知，於此甚矣，以其年十月十八日其夫哀奉惟裳，歸葬河南府河南縣張陽村平樂鄉徒李氏先塋禮也，嗚呼，以夫人四德百行，備於閨閫，敘述遺美，不宜更人，銜哀直書，多所漏略，銘曰，齊國建祖，後周錫姓，累世封公，異代輝映，夫人之賢，宗姻知敬，夫人之行，閨風自正，玉埋溫潤，月墮嬋娟，天胡厭善，不享永年，洛水之陽，邙山之側，言歸此地，李氏之域，泉壤一閉，幽明長隔，以祔以從，永安神魄，
大唐故昭武校尉行安定郡四門府別將焦府君墓誌府君諱禮，本廣平郡人也，元夫後稷之苗裔焉，祖曇大夫行縉雲郡別駕，父金，皇壯武將軍，左領軍衛中郎將，府君即公之第三子也，幼而聰敏，長而嚴明，負天縱之才，懷不之氣，文武之道不墜，箕裘之業無遺，遂蘊以鈐謀，陳乎廟略，輕一夫之勇，宗萬勝之方，府君有其才而無其遇，載五十，授安定郡四門府別將，雖才高宦卑，嘗無歎恨，君子以府君為知命達道者矣，以開元十五載寢疾，終於長安之私第也，春秋六十，夫人譙郡曹氏，族傅軒蓋，家茂清，志尚謙柔，躬工雅素，自府君之喪，霜操彌潔，嚴撫孤幼，訓以詩書，三徙求賢，六經潤德，府君二子，長曰庭暉，性好真宗，不趨名宦，次男英秀，早善銀鉤，為隸篆之宗模，作翰林之緣芳，開元廿八載，擢拜清化郡參軍事，即夫人從子之道遂矣，嗚呼，積善之家，何殃遄及，夫人以天寶九載春初遘疾，藥物無徵，至秋七月十二日終於長安之私第也，孤子庭暉，英秀，泣血終日，絕漿累辰，擗地無容，號天靡訴，以天寶十載歲次辛卯三月甲申朔一日甲申，遂遷厝葬於京兆長安縣龍首之原也，恐歲月推移，山河變易，用刊豐石，以為銘焉，其詞曰，有天地兮有剛柔，旋冬夏兮與春秋，奄朱顏兮先後，終此會兮衾幬，其一，河如帶兮海作田，日往月來兮悲逝川，知人世兮將變，冀豐石兮斯全，其二，
唐故舒州太湖縣丞弘農楊府君墓誌銘並序府君諱頌，字頌，弘農人也，以先祖食采於馮翊，今為馮翊人焉，曾祖祖具於郴州府君石記，府君即郴州刺史府君仲敏之第五子也，弱歲放傲，不拘細行，以五音六律為美，以鷹犬畋游為事，當時豪俊，慕而友焉，嘗旅泊江介，有地之長署為舒州太湖丞，非其欲也，俄而遘疾，以大曆九年七月十三日終於官舍，權厝於鄂州蒲圻縣接離里之原，時年廿有九，華而不實，哀哉，貞元六年七月十八日與先父郴州府君洎尊夫人同歸旅櫬，浮於江漢，達於洛，以貞元七年四月十九日祔葬於此原禮也，喪事有進，具於維私，府君娶於趙郡李氏女，有子一人曰遺直，銜哀啟兆，不違龜筮，痛防墓之斯瘞，卜周原之攸吉，銘曰，英英府君，氣概凌雲，早世歸真，窆於江墳，迎魂故園，卜葬周原，並列窀穸，不違晨昏，爰志斯文，以旌泉門，
唐故朝散大夫試恆王府長史前守瀛州司馬行德州安陵縣令上柱國宋府君墓誌銘並序朝散大夫公諱，字，其先鉅鹿人也，左金吾衛長史友信之孫，滄州樂陵縣令之子，公幼而聰敏，多聞博識，風骨奇特，神如游龍，韞出岳之精，蓄江海之氣，恢恢焉聳擢乎士林，善卿君之筆札，有文舉之辯談，利若吳鉤，明如秦鏡，邕和友悌，卓絕今古，身表七尺，膚滿十圍，奇才秀容，光彩融溢，齋心守官，向逾四紀，豈圖享年不永，去貞元元年三月十日，卒於德州安陵縣之官舍，時春秋五十有一，以貞元十四年歲在攝提格十二月廿七日遷窆於涿郡西北弘化之原禮也，嗣子泰初，仲子若初，季曰霸初，臨喪泣血，即今日之高柴，哀毀絕漿，豈昔時之曾子，恐陵谷遷變，墜乎佳聲，乃勒貞石於泉戶，銘曰，卓哉大賢，靈秀邁俗，儒究書史，道窮符錄，家空四海，身備三端，九皋鶴唳，萬里鵬摶，四遷制錦，三拜題輿，政則置水，清則懸魚，克忠與孝，懷仁抱義，人頌清規，史標良吏，惜矣良哲，遽見湮淪，一歸幽壤，萬古窮塵，簫簫平原，寂寂佳城，終天不泯，唯有芳名，貞元十四年十一月廿七日記，
唐故南陽張府君墓誌銘並序君諱懷文，河南洛陽人也，原夫良居漢幄，是曰師臣，華處晉朝，實惟鼎輔，控長源而紀地，疏峻趾以極天，己日之流，幾風乾雲之岫，父嵩，隋殿中別駕，調下張高，德充運，君丹穴生姿，藍田育彩，九苞蘊異，豈繪事以成章，十乘為珍，匪珍之有瑩，年甫弱冠，道足康邦，累有弓旌，確乎不拔，蓋以識窮機變，鑒盡玄微，寧隨蹈海之夫，恥就鞭山之後，俄然隋氏失御，運屬土崩，奸雄競逐，邑居凡解，驅馳杖策之日，棲遑擇木之辰，殷憂切於一生，荏苒窮乎二紀，千齡啟聖，九有昇平，年迫懸車，時過投斧，居常以俟，抱德就閒，既而夢監成妖，雖秦醫而莫愈，棲任鳥告殄，亦張多之先知，以貞觀十五年正月十二日寢疾，終於家，春秋六十有一，夫人渤海高氏，稟性幽閒，率由孝敬，舉閨閫，道冠，嗟呼，灶未成，生涯已極，芝田尚遠，幽途遽催，以今顯慶五年七月十五日終於弘第，仍以其年八月四日合葬於邙山之原，慮桑田之渚，懼路之回，嗚呼哀哉，乃為銘曰，文成遠裔，遺風，流芳不絕，播美無窮，出身事主，孝為忠，惟君挺秀，室居言善，未遇周熊，多逢桀犬，風馳電，萍逢轉，大椿虧壽，聞歌，埏宿草，松長縣夢，令茲邦媛，同山河，昔居里，秋謝春台，今依冥錄，叢棘荒萊，白日徒閉，玄石寧開，
唐故蜀王府隊正安君墓誌銘原夫玉關之右，金城之外，逾狼望而北走，越龍堆而西指，隨水引弓之人，著土脾刀之域，俱立君長，並建王侯，控賞罰之權，執殺生之柄，天孫出降，侍子入朝，日殫隆於漢辰，由余重於秦代，求之往古，備在縑緗，君諱師，字文則，河南洛陽人也，十六代祖西華國君，東漢永平中，遣子仰入侍，求為屬國，乃以仰為并州刺史，因家洛陽焉，曾祖哲，齊任武賁郎將，祖仁，隋任右武衛膺揚，父豹，隋任驍果校尉，並勇冠褰旗，力逾扛鼎，至如逢蒙射法，越女劍端，減灶削樹之奇，塞井飛灰之術，莫不得之天性，合曩篇，君克嗣嘉聲，仰隆堂構，編名蜀府，譽重城都，文武兼資，名行雙美，以斯厚德，宜享大年，彼蒼不仁，殲良奄及，以顯慶二年正月十日遘疾，終於洛陽之嘉善里第，春秋五十有七，夫人康氏，隋三川府膺揚刑州都督康府君之女，兆諧鳴鳳，作合游龍，是曰潘楊，有符秦晉，剛柔之際，譬彼松蘿，婉慝之歡，同茲琴瑟，爰誕令胤，並擅聲芳，遊藝依仁，登朝入仕，皆由徙里之訓，咸資斷織之恩，以龍朔三年八月廿一日終於洛陽之嘉善里第，春秋五十有四，即以其年九月廿日合葬於北邙之阪，嗚呼哀哉，永言人事，悲涼天道，小年隋朝露共盡，大夜與厚地俱深，著嬪風於冥漠，紀懿範於沈陰，譬銀河之不晦，同璧月而長臨，其詞曰，日仕漢，由余宦秦，美哉祖德，望古為鄰，篤生懿範，道潤松筠，爰有華族，來儀作嬪，四德無爽，六行紛綸，誕茲令胤，時乃日新，奄捐朱景，遽委黃塵，泉扃一閉，春非我春，龍朔三年歲次癸亥九月辛亥朔廿日庚午制，
大唐故文林郎李君墓誌銘並序君諱道瓘，趙郡贊皇人也，昔馬喙唐，迥陳暮而作土，龍德將聖，宅臨渦而啟族，故得李徑神飆，因生賜姓，蓓渠帝賦，爰降深恩，況乃作守三川，俱標峻節，貳師孤邁，特派靈源，既而世濟其雄，實生合德，承家冀旄，而君茂焉，曾祖黑，齊陝州刺史，祖雲，隋龍門縣令，所謂構業之子，必見良弓之能，刺舉之明，並獲時之具，父石，皇朝任萊州錄事參軍，夙表楊庭，允居寮首，丹筆所振，周以之自清，素來可依，家風傳其獨秀，若乃天爵自高，人野同致，逮皇皇於所務，故晦昭昭之跡，出入州里，還同王烈之嚴，吟嘯自若，每得蒙莊之貴，忽焉寢疾，彌歷遷舟，以垂拱四年六月廿日遘疾，終於私第，春秋六十有三，即以其年十一月十七日窆於平陰鄉，禮也，嗚呼哀哉，嗣子大楷，彼蒼何極，敬撰德音，申之孔棘，丹旃搖搖，越川漲而載急，白日杳杳，睹佳城之未開，嘶驂顧慕，野鳥徘徊，紀之盤礡，惟以告哀，其詞曰，于嗟淑人，味道週身，令猷登，奇策謀秦，將軍之頸節，承相之勤殷，惟崇之茂，惟實之遠，或蒞專城，或棲薄，河獸，草安馴，一隨化往，千載空傳，如棲泣露，似水川，朝風撇道，夜壑舷，靡化伊矣，同淪幽穸，樹分霜，空沈璧，苦霧生隴，傾義過巢，飲餘恨之無限，獨令流昔，
唐王府君墓誌銘並序戴仁而處抱義而行者，即琅邪王府君，公諱仕倫，字文迥，其先晉右軍一代孫也，曾祖，皇祖恩，皇祖良，忠貞不士，公春秋五十有七，以大和九年六月廿二日終於暨陽之私第，嗣子宗志，次子劉老，稚年荼毒，泣血絕漿，以當年八月廿九日葬於故朱夫人之同塋所也，山連藥王之岡，地建興之壟，且離城郭不逾一里，去人煙十步有餘焉，恐山川遷變，乃刊石為銘，賢哉哲人，抑抑秩秩，無嗜輕兆，好求之質，雲何積善，而遘斯疾，悲占青松，哀辭白日，萬古千秋，於焉永吉，鐫人武都章武及並書，
唐故滎陽鄭府君夫人博陵崔氏合祔墓誌銘並序給事郎試太常寺奉禮郎攝衛州司法參軍秦貫撰鄭之先自周皇封舅之地，因而氏焉，別派五流，深源一至，是以滎陽之望，得為首冠，其下公侯接武，台衡繼跡，雕軒繡軸之榮，羽蓋朱幡之盛，由魯史記迄於大唐春秋，實鄭氏為衣冠之泉藪也，高祖世斌，皇左司郎中，慈，隰二州刺史，新鄭縣開國男，食邑三百戶，曾祖玄嘉，皇新都長水縣令，襲封新鄭縣開國男，祖有常，皇吏部常選襲爵新鄭縣開國男，烈考探賢，皇衛州昌樂，朝城莘縣令，府君諱遇，字，皇試太常寺協律郎，文業著於當時，禮義飾於儒行，少有倜儻之志，長負環奇之名，不苟譽以求容，每親仁以竭愛，為中外模範，為友朋宗師，樂善孜孜，不慍知鮮，量涵江瀆，氣合風雲，今之古人，人雖上士，神不優德，配壽胡差，先夫人之亡蓋世一霜也，享年六十，夫人博陵崔氏，令門清族，慶余承善，四德兼備，六親雍和，仁讓得於天真，慈惠立於素尚，母儀內則，動靜可師，禮行師風，進止成法，雖婕妤女史，大家經教，承之於諷習，推之於行源者，亦異代殊人，其歸一也，未亡之歎，孀齡杳然，玉沒何先，蘭凋遽至，以大中九年正月十七日病終於淇奧之私第，享年七十有六，以大中十二年二月廿七日合祔於先塋之側，其鄉里原隰之號，載於舊記，此闕而不書，女一人，適范陽盧損之，嗣子六人，長曰頊，攝汲縣丞知縣事，早亡，次曰，早亡，次曰瑾，次曰，次曰，次曰琬，或繼以遺芳，克修至行，銜哀茹毒，追攀罔極，將營護窆，泣告於業文者，為之銘云，仕門雙美兮令德咸芳，甲族齊盛兮英華克彰，允文武兮書劍名揚，蘊儀度兮閨門譽長，珠沉玉沒兮人誰靡傷，桂殞蘭凋兮共位摧香，垂修名兮允謂不亡，傳盛事兮多載彌光，聽悲風兮松韻連崗，刻貞石兮永誌玄堂，
朱書墨地，貞觀十四年歲次庚子廿八日辛卯，張子慶春秋七十有五，於貞觀十四年殯葬斯墓表也，（新疆博物館藏志，錄自侯燦解放後新出土吐魯番墓誌錄，
大周王府君仵夫人墓誌銘並序公諱瓘，字威德，太原郡遷播蓬飛，代移轉，即為郡人也，黃精掩耀，青色騰輝，龍袞終，秋蘭響贐，鳳騰江左，鶴淚吳亭，代襲簪裾，門題竹帛，曾祖楷，祖臧，並蛟嘯鳳，如如璋，或匡弼六條，撫字百里，並紀之史冊，可略而言也，府君挺節閭閻，守操鄉曲，屬西塞蟻聚，金微狼顧，授戈電掃，負劍雷奔，汗馬功成，勳錫及，賞輕車都尉，婆娑養志，嘯傲終年，去咸亨三年三月十四日，溘終清化之私第，夫人金相騰，蘭蕙含姿，四德備而聲揚，一志凝而雪白，斷縑列，案，不謂龍匣分飛，鴛路，待年順，命詡桑榆，以長安三年癸卯十月己未朔五日癸於崇政里之私第，其月十五日癸酉，祔窆於北邙之高原禮也，恐陵谷遷移，勒之翠琰，其銘曰，黃精電謝，白日雲飛，袞冕爰襲，蘭騰輝，代移人易，福祿有歸，門閥赫弈，枝派憑隆，鳧劍同匣，鳳鸞共，書功翠琰，題德清風，目鳥不停，隙駒條度，痛悲萬里，必傷薤露，桂樹摧殘，蘭蕙移徙，芬芳詎歇，金舉未已，金石堅兮可，桑田振兮長榮，生死兮存殊，願服膚兮不朽，
故天水姜夫人志銘大唐故駙馬都尉天水姜慶初女嫡故殿中侍御史劉元質，享年七十三，於開成三年十月一日歿於鄂州私第，以其年十二月廿一日，權厝黃鶴山南原禮也，懼陵谷之多變，故為斯銘，用紀悠久之祀，
大唐故朝散大夫澤州晉城縣令上柱國于府君墓誌銘並序君諱思，字惟敬，河南洛陽人也，原夫維城表固，導靈派於東周，高門貽榮，翊元功於西漢，問望光乎史誥，勳德昭於鐘鼎，故以詳諸竹帛，此可略而言也，周太師燕文公即君之五代祖也，曾祖孝武，隋文帝左千牛，安平郡開國公，祖乾長，唐倉部郎中，平恩縣開國男，父善詢，唐朝散大夫，行洛州溫縣令，玉潤金聲，松滋竹茂，握蘭從政，制錦升榮，君承積善之慶，稟中和之德，孝悌天資，忠貞夙著，黃陂萬頃，混清濁而汪汪，嵇松千仞，罩風煙而落落，解褐營州都督府參軍，衢州司戶參軍，常州司戶參軍，參卿碣石，贊職金陵，寬猛相資，恪勤匪懈，謳歌遠播，清白升聞，俯降絲綸，除邢州平鄉縣令，秩終，加朝散大夫，遷澤州晉城縣令，祥鸞表術，馴翟懷仁，下車而風化大行，期月而絃歌致理，所冀扶搖可仰，方整翮於天隅，豈期舟壑潛移，遽沉魂於泉壤，以太極元年四月三日遘疾，終於洛陽縣修義里私第，春秋六十有四，粵以其年歲次壬子四月庚子朔十日己酉，權窆於洛陽縣北邙原，惟君少秉奇節，標雅操，行不由徑，習子羽之芳猷，動必拘禮，傷顏回之茂躅，嗣子延輝等茹荼永泣，集蓼長懷，扣地無追，天罔極，敬刊玄琰，式旌芳烈，其銘曰，高門演慶，陰德貽祥，挺生才子，克構隆堂，縉紳之范，邦光，道高馴翟，德邁招蝗，其一，風樹難停，塵草易驚，青烏卜兆，白鶴開塋，沉沉玄室，鬱鬱佳城，德音永，空存令名，其二，延和，
大唐故荊州松資縣令湯府君妻傷氏墓誌銘並序夫人姓傷氏，諱大妃，京兆縣人也，其先受氏於傷琳，得姓于湯武，父薄俱，隋懷遠公，成州刺史，夫人即刺史之長也，幼而貞潔，少而明敏，年才二八，即適激發氏之門，卷耳之行早聞，昏定之文先注，以大唐永徽二年正月四日卒於醴泉里第，春秋八十有二，行路悲歎，親識流淚，即以其年正月十五日葬於長安縣嚴村之左，乃為銘曰，賢哉哲婦，孝矣難同，長埋玉體，永墜花紅，孟母之本，令姬之宗，如何玄鳥，喪此名龍，
河東陰山郡安樂王慕容神威遷奉墓誌並序若夫勞喜休悲，孰免歸天之魄，浮形幼影，誰蠲卷地之魂，真金玉之可消，況英奇之能人，降年不永，遽逝東流，寂寂山嶽，茫茫路，祖駙馬都尉青海國王烏地可汗諱諾褐拔，武苞七德，業冠三冬，開穎不羈，神謀獨斷，溘從風燭，早遷奉畢，祖婆唐姑光化公主隴西李氏，孕彩椒芳，含輝蘭閫，入洛川而回雪，溯巫嶺以行雲，不為懸夭，芳姿掩彩，早定安厝，又遷奉畢，父忠，德比貞琨，誕侔惟岳，落落聳長與之，汪汪澄叔度之陂，追遠慎終，早遷奉畢，左領軍大將軍慕容諱宣徹，擢秀清流，風塵不雜，光五侯之封，傳萬石之榮，夙奉忠貞，承芳帝戚，朝參鸞駕，夕衛丹墀，不為釁起兩楹，梁摧淹及，以景龍三年四月十一日奉於涼州神鳥縣界，吉辰擇兆，喪禮具儀，嗚呼哀哉，式為銘曰，朝露旋，夜台何酷，九泉幽壤，埋茲盛德，不朽飛聲，昭音望族，詎勒燕岑，流芳聖牘，吉之遺愛，方斯令則，何以銘勳，樹茲鐫勒，
大唐故右勳衛王君墓誌君諱靈仙，字神像，太原晉陽人也，自離翦輔秦，吉駿匡漢，文武佐時之略，庇民濟世之材，斯固國史之所詳，此可得而略也，祖綱，周上儀同司武上士，風神散朗，英勇冠時，父貴，隋奮武尉，器量凝深，清貞拔俗，君稟靈山嶽，含和表性，孝友彰於稚年，英明發乎初歲，脫落榮利，心浩然，六經百氏，無不兼綜，嗣清徽於谷，繼逸響於淹中，或春宵媚景，或秋天明月，時研商老莊，留連琴酒，州郡辟命，皆辭焉，之以宿衛務殷，期門任切，王公子弟，咸為高選，君以父任居之，隨班例也，而薤露難留，百年易往，逝川靡捨，奄從風燭，以貞觀十五年歲次辛丑三月壬戌朔十日辛未終於長安延壽第，春秋五十有一，粵以其月廿四日窆於長安縣龍首原，刊石玄扉，傳芳不朽，其辭曰，峨峨子晉，降生是贊，自茲厥後，隆棟干，離翦匡秦，音商輔漢，崇基峻極，波瀾浩汗，其一，世資明哲，篤生君子，惠朗泉淳，英猷嶽峙，外表無際，內懷通理，義有輕生，孝無終始，其二，早慕嚴鄭，棄利遺榮，耕耘五德，咀嚼六經，琴前雪起，月下風清，嘉賓滿席，樽桂余馨，其三，天道暝昧，福善攸爽，宜享遐齡，奄然長往，身非金石，名同天壤，哲人其萎，後昆焉仰，其四，宅兆有日，言指泉台，荒埏書暗，松風夜哀，芳樽誰饗，隴月徒聞，勒茲玄石，播美將來，其五，
大周故銀青光祿大夫使持節利州諸軍事行利州刺史上柱國清河縣開國子崔君墓誌銘並序君名玄籍，字嗣宗，清河東武城人也，炎帝之嘗草木，利盡生人，太公之運韜鈐，功申佐命，克昌於後，遂起宗邑之名，無忝厥先，是標大族之望，掩四海而獨步，經百代而高禮，曾祖彥升，宇文朝太子洗馬上開府儀同三司荊州大總管府長史恆州刺史光城縣開國公，隋贈冀州刺史，宏材曠度，博聞多識，當時重其弘益，任遇特隆，後王想其風采，褒崇不暇，祖至仁，隨襲爵光城縣公，尚書右丞太子右庶子，改封白水縣開國公，括囊政術，經緯邦家，通藉兩宮，將軍或遷於太傅，食邑二代，富平封於武始，父善福，唐秦王府庫真上大將軍，折衝良將，莫府元勳，冊韓信而登壇，拜宋昌於前殿，曰功曰事，藏於東觀之書，惟舊惟賢，列在南宮之畫，君天地間氣，公侯異表，潤之以璋，文之以禮樂，百行斯總，仁義攸先，六藝是該，書謝尤妙，引旗為戲，早推方牧之才，蕪室而居，便蘊澄清之志，起家文德皇后挽郎，尋授婺州司功參軍，事屬襖賊陳碩真挾持鬼道，搖動人心，以女子持弓之術，為丈夫輟耕之事，氣浮於江波，兇徒次於州境，凡在僚屬，莫能拒捍，刺史清河公崔義玄察君智勇，委令討擊，君用寡犯眾，以正摧邪，破張魯於漢中，殄盧循於海曲，功無與讓，賞不逾時，永徽四年，加游擊將軍守右武衛崇節府果毅都尉，已而吐蕃揚言，將出於蜀，彼之小國，且未通和，我之邊郡，茲焉預視，乃除君雅州長史，攻守之際，策謀居多，疆境獲安，軍國攸賴，龍朔三年，除隴州長史，仍奉使涼州巡撫契部落，銜國朝之命，悅歸附之心，馬牛被野而不驚，吏人按堵而如故，麟德初，萬方作，八使觀風，杖節持斧，揚清激濁，關內道大使司刑大常伯劉祥道以君精於吏職，清畏人知，表奏天庭，揚其善政，太山東嶽，屬登封降祥之秋，袞土外台，重別駕持中之選，仍除袞州都督府長史，專知壇墀及儲峙事，乾封元年，加中散大夫守歸州刺史，尋檢校荊州大都督府司馬，朝發白帝，暮宿江陵，荊門之險萬重，巫峽之塗千里，專城按部，威令久行，大府題輿，政聲彌遠，遂使長江艫舳，往來無剽奪之虞，倚市錐刀，朝夕罕惰游之利，總章元年，丁內憂，痛嬰創巨，性幾毀滅，雖日月之雲既，在笙歌而不成，咸亨元年，除蔚州刺史，范遷材略，胡騎遠漁陽之城，陶碩威名，羌人避雁門之境，嗟乎，執心正直，邪佞之所必憎，持法嚴明，貪殘之所同疾，留落不偶，坐滯於十年，讒匿弘多，竟遷於五嶺，儀鳳三年，授循州刺史，吳隱石門之路，地邇貪泉，馬授銅柱之郊，川臨漲海，頒其孝令，復群盜於堯人，宣以制書，被皇風於越俗，開耀元年，除袁州刺史，永淳二年，除文州刺史，垂拱初，以公事免，天授二年，遷茂州都督府長史，張敞受誣，遂停鄉里，楊見釋，乃拜議郎，長壽二年，遷巴州刺史，證聖元年，除黃州刺史，萬歲登封元年，封清河縣開國男，萬歲通天元年，加銀青光祿大夫，二年，除利州刺史，聖曆元年，進封清河縣開國子，良二千石，太平之基，下人待之以獲安，明主用之如不及，信臣之風行上蔡，復徙南陽，延壽之績著穎川，更遷東郡，公之理繁馭黠，簡帝聞天，章綬赫弈而相加，軺傳周流而不息，所居人富，所去人，虎浮於河，蝗入於海，細侯恩信，已聞童子之言，廣漢賢明，方在名臣之選，增其命秩，官呂第三，錫以土田，封建五，既而奉計最，謁承明，授禮文，抗誠請，天子有命，未遂於懸車，神道何冤，忽悲於稅駕，春秋七十有九，聖曆元年歲次戊戌三月六酉朔十四日甲戍薨於通遠坊之私第，奉敕弔祭，並許席家三人，常賻之餘，別加優贈，惟君理精心密，氣高調遠，負邦國之大材，兼文武之宏略，仕明時而取富貴，勵美志而成功名，展驥足者六州，建隼者八部，優俸厚祿，散之宗親，廣宅良田，未曾留意，賓客滿座，共敦名教之樂，子弟成列，無違孝謹之，於勢利，絕於造謁，安仁再免，曾靡慍容，慈明九遷，每除矜色，方當升上公於台鼎，養元老於膠庠，天不留，人將安仰，夫人屈突氏，河南人，唐尚書右僕射通之女也，名公貴胄，君子好逑，才實賢明，行成軌則，林間隻鳥，才閉潘椽之篇，水上雙龍，竟等張公之歎，春秋有六，以咸亨二年五月十七日卒於蔚州之官舍，粵以聖曆二年歲次己亥一月丁巳朔廿八日甲申合葬於洛州合宮縣之昭覺原禮也，嗣子隆州閬中縣丞惲，邛州參軍慎，懷州司法恪，魏州司士憬，益州參軍恂等，痛昊天之緬邈，擗厚地而充窮，初不勝喪，哀者禮之大，竟能負土，安厝者孝之終，洛水之北，首山之東，銘志沉兮虛隧掩，寶徒散兮嚴野空，詞曰，姜水之帝，太岳之臣，賢聖不顯，宜於下人，表海之國，清河之郡，子孫繁昌，垂厥令問，先城存沒，異代哀榮，白水升降，兩宮功名，將軍受律，方叔是程，種此餘慶，君乎挺生，環偉其儀，寥廓其度，德以潤己，材以膺務，家令智囊，尚武庫，鸞鳳將矯，騏騮始步，江發定，長山之傍，邊寧謐，嚴道之鄉，牧守稱重，青綬銀章，公侯為貴，錫社分疆，清靜是居，謙沖是執，宗族餼，賓朋引汲，輿服不營，棟宇不葺，黃金方散，赤松可揖，帝惜分憂，天乖與善，庶神祇之保佑，忽令昔之悠緬，失藩部之循良，喪士林之冠冕，于嗟令胤，式遵先典，此時丘壟，見宿草之蕪，歷職吏人，有甘棠之勿翦，
唐故青州錄事參軍李君墓誌君諱良，字德師，隴西狄道人也，自傳芳徙殖，顯嘉備乎方冊，故略存梗概，洎於隆周宰世，真人啟玄默之原，炎漢無期，飛將挺英雄之最，公侯弈葉，簪組蟬聯，德望相依，分枝流葉，祖政，隋衛縣令，父節，隋豫州錄事參軍，昔不世濟清通，家傳學殖，華夷挹其風昧，緇素崇其楷模，騰茂飛英，郁乎斯在，君體質貞明，機神朗吳，三篋五車之義，六藝百家之言，莫不蘊納胞襟，運諸懷抱，君春秋五十有三，以大唐貞觀廿三年歲次己酉，六月甲戍朔，廿九日壬寅，遇疾卒於家，遂以其年七月十八日窆於邙山之陽禮也，恐年代侵遠，蕪沒德音，爰刊斯文，以謀不朽，嗚呼哀哉，乃為銘曰，神岳峻極，靈江清遠，實謂伊人，垂滋芳苑，飛將永逝，真人忘返，惟君嗣美，標其令善，材高杞梓，德潤，合貞守節，世代英賢，風儀繡朗，識量沖玄，齡頹何促，遽奄幽泉，寂寥素館，淒涼維帷，徒期彷彿，永戢光儀，遙酸舊駕，眇泣遺衣，蘭蓀永歇，松賈長悲，
大唐故蘇州吳縣丞杜府君墓誌君諱榮，字世瑋，京兆杜陵人也，源其本系，錫侯服於週年，語其台鼎，定金科於漢世，其後元愷博識，創河梁於孟津，弘寶多智，樹豐碑於西海，於是朱輪繡軸，代有其人，玉葉金柯，蟬聯暉映，祖賢，渤海郡守，父華，朝散大夫，各著英聲，俱流雅譽，譬衰遁之異德，咸述孔經，等群紀之同聚，俱陳漢策，君宿承庭訓，早懋家風，學既大成，釋褐補慈潤府司馬，屬隋季多事，兵車歲動，東征西伐，靡有暫寧，君扈從軍麾，承機領授，策無遺算，謀合指蹤，在職數年，頻登上第，於茲改選任蘇州吳縣丞，君行合弦韋，術明韜略，典武則干戈稱比，治民則俎豆常聞，於是捧檄登車，狡猾望風而屏跡，振衣布德，奸回藉甚而歸仁，梁竦之不仕州縣，豈獨徒為大言，元亮之性樂山水，實亦心存恬曠，在縣一年，遂掛冠辭秩，於是列墉洛，葺宇伊川，慕藩岳之閒居，同季倫之歸引，浸蘭泉於九畹，樹芳枳於廛，瞪眄風雲，超然獨往，瞑心芝髓，好松喬，而藥餌難憑，於焉遘疾，大唐貞觀十五年歲次辛丑十二月戊子朔，卅日丁亥，卒於時邕里之私第，粵以其年十二月十五日壬寅，啟疇於邙山之陽，惟君靈府融朗，道風沖邈，詞林警晤，筆海宏深，事親力養，奉主忠竭，接友存去食之信，御下躬握之勞，加以擯落囂塵，絢情泉石，登山臨水，雅什留連，春旦秋霄，澄醪賞會，歎劉楨逸氣，倏見孤墳，悲元禮之龍門，俄懸帳，於是雞黍密友，驅征馬而爭來，竹林素契，息流弦而競往，但年代易謝，陵谷互遷，庶憑貞石，永紀遐天，乃為銘曰，瓜瓞周伯，苗裔漢臣，茅社遞襲，組相因，大父玉潤，顯考蘭分，銀黃繼踵，代有其人，猗歟夫子，吊冶良裔，性志貞堅，門風孝悌，易練三古，詩窮五際，智高默識，察明心計，行成名立，彈冠振纓，戎司寧遠，武佐專城，烹鮮益治，蕩寇增榮，淑人君子，邦家之英，仲舉方嚴，嗣宗棲逸，惟君兩備，寵辱齊壹，方慕乘煙，翻然遘疾，膏育靡救，逝川長畢，倏辭南館，將徂北芒，途悲白馬，壙掩玄房，松凝宿霧，草結晨霜，庶憑蘭菊，終古騰芳，
大唐故溱州司戶崔府君墓誌銘君諱思古，孝官奴，博陵人也，因官雍州家焉，祖唐芮州刺史散騎常侍弈之孫，唐海州刺史陽信縣大方之嫡子，母曰隆山縣主，公鼎門演慶，貴胄逸群，唐益州都督蜀王領賞異才，奏娉長女寶安縣主，以咸享元年五月十一日襲封陽信縣開國子，文昌銓綜，三年四月廿九日授朝請郎行始州司倉參軍事，儀鳳二年，加武騎尉，奉敕五品以上薦舉，儀風三年十二月八日擢授冀州司兵，永隆二年加雲騎尉，文明元年四月七日授承議郎行太僕寺主簿，垂拱元年正月廿八日授永州司士，永昌元年九月一日加朝議郎，尋加溱州司戶，未經之任，遂夢奠楹，以天授二年二月九日卒於懷仁坊私第，春秋九，即以二月四日殯於洛州合宮縣平樂鄉陽里，銘記，天授二年二月廿四日，
唐故朝議郎平原郡長河縣令盧府君墓誌銘並序公諱全貞，字子正，范陽涿人也，太岳之胤，盛德表於封齊，源其昌，像賢光於佐漢，本枝百世，君子萬年，非夫辰緯降祉，河山毓粹，道高竹素，聲播笙鏞，莫能郁為秀族，慶流後裔，克廣遺烈，不隕其名者哉，高祖，北齊黃門侍郎思道，曾祖，皇朝太子率更令赤松，祖，銀青光祿大夫，尚書左右丞，雍，洛州長史承業，父，銀青光祿大夫，虢，貝，絳州刺史，并州大都督府長史玢，並材雄卓立，宦榮當代，休有令望，於今稱之，公即絳州先府君之第四子也，承家寵光，克食舊德，弱冠左衛左親衛出身，束帶巖廊，佩刀天陛，作君心膂，為國爪牙，資胄緒之地，必忠孝之家，其於任委，非不重也，其於警衛，非不勞也，以覆簣之漸，調授鄭州參軍，滿歲，拜常州錄事參軍，綱紀刊曹，有條而不紊，肅清群吏，無得而可稱，時江南道採訪使，潤州刺史劉日正以課最奏聞，清白奉公，始終無替，則彰善癉惡，公為狀首，迨歸舟載馳，裝橐余積，人皆富有，翳我獨無，以此知劉公之狀，其不孤也，天寶元載，制求令長，周親內舉，時對易清問，簡在聖心，廷拜平原郡長河縣令，隨牒至止，視人如子，抱鼓不鳴，鳴琴自理，無何，嬰風疾，辭祿寓居於鄴郡，天不與善，日臻彌留，以天寶五載閏十月五日，終於臨漳縣別捨，禮從權殯，春秋六十，嗚呼哀哉，公稟元和之精，成孝友之性，沖機敏悟，密器虛明，敦悅詩書，周旋禮樂，宜其式登貴仕，以享永年，何其忽，溘然怛化，昔歲未吉，會初旅櫬於他鄉，今卜惟協，從竟歸祔於先壟，夫人趙郡李氏，去開元廿九載十二月五日遘疾卒於德懋里私第，以明年正月五日，葬於北邙山河南縣平樂鄉杜敦村大塋西北二里，公啟手之際遺令有言，其於窀穸，不令改創，孤子洌，利，，，兌等，敬遵理命，不敢有違，粵以天寶十載十月廿四日合葬舊塋禮也，攀號不及，疑慕永懷，屑涕行楸，感平生之徽懿，勒銘幽石，貽不朽於斯文，銘曰，高山可崩兮積水可竭，盛德之後兮餘慶不絕，穆矣我公兮克承丕烈，庶夫繼代兮以廣前哲，何彼天兮不與善人，乃歸來兮臥疾漳濱，霜紫蘭兮可悲當春，碎明玉兮空掩流塵，薤挽淒涼今一去，冥冥泉戶詎知晨，天寶十載十月廿四日刻，
大唐故支君墓誌銘君諱懷，字通，洛州河南人也，林宗則漢時令哲，百道則晉代名賢，故知蘭桂雖秋，逢春更馥，荊衡久翦，睹日成林，流質後昆，豈得而忘言者也，祖壽，父賢，並雅嗣門風，操履貞潔，不居俗網，身處林泉，君詞超仁智，言出有意，懿列群朋，雅紹先宗之首，神情挺秀，器標眾友之前，孝敬表於閨門，仁義洽於州里，四時無以過其信，百金不足比諾，立志無違，出言必踐，因心被物，自已形人，不慕功榮，意貪賢仕，閒居養志，不汲汲於榮華，樂道忘憂，豈慼慼於貧賤，逍遙自得，旨酒盈樽，福善無徵，輔仁斯謬，粵以顯慶四年六月十四日卒於私第，春秋七十有一，即以其年歲次己未七月景子朔九日甲申葬於洛城之北長崗之隈，徒使瞰洛踞邙，無復登臨之望，瞻崤眺鞏，永絕游陟之蹤，縱其晝夜俱明，窀穸終無暫曉，定知朝光一落，未屬魯陽之麾，氣絕已度之辰，何處神香之救，千秋不朽，希遇莊周，百載含靈，恩逢西伯，嗚呼哀哉，乃為銘曰，朝光不住，物性短，哲人斯委，身去名留，池台絕跡，墳壟魂遊，於茲永別，何處相求，靈需北洛，神歸邙，人悲泣淚，猿啼斷腸，松門愴惻，原野蒼芒，雲愁翠嶺，風悲白楊，
長河宰盧公李夫人墓誌文有唐開元廿九年歲在重光十二月五日，德州長河縣令范陽盧公夫人趙郡李氏遘疾，卒於東都洛陽德懋里之私第，春秋有八，其明年獻月三日，葬於長樂原附先塋之西北禮也，夫人即皇朝黃州司馬慈之孫，考功員外郎秦授之女，出彼令族，嬪於高門，娩淑聽從，昭明女史之訓，礪擊紛燧，嚴事舅姑之禮，故上睦伯仲，皎棠棣之華，下子孫，衍椒聊之實，蓋德之廣也，仁之裕也，偉矣夫，我盧公適佩銅墨，方臨長河，夫人宜列鼓鐘，友琴瑟，哀窈窕，吟傾筐，以輔於賢，以贊厥美，而溘委玄化，非天喪予，天實為之，所不可贖，嗚呼哀哉，諸孤洌，利，，，兌，清等，哀哀長號，崩叩幽穸，灑血瑤版，俾余志焉，曰，貞淑薦瘥兮德音昭晰，終然化往兮此靈穴，地下冥冥兮寒泉幽咽，空林皎皎兮長愁孤月，大福先寺沙門湛然撰兼書，
唐故河南府澠池縣丞慕容君墓誌銘並序嗚呼慕容君以開元廿年歲次壬申七月四日甲辰卒於東都擇善里第，春秋有九，粵今年八月十四日甲申遷窆於北邙山舊塋之側禮也，君諱瑾，其先昌黎棘城人，始後魏都洛，徙於滎陽也，昔者慕三光之容，因而錫氏，列二國之霸，是謂人英，威震南燕，勢雄西晉，自茲厥後，代不乏賢，曾祖三藏，隋大將軍和州刺史，祖正言，袞州都督府司馬，父知晦，汾州刺史，並台懸水鏡，應物呈象，匣開霜鍔，弗鍾無聲，故以內備爪牙，外膺方岳，鄒魯儒俗，道映題輿，汾洮奧區，寵光飛蓋，君酌清明之秀氣，孕懿粹之淳德，幽覽默識，洞微詣精，越自髫年，不為童兒之戲，暨乎弱歲，有老成人之風，年廿，明經擢第，解褐岐州參軍，尋丁太夫人憂去職，毀瘠逾制，杖而後起，服闋，調補左衛兵曹參軍，稍遷河南府澠池縣丞，始階鴻漸，終覬鵬圖，遽歎鶴書，旋驚賦，惟君經明行修，義昭漢史，參卿軍事，道冠晉賢，入纂五戎之司，出毗百里之政，人以斯賴，聲用有孚，至夫行在言先，所以勵其俗，名居身後，所以隱其光，世無得而可稱，命有數而何道，長男未亂，先君而殂，幼女始孩，不知凶諱，嗚呼哀哉，青烏卜兮邙之山，丹飛兮不復還，黛括森兮鄰故域，翠琬鐫兮紀碩德，撰揚休庶不忒，千秋萬古允昭塞，銘曰，恢令范之有融，毓和淑之淹通，才為士則兮行為紀，家為至孝國為忠，不欺幽以負理，竟安卑乎歿齒，惜顏氏之短齡，傷鄧攸之無子，從宦未達，生涯已矣，玄房深兮白楊悲，悲風急兮苦月遲，仁與不仁而同路，問蒼蒼而不知，
大唐故坊州司倉參軍董君墓誌君諱柱，隴西人也，分封命氏，顯秩嘉聲，備在縑箱，可略言矣，是以直筆無違，載英聲於晉室，垂帷不倦，馳令聞於漢朝，莫不德望相輝，自根窮葉者矣，祖蘊，齊建昌郡開國公，父通，隋晉王記室，天水縣男，世襲簪裾，家傳儒秀，清徽在目，遺愛不泯，君承茲余關，含章挺生，幼年砥節，早歲飛譽，起家任戎州犍為縣主簿，仍以考績連最，尋除徐州沛縣丞，信洽一同，理窮五聽，又遷荊州當陽縣丞，道振群英，譽流朝野，授坊州司倉參軍事，恕己及人，處繁彌簡，庶可保斯遐壽，垂范後昆，豈謂未驗福謙，先鍾末命，春秋五十有九，貞觀廿三年八月十四日卒於任邑，夫人任氏，隨宣州秋浦縣令國之女也，敵稱秦晉，親屬潘楊，配德未終，早纏倫化，貞觀十九年六月卅日已辭人世，時年五十二，今以君終之年十一月廿日同葬於邙山之陽禮也，只恐山移海運，暑往寒來，敢勒徽猷，記之泉戶，辭曰，比潔，蘭蕙傳馨，實惟華胄，世載英聲，仍標謹敬，爰應弓旌，齡頹何促，遽掩佳城，
大唐故朝議郎行白水軍兵曹參軍段君志銘蜀州唐安縣尉元習撰君諱俊之，是北海人也，曾祖諱素，朝議郎，王府典義，父景昌，吏部常選，父君之二子也，惟君少能，工文，抱逸群之才，談古今之義，冷冷然江泮之，游游然上之松，孤聳清徽，郁然特達，辭場應制，命合於龍庭，南錦酬功，一選舉甲，補漢陽郡川縣尉，秩滿，又遷隴右白水軍兵曹參軍，又建立大功，帝服高命，賜緋魚袋，上柱國，嗚呼哀哉，以天寶六載三月十一日，猶未滿，永寢窮泉，終於茲白水軍之私第也，時載五十九矣，長子朝，賞緋魚袋，上柱國，次子，幼子岑，既異邦土，曷可留，來歸於鄉，權殯於太都城之側，歲逝矣，未及改卜宅兆，罪極於地，重遭丁凶，夫人南陽韓氏，幽閒母，閨門，六禮無虧，言而全訓，奈何卒染甘陵之疾，不遇華之醫，言貌目前，俄變今古，何期天降大禍，少喪慈親，念二女，孤步閒室，號叫天地，痛貫心髓，內親外族，莫不傷，嗚呼哀哉，以天寶十二載歲次甲午正月丁酉廿五日丁酉朔，揚歌滿衢，哀號泣送，追成合葬，餞於洛陽北邙平鄉山原之禮也，恐四序遄流，載月深遠，墳除滅，世輪，荒蕪多雜，刊諸貞石，播美泉台，其詞曰，歌相送至墳中，萬古千秋人事空，泉年啟，悲風蕭索今，並明四，
維開元五年歲次丁巳十二月丙寅朔廿二日丁亥故劉海達春秋七十四，卒於以開元六年歲次戊午正月丙申朔十四日己酉，先氏，譙氏二夫人之骸合葬於湯陰原之也，嗣子子思，再思，三思，演，敏心兒，前漢變改陵故書銘記，以標不朽，
大周故朝散大夫格府君志文並序君諱美，字行德，代郡雁門人也，昔太武龍飛京兆，英風震雷電之威，鳳起晉陽之郊，氣動陣雲之色，曾祖益宗，誠心婦義，深有可嘉，其時元從績功，特授朝請大夫，旌其忠節，故得洪陂萬頃，聳干千尋，光耀九圍，本枝百代，祖義，唐朝任建節尉，並得名邦率職，貳分竹以飛英，或禮闥含香，耀郎星而聳價，君即其元子也，惟君志性貞亮，宅義巢仁，體道懷純，善弘內典，情四諦，心念二乘，春秋七十有五，聖曆二年六月十九日，奄捐館舍，夫人南陽張氏，即大漢丞相張良之裔孫，幼標淑問，如賓之敬不虧，婦德彰，克和琴瑟之韻，豈謂鏡前花晚，鬢上星秋，享齡六十有三，載初年中，早從風燭，爰屆三年庚子之歲，春二月辛巳朔廿九日已酉，奉遷神樞，合葬於州城西南五里之原，禮也，左山右水，玄女筮從，前隰後丘，青烏協兆，紀以滕公之志，述此銘云，本枝流派，令渚昭陽，蟬聯冠冕，弈葉重光，乃祖乃父，文武璋，蘭移更馥，桂轉彌芳，王姬下嫁，百兩言歸，常列照，采耀連輝，萋萋中谷，宮闈，芳顏難再，松長，
唐故左武衛郎將河南元府君夫人滎陽鄭氏墓誌銘並序陸渾縣丞鄭撰夫人鄭氏，滎陽人也，左衛兵曹敬愛之孫，陝州平陸縣令岳之長女，世承官族，時謂盛門，年十八，適河南元鏡遠，貞姿雅操，為閨門之表式，夫人師心道流，早棄華麗，薰茹不味，日唯一飯者，卅年於茲矣，該宜天其福，享以永壽，何神理之不明而喪此貞善，以大曆四年八月十六日遇疾，終於緱氏之別業，春秋六十三，有子三人，長曰溥，次曰渙，季曰鴻，皆夫人鞠育成立，有慈無成，夫人屬纊之際，敕溥等於龍門安置，溥本遵其理命，以其年十一月廿一日安厝於龍門東山南原，單車送終，儉而得禮，恐歲月遐遠，失其姓氏，敢述平生，志於貞石，銘曰，滎水長源，緇衣襲慶，世傳冠冕，人唯貞正，早棄浮麗，歸心道門，六塵無染，一念長存，伊水之左，龍門之側，封樹佳城，歲年萬億，大曆四年十一月廿一日，
唐前左金吾衛錄事參軍崔公經夫人隴西李氏墓誌銘並序前鄉貢進士崔重撰夫人諱平，其先隴西成紀人，受姓命氏，備乎國史與家諜，不書，元魏以五姓婚姻，冠於百氏，姑臧公承實為稱首，承四子，皆貴於當時，長子韶，贈司空，有傳，夫人九代祖也，言閥閱者謂為姑臧長房，曾祖成術，皇任永王府長史，祖韻，皇任越州大都督府法曹參軍，父璋，試大理評事，夫人以柔閒慎淑聞於家，年十三，歸崔氏，奉舅姑修藻事，閨閫之德，稱於姻族，明年以舅司空公師淮南，夫人隨夫侍行，未週歲，有姑之喪，服紀哭踴之宜，無虧於孝道，再期之制未沒而司空公即世，慎經與夫人護嚴君之柩，歸葬洛師，且至而夫人疾，以大和七年二月六日捐館於敦行里第，嗚呼，司空公仁德清儉表於代，慎經之伯仲理行文敏，克嗣風烈，君子謂必復其高位厚祿，何淑德婉妮不享茲歟，既逾得吉，卜葬穎陽縣萬安山南原，祔於姑之墓，且曰陵谷之虞，思所以識，以重辱在宗人之末，見述焉，銘曰，唐開成三年十月十三日自穎陽移至此，士之溫克兮配乎柔貞，如鳳如皇兮既和而鳴，宜久且長兮以芬以馨，胡為其不寧，方榮，蘭始芳，秀而不實，罹此風霜，伊良人之怨悼兮實用我傷，熟究斯理兮天且茫茫，
唐故清河郡夫人張氏墓誌銘並序京兆府進士裴同亮撰貞元十五年十一月十二日，夫人張氏奄終於長安縣懷德里之私第，夫人張氏，府君賈秀曾孫游擊利休之愛，夫人宿承令族，天與其惠，柔儀雪映，志行松操，至於織纖饗束，奠祀之禮，厚情周物，絲竹通妙，皆稟生知，出為時則，泊玉笄耀首，至德全中，求之美地，嬪於張氏，秦晉有匹，鳳凰其儀，鏡鸞無而雙影臨，柏舟泛而中河湄，爾乃服其浣濯，鼓其琴瑟，內閒外恭，安親惠下，宿窕之容有節，螽斯之慶大來，黔婁之妻從夫，孟軻之母訓子，方俟同年也，嗚呼，積善無徵，疾也有作，山林色，泉路何述，夫人春秋六十有已，貞元十六年葬於，兒女四人孤幼，雁行泣血，白鳥祥至，風樹不停，神道昭感，天之明察，海珍撫視摧慟，惜冥莫之早落，興言異室，嗟掛月之先沉，哀悼痛傷骨肉，持封石字，永同天地之長，海變桑田，還識忝墓誌銘，堂堂府君，後族之良，灼灼夫人，宗室之光，匹若秦晉，睦若潘陽，琴瑟音音，鳳凰鏘鏘，宜爾偕老，萬壽無疆，如何昊穹，今也則亡，重泉幽壤，無見日，荒壟白楊坐蕭瑟，
唐故夫人穎川陳氏墓誌銘並序最夫婦之道，首婚姻之義，閫儀閨範，世罕其人，弟其膺之，今見夫人矣，夫人陳氏，穎川人也，其先衣冠問望，經濟謀猷，豈假縷陳，備存方策，夫人家承孝友，性稟諒柔，言必待時，動合於禮，年甫初笄，適於南陽張氏，齊有而組川合則，潔而浣濯無違，雖孟光班氏，如也，嗚呼，吉凶倚伏，孰測其由，將福善之可憑，竟與仁而虛訛，忽嬰疾綿歷早霜，藥物徒勤，膏肓不入，以大曆六年十月五日終於舊居坊之私第，以大曆七年正月三日殯於府城北金城村二里新塋，禮也，有嗣子望芝，汾州介休府折衝，次子金子，涇州四門府折銜，絕漿泣血，叩地號天，敬考蓍龜，俯從先逮，刊夫琬琰，庶表泉台，銘曰，帝城北兮豪岫巔，據厚地兮眺長川，卜筮兮啟幽埏，藏令淑兮奄窮泉，德音止兮藉藉空傳，
唐故永嘉郡永嘉縣令陳公墓誌銘並序前宣城郡綏安縣尉長樂賈棲梧纂並書公諱敬玄，字晏，其先出自黃帝虞舜，春秋紀美，成子擅諸侯之良，劉項爭雄，相定霸王之略，時遷漢魏，運華齊梁，太丘光其令名，文范騰其高軌，明德之後，代斯昌，比及霸先，雲龍葉慶，遂受梁禪，五代稱皇，曾祖陳孝宣皇帝諱頊，祖陳長沙王諱叔豎，及青蓋入隋，拜侍中，特秉樞密，父志本，皇朝散大夫，隴州錄事參軍，顓臾公，公即顓臾公之第三子也，公性恢傑，多變通，年廿八，解褐桐廬丞，邑之強梁，聞風自靡，秩滿，屬凶奴犯塞，邊軍失守，公志懷遠略，願滅胡慶，遂求轉武職，授彭州天水府左果毅，親執堅銳，率先戎行，勇義冠於三軍，沉略由於百勝，軍迥，又以為保大者在於武功，明本者資闡，文武之用，卷舒由人，乃敷陳異能，求試小邑，轉綿州西昌縣令，調登州文登令，擢永嘉郡永嘉縣令，凡宰三邑，政無二門，峨峨高風，異縣同理，方期展士元之足，極龔遂之榮，天不遺，以天寶四載六月薨於永嘉之廨宇，春秋七十有七，人史號慕，如喪身焉，公重義輕財，蘊仁藏智，初登邑宰，聚族而言曰，祿稍厚而不濡骨肉，官稍進而道隔賓朋，豈仁也哉，乃廣招孤遺，大啟軒榻，每訟庭無事，候館朋來，絃歌暢言偃之高，宴慰盡陶潛之致，故遠近歸德，親朋感仁焉，夫人樂安任氏，與公合德，光公而逝，別殯殊鄉，二子曰翹，曰翱，並早年即世，二孫曰袞，曰裔，皆弱歲偏孤，哀哀棘心，克終遠義，以天寶七載歲次戊子十二月丁酉朔廿五日辛酉，合葬於洛陽平陰鄉之西原，禮也，余雖不才，乃陳之出，往年食，嘗有志於好音，今日銜花，願竭愚而旌德，其詞曰，天生德兮蘊粹精，器文武兮才縱橫，政動物兮人吏清，施自我兮親朋榮，位至兮，於孝孫兮建此塋，千秋松賈轉筵青，感義淒涼頌德聲，
唐故深州司戶參軍武府君墓誌府君諱幼範，字少真，其先沛人，因官徙第，家於太原，出自有周，公侯繼踵，國史詳之，今可而略，曾祖文謙，陵，宋二州別駕，祖大本，周贈汾州長史，父太沖，北海郡開國公，蜀，德，湖三州刺史，並如如璋，令問令望，府君仁慈惠和，忠肅恭懿，解褐冀州參軍，轉深州司戶參軍事，襲北海公，才高位下，有志無年，以開元廿五年四月十六日，終於河南義里之私第，享年五十，以其年五月十二日，與亡妻謝氏同窆於洛陽清風鄉之原從權禮也，有子四人，震，豫，濟，，恐海變於桑田，志芳猷於蒿里，
重光三年壬午歲一月辛未朔，七日丁丑，薪除鎮西府省事麴慶瑜遷功曹吏更遷帶閣主簿轉遷田司馬卒於交河，春秋六十有五，麴氏之葬，
唐故蘄州刺史兼御史中丞孫府君墓誌銘並序將仕郎前守常州義興縣主簿撰府君諱杲，富陽人也，曾祖應，皇朝博州清平縣令，烈祖矩，皇朝瀛州河間縣尉，烈考澄江，皇朝甘州張掖縣令，惟臏楚也，克播於克名，惟登權也，實振其英邁，代繼賢哲，間生良材，公性植謙沖，秉節孤直，游心劍術，發跡詞林，賦檀擲金之聲，器推斷犀之利，懷報國殺身之節，展忘家立事之勤，永泰中，杖信北庭，獻書軍府，陳犬戎之利害，葉軍旅之機要，本道奏聞，敕授伊州參軍，秩滿，授西州交河天山縣尉，前庭縣丞，天山縣令，北庭大都護府司馬，尋改中大夫，試將作監兼北庭大都護府長史，久處虜庭，長懷魏闕，既至京兆，果沐聖慈，改試太子詹事，仍封北海縣開國男，食邑三百戶，依前充都護府長史，尋加正議大夫兼侍御史，充伊西庭節度行軍司馬，賜紫金魚袋，食封如故，初，公誓志伊西，策名沙漠，深副連疆之望，不辭州縣之勞，建中三年，奉使入朝，途經獫狁，屬圍四合，河北興師，單車而來，一身歸國，冒艱歷險，方達鎬京，德宗朝嘉乃臣節，烈於漢官，實王府有光，司武稱當，惟新寵命，再卜嘉姻，懼貽尸祿之譏，表請理人之職，志安凋瘵，庶復流庸，惠洽黎庶，化感行商，五年在任，四知州事，累書上考，首出眾寮，時偶旁求之詔，雅符廉問之，再居王府，步武行，屬順宗升遐，天下震悼，今上嗣位，率土稱慶，宜申興亡之運，俾竭梯航之誠，率由此道，爰命傑俊，公有和眾之德，應對之才，固當杖旄節之雄，告存歿之役，歷砂磧，履堅冰，展以忠貞，深入遐阻，恭宣漢詔，深愴蕃情，初結葬衣之悲，旋切來朝之戀，昔年漢使，因或拘留，既悅甘言，悉還京闕，罷羊馬之入，杜縑繒之求，安彼虜庭，存我國用，不辱君命，美哉使乎，及旋師塞門，對揚休命，特承優詔，累荷寵光，簡在帝心，咨於列岳，分聖憂以撫俗，杖廟算以靜難，蘄春丕變，期月政成，徵稅既均，逋逃畢復，鰥之黨，仰公之德，猶旱苗之沐膏雨然，負販之類，慕公之化，若渴者之獲醴泉然，將期耆而艾，曷而熾，豈意玉斯缺，蘭斯焚，未展血誠，俄傷薤露，元和己丑歲閏三月廿有四日，薨於官舍，享年六十有八，茫茫楚塞，眇眇河汾，德感於遺黎，旅櫬傷於行路，嗚呼，梁木斯壞，今斯見矣，日月有時，龜筮葉吉，歸葬於河中之臨晉原，禮也，歷言凡十有二政，經考凡廿有四，參其軍事，再尉交河，副貳之班，為百里之長，司武擅美，題輿代能，再歷月卿，兩居王府，職雄獨坐，位重專城，惜其所未至者，御大患，靜邊陲而已，夫人河內常氏，乃故靈武節度檢校工部尚書謙先之孫，故坊州刺史巽之第二女也，早聞詩禮，素蘊賢明，兆葉鳳皇，齊琴瑟，志存偕老之操，遽深同穴之悲，嗣子煉，饒州余干尉，次子鎮，，並鄉貢明經，有女三人，長才初笄，將適郗氏，次皆幼稚，望望皇皇，皆柴毀茹荼，孺慕泣血，傷巢駒之駐，嗟朝露之已，懼歲月推移，陵谷遷變，非憑翰墨，曷紀平生，嗣子以予還往分深，見為志，爰徵茂實，用刊貞石，銘曰，太華雄雄，中條崇崇，河山孕靈，間生我公，我公謙沖，英明內融，北庭筮仕，西州理戎，理戎伊何，允文允武，武能定禍，文足匡主，克葉蕃丑，載安土宇，執憲烏台，鏘金王府，志安黎庶，位列百城，下車未幾，闔境澄清，逋逃已歸，瘡僅平，蘄人失庇，大廈俄傾，萬姓哀慟，如喪考妣，里巷輟舂，工商罷市，寂寂虛館，冥冥蒿里，長夜莫辰，風枝不止，黃河之曲，臨晉之陽，生懷還故鄉，情古柏，白楊，憶斯，子孫其昌，
唐故上柱國處士段君墓誌銘並序君諱仲垣，字林宗，東京河南縣人也，顓頊之元子段，始祖也，昔之德者帝有先，大道玄玄，強名太上，柱吏攸傳，因段食菜姑臧，家門，遙燕支，早山關煙，霄靄昌捕，濃海氣雄之英，危冠高門之歷，有徙官臨淄，公諱延祚，延祚臨淄人也，周鎮北大將軍，使持西道大使，上柱國，食邑八百戶開國公，生隋蕩寇將軍豫州刺史，生唐雲麾將軍，右領軍衛將軍，上柱國，長郡公君逸，君逸生朝散大夫，坊州司馬，汴州長史，贈州刺史仁慶，仁慶生銀青光祿大夫，右衛將軍弘念，公即將軍第三子，八歲入小學，知家室之風，十五觀三禮，以識朝廷之儀，吞敢六經，咀嚼文史，逞文乃陳王拱手，談史則孔父鉗牙，弱冠之初，文章蓋海，廣開庠序，大訓英儒，世號徵君，俗傳處士，若乃孫吳之道，武勇之術，若齡歲，擊劍投壺，徘徊關山，慷慨風月，先天中，小煞子秋率種落窺我邊，侵我疆邑，天子乃按劍作色，聽朝不怡，乃敕劉上將，君乃此日拂衣從戎，鐵馬千，旗萬里，金耀日，馬如雲，四代五代，盡瓦解矣，如矣，開元中，尚書兵部敘功，別敕賜上柱國，遂退隱於家園也，謝玄之橫枕五湖，春風搖鏡，魯連之高蹈重海，晴潭洗雲，閒居隘巷，富仁寵義，方步，好游道門，志願必矣，乃識天命，禮讖乾心，日誦羅尼廿一遍，不融稟命，遐逝將終，春秋六十有，大唐天寶六載十二月十七日終於東京洛陽縣豐財里私第也，終時有異香氣，生蓮花國，住菩提道，自金仙所談，匪塵情之有，魂魄雖靈座安措，至七載正月二日，權窆於河南縣平樂鄉北邙山之禮也，嗣子國，次子國華，攀號茹泣，頹志崩心，乃倚喪仗，銜悲相謂，不朽之業盍不存乎國，當國未迥也，進無祿，退無寸儲，衣疏，其銘曰，有處，段干命氏，高榮載，位，於君，接緒當，罷秩卷，閒居洛濱，柳懶，梅紅，否來，魂散魄淪，文章寧在，英，玄堂寂寂，鄰，
京大奉國寺故上座龕塋記忠，俗姓喬氏，平陽郡人也，於戲，生之子夏索居之歿郡公相之山之塞，嗟夫，淳粹履道天，讀素王之書，該通六義，之教，三空之心，居郡山寺載，長安中，以聲聞中外，有詔徵充福先寺大德，無何又補玉泉寺維，神龍初，置奉國寺，興寶祚，大闡玄風，金仙玉毫兆人給園祗樹上聖攸居匪清厥心潔則能持統敷於軌遂為上座，若乃鋤其其手不釋卷，心不五十載於茲矣，既真容放光之歲，十有一月廿六日於之本院，春秋八十有五，僧惠瀛，弟子增慶，曜，惠暉等抑號天而不而無服，遂安厝於龍門南崗，不忘本也，峨峨斷山，漫漫流水，縱俾如帶存若堂若粵天寶四載歲在作噩，九月廿五日記，河南府鄉貢進士石鎮文，前陳王府法曹參軍崔英書，
大唐扶風馬氏墓誌銘並序廿三娘郎郎，扶風人也，故侍中，太原尹子曾王父，故太子諭德，兼兵部郎中子大王父，故鄂州州從事之先父也，子生於珥貂之家，育在紈綺之室，笄年廿歲，灼如英，期偶適耀我後嗣，何華而不實，祉福不臨，以元和八年七月三日，洪水蜀來，浸溢夏，合郭為患，顧此遂假官航，以虞墊溺，豈家臣失斥，馮夷幸災，巨舟雲覆，相次淪沒，嗚呼，慈親腸絕，天倫氣摧，存歿路殊，終議元隧，以元和八年八月四日窆於先父塋側，禮也，恐陵遷徙，乃紀銘云，伏波有女，青娥艷陽，馬氏有男，白眉最長，於彼天何殃，豈春華之曄景，同淪歿於舟航，嗚呼，生則同氣，歿為異穴，捨慈親之恩愛，侍先父之塋闕，痛纍纍之古原，之永訣，
唐故籐州感義縣令韋府君文並序君諱行懿，字景，京兆人也，粵，金不，挺生夫子，黃中通理，初聞，俄升百里之榮，忽歎川，更切九泉之，夫人賀婁氏，燕山北指，昔燕代之名家，河水東流，今河南之盛族，庶氤氳蘅若，而丘山，嗚呼哀哉，以調露二年二月廿三日，遷窆於河南府洛陽縣平陰鄉張相村，嗣子元順，次子元俊，悲食鍾之不逮，感防之未修，龜筮僉從，宅兆爰畢，天地萬，河山千古，瞻白日以興懷，逆滕公於此，其詞曰，聞舊史，韋平繼美，公侯必復，委諸百里，茲茂德，內修坤則，班氏典儀，自家國，蘭摧玉折，天道若何，狐蹤繚繞兮青棘徑，豎躑躅兮白楊柯，
唐故長子縣處士隴西李君墓誌之銘並序君諱勣，隴西狄道人也，粵若，太初為造化之首，元精粹，玄元居六合之尊，真仙玉樹之宗，皇聖金柯之胤，逮乎乘問俗，握鏡臨人，三光政高明，燭共瓊輪比麗，聲萬寓，微靜八宏，翊紫府而其昌，鼓唐風而再扇，泉碧，故無得而稱焉，惠問猷，今可略而言矣，祖諱威，父諱楚，惟君玉譽霜明，金柯穎秀，聽芳麟閣，器合龍章，敬表清猷，式昭丹闕，春秋七十，天寶六載十一月六日，於文會里之第，夫人郭氏，三從有備，早先鳴鳳之乩，四德無虧，遠葉乘龍之慶，享載七十三，天寶七載三月六日，終於內，孤子如等，三載泣血，七日絕漿，粵以天寶九載歲次庚寅正月辛卯朔十九日己酉，合葬於郡城西南五十里，禮也，左連長路，右接遙川，卻背龜崗，俯臨漳水，恐祟山化海，深谷為陵，敬勒貞猷，而題翠琰，詞曰，想淪亡，死期惟，去魄無追，來魂莫睹，德謝璋，骨銷丘土，立扃一閉，萬春千古，
唐故恆州行唐縣主簿崔府君墓誌銘並序公諱沖，字名器，博陵安平人也，姜水遙源，營丘遠構，疏封錫氏，終成佐夏之功，姓承家，克著剪商之業，像賢交映，載德聯華，餘慶攸歸，清風自遠，曾祖長恭，齊中散大夫，滄州長史，安北將軍，北海郡守，祖君，隋本州州都瀛州平舒縣令，父逸元，皇朝冀州武邑縣尉，總文武之資，兼內外之重，或鳴弦作宰，或建臨牧，狎雉宣於一同，展驥聞於千里，戎政之切，軼漢飛獨步，材望之隆，光晉用而高視，公業華橋梓，德流江漢，揚翹八桂，賁彩三珠，黃中擅於早成，素履彰於夙智，若乃規範閒曠，風神澹泊，冥懷音室，獨運虛舟，棲偃仁儀之場，含咀英華之囿，策名膺務，光時利物，游刃而往，是曰師心，永徽三年，起家任梓州鹽亭縣尉，又轉恆州行唐縣主簿，位不充量，道屈於時，傷鱗翼之遽摧，歎鵬圖之未舉，粵以乾封元年五月廿九日，遘疾終於私第，春秋五十有四，惟公清貞獨立，耿介絕倫，終始無以易其心，夷險不足干其慮，而驚飆送日，逝水翻潮，四序代遷，百齡飄忽，即以其年六月景申朔十九日甲寅，遷窆於洛州河南縣平樂鄉之北原禮也，若夫圖勳紀烈，已擅美於雕戈，旌范飾終，庶垂芳於貞石，其詞曰，郁矣營丘，悠然姜水，祥發慶，流芬濟美，載德爰歸，是生才子，邦家之彥，公侯之始，粵祖惟父，輝光繼及，錫胤承基，聲華允集，良弓克嗣，高門乃立，質鎣瓊田，氣芳蘭隰，道由位屈，身業隆，詞清辯囿，思逸談叢，方期激水，遽落淒，德流趙際，仁蜀中，眷茲孀藐，，痛結風枝，哀纏草露，跨浮橋而轉，指邙山而右渡，信桃李之無言，之永固，
唐故隴西李府君墓誌銘乃西人也，承枝之胤，桂葉乎，曾祖諱光，祖諱朝，從官銀州，因置大業，尚不仕，府君諱公政，稟性孤達，才高氣雄，卓然貞，爽朗立冰霜之操，居家以孝悌成志，朋友標信義為懷，馬之期，必著成人之美，將冀壽同彭祖，龜鶴比肩，豈圖祟，纏綿累夕，秦醫扁術，無不尋求，良藥殊方，莫能見效，嗚乎，年五十有七，以咸通九年七月廿六日厥終於第，昆兄二人，公亮，公慶，侄文素，孫胡兒，小胡，季弟公輔，任營田押衙，咸通五年八月卅日終，新婦衛氏，育三女，長適孟氏，次韋氏，小武氏，新婦氏，育男胡哥，女博兒，夫人郝氏，志行溫柔，賢和守節，箴譽，軌範無差，佳以訓子有孟母之規，令聞法班家之美，育男二女，男文審，婚張氏，育男喜子，合兒，女兒，福兒，小男八婚王氏，男順兒，女二人，十二娘，娉張氏，十五娘，始笄，孤子文聰俊天假，英髦異時，禮讓持身，仁義立德，佳以事父母盡單之孝，交朋友乃宿諾無違，片善必求，輕財重義，皇考既喪，傾地摧，五內分崩，肝腸寸烈，思生前之鞠育，粉骨未酬，想趨之恩，昊天罔極，於是運陶機，瓴，召丹，繪平生，析木，移風易俗，時咸通九年十二月七日遷厝於州城南山之左，禮也，恐時革今古，桑田歿移，刻石為銘，詞曰，府君之盛，隴西之胤，桂葉芬芳，名雄上鎮，英華當，元與信，冀保遐齡，俄疾疹，藥餌無效，禍臨，孤男幼女，夙夜，疊為藏，負土成墳，期於，，咸通九年十二月八日，
唐故至孝右率府翊衛清河崔君墓誌銘並序夫愛敬者孝行之宗，軀命者生理之極，有能盡孝而為子，捐生而存親，比於先意候色，當年竭其歡養，泣血絕漿，沒後致其哀者，不其異乎，君諱歆，字仲俊，清河東武城人也，齊丁公之子季，讓位於叔父，退食崔邑，因而氏焉，漢東萊侯伯基，魏中尉琰，有重名於前代，子孫貴盛，為海內冠冕，君即隋尚書右丞太子右庶子州長史白水公至仁之曾孫，唐秦王府庫真上大將軍善福之孫，大周銀青光祿大夫利州刺史清河公玄藉之第二子也，公侯舊業，鐘鼎重光，道被於時，慶延於後，君含淳粹之懿德，體明晤之上才，孩孺在辰，神情有異，期歲喪母，便悲傷思慕，見於顏色，七歲讀孝經，論語，毛詩，禮記，嘗侍省在蔚州，戲而傷手，甚有憂色，清河府君怪而問之，乃斂容對曰，孝經云，身體膚，受之父母，不敢毀傷，是以憂懼，時通人韓儉，長史丘貞觀在座，以為古之神童無以加也，因問曰，二郎凡所讀書，各行何事，君應聲曰，論語云，事父母能竭其力，事君能致其身，與朋友交言而有信，禮云，無不敬，詩云，哀哀父母，生我劬勞，欲報之德，昊天罔極，惟斯三者，竊所用心，貞觀等彌復嗟服，十三喪繼親，七日不內勺飲，期年不嘗鹽酪，情禮之極，有逾成人，久之，以門資授右率府翊衛，清河府君以誣受塵謗，遷任嶺表，君不忍遠離，將隨障外，屬蘄春路險，蘭溪水急，時雨新晴，奔流大至，府君人馬漂溺，正當其衝，左右驚惶，莫知為計，君孝情憤發，自投洪波，攀援扶持，竭力盡命，府君賴以取濟，而君遂不免焉，父存於子，子死於父，存亡之際，教義同傷，春秋廿有五，調露元年之九月十六日也，昔者樂恢流涕於縣長，潘綜叩頭於賊帥，並前人興感，而其父獲全，蓋含為是可動之資，請宥非必刑之地，猶一時重其純孝，千載以為美談，與夫山溜飛騰，水神暴怒，不可以智測，不可以誠求，之無疑，死而莫憚，志行而命屈，功遂而身徂者，可同日而言乎，嗚呼，夭喪一途，情理曰致，豈若丘吾赴水，懷欲養之悲，霍子沉河，徒負聞名之辱，瞻前顧後，誰與為倫，君孝實天性，自少而長，學非師受，既精且博，篇章入妙，簡牘稱珍，習祭遵之投壺，傳李廣之善射，文武，抑惟雙美，臣子之誠，庶乎兼達，物無兩盛，事不並興，雖身隨波流，而名畢天，令弟慎，惲，恪，恂等，五馬八龍，本齊光價，同車共被，忽異平生，切友愛之難追，先塋而送遠，以聖曆二年一月廿八日，葬於洛州合宮縣之昭覺原清河府君之墳側禮也，人世行遷，山川無改，庶幾乎斯之墓，不想其可作，文遵之像，方使觀者知勸，式旌孝德，而為志云，鬱鬱洪族，莫不與京，蒸蒸臣孝，無得而名，居養盡禮，臨難忘生，身雖可沒，志不可，義感天地，德通神明，悠悠來者，是則是程，其年歲次己亥一月丁巳朔廿八日甲申，
大周賈府君墓誌銘一首並序君諱楚，字玄德，河南洛陽人也，周康王之苗裔，漢文學重於東京，衣冠盛於西晉，備乎國史，可略言焉，祖鳳，隋相州安陽縣令，屈臨小縣，有歎牛刀，風化大行，人知蠶績，父君相，唐任寧州羅川縣尉，安達人於卑位，忝跡南昌，勞丈夫於縣職，棲名左尉，君生面岐嶷，幼而聰敏，為子不闕於晨昏，事親每怡於顏色，不謂輔仁虛膺，尋丁外艱，纏遠思於風枝，結長悲於露草，加人一等，俯及三年，不以冠蓋為榮，唯將孝養為務，庭中弄鳥，冰下求魚，板輿之樂未終，扇匣之悲遄及，君貞不絕俗，隱不違親，鄉里稱為善人，交遊謂之長者，西山妙藥，悲羽翼之無期，北海靈言，痛辰已之俄及，粵以聖曆元年六月廿三日終於洛陽義里之私第，春秋七十有七，至二年十月四日，遷窆於邙山先塋，嗚呼哀哉，夫人京兆金氏，龍光耀北，鵬影圖南，金人祭於上天，劍履榮於中國，芳年待雁，歸偶射，俄隨半夜之山，倏奄明朝之露，享年七十有七，以大足元年三月廿一日終於私第，維長安三年仲春二月十七日己酉，歸祔於君禮也，滕公之室，終見同居，季子之階，時聽合葬，長子鶴台府長史元恭，次子左台錄事元敬等，生盡其養，悲感劉殷之堇，死盡其哀，淚染王褒之柏，卜其宅兆，青鳥白鶴之占，而安厝之，朱雀玄龜之地，將恐是波三變，式鐫無愧之詞，鶴返千年，知有猶生之氣，乃為銘曰，代襲射，門承似虎，奕葉軒冕，陸離組，孝惟天性，學稱稽古，鼎沒汾河，劍沉江滸，墳開宿草，階穿合社，有想容聲，無復恃怙，親賓會葬，鄉人贈土，鶴遂掩而雲愁，牛崗昏而霧苦，
隋故江都安德府司馬孫君墓誌銘君諱隆，字道泰，平陵安德郡人矣，孫蕃之苗裔也，文異談天，武同君受，信義不慟閒辭操，冠蓋接葉，歷代相承，隋大業十年四月十七日，春秋七十有五，遘疾終於家，祖為西平陵侯，父晉陽宮監，並縉紳絕閾之庭，高才注其妙指，故知世改時移，傾覆俄爾，死生異路，豈其若哉，幽格永終，無逢無見，遂使希靈之子，抱恨輕生，咽郁迴腸，思顏慈父，東園遊興之所，絕跡無蹤，西延仕之堂，頓離歌笑，夫人慕容王之女春秋六十有八，以大業十二年七月十二日己酉殞在於室，然朝總英礫，禮德備焉，分河洛之器，調雜眄棄，其延年者乎，方知靈陟遠，遠見無聞，溷不濁之心，澄不清之結，奄反泉壤，哀哉痛哉，反歎逆嗟，驚魂斷骨，尊遷永日，以畢極世，大唐貞觀八年十一月己巳朔，廿八日景申，合葬於洛州洛陽縣清風鄉芒山所，於是廣旭長風，陰雲日，白露朝結，夕煙昏列，舉目慟感，天地回車，則義存斯制，蘭高美玉，荊礫隨身，珍藏墓壁，喬逐孤墳，風飄錦色，綺合羅塵，建節操之斷志，守千載兮為塵，乃為頌曰，儼儼仁事，長辭世俗，無復任歸，絕離榮祿，天生篤士，信不虧盈，名高徐孺，識性豐城，可愛可惜，義同金石，才喻三卿，功名絕跡，隨楊歷運，知滅紀龍，咨嗟可念，歎滿心凶，棄離四馬，獨奄墳中，空歸粉壁，分守長松，明明賢仕，照臨下士，無復還人，長啼戶，
齊州長史楊君墓誌夫金闕迢，猶軫遷舟之歎，玉京鬱律，終興逝水之悲，況乎海變桑田，代何人而不故，祖諱讓，弘農甲族，掌絲臨於廣郡，因官編此飛狐，運屬有隋，豢任齊州長史，父諱邕，唐朝奉詔授始州黃安縣令，春秋八十五，薨於私第，兄諱相，詔授慈州司馬，年八十七，奄從泉路，並濟濟居官，恂恂導俗，俱稟中和之氣，同延上壽之榮，風枝不停，魂歸物化，以載初元年四月廿七日葬於縣北平原，禮也，芳銘不勒，令譽何彰，乃為詞曰，門襲羔雁，家傅縉紳，四科儒首，一代英仁，
唐韓府法曹參軍息蘭陵蕭君之志君諱洛賓，字閱書，本蘭陵人也，昔玄鳥降祥，茂族由之啟跡，白狼爰感，洪源於是逾，收籍乘車，昭晉於縑簡，蘊經懷道，綺煥於圖牒，異代均榮，可略言矣，乃祖因宦，徙宅神京，秀逐芝蘭，辛隨姜桂，門閥之盛，光映朝列，高祖造，刑，禮二部尚書，太子太保，上柱國，梁郡開國公，道光侯舌，聲重納言，制九品而定周行，演三秩而光齊職，曾祖鳳，朝散大夫林州長史襲梁郡公，器局夷簡，風神英邁，蒞士元之顯職，嗣休徵之茂官，祖仁表，越州余姚縣令，尋授青州長史，又受益州新都縣令，尋加朝散大夫，襲梁郡公，萬傾澄瀾，千尋吐，題輿以光茂躅，明寮仰止，制錦而處清階，吏人欽德，父楨，宣德韓府法曹參軍事，入桂山而飛步，才地兼優，蘭阪以從班，賓實雙茂，基忠履孝，得孔門之名節，和光同塵，師老氏之炯誡，方期銷金延壽，練石保生，不謂逝水難留，俄從化往，以垂拱四年五月十四日卒於洛州河南縣之私第，君痛溫清之永隔，泣血崩心，淹晷刻而纏，支離魄散，才經二日，俄隊九泉，自非人同王郭，家傳曾憫，焉能忘生列死若斯之孝者與，悲夫，春秋廿有四，即以其年五月廿七日隨父遷措於洛陽縣之北平樂鄉禮也，第洛客痛兼風樹，情咽古今，敬鐫貞石，永擅徽音，垂拱四年歲次戊子五月戊午朔廿七日癸丑，
大唐故右監門衛大將軍父李公吳興郡太夫人氏墓誌銘並序夫輪迴至芳而冬謝春長，權奇迅足乃朝駘夕驥，猗歟李父，偉矣夫人，嗟乎屈申，實為然也，公諱懷，天水人也，夫人諱，廬江人也，以先天元年九月三日授吳興郡太夫人，戈矛昔楫，共傳競於霸輝，粉匣往施，俱承爭於麝馥，稜稜抗節，盡於丹誠，裊裊端容，畢於德，公春秋六十有三，以天冊萬歲二年四月十七日亡于歸義里之私第也，夫人春秋七十有五，以開元五年六月十四日卒于歸義里之私第也，兩墳各峙，愴枕席而恆睽，雙異，嗟衾帷而別，長子右監門衛將軍儀鳳，唐元年六月廿日，廣奮駿男，輔衛殄凶，歷職轅門，出入天閫，開元十二年薨，贈右監門衛大將軍，幼子左衛公劉府長上折衝行感，儀鳳丹誠輸款，愴掩泉門，行感孝悌居身，更遷墳墓，以開元十四年歲次景寅六月丁未朔十五日辛酉，合葬於北邙山之禮也，行感攀號慟哭，雖年深而不逾，桑田恐改，願幽泉而錄志，遂為銘曰，冬往春秋，惟芳馥兮，朝駘暮驥，惟權奇兮，幽泉重閉，魂靈偕兮，千秋萬歲，松柏森兮，
大周故常府君志銘君字德，諱協，弘農人也，粵若虢邑勝壤，辟晉野而開基，井終分源，溯巴江而疏甸，家傳冠蓋，門襲簪纓，積德累仁之基，佐命興邦之業，鼎望光乎方祀，丕緒蟬聯，家有賜書，門標衛戟，曾祖諱子雄，隋任左千牛衛將軍，出忠入孝，事盡於心，輔翊丹墀，始終無替，夙夜匪懈，供奉璇階，祖諱建，唐任趙州別駕，剖符千里，分材百城，人傳至晚之謠，俗有來遲之詠，夫人柳氏，百世傳芳，千齡表貴，列星高映，分柳耀而開宗，皎月澄華，含桂馥而植性，父勳官上柱國，體冰玉以清潤，資水鏡以貞明，居身以謙讓為懷，在公以廉平為務，萱蘭表德，琬琰為心，朝貴羽儀，人倫龜組文齊班馬，武貫孫吳，夫人裴氏，靈娥逗魄，體淑慎於雲郊，婺女臨波，得幽閒於星館，加以三英有璨，四德無虧，奄然構疾，薨於私第，朝光徙巢，，夜壑俄遷，父四大忽陵，三焦殊節，頃時構疾，薨於私第，明均兩曜，不能遷代謝之期，序合四時，詎能阻盈虛之數，歲次丁酉捌月甲子朔貳拾柒日庚寅，合葬遷於邙山之源平樂鄉老神里之幽埠，青春永謝，白日長違，松柏勁梁，落構摧於大夜，楊台絕架，楨棟無輝映之期，嗣子文亮，次子文等，悲聲振野，哭響驚雷，痛結蓼莪，哀纏泣血，良弓無墜，括箭有加，恃怙之深慈，憶劬勞之撫育，實恐陵遷谷徙，海變桑田，故勒芳銘，乃為銘曰，宗族顯望，家傳經緯，德同春夏，宦崇榮貴，偕老明期，幽泉無愧，寒泉暮結，霜屺晨迷，魂依南陌，靈駕北嘶，背青春兮歸夜壑，去白日兮掩泉扉，勒玉札兮幽壤，願金券兮難微，陰陽體道，雙蛟是，地總京豫，墳居北墩，嗣宗已逝，元不作，邈矣山河，獨存丘壑，萬歲通天貳年，
大唐故尚書右丞倪公墓誌銘並序公諱泉，字若水，中山城人也，其先出自國，為魯附庸，厥後因而命氏，六國時有倪者，能諸侯之兵，蓋趙人也，曾祖護，祖范，考基，執德不回，並為君，立誠可久，是謂賢人，其道不出於戶庭，厥聲俾休於代嗣，公生而含靈，幼有成德，年甫七歲，誦萬言，詩書禮樂之英，黼黻擊蛻之妙，曾未弱冠，聲已芬於河朔矣，應八道使舉，射詮科，授秘書正字，復以舉遷右驍衛兵曹參軍，俄轉洛州福昌縣丞，又應封岳舉，授雍州縣丞，調補長安縣丞，公之應務也，以忠公為主，不以矯激居心，公之檢身也，俄授右御御史，充劍南按察，加朝散大夫，轉左台侍御史，尋遷吏部員外郎，憲闈珥筆，已，明光覆被，更參列宿之榮，以公事出為宋州長史，稍遷慈州刺史，徵拜中書舍人，無何，拜尚書右丞，機在握而恆搖，綱乘網而不紊，陽秋克備，涇渭以分，未幾，申命察使，帝難其舉，乃出為汴州刺史，公皂蓋臨，皇華暫拂，下車而翻訛革，入境而道德齊禮，人詠其蘇矣，入拜戶部侍郎，步戴筐之仙宮，掌夫家之小職，既愜之望，宜以德遷，再為尚書右丞，復如前政矣，近以遭家不造，令弟雲亡，哭泣傷懷，幽憂感疾，室家隅坐，請禱於上下，賓客在門，並進於寒溫藥石，公啟手知往，冥心委化，孝經遺屬，奄從螻蟻之遊，纖續不飛，猶飲之恨，以開元七年正月廿六日，薨於京永嘉里之私第，春秋五十有九，嗚呼哀哉，冕旒顧問，嗟悼久之，賜物一百段，米粟一百石，葬事官給，遣六品官一人充使監護，公體和氣靜，內健外柔，苞於胸中，挫五文於掌上，張仲孝友，所以睦之於宗親，石慶周慎，所以施之於邦國，是以脫慶燕爵，聯簪鷺，躡於粉闈之內，飛鳴於紫宸之裹，條流盡一，事業無雙，舉欲沖天，扶搖中斷，功期日，峰岫先摧，嗚呼，才之所假者天也，所賦者命也，秉殷周之禮，正當麟鳳之時，列堯舜之朝，不執夔龍之事，哀榮未滿，議者傷之，在中書也，群胥極憲，以法按之，飛書上聞，因此下獄，奸吏舞弄，初欲危之，恩旨召入，特延殊賞，公之刺汴州也，朝廷下埋蝗之令，遂為使臣所誣，公抗跡自述，因言災眚之意，上深感悟，手敕勞之，公之再持省轄也，裨補闕典，貫穿庶務，指冰釋，人吏憚其鋒芒，臧否區分，郎官畏其沙汰，初公與尚書左丞范陽盧公奉上一心，立朝雙美，及茲並拜，實謂光時，可謂當代名臣，古之益，即以開元七年十一月六日，葬於邙山之原，禮也，笳簫按節，方弘再命之尊，荊棘開塋，復見千人之會，龍曉引，紼朝移，度清洛而前臨，望都門而徐轉，遵乎此路，痛矣何言，嗣子等孺慕不追，充窮靡逮，聿求凋翠之業，屢有披丹之請，矧平生接景，宿昔懷恩，有願直書，慚非健筆，陸銜張意，手揮沒後之哀辭，蔡敘陳文，目睹生前之異行，高蹤可躡，乃作銘云，赫赫開國，巖巖始封，泗濱盟會，汶上疇庸，仕漢才邈，居燕世重，位升台袞，德被鏞，其一，於穆祖考，人之表師，顏原比跡，堯舜同時，林隱揮翰，家風作詩，生申生甫，何慮何恩，其二，間出孤秀，含章則炳，代符聯暉，趙璧交影，爵位高列，騏騮未騁，奮羽鳴皋，修身藻井，其三，吏道攸切，經門復興，解巾典校，射策為丞，伏奏張火，驅軺飲冰，威加蜀吏，煦浹色蒸，其四，掌渙詞閣，三辰照灼，持網盡闈，列宿差，按節河郡，揚旌海涯，蕭蘭不雜，蓍蔡懸知，其五，司徒副掌，會府仍操，頭應貴，心丹遽勞，八龍摧羽，二豎浸膏，不踐槐棘，翻悲薤蒿，其六，洛水之交，邙山之次，三兆葉吉，四神趨位，鳳凰綬，數百代之封侯，仙鶴還家，幾千年之古，其七，
大龍興寺崇福法師塔銘並序法師諱崇福，俗姓王，太原祁人，自受氏之後，世無專業，初以太子晉賓於大羅，次及太常肅宗於闕里，終以法師歸於釋氏，千有餘載，興我三教者，其在茲乎，法師年弱冠，身未離俗，以為父母遺體，斯於報復，先宗不嗣，罪莫大焉，雖受之以妻子，固無忘於梵行，以人代如泡幻，以冠冕為蓋纏，物我雙遣，色空齊置，時有清信者，未嘗不歸依焉，奉景龍元年十二月二日敕，甄擇精恪，許令出家，而法師預焉，隸於龍興精舍，離於繫縛矣，習靜而六趣俱寂，修心而三明自，神遊雖誤，緣相何常，行不住因，忽焉遷化，去先天二年五月十八日泥洹寺房，春秋七十，權瘞於長安城西，以開元九年二月廿四日遷窆於金城北原，先王制禮，而非無封樹，釋氏道教，則崇乎寶塔，於是發菩提之勝因，規育王之遠跡，闕監岑立，增盤崔嵬，閉以金棺，藏諸齒，與諸眷屬，瞻仰知歸，庶使終劫長存，業夙不懷，豈東府之墓，毀及池隍，驪山之墳，災生牧豎，渡流沙而已遠，應復無歸，過壟樹而興嗟，詎知神理，若斯而已哉，銘曰，前因已報，無人雖證提，且輸沒嗟嗟，上士不復，歸空見寶，塔藏金骨，
大唐故上柱國成府君墓誌銘並序公諱儉，字貞固，本居上谷郡，因官徙於河南之緱氏，今為縣人也，祖清徽獨邁，暫翊鳴琴，考素范宏開，爰從捧檄，故得靈鉤慶，神算祥，道葉謀孫，德鍾才子，君早挺岐嶷，夙標英爽，稜若斷山，清如止水，葉簡花戔之藝，則兼富五車，啼猿落雁之工，則懸開七札，時河孫作孽，嘯群凶而舉斧，天子凝威，命將軍而授鉞，君來投入幕，即預分麾，右陵左澤之形，計之而無失，執銳破堅之策，言之而不窮，校酬勳，授上柱國，從班例也，事屬凱旋，用申閒放，采藻於南澗，行追勝賞，耘黍稷於東皋，坐安輸稅，而浮生不借，徂景難留，惜明智於西方，歎歸魂於東嶽，粵以文明元年歲次甲申五月廿一日遘疾，卒於時邕里私第，享年六十有一，嗚呼哀哉，王子猷之故宅，竹摧殘，孫興公之舊居，長松零落，即以其年六月辛巳朔五日乙酉權殯於洛陽平陰鄉之北原，禮也，嗣子忠王等，間庭雍睦，孝友淳深，瞻手澤而空存，痛心摧而何訴，畏龍璋之變海，鴻筆以裁銘，敢撰芳徽，瘞茲神道，銘曰，嵩岳南臨，榮河東注，危峰構極，長源委輸，蘊璧懷珠，生申及甫，挺彼賢哲，加之溫裕，顯異白眉，標雄紫目，春月之柳，蘆上之，心乖榮乎，情安寵辱，酒泛蘭樽，書披桂櫝，朱蒙結霧，碧海凝氛，朱從橫野，先投冠軍，長戟留日，高旗慧雲，勒於鐘鼎，自取功勳，爰始來歸，保茲閒，巷通北里，門依南郭，露草行，風楊遽落，忽悲巢任，俄驚衣鵲，龍需兮動挽，鳳綬兮開塋，聽參差於列管，望出沒于飛旌，煙漠漠而逾晦，月蒼蒼而不明，紀芳猷於圓石，長播美於佳城，文明元年六月五日，
大唐故田君墓誌銘並序君諱通，字仁舍，洛陽人也，蓋魏將軍疇者，即其先也，含章耀彩，高步雲台，銀艾昭華，鏘翔禮閣，英髦無替，其在茲乎，祖虔高，蓬萊鎮將，父運，隋左驍衛我，並脫穎雄傑，冠冕時彥，朝霞而秀，度清霄而布誠，君異自齔髫，著於至學，立言必於信善，建德存於淳孝，所以行軼鄉閭，忠符士友，望形影而響和，聆嘉聲而馳騖者，歸諸至道焉，及隋運告終，中原犬起，棄桑梓而竄幽谷，避敵而庇所親，自逢屬有道，年過強仕矣，於是遠交豪傑，近友高才，玩秋水之游魚，悅春林之戲鳥，吟詠情性，流連酒德，輕財重義，意盡平生，冀氣靄蘭皋，倚杖聽鶯鳴之響，露垂岸，側弁欣傾醑之歡，不謂濤落荊門，曉光沉於月峽，葉飄吳嶺，高風蕩於桂舟，越以顯慶四年五月廿六日終於立行里私第，春秋八十有八，夫人韓氏，穎川人，漢太司馬增之後也，素符四德，早契二儀，婉琴瑟以諧情，順蘭薰而葉性，不謂無，先摧桂枝，去永徽五年五月廿八日終於私第，春秋七十有三，今以顯慶四年七月十日與君合葬於邙禮也，嗣子路孫等，傷龜筮既襲，辰時葉吉，廣柳靄於離庭，薤歌凝於清室，敢撰德於素旒，庶千秋之有秩，其詞曰，二族枝，扶束切漢，珠玉交映，賢作冠，奄長簟之塵飛，增松風之漫漫，顯慶四年七月十日記，
大唐總章元年歲次戊辰三月乙酉朔廿八日壬子，聖道寺故大比丘尼法思灰身塔弟子法周等為和尚敬造，和尚姓霍，故立銘紀，
唐故李府君劉夫人合祔墓誌銘並序君諱延，其先隴西人也，隋唐胤緒，軒冕不絕，蓋宗之裔也，頃屬國步艱危，遂失勳諱，公幼閒清史，長習儒風，與朋友交，言而有信，丘園任志，游野宇寰，徇樂土而安，高尚不仕，謙謙君子，志弱松貞，穆穆禮儀，美傳閭里，何期上蒼不，殲我賢人，以元和十一年七月廿七日終於河陰縣臨泉里之私第，享年七十有二，夫人彭城劉氏，初笄之歲，禮適於公，敬夫有姜貞之德，訓女過孟母之儀，不幸先公而沒，有女一人，適於杜氏，有嗣子曰文慶，奉祖母庭訓，卓立其身，毀顏摧容，慟哭過制，遂卜兆以元和十一年十一月十九日祔於廣武原之禮也，恐永永年代，山川改隳，刊於貞石，記之不朽，詞曰，李君郴郴，邦家俊人，天才希一，積學成麟，嗟鴛鴦兮俱沒，瘞泉扃兮千春，
劍南東川節度推官殿中侍御史內供奉盧公夫人崔氏墓誌銘並序朝請大夫使持節澤州諸軍事守澤州刺史賜紫金魚袋盧頊撰夫人諱元二，姓崔氏，清河貝人氏，曾祖秀，皇秘書監，贈工部尚書，祖著，皇監察御史，父褒，皇朝散大夫，河南府士曹參軍，夫人盧氏之出也，外祖進賢，皇河南戶曹參軍，德表東海，世為望族，綿歷千祀，比肩聞人，玉山崇崇，峻趾連起，輝動簡諜，時無與京，夫人生知禮則，性稟淑順，四德咸備，六姻所稱，年廿一，歸我仲兄殿中侍御史，吾兄前室即夫人之姊也，逮事先舅，孝慈交志，心盡以敬，力殫以養，終己無子，天乎不仁，故宗黨哀歎，且議之曰，非吾兄無以稱其賢，非夫人無以繼其室，不孤其德，必有其鄰，實夫人有行嗣徽音也，夫人奉行前志，神之聽之，介福攸集，吾家理治實，夫人垂廿年，無怠夙夜，隨任京邑，出從軺軒，舟車逶遲，湖匯悠邈，千里而遠，劬勞以之，婦道克彰，無得稱也，以元和五年八月十三日遘疾於潭州官舍，誕彌之晨，無災無害，不四三日，奄然歸全，未咳之嬰，亦無懷抱，嗟處泰而俄否，何夢吉而深災，春秋卅四，有二男一女，長曰壬，次曰向，一女名關，以元和七年八月十六日歸葬於東都邙山之北原，祔先塋也，良人悼深，弱子創巨，念切遺掛，目存新阡，流漣宗姻，感慟行路，俾頊紀事，含酸勒銘，匪曰為文，識陵谷也，辭曰，貫族昭彰，宋子齊姜，桃夭家榮，蘭茂國香，婉婉乘龍，盛服有光，推誠道宣，復禮名揚，泛舟長沙，攜手同行，返葬北原，幼子護喪，吾兄中年，再喪賢匹，魂銷望斷，於夏之日，建塋啟兆，吞聲備物，既窆而旋，然如失，行優為富，德充為貴，丘更兩仝，沒而余懿，千齡萬代，惟子惟孫，永祔松楸，慰彼幽魂，
故唐王孝廉故新婦楊氏贈夫人墓誌春秋曰，虞，虢，，，霍，楊，韓，魏，皆姬姓也，即周文王之後，望因封而命氏矣，夫人尊君名，家在衛州，好琴酒，詩書，達時宜，有識略，放蕩自縱，時稱逸人，夫人即逸人之女也，幼歲聰明，天機巧妙，性行凝厚，謙而且溫，婦道，在躬靡闕，初笄之歲，乃適名家，納彩問名，六禮畢備，正歸之日，百兩將之，禮會高堂，親族雲集，可謂母之所不鬼也，豈謂天不與之壽，歲未盈閏而終焉，夫族如喪室中之寶，父母如失掌上之珠，誠可痛矣，與先姑相去卅餘日，相次淪亡，人間之苦，莫甚於此，孝廉以賢少，哀悼頗切，雲有歸山之日，斯無再會之期，昔綢繆，何以舒懇，所從備禮送窆，將表深情，以開成三年歲在戊午十月有十日與先姑同日安厝於孝廉先伯之墊，禮也，哀哉，行路者，莫不痛惜，況親戚宗族慟傷，所以刻石紀文，載其事矣，詞曰，猗彼美人，上郡名家，體若春水，顏如花，曰，威儀不差，溫柔莫並，令淑難涯，女子婦道，在躬靡闕，辭修行，實謂其絕，操淨何比，松篁在雪，嘗度歲寒，其節，如何少夭，不得延齡，奄俾貞質，旋歸夜亭，，令名徒馨，紀，泉扃，
維大唐咸亨五年歲次壬午二月六日戊寅，前曹懷明妻索氏諱，春秋七十有二卒，少稟生知，早懷令聞，為人志，堇卓無同，親族之楷模，鄉閭之軌則，磨而不磷，涅而不，松柏不比其貞，冰玉無方其潔，既而魂馳西景，魄驚東流，名與風騰，隙駒難住，致使絕人倫之軌則，朝野之失楷模，貴聞者哭於宮，高睹者悲於室，嗚呼哀哉，乃為銘曰，人非金石，禍故無常，嗟茲亡婦，秋葉雕霜，身隨煙滅，名與風翔，同生隔死，天命難量，昔與人處，今與鬼居，生死既異，，不見白日，空臥丘垠，甘從灰滅，如，殯埋時訖，回駕言皈，何愁不生，何患不，
唐故隰州永和縣令韓君夫人墓誌銘並序諱才，字孝，昌黎人也，派浚源於姬水，襲昌胤於周宗，擊鐘鼎於晉朝，控英雄於漢日，非一二縷，且梗概而言，祖仁，齊任洛州郡丞，父恭，隋任慈閏府鷹揚郎將，雖或文或武，並惟股惟肱，德濟當時，聲流後代，君嗣茲餘慶，踵武唯新，儀望端華，風警晤，千仞落落，萬頃汪汪，懷琬琰之心，挺璋之器，波瀾莫惻，牆宇難窺，隱不違親，貞無絕俗，閒居養素，自蕭散於山泉，樂道忘憂，本偃蹇於軒冕，風前翰墨，惆悵述懷，月下絃歌，優遊娛，既而崦嵫日迫，逢尚齒之仁，蒲柳容衰，屬崇年之化，遂版授隰州永和縣令，但風無靜樹，辭擊壤於堯年，川有逝波，罷鼓於唐日，粵以永徽二年歲次辛亥正月乙未朔八日壬寅，卒於里私第，春秋有八十，停機泣里，罷相悲鄰，夢想徵於辰已，梁木摧乎上春，嗚呼哀哉，夫人侯氏，即深州樂壽縣丞侯伯和之第四女也，姿儀炳麗，氣態幽閒，志厲秋霜，性和春露，聚濃雲於蟬鬢，黯新月於蛾眉，顧步生光，動容成則，優遊盛禮，高年，爰命女師，來儀君子，和琴瑟，謂保松筠，不，先天而謝，不封不樹，權殯邙山，今以雙魂，同茲一穴，即以其年三月甲午朔廿一日乙卯合葬邙山之陽禮也，卜茲遠日，同兆玄龜，陟彼崗，看飛白鶴，然恐岸為谷，原田變流，爰勒鐫題，庶同蘭菊，其詞曰，洪族，堂堂若人，摶風振翰，截海游鱗，處雞猶鶴，在席稱珍，朝露，空想添塵，飛地勢，偃松門，柏棲泣鳥，瑩植啼筠，茲一穴，瘞此雙魂，杳然長夜，哉幾春，
唐故番禺府折衝都尉上柱國平棘縣開國公紇干公墓誌銘並序君諱承基，字嗣先，鄴人也，若夫系緒姜源，控清瀾於熊水，胄參姬始，削丹於峰蓮，是知以德標宗，大夫騰芳於魏冊，以功命氏，光祿流譽於晉圖，既而悉拔韜名，蹈江漢而遐舉，子沮揚己，分若木以連輝，故知十姓所以聿興，八王於茲啟邑，貂赫弈，冠冕蟬聯，詳諸簡牘，可略言矣，曾祖良，齊征南大將軍，開府儀同三司，相州刺史，察政訓，烏窮其索隱，敦禮崇信，候馬契以中孚，清白居心，飲吳泉而彌吉，廉慎藻性，種休葵而示儉，祖雄，隋隴東王府司馬兼司州刺史，曳履猿巖，聲高枚馬，鏘金鳧渚，藻麗應徐，乘小山，攀丹桂而為賦，飛軒茂苑，鑒素月以裁詩，露冕下車，塗聞五之詠，褰惟高視，野著兩歧之謠，並綺歲知機，齠年敏對，公器宇恢廓，識量弘遠，動不違禮，靜則依仁，蒞職效忠，居家盡孝，藝殫七德，蘊武略於鈐符，智窮十部，架文鋒於情府，洎隋道淪喪，皇運膺期，乾綱重張，坤維再紐，公披刑覓路，窺霧瞻雲，戴澄氛，腰蛇靜，飛狐進討，揚隼旆以先登，白馬旋軍，挺霜戈而後殿，武德之末，獫獯強梁，控弦宜鹿之川，飲馬涇陽之浦，侵斥中夏，搔擾邊亭，連烽時警，飛書日至，公雄勇奮發，列眥衝冠，拜受神算，毗輔驅轂，朝至暮捷，所向無全，殄封豕於余吾，賁碎而咽水，斬修蛇於沙漠，穹廬積以成山，飲至策勳，公居稱首，以公勤誠克著，績效可嘉，授公祜川府折衝都尉，上柱國，平棘縣開國公，食邑一千戶，賞物五千段，奴婢卅，甲第一所，上馬五十匹，聖恩重疊，榮顯相仍，於時獎擢，超冠倫伍，永徽之初，改授廣州翻禺府折衝都尉，余官封如故，五嶺襟帶，百越咽喉，控接甌閩，連居題鑿，董斯戎禁，御徼伺邊，積善無徵，淹時遘疾，春秋五十有三，以顯慶元年九月十七日卒於番禺里第，長幼興悼，哀同鄧子之悲，緇素傷嗟，實甚羊公之哭，大子師倫等，痛貫心靈，哀纏風樹，幾於毀滅，杖而方起，粵以顯慶五年歲次庚申二月壬申朔十三日甲遷窆於東都北邙山禮也，庶南望雄峰，羨喬仙之來往，東鄰夷嶠，慕孤竹以甄貞，而海變為田，峰移成谷，敬刊玄石，無虧令德，其詞曰，弈弈華胄，綿綿貴宗，分枝若木，引派潢，材光杞梓，譽繕鼎鐘，在家惟孝，蒞職惟忠，箕裘是襲，良冶斯隆，宜鹿立功，平棘樹德，行窮規範，言該矩則，名播漲南，聲馳朔北，四調諧合，六藝溫克，既出而處，或語而默，黯黯沉日，滔滔逝波，風零夏葉，霜殞春柯，笳吟薤唱，鐸應蒿歌，塋沾秋露，遂覆寒莎，人蹤蕪沒，獸跡逾多，郊松風瑟風瑟，宿草萋萋，黃鳥空思，白驥徒嘶，夜吠萏狗，晨鳴瓦雞，雲昏壟暗，霧起墳迷，庶芳猷兮不朽，將天地兮俱齊，
君墓誌銘並序府諱高，字智亮，隴西狄道人也，自周瑞雪飛輪，祥風瞿贊政時與老聃之同德，皆昌園之太乎虎視，漢道龍興，枝葉漸繁，源流致遠，分剖，佈於天下也，雲舒霧，若玉輪之洗錦，浮天沃日，金樞之聳，曾祖，道諧舟戢，德合鹽梅，瞻飛鳥所歸，且逐鹿而為事，齊朝左武衛翊衛中郎將，行原州都督，祖，材標杞梓，器合瑚璉，有文可以經邦，有武可以定亂，後魏右金吾衛明威將軍，行河源軍總管，果刃霜威，雲誦，唐初，應務接權，響風慕義，通議大夫，太原元從，惟君木融二，神濠魚令，慮守謙早於江海，齊大小於鵬，進退可度，容止可觀，為執鞭之下士，並及宇之高歎，上護軍屯留郡戶曹，命嵇院而為，守丘園而卒歲，春秋六十三，卒於私第，夫人郭氏，以蘭桂，德茂松蘿，婦禮有穆於閨帷，母儀無虧於詩禮，婦李氏，桃三免李開，霜雪俄及，以開元廿一年歲次癸酉十一月廿一日合葬於屯留縣西北十里，其地韓王按劍以矜秦，夏主乘累而載冀，左臨清渡，轉春月於流波，右控驛亭，望浮雲於廣陌，前橫絳水，虹結以為橋，卻據晉城，魚貞羊而作邑，嗣子嘉太，生事之以禮，死葬之以禮，泣血絕漿，悲傷薤露，恐山移晦變，刊，銘曰，惚恍難知人事斯城開元一三一失，大唐霍府君趙夫人合葬墓誌文並序君諱行感，字行感，其先蓋周文王之穆，霍侯之後矣，漢朝乃將軍輔政，居蜀則仲邈稱賢，何代無人，勳在方策，原乎積善，可謂與家，曾祖惠通，道深莊老，志滅榮耀，薄宦取世，大隱是名，遂受散官，示不躁求也，祖鹿兒，夙有父風，特遵庭訓，厲節高潔，與俗和光，復為散官，得之恬寞，伊君弱歲，岐嶷斯在，同管寧之不官，若夏黃之輕祿，退未遁跡，進匪干時，率道沈浮，頗為知命，天之福善，仁何雲亡，以春秋七十有三，以開元十四年四月廿四日遘疾，卒於私第，夫人天水趙氏，父名師，著元勳於戎幕，且立功於清朝，德茂疇庸，受乎柱國，夫人則柱國之第五女也，懿柔表質，淑慎宜家，凰皇和鳴，榛栗嘉贄，嘗聞有誼，止壽胡差，以開元廿年八月廿三日寢疾而，以廿二年正月七日合葬於陸真鄉平原，禮也，嗣子承暉等，號天靡訴，和地無依，儼龍以按軌，翩丹以前飛，何荒墳以永乾，與華屋而長違，懟黃泉之攸隔，閉白日於春輝，嗚呼哀哉，乃為銘曰，梧桐半死兮龍劍雙沉，仁之殲兮天難忱，華屋隔兮泉路深，嗣子哀疚兮慘柏色，杖而後起兮毀瘠力，青烏吉兆兮建塋域，於以斯文兮表盛德，開元一三二失，王夫人墓誌銘並序夫人姓王氏，諱，字，太原中山人，金紫光祿大夫，兵，史，戶合尚書，御史大夫，同中書門下三品，中山公之女，夫人載修婦道，稟訓公宮，雖誓靡他，不諒人只，乃適於大埋評事李延祚，有女一人，又歸於許州刺史姚府君，有男一人，嗚呼，幼女初笄，才聞納吉，小男在，猶未勝衣，如何昊天，降茲大戾，以開元廿二年正月十日，終於審教里王氏之私第，享年卅六，廿三日葬於邙山，權也，亡於外寢，事同朱守之妻，窆在他原，義全章子之母，銘曰，系彼仙族，誕茲貴門，載陽在歲，逝水驚魂，李孤臨穴，孺號軒，泉扃一閉，人事何言，開元一三三失，大唐故亡宮八品墓誌亡宮者，不知何許人也，蓋以良家子選入後宮，備乎內職，蘭儀婉麗，蕙性柔嘉，六行孔修，四德無替，方憑與善，何遽殲良，死生之路既殊，窀穸之期遂，以開元廿二年月日卒，以其年六月十七日葬於亡宮之舊塋，爰命有司，載揚懿範，其銘曰，李春兮始芳，驚飆拂兮遽傷，指六宮之彤管，即萬古之玄堂，丹旌搖曳，翠柏蒼茫，雕金兮篆石，地久兮天長，開元一三四失，大唐故朝散郎前行太史監靈台郎太原郭府君塔銘並序原夫直理凝玄，法身虛寂，廣其化也，微塵蠢動之所依，弘其智也，恆沙菩薩莫能辯，自金棺留偈，玉豪匿跡，二百五十戒，流此南閻，八萬四千法，被於東土，拔沉舟於慾海，洗滌浮生，裂邪綱於迷途，芟夷惡趣，由是飛走啖慧，品物啜慈，修塔立廟以尊重，焚香燒燈以祈福，凡所懇至，皆成佛道者也，粵若大居土外祖父朝散郎前行太史監靈台郎太原郡郭元誠，字彥，五戒清淨，六根明察，知色相之無我，爰勝因，審泡幻之皆空，憑茲嘉業，固能割齊眉之戀，居太常之齋，發知足之誠，謝靈台之祿，實謂道非常道，聞所未聞，此聖代之英奇，道門之勇猛者也，倚伏無准，生滅有期，春秋七十有四，以開元十八年三月十二日終於常樂私第，妻琅琊王氏，開元二十二年六月廿五日終於同第，以其年七月十四日亦遷此地，禮也，外孫前慶王府執乘，子昂，虔奉遺訓，深懷曩恩，敬窆於高陽原，樹雙塔於積德里，道俗雲送，車馬霧集，甄芳演懿，希四果以連聲，勒頌題銘，庶千齡而不朽，其辭曰，大哉英達，稟氣江山，克紹堂構，早列朝班，其一，弈葉中庸，連芳太史，玄象不惑，清徽可紀，其二，兩疏適海，四皓棲丘，徒窺俗界涉真流，其三，惟我翁婆，辭戀削跡，清如莊叟，齋比周澤，其四，靈塔，隱隱崇崗，冀菩提之勝友，訪嘉猷於此鄉，開元廿二年次甲戌七月庚申朔十四日乙酉建，開元一三五失，唐故太僕寺馭士長上蔡君墓誌銘並序君諱默，字如敬，濟陽人也，近葉從宦，因於京兆焉，原夫錫派宗周，傳芳炎漢，忠則邕之獲茂，孝則順之騰芬，餘慶荐臻，蓋難談悉，曾祖貴，隋明威府長史，祖華，唐劍門鎮副，父緒，陪戎副尉，皆志氣宏放，風神秀拔，奇韻絕策，時無與能，君幼而懷敏，長而多藝，遠故鄉以昭達，成先覺以知歸，自立幽塋，預刊玄石，以開元廿二年秋八月十三日終於私第焉，春秋六十，以十月廿二日葬於城南所營之墳也，嗣子若蘭，銜精爽之先旨，但攀號而竭誠，爰杖不才，以為銘曰，帝城之南數里，中有佳城兮閉君子，地久天長無易期，白楊蕭蕭悲風起，開元一三六大唐故裴府君墓誌銘州別駕聞喜縣開國公裴府君墓誌銘並序翁慶，字茂先，河東聞喜人也，吏部清通，九流式敘，國史訓傳，三都祿不朽，斯之謂歟，先王右賢，我祖翊霸朝之業，國家左戚，府君荷榮，其源實長，所憑蓋厚，人物秀代，禮樂光時，曾祖爽，太中大夫，禮郎，婺州長史，含之禮閣，騁驥外台，增列宿之景，首群寮之席，祖承大夫，梓州通泉縣令，懷州武德縣令，太丘道長，亭伯未工，時主所為恨，父仲將，雲麾將軍，右領軍將軍，太卿，右驍騎將軍，蕭岑侍衛之力，東都留守，加銀青光祿大夫，刺史，上柱國，聞喜縣家開侯國，地入王連，李廣無雙之，卿之列，親賢之委，莫惟良之聲，天下第一，府君即間喜紀國夫人之外孫，東元子，縣主神龍之際，其忠孝之心，超於九族，制旌於國史，此不得而備書，府君美玉山，承華雁沼，金膏翠其驕，紈綺襦，無得萌其侈，自然取潔，直置清高，篤學仲舒之子之宅，以天蔭解褐果州參軍，甄拔中台參卿軍事，選授綿州主諾，譽流坐嘯，改資州資陽縣令，野王戚里，長安，玄成大國，遷洪州豫章縣令，揚州江陽縣令，洪都新，仰調弦，惟揚理劇，制除豪州別駕，瑣瑣黃霸，徒重油之儀，區區休沂之詠，既而終天禮畢，承重大宗，引進芝蘭，榮花萼，纂諸子廟之祠，朝服臨牲，髟易衣潔俎，桃李茂北之，棠棣滿西序之遺，鮑狄咸洎，雅得理親之道，妙得之，山立時行，義取樂明成疾，灑埽撤懸，八繇扃和，五祀輟，以開元廿二年七月五捨，春秋六十有八，悼深簪冕，慟宗姻，同姓臨廟，所知哭野，職夫為圖蹕域正位，說載除飾，以其年十一月十四日葬於邙山禮也，嗣子和義，忠義，遵義，尚義，崇義，知義等，斬烏經，惶惶孺而重魯，用巽德以康侯，其辭曰，用象天明，濟濟邦彥，紀之彌生，為家之實，惟國之楨，南宮拔跡，臨著績，歷官知名，惟揚致理，海沂有聲，敢揚令德，永誌佳城，梁涉撰，開元一三七失，州縣尉清河崔府君故妻燉煌夫人墓誌銘並序夫人諱娘，其先燉煌州都國公公謹之曾，給事中錄事之長女，餘慶之行稟公宮，作殯，是用歸於我高公，公諱，清河人也，曾祖師，祖弘規，令德洽聞當代，虔奉中饋，事舅姑以孝行聞，御群下以嘗告勞，頃效官瀛博，罷職同心以義，式瞻鳴鳳之和，既見如賓，更喜維之慶，曾偕老，圖其永年，何忽以生不起，嗚呼哀哉，享年卅有九，以唐開元廿二年一月廿三日，終於東部僕寺之官舍，因所即以其年十一月廿八日，歸殯於河南之北權也，有子曰鄰，曰，年未冕，懷禮存遷陵谷刊，勒於泉壤，銘曰，公侯之孫，秦晉之，克配君子，其家室，遽奄，益悲日，夜台泉戶，不曉，千秋萬歲，，開元一三八失，大唐絳州龍門縣尉崔溫故妻滎陽鄭夫人志文第二兄主客員外郎昉撰夫人姓鄭氏，名意意，滎陽人，亳州長史府君之第四女，之妹也，天與婉，時稱聖善，自嬪崔氏，十有七年，降心相從，念德厚，方期偕老，何遽遷次，與善則那，呼天奚及，以開元廿三年四月九日，終於洛陽進德里第，春秋卅七，以其月廿四日，權殯於邙山西北原，禮也，長女未笄，男在褓，孺慕喪次，哀傷路人，自伯懷之言，在余絕遲歸之望，臨穴永訣，撫其摧，因微近禮，以貞石，詞曰，行善而及此兮，天道其已，豈命也以致然，將吾殃之累爾，此焉一訣，終天永絕，後事在吾，憂爾孤，謀爾泉室，龜之告吉，權即女於斯原，尚將見乎白日，開元一三九大唐故王夫人墓誌銘唐故國子司業贈慶王傅侯府君夫人王氏墓誌銘並序夫人姓王氏，其先太原人也，自周傳慶，分太子之仙宗，在漢書賢，列司徒之令德，引之無替，代有其人，隋幽州都督琰，生道，官至嘉州刺史，刺史生早，則天聖後稱制，至褒州南鄭令，分符典郡，則道映一時，彈琴化人，則光照千里，夫人則南鄭之第十四女也，粲然淑德，休有嘉間，母儀婦道，傑為時望，家人邕肅，嘗無言，司業當代之宣父也，寵居帝師，恩賞日洽，莫聞失德，光有令名，雖府君自天降靈，亦由夫人之輔佐矣，以開元廿三年四月廿一日寢疾，終於周京殖業里，享年卅有九，夫人精意禪寂，深悟空門，啟手之辰，戒無同穴，是用不祔於公矣，以其年八月十九日，窆於河南乎樂鄉之平原，從理命也，鱗游異處，長乖比目之辰，埋劍殊歸，莫從終合之記，孤子奉一，詠蓼莪而孺慕，泣樂棘以崩心，緘志泉宮，孝之終也，銘曰，嘗聞善人，天乎祚，何此淑德，中年已矣，榮早落，薤挽增悲，銘彼泉壤，永旌孝思，
大唐故宣威將軍行右衛安化郡永清府折衝盧龍軍副使上柱國宋府君墓誌銘並序君諱思齊，字思齊，隋明威將軍之曾孫，朝議郎隰城公之長子，王經國史，軒冕相承，稟淳和之風，韞韜鈐之略，勇冠三軍之首，義包六郡之先，往以沙塞不避，荒徼有事，髦頭晝動，羽林夜明，君以副將盧龍，功成汗馬，寒膠始折，虜騎方計，乃以九攻之伎，七縱之謀，啟黃公之秘符，臨玄溟之戰陣，自狼河外，不聞繞鐲之聲，鴻雁塞前，無復千戈之務，故知資父事君，功成名遂，何天不保遐府，而人道變盈，疾起霧露，凶成神化，春秋六十有八，以天寶元載秋九月廿有四日終於幕府，嗚呼，褒斜之營，乃亡蜀將，城濮之役，遂喪楚臣，痛黃鳥之詩，就青烏之兆，夫人武氏，閨門之內，有慈愛焉，為君子好仇，作列女明傅，母儀克光乎前烈，婦德貫先於往籍，玉樹枝折，峽雲初斷，春秋六十有一，開元廿有三載，卒於洛陽平陰鄉私第，以天寶五載二月廿七日，合葬於東京清風鄉原，禮也，孫珍仰天長號，委地絕氣，恐高岸為谷，巨海戎田，刊貞石其銘曰，將軍武略，實推雄英，羽林已肅，盧龍雲平，萬載之後，駿有聲云爾，
唐故扶風郡馬府君合祔墓誌銘並序人天，五常之所教，君奉扶風郡人也，始祖稷之苗，集賢院學士後定，高祖諱期，祖諱超，考諱公亮，高尚其士，守志丘圓，居家洽洽，布台義於先東西齋，奈何寒暑變移，奄哀而歸，享年七十有二，以乾符二年九月一日私第終於，妣王氏夫人，六幸尤著，琴瑟合議，欽祥高道，克被四德，何圖福災，奄泉而歸，以廣明元年三月十五日不幸終於，享年七十有二，有子三人，長曰從武，一日使差赴魏博行營，不幸陣亡，兆安厝招魂同赴先塋而殯，次曰從審，次曰寶，有女二人，長女十一娘，娉當村封氏為親，次女十四娘，適於清源縣沁城鄉大村韓氏為親，孤子等丞父嚴訓，孝敬身，遭此荼毒，哀衰志孝，泣血絕漿，以中和二年十月十五日卜兆，奉喪啟殯於懷州河內縣孝悌趙村里西一里之原，安厝宅兆，孤子等與鄉黨朋友，內外因族，華顯送終，左臨懷覃之城，右聽王屋名山，前臨河之北，後倚太行之南，地平怛怛，松竹青青，穴一銘，萬古如之，
君諱禮元，字同節，博陵安平人也，高祖護，魏中書郎，贈鎮軍將軍，平州刺史，曾祖融，員外散騎侍郎，定州別駕，祖，南台侍御史，父遐，同州澄城縣令，憲納三台，折衝萬里，威儀式序，材冠琳琅，邦國空，化行期月，臨霜台而肅物，簡天心以期謀，惠化漸於一同，芳聲播於三異，蟬聯史諜，照灼紼緗，落落煙霞，望之彌遠，滔滔江漢，揖之不窮，君上達其行，中庸其德，且儒且吏，惟孝惟忠，解褐齊州歷城縣尉，坐除名，晚起宣州涇縣主簿，鄭州管城縣丞，紆梁棟之資，遠勞州縣，屈騏驥之足，局步尋常，以垂拱二年歲次景戍六月廿五日癸巳寢疾，卒於私第，春秋七十有九，夫人隴西李氏，德恭之女也，年逮有行，作嬪君子，齊眉偕老，白首同歸，以其年七月一日己亥，合葬於伊闕敏村堡之里，禮也，孤子行等，歎風樹之感，痛烏鳥之誠，敬撰遠日，恭承大禮，魂兮焉往，畢代何追，虔紀余芳，式刊遺范，銘曰，淼淼長源，巍巍峻趾，靈基授藥，霸圖封履，舄弈家聲，蟬聯國史，降神者岳，克構者堂，養德西序，出佐南昌，材高位下，身沒名揚，龍劍歸，烏塋共處，寂寞原野，蕭森賈楚，紀遺烈於幽扃，度流芳，
大唐故尚府君墓誌銘大唐故道州長史汲郡尚府君墓誌銘並序昭武校尉前守京兆府甘谷折衝施誼撰男遜書公諱弘簡，字長卿，衛州汲郡人也，周封太公為尚父，少子居之，公即後漢高士子平之裔，曾祖首敬，蜀州司馬，祖進興，彭州司戶參軍，先考諱明禮，泗州司倉參軍，代襲簪纓，聯蟬靡絕，公即司倉之次子也，髫年學，弱冠經明，春秋得元凱之心，周易嗣康伯之跡，嘯傲高尚，攻業無擲於歲華，逍遙取適，師逸不拋其旨，就太常禮寺舉之所知，尋授武成王廟丞，歲滿，授宗正乾陵丞，從調累授武成王廟令，獻祭之禮，儀注無違，肅敬嚴，有度有則，秩滿，屬以招義軍師劉稹跋扈，敕命誅夷，公素業韜鈐，時蒲關節使石雄尚書竊聞奇略，辟署副參，仍請於澤潞西面沖營，斬將搴旗，深入賊壘，未逾一紀，劉稹就誅，至會昌二年十一月十二日敕，優其功茂，可檢校殿中監，余如故，洎大中十二年選授朝議郎，行道州長史，到任未幾，又屬南昌小寇石再順逐師據城，郡邑擬結蜂聚，公遂發號施令，靡不克從，月雲未期，元丑梟戮，道郡百姓，歌頌仡今，尋兼知江華縣事，佐理人懷其惠，宰邑我愛其人，報政之聲，遵振鄰境，綽有暇豫，嘗閱琴書，凡有名山，罔不遊觀，於戲，里人為美，逝也難逃，夢起兩楹，患生一，以咸通三年四月十二日寢疾，終於道州官舍，春秋六十有七，公先婚弘農楊氏，生男一人，曰逵，稟桂玉之姿，體溫雅之操，靜守天爵，友乎文章，嗟乎，弘農夫人華不駐，薤露先，再婚同郡楊氏夫人，生男三人，長曰遜，次曰遵，小曰逢，皆茂襲德風，綽綽有裕，女二人，長女禮嬪康氏，次女禮適郭氏，並得和諧琴瑟，相敬如賓，公以中年不幸，同郡夫人寢疾又終，後婚天水尹氏，生男一人，曰贊，禮樂克修，儒行彌著，女一人，婉其容，柔順其德，俱以未從婚嫁，萬里離鄉，迢遞關河，望孤雲而哭斷，差池歲月，哀孝水而泣枯，則以咸通八年二月三日扶護靈櫬於上都萬年縣長樂鄉王柴里，兼遷奉弘農二夫人靈柩同葬於茲，乃刻貞石，銘曰，周崇尚父，得姓其始，世不乏賢，公之繼趾，幼習經傳，至於暮齒，蒞理誠明，汪洋彼美，奇謀歷數，指掌由通，北征連師，南拒元兇，文垂竹帛，剪落雲鴻，道部馴雉，江華割雞，教與時化，學從道歸，嗚呼明哲，奄歸冥路，咽塞難申，穹蒼罔訴，二妻先逝，年矜已故，同穴樂鄉，祔其墓，京國壯觀，灞環互，安安我靈，永永其祚，中書省玉冊官陳從諫刻，
唐故奉天定難功臣游擊將軍天威軍正將杜公夫人隴西李氏墓誌銘並序事郎試太常寺奉禮郎李遇撰夫人姓李氏，隴西人也，其先伯陽之後，歷代或相或將，史諜備書，今闕而不錄，夫人父諱承顏，奉天定難功臣天威正將，逆堅作亂，掃除氛，功冠當代，惟夫人生稟秀異，溫柔內和，蘊蘩之風，蓄貞順之德，及玉笄耀首，梅實當時，言歸好大，以嬪於杜公焉，所謂秦晉得同儕之匹，齊鄭無相偶之嫌，躬儉儀表於室家，婦德素推於宗族，不尚鉛華之飾，曾無出閫之言，唯善是修，頗精內典，洞徹至理，了悟真如，縱孟母鴻妻，難並其德，何期庭梅始艷，春霰方凋，院槿初華，暝風旋落，以大和九年二月九日寢疾終於輔興里之私室，享齡七十，遂以其年四月十日龜筮葉從，遷窆於長安縣龍首鄉故金夫之塋側，離而祔之，從魯禮也，嗣子文章，左清道率府，職在上司，才德高遠，代之曲藝，靡不在躬，忠孝兩全，人罕儔匹，自罹創鉅，毀瘠為容，哀絕曾子之漿，痛注高柴之血，孑然，營護喪事，陵谷是慮，銘以志之，銘曰，婉美夫人，華如桃李，內則匪虧，外嬪君子，蕙質雖謝，淑德彌芳，骨委新隧，魂飛故鄉，松門月告，隴樹煙傷，瘞泉壤兮已矣，風蕭蕭兮白楊，
唐故滑州韋城縣尉孫府君墓誌銘君諱令名，樂安人，中書侍郎處約之猶子，幼稟粹，能明經術，尤善屬文，工於詞翰，初以甲科補相州成安主簿，調遷韋城尉，抱凡香之屈，橋玄之量，不幸早世，春秋五十二，終於洛陽私第，夫人京兆韋氏，淑成德，柔明作范，中饋克修，人以正，君之亡也，誨子於義，邦族之內，毋見焉，趙州刺史利賓，河南府士曹利涉，並夫人之弟，拱而尚君，寧何追，夫人元子庭諤，次子庭言，或掾於州，或齒於選，相繼淪沒，何痛如之，有女適滄州樂陵縣令弘農楊承績，哀哀昊天，痛過擗地，遵合祔，改卜於北原，乃露十霜，節芳不朽，銘曰，生有涯兮若浮，水閱川兮悠悠，德無泯兮，白楊兮千萬秋，
大周故崔君之墓誌銘並序君諱志，博陵人也，祖泰，梁任上黨郡守，子孫故為澤州晉城人焉，原夫本系農皇，枝分尚父，公侯代襲，袞冕相仍，史冊具之，可略言矣，父諱悌，隋任驃騎將軍，公稟氣中和，資靈必妙，知色空之無實，悟生滅之難依，專務清虛，頓排名利，而算祀有紀，景命斯終，大唐乾封二年卒於私第，春秋六十有四，夫人司徒氏，坤靈誕慶，月德呈祥，抱貞順之芳規，播柔明之雅則，有製版長樂郡君，豈謂與仁無驗，積善徒言，大周聖曆二年卒於私寢，春秋九十，粵以長安三年歲次癸卯二月癸巳朔廿二日甲寅，合葬於澤州城東南二里之高原，禮也，左臨羅水，右帶通衢，南枕平川，北依修隴，哀子元，以顧復恩重，攀慕情深，恐陵谷之將遷，金石而銘德，其詞曰，邈哉崔氏，系逢炎神，公自先起，黼藻相紡，祖維牧伯，父實將軍，或忠或孝，兼武兼文，惟公挺出，獨悟玄真，重茲正法，輕其假身，昭昭慈母，眷眷懷仁，貞明是蹈，婉順斯珍，與善無驗，瘞玉窮塵，銘令德於不朽，庶浸遠而彌新，
大唐荷恩寺故大德敕謚號法律禪師墓誌銘並序後孫前太常博士驥撰並書大德諱常一，俗姓姚氏，其先馮翊蓮芍人也，大舜之後，源流且長，冠冕相承，事傳譜諜，枝葉浸遠，因宦東周，今為河清人也，曾祖綽，隋中散大夫忻州刺史，祖奔信，任秦州成紀令，父恭，皇任成州刺史，大德受獨靈，稟性或異，聚沙之歲，性出家，父兄相訓，外書大德，異，香象之，壯而不羈，貞松之枝，色不可，棄俗依襄陽真律師，又於江陵受具戒，旋至長安花嚴寺聽經，後隱靈鷲山修諸佛事，七歲誦經，廿持律，道跡高蹈，宴居山林，日就月將，多歷年祀，能修妙果，獻諸天，法乘，積而能散，天寶中，玉真公因訪古山，仰其業藝，屈膝邀請，聞於玄宗，乘傳榮俞其德，一從入侍，綱紀於茲，居安慮危，幸無他故，及肅宗撫軍北巡，大德平涼扈蹕，累進衣馬，襄助王師，雖非手執干戈，豈異躬衛社稷，又奉詔所修功德，皆應禎祥，屢降彩繪，圖諸史冊，不然，豈寢疾之時，御醫門，謝世之日，嗚呼撤膳，六根斷滅，三朝一心，終始不渝，生死無替，大漸之日，陳表告終，累足枕肱，歸全於牖，知去來之非我，豈生憾之在心，大曆五年八月十七日般涅於本寺院，享年七十二，僧臘四十五，臨終辭表，批云，師久修八政，歷事三朝，至行淳深，精勤不替，比聞疹疾，尋冀痊除，何期電露不留，忽隨逝水，奄從遷化，軫悼良深，錫其束帛，兼致齋祭，表其故也，又降紫泥之書，復施黃金之地，用崇身塔，以旌德也，以其年九月廿六日葬於滋川鄉橫霸原，從釋教也，弟子思品等，若喪所天，因心而泣，無違孝敬，有慕師資，凡曰緇流，莫不哀慟，常住豐屋，大師力焉，粵有將軍段公，內給事劉公，皆御庖近臣，彌敦久要，凡所舉措，靡不演成，神理昭彰，豈無報應，驥忝宗族諸孫，敢紀事而述德，遂為銘曰，噫歟大德，七歲從師，法傳要妙，道契希夷，慈雲所覆，誰不詠思，帝念精誠，威儀匪忒，出入皇家，紀綱淨域，逝水不留，像罔何得，好才不遺，秉志尚賢，清證果，菩提應緣，寶塔沙界，松門署煙，
大周故朝請大夫行鼎州三原縣令盧府君墓誌銘並序洛州來庭縣尉蘇頲文公諱行毅，字子明，范陽涿人也，伯夷典禮，尚父為師，爰昌四岳之秩，所謂大風之裔，盧實胙土，燕惟世家，自先生敷，中郎植，司空毓，尚書後，稱冠族者數百祀於今，洪流淼然，休蔭無絕，曾，衣齊黃門思道，祖唐太子率更令赤松，父齊州長史承泰，莫不思含風雅，道冠儒墨，衣簪之會，羔雁為群，易曰，積善之家，必有餘慶，詩云，無忝爾祖，聿厥德，不其然乎，公幼而符彩炳發，機情俊朗，臨事每中柔剛，與人不違誠信，孝者德本，行而有恆，靜為躁君，言則無玷，程才練識，聚學探微，肇自賓貢，揚於銓列，解褐鄧州司蒼，轉梁州之功曹，瀛州之司戶，並參軍事，古能吏者，多婁君卿，范盂博之選，皆奇節遠量，直道正辭，繼而為之，公有餘裕，遷冀之鹿城，鼎之三原二令，加朝散大夫，冀州既載兩河之間，雍州積高五方以錯，公令行禁止，人莫敢欺，齊禮導德，俗富其教，纓委休之，台閣惟佇，豈期祖齡遂往，景命不融，以大足元年六月十二日終於洛陽之私第，春秋六十有二，嗚呼，代有蘊兼人之且，利當劇之，許以雲霄之姿，歸乎廊廟之器，競而屈道從政，歿代遺芳，子真名動於京師，仲弓位才於令長，公之存謝，實兼哀榮，太歲辛丑八月辛丑朔廿日庚申瘞於邙山禮也，山阜南思，郊門北轍，筮以先遠，取諸大過，白楊悲兮風捎捎，青火寒兮夜不極，有子彥緒等，號穹永訴，勒石圖徽，其銘曰，胤齊之緒，或封於呂，自沛而遷，乃休於燕，踵德之美，實惟君子，與時偕行，顯允能聲，芳歲不駐兮流川不捨，晨發高堂兮夕宿中墅，郁邙山之此路兮，聚群悲於松賈，長安，
左武衛執戟守中武將軍試左金吾衛郎將諸葛府君墓誌銘宣德郎試左武衛兵曹參軍韓宬撰澄，其先琅琊人也，承蜀相武侯亮胄胤，曾祖，考士牟，初受太子文學，次遷崇玄弘文館大學士，累授府，君器宇沖邈，調韻不群，才智天生，識量神假，有室，以武舉擢第，拜左武衛執戟，實鼎鉉之清階也，左金吾衛郎將，出入禁衛，警蹕巖廊，號令清嚴，親展，嗚呼，瑚璉之器，必冀用於朝宗，棟樑之材，將成功於，豈圖災生二堅，夢起兩楹，秦緩退醫，扁侯息藥，享有八，以年月日終於河陰縣三山鄉三山里之私第矣，人滎陽鄭氏，名逾班謝，禮越孟姜，柔順天資，婦德彰著，享年七十有七，以元和十五年四月廿一日終於河陽縣之第矣，有子二人，女二人，嗣子立則，見任袞府左廂馬步都虞候，次子立成，見任河陽軍後院十將，幼承雅訓，夙荷仁慈，雖日月逾邁，每哀慟過禮敬，以寶歷元年歲守辛巳九月辛未十五日乙酉塋葬於河陽城南六里大和里之北原禮也將恐人代遷易，谷變山移，刻石命文，志於幽隧，詞曰，元氣氤氳，肇降人倫，英旄獨秀，貞幹不群，事親竭孝，奉國忠勤，佐茲武衛，班秩縉紳，豈圖災變，殲我良人，需車儼駕，將奄松門，刻石紀德，萬古攸存，望蕭瑟兮白楊，庶此君，
唐故李夫人墓誌銘並序夫人諱隴西狄道人也，白帝開基，茂祉凝於緗簡，紫雲疏族，芳烈絢於玄圖，其有譽重將軍，誕猿支而播美，此可略而言也，祖父並器量弘深，簪裾自若，經文緯武，弈葉勳功，惟夫人稟自幽閒，心存雅素，有禮有則，令色令儀，故務女使告祥，高媒表慶，越以總章二年三月一日，忽以風燭不停，卒於私第，春秋七十有五，即以其年三月十九日，窆於洛陽縣清風鄉北芒平原，禮也，嫡孫仁智，勞悴之感，痛甚風枝，獨之悲，淒如霜葉，鐸鳴哀響，雲慘風悲，仕庶淒傷，仁懷鬱結，恐陵谷俄遷，桑田變海，勒此清徽，故為銘記，呼鳴哀哉，乃為銘曰，恆娥上月，弄玉升天，吹簫得道，竊藥成仙，斯須萬代，忽千年，一朝分別，乃見桑田，還言積善，更似前賢，何期風燭，不獲長燃，鶴燈徒設，鸞鏡虛縣，塵生帳里，網針帷邊，酒別綠珠，琴離碧玉，瑟上弦淒，箏間柱促，恨滿玉台，愁盈金屋，隴泉嗚回，猿聲斷續，變竹之啼，崩城之哭，朝風漸冷，夜月方明，看花落淚，聽鳥心驚，山多寒色，樹足秋聲，塵蒙月黛，土奄金精，一埋玉，永別佳城，◎總章○二八失，大唐故儒林郎王君墓誌銘君諱令，字大政，太原人也，昔劉氏北衰，大寶赫其華族，司馬南盛，將相蔚彼高門，或有神超洛，浮翼雲而霞舉，藝極墨津，泫垂露而流妙，曾昱，隋任青州北海縣令，贊錦質於鯨濱，翊馴於鰲屺，祖秀，皇朝任鄧州錄事參軍，壤帶豫荊，地殷周楚，總六曹而不紊，畫一法以司存，惟公稟秀質以凝神，而繕性，登山峻業，既拾紫而開華，陵雲艷詞，亦抱玉而成韻，遂得操榮α里，擢穎賓庭，始充賦於歲辟，乃登名於散秩，爰授儒林郎，公素履居貞，謙自牧，知足之分，竊慕老經，閒居之性，志同潘賦，方忻逍遙之致，俄傷負舟之，貞觀廿三年七月十一日終於私第，春秋六十有八，夫人隴西李氏，坤義毓德，巽象含貞，體柔質而華，湛仙娥而亮彩，虔恭靡忒，嬪風絢乎中貴，柔姿婉順，婦道敷於外成，夕景忽沉，朝雲遽散，皇穹但化，魄驚摧，總章二年二月廿二日終於私寢，即以其年三廿八日合葬於芒山之原禮也，出攢塗而右轉，入松逕以臨原，野曠而霜歌切，煙霞晚而泉路深，敢名徽於玄石，庶志美於埏陰，其詞曰，蓮峰峻極，水靈長，川岳通氣，玄精耀芒，漢符玉瑞，晉美金箱，冠蓋蔚盛，奕葉輝光，天祚惟遠，慶藹斯則，金章瑩質，瓊華絢德，肅影觀庭，飛名震域，應問斯甲，爰參穴職，滋蘭逕，風摧玉樹，榆景易沉，桂華難駐，兩劍堙彩，雙鳧見騖，玄宮方杳，佳城具，式紀徽猷，漢芳後裕，
大唐故儀州遼城府左果毅劉府君墓誌銘粵若稽古諸侯，咸厥所因，或天降此靈文，或地資以秀氣，離母吞燕，水盛生商，魯妻會蛟，火息開漢，偉哉劉氏，與自唐侯，襲帝營之餘苗，蔭軒皇之胤派，縉紳周魏，驅策宋齊，代有其人，英豪間出，所以割城恃險，王蜀握劍門之雄，戰國爭權，霸道掌衡之極，良史弗能載其美，清文弗能盡其華，非藻客之哿言，豈僕失之縷說，曾祖處弘，中山人也，即孝景帝二十七代之來孫，司徒公五十三王之令緒，伯宗以尚書入命，平芝以州牧褰帷，太尉獨步於丹墀，冠軍抗衡於紫闥，分茅舊茂，鬯余芳，隋朝任司直大理正，恤獄復辜，啟書泣筆，士師服其法術，國相其刑科，豹飾得英彥之風，鴻漸除小子之厲，唐初任管州皇台令，目六窮，九三夕惕，天子作色，群公交馳，憬彼不虞，資我疏附，委諸以鄭邑，率以韓城，再擢商州商洛令，控引王畿，綰臨侯甸，修原邐迤，絕璧崢嶸，風雨體灌壇，巫覡懾而狀鄴宰，不嚴而理，不雨而成，君諱元超，字元超，前任恆州谷鎮將，斜亙鶴堂，俯鄰虎澗，扼邯鄲之襟帶，備閼與之縱橫，後遷儀州遼城府左果毅，騎逸風雲，羽過日月，善穰苴之膽略，之精鈐，闞振黃夷，威驚赤，予三牙爪，公侯腹心，豈謂金閣未，，司民色落，野鳥來馴，去景雲二年正月十十一日，奄逝於官舍，遂掘溜變恆，鯁燕郵，辛酸趙，夫人隴西李氏，紫氣真苗，皇蓋四海羽儀，燕爾新婚，作嬪嘉，鳴著代，龜慶承宗，何得龍長吟，見化，逐常娥之奔月，陪婺女之升，即以開元元年四月二十八日遘終於私閣，嗚呼，芳桂摧，榮桐安虧，珠沉泉崩，玉燼山阿，嗣子茹荼，孝孫攀擗，於是簡吉日，擇良時，百靈安，六神備，泉扃磅礡而豁地，隴嵬峨而隱天，遂以開元六年歲次戊午十一月辛卯朔十九日，祔榮陽東七壇山之高原，禮也，斯乃境是雄州，邑為列郡，楚漢斗鋒之國，曹袁渡之川，背洪河，面嵩岳，瞰東虢，西梁，物產駢羅，溝塍錯雜，縮拔登築，荷鍤奔波，絲蘿掛於黃腹，琴瑟於幽壤，馬鬣堅封，孤丘首正，霜樸，風梢松柏，陟有回瞻之思，循陔多眷戀之仲，奠式彰，遣車禮畢，昔明儀識，尚感顓孫，哀公作誄，猶嗟尼甫，引譬連類，紀跡頌切，追遠慎終，乃為銘曰，幸剖泮，氤氳漫衍，陶蒸煙煮，萬物生些，居諸錯絡，陰陽寥廓，含光運往，七耀明些，龍騰豹變，邦崩席捲，封疆建國，自漢王些，雲孫日秩，維城盤石，厥構，箕裘，余些，谷，桑田蕭條，幾成海些，否泰飛伏，葭灰歷津，應，時改些，鳳凰兆，騏崗，千秋萬歲，子孫昌些，
大唐故任處士墓誌銘並序君諱道，字守義，河南人也，洪源茂緒，暉煥縑緗，華轂朱軒，紛綸史冊，祖儉，樂安之苗裔，齊冀州刺史，六條攸敘，五教克宣，遺愛猶存，沒而不朽，父爽，隋夷州滬溪縣令，乳雉馴人，飛蝗出境，備諸氓庶，可略言焉，君形宇凝深，風格峻遠，溫恭冥稟，孝敬天資，行睦閨闈，譽滿鄉曲，依仁扶義，閱禮敦詩，與朋友交，言而有信，彬彬君子，此之謂焉，年十八，州辟從事不就，有願左琴右書，一丘一壑，遂棲遲衡泌，削跡家園，同原憲之遺勞，異尚平之去俗，而松貞冰潔之操，混是非而不渝，玉潤金聲之質，榮辱而莫變，生平一面，欣風期，宿昔二難，喜敦心許，加以會友朋而暢琴酒，賓盈孔座，臨風月而藻絢，文盛石園，於是海內縉紳，仰其節概，京洛英俊，羨其清貞，君既悟彼苦空，厭茲勞息，弘宣勝誓，願善因，乃於眾香寺大佛殿敬造釋迦像，光趺高三丈五尺，並夾侍菩薩，阿難，迦葉，金剛，神王等七軀，莊嚴相好，巧絕刻檀之形，雕飾丹青，功逾鑄金之妙，又造千佛屏風一十二牒，太子幡一十二口，而回向之志，造次靡亡，歸依之誠，歲月無倦，又造涅經二部，法華經十部，繕寫既畢，晨夕授持，足使不往雪山，懸觀八字，未離火宅，已駕三車，而報善無驗，遽游岱宗，以貞觀廿二年十二月十日卒於洛陽之第，春秋六十有四，嗣子行滿，充窮茹毒，思結寒泉，粵以其年歲次戊申潤十二月九日葬於邙山之陽，同好人邢才，朱則等感念平生，撫膺流慟，追惟疇昔，屑悌漣，以為陵谷推遷，德音無紀，式刊貞石，用傳不朽，其銘曰，赫矣華宗，昭哉茂族，世載文雅，門傳侯服，州後忠貞，志堅竹，邑宰問望，氣芳蘭菊，爰誕令人，溫恭篤孝，風暉外朗，清規內照，祗奉義方，聿稟名教，言捨上服，崇樹勝緣，遂乖與善，儀同逝川，劍沉楚水，玉瘞藍田，高柴泣血，伯牙絕弦，川映靈需，山低畫，虞泉易暮，夜台難曉，草積晨霜，松哀夕鳥，琬琰是勒，貞芳期表，
大唐同州白水縣故輕車都尉張府君墓誌並序君諱侯，南陽人也，曾順，并州餘次縣令，祖道，相國府朝散大夫，並識量英博，材用佐時，政號嚴明，人稱簡惠，君識性明敏，器局淹深，疾彌留，終於私第，權殯東原，夫人權氏，四德有聞，三從有裕，春秋七十有三，合葬彭衙鄉東南，終巽地也，嗣子上騎都尉神感，武騎尉神亮等，勳庸列位，干用貞明，式旌孝子之心，刊茲幽石之紀，乃為銘曰，惟君挺生，令問不已，為國之綱，為人之紀，立身孝敬，揚名公土，長途未騁，俄悲蒿里，琬石既刊，芳塵無滅，神龍元年四月庚戌朔十二日庚酉，
大唐故蒲州猗氏縣令府君墓誌銘並序朝散大夫行麟台郎上柱國范陽盧粲撰君諱隆基，字繼，渤海人也，帝神農之苗裔，齊太公之胤緒，孔門達士，以淳至而標名，漢代高人，以好學而流譽，高祖德政，北齊侍中，左僕射，儀同三司，冀州大中正，渤海郡王，贈太保尚書令康公，配饗高祖廟，曾祖伯堅，北齊司徒東祭酒，贈海州刺史，祖王臣，北齊給事中廣德將軍，龔封藍田公，父敬言，唐給事中，吏部侍郎，許州刺史，並地靈標秀，天爵稱奇，建開邑之榮，執鏡持衡之貴，公才允屬，人望攸歸，君稟氤氳之淑靈，質清明之秀氣，務本而璋百行，為已而覃思六經，養捎雲之才，暫蕪沒於豐草，蓄摶風之羽，始翔集於榆枋，弱冠以國子監明經，射策高第，調補并州參軍，摳衣問道，聰穎冠於環林，濯纓從仕，貞推於晉邑，丁許州府君憂解職，服闋，除左千牛衛兵曹參國事，又遷右驍衛騎曹參軍事，秩滿，授尚乘直長，君明於課責，富於才智，蓄儲戎備，省試戈矛，介冑由是堅牢，驂服於焉齊整，又丁太夫人憂去職，晏嬰之苴衰中禮，大連之節變合儀，充窮之情，革時而靡懈，欒棘之貌，改歲而仍形，服闋，除並府倉曹參軍事，稍遷晉州岳陽縣令，又轉蒲州猗氏縣令，君安老懷少，彰善癉惡，剛柔遞用，寬猛相資，俗阜家肥，刑清訟簡，方冀三禾在夢，漸涉於台階，而兩楹坐奠，奄哥於壞木，以調露二年正月十五日遘疾，終於縣之公館，春秋八，夫人范陽盧氏，諱靜，字慈愛，唐崇館學士彥卿之孫，櫟陽主簿大道之女也，齊姜宋子，信宜家之好仇，荊玉隨珠，乃韞匱之良寶，夫人稟秀姿於桂魄，承母訓於蘭閨，重傳奠師，婉娩十之教，明詩羽禮，遵四行之規，春葛初覃，夏梅方標，兆開鳴鳳，契葉乘龍，琴瑟方調，遽聞於朝哭，芝蘭始秀，俄遷於夜舟，以大周聖曆元年季夏之月遘疾大漸，以九月廿三日庚辰，終於洛州溫柔里之私第，春秋六十四，長子洛州合宮縣尉懿，次子州司兵國憲等，粵以大周長安三年歲次癸卯十月己未朔三日辛酉，遷窆於洛州合宮縣平樂鄉邙山之禮也，霜來露往，睹蘭菊之恆芳，日運星回，見松賈之方古，式披文於貞石，希質於泉戶，其詞曰，纂胄炎帝，鼻祖齊姜，時遷水火，代革周唐，枝分克茂，派別逾長，像賢靡替，邁德斯昌，淮海分竹，藍田錫土，從橫才智，紛綸圭組，英賢間出，異人斯睹，銓綜品流，提衡選簿，顯允君子，弱歲飛聲，環林挺秀，滄波濯纓，武城流響，中牟擅名，方調鉉玉，俄嗟夢瓊，展矣好仇，惟邦之媛，承先孔，擇鄰無倦，西景沉烏，東川閱箭，桂枝銷馥，華掩，言占兆域，式具衣衾，崇邙近矚，清洛遙臨，鳴笳曉咽，戰挽宵吟，永纏悲於草露，長結欷於松陰，
唐故隋酋城府鷹揚君及琅耶郡君安氏墓誌並序君諱諒，字叔子，濟陰定陶人，晉西平太守曹祛之後也，若夫保姓愛氏，可大者宗方，列象麟圖，所高者纓黻，祖貴，齊明威將軍，父林，齊定州刺史，六奇擁沙之略，七擒蒙馬之謀，斯皆妙冠群才，得諸天縱，君起家朝請大夫，涇州酋城府鷹揚，詔加正議大夫，平州留守，惟君體質沖虛，機神爽逸，擢文則位登朝請，引武則鷹揚是居，值隋世道消，鳥夷憑甸，龍爰舉，問罪三韓，既拔垂成，齋獻凱，爰加正議大夫，用報下城之效，既而旆反南轅，休牛北塞，勒銘燕原，解甲龍城，庶興細柳之功，留守平州之城，嗟乎，差鱗未，奔箭之溜已摧，刷產將升，折翮之風方凝，兩楹夢奠，二豎告災，遂以大業十年七月二日，卒於平州，皇帝痛股肱之或虧，恆壯武之既歿，追贈銀青光祿大夫，遠著恪勤之績，夫人安氏，溫恭朗，婦順外融，一醮齊於恭姜，四德諧於孟母，詔授洛濱及伊洛鄉君，若乃過隙之駒易往，在風之樹難停，粵以永徽元年六月一日卒於私第，春秋八十有六，即以其年七月九日遷奉於邙山之陽禮也，帳徒懸，生平之歡已盡，名未得，反魂之路莫由，孝子承洛等，痛怙恃之永慕，仰以增號，鄰里嗟令哲之長終，攀靈需以掩泣，庶恐墳余宿草，塋滅舊基，用刻斯銘，傳諸不朽，銘曰，曹君，差差淑媛，鷹揚佐武，恭薑是贊，曳杖兩楹，隙駒流電，泉門掩及，遷神已遠，素楊風急，青松日晚，
鎮西府內主簿劉歲諱鶉尾望舒建平壽星十日乙卯朔，以申時卒於墓，
唐故隋車騎將軍呂君墓誌銘並序君諱道，字安，河南伊闕人也，四岳綿基，五原曾構，惟師騰猷，分茅，與剖竹連華，銅共銀龜接耀，業紹絕秦之，閥標懸市之才，閱青史而斯存，志玄堂而可略，曾祖彥東宮率，祖璋，東魏鄴郡臨漳令，藻思飆騰，英規霧湧，聲馳墨綬，望掩青闈，父祥，隋孝廉，舉上第，尋而高尚不仕，湛明鏡而揚輝，泛虛舟而自逸，君靈芝授彩，浮┴凝神，霞仞難窺，風儀可范，曩居隋葉，早廁群英，臨鶴陳而推，撫龍韜而盡妙，有隋之季，累遷車騎將軍，暨乎皇運初基，搜揚舊德，君以屢纏瘵，頻讓弓旌，於是體谷成謙，仰山知止，吟嘯仲這第，招攜元禮之賓，映秋月而調弦，素春風而舉酌，桂巖仙驛，方佇壽於麟驂，蒿里途，遽延悲於鵲史，以咸亨元年九月廿九日遘疾，終於嘉善私第，春秋七十有三，夫人王氏，白沙令仁本之長女也，地積絃歌，門承順，才苞謝雪，艷奪巫雲，樓上鴛飛，雙驥甫就，匣中，影先沉，即以其年十月十六日同窆於洛陽之邙山，長息輕車都尉同友念纏風樹，苦結霜荼，攀駕而崩心，俯梅而灑血，慮遷幽谷，式紀佳城，其銘曰，釣璜之緒，懸書之苗，長源括地，迥構籠宵，伊人嗣美，谷遷喬，鷹揚挺節，鸞鑣辭招，攄襟月榭，遺累霞，抱汲，靜捐瓢，金丹未化，瓊夢延災，滕成既辟，趙瑟甫調，懍懍路，烈烈松，千秋永畢，式紀貞瑤，
唐故內侍省內常侍孫府君墓誌銘並序朝議郎行陝郡平陸縣尉申堂構撰文林郎行文部常選上柱國南陽韓獻之書公諱志廉，字惠達，富陽人也，昔吳稱帝業，飛龍郁起於江東，漢辟賢臣，易道超來於北海，彼德高致遠者，蓋則其先，故知族茂慶流，彌蒙洎後，之之第六子也，承家之纘，克奉徽猷，風姿璨然，自幼及長，智識天與，藝能師資，既得時以自致，實負才而見服勤就養，竭力盡忠，承顏不違，虔心至孝，居公守道，在職惟賢，釋褐授儒林郎，拜內謁者監，陟資驟進，俄遷朝議大夫守內常侍，朱紱弈弈，儀容堂堂，言語侍從之臣，左右中涓之任，淑慎攸止，咸當聖情，君恩曲臨，殊私薦及，出入鴛鸞之殿，棲游日月之宮，蹀紫燕於香街，捧金輪於馳道者，蓋得其忠焉，公以勢莫久居，了真空而是觀，所歸正信，悟即有而得玄於，以運短道長，功存已沒，天寶十二載十一月十一日寢疾，終於咸寧縣來庭里之私第，時春秋五十二，夫人則天水郡君趙氏之女，作嬪葉禮，于飛有光，先夫亡沒三歲而已，即以明年夏六月八日合葬我府君夫人於長樂原之禮也，天子以舊臣可重，軫念於懷，既贈之以粟帛，復爰申於弔祭，喪事之日，人力借供，嗚呼，生榮沒哀，身沈譽在，帷已故，石槨猶新，掩泉戶以空幽，慮桑田之有變，將刻石以斯著，庶不為冥寞之君者乎，乃作銘曰，名家令族，孝子忠臣，禮義及物，賢良立身，鬱鬱芳猷，堂堂雅童，白無玷玉卮有當，官因德建，寵自勤榮，侍衛宮禁，輝光日生，上壽未央，於焉卒歲，落影西沉，巨川東逝，白日晝短，黃泉夜長，佳城寂寞，原野悲涼，美石已刊，功名存，千秋不改，
唐故處士陳君志銘並序處士諱才，穎川人也，今僑住河南縣焉，自中陽架辯神跡於六奇，當塗馭宸，韻德音於九葉，故得文韜晉乘，軼編，難弟難兄，處士即其後也，祖儉，父則，並悉黃波，嶷雕嵇玉，溫風泛藻，動秀萼於平林，嚴霜鯁節，建逸翠於長簿，處士早申悌順，晚沐隱居，奏仁義以忘榮，鼓道藝而遺賤，於是欣歌菊嶺，激嘯梅岑，玩魚鳥之飛浮，仰煙霞之出沒，春光照灼，目送平皋，景淒清，心安木落，得之於性，不覺年頹，是謂花散黃金，促飛英於壑，篁鮮碧玉，息清韻於華庭，春秋六十九，越以乾封元年九月一日終於洛陽縣通利坊私第，夫人王氏，東海人也，絢茂雕華，素章暉於初照，行高泉玉，白點於雲霏，故潤彩闈，響和調瑟，自仰嬪德，允克音儀，方照蘭野之瑛，冀挺睪蘇之茂，何其蕙摟雲郁，忽沉景於悲泉，菌蘭裁暉，奄徙璧於深谷，春秋五十四，去永徽六年三月九日終於私第，以乾封二年正月廿日發自舊塋，與處士合葬於北邙之原禮也，恐鏡虧溫洛，月掩孤芒，風徒於松心，霧空霏於水脈，敢錄芳烈，其詞云爾，春初隴首，麗色照侍城，不謂梅風度，唯淒愧悵聲，
唐故滑州白馬縣令贈尚書刑部郎中樂安孫府君繼夫人河東縣太君裴氏墓誌銘並序第九侄孫將仕郎守京兆府縣主簿直弘文館撰會昌元年十一月丁酉，堂叔祖贈尚書刑部郎中府君諱起，繼室河東縣太君裴氏年七十一，背代於上都親仁里，其年十二月廿五日祔葬於河南府河南縣陶村，柩將行，孤叔尚書度支員外郎景商，右清道率府兵曹向哭命於曰，志於墳，銘於志，古之道也，我則瞿瞿然，是不忍纂敘慈德而文之，爾其識焉，承命，遂紀太君之歸以至於大事，刻之貞石，從叔命也，太君河東聞喜人，世為郡大家，再從父遵慶，事代宗為丞相，父繇之，皇茂州刺史，貞元十五年，始歸於我刑部府君，其在父母之家，自髫以至於初笄，子之道無違者，及歸於夫氏，自授室至於未亡，婦之禮無違者，二姓以為難，初，刑部娶贈隴西縣太君姑臧李夫人，生度支，繼室以太君，生兵曹，元和七年，我叔祖府君棄世，太君訓撫諸孤，得賢母道，前年，天子初即位，詔贈叔祖府君為尚書刑部郎中，贈先夫人為隴西縣太君，封夫人為河東縣太君，以度支之齒朝也，初，兵曹未仕，度支懼貽太君之念，泣告於持柄者，以兵曹為請，竟得仕焉，時太君不良能行久矣，及兵曹詔下，喜曰，苟刑部追榮，我食封而向也祿，吾無恨矣，由是食節有加，自疾作而至於大故，其樂融融然若無苦者，有孝子也，銘曰，祿永昌，壽延長，生期共盡人之常，于嗟，太君兮無自傷，龜無土，筮無水，先祖先姑望幽里，于嗟，太君兮來復此，
大唐故處士掌府君墓誌銘並序君諱徹，字文通，樂陵人也，涿侯之後，以隋運告終，遂避地居洛州洛陽縣，故今為此縣人焉，夫洪源迥派，驚浪騰波，層構崛興，積而逾峻，十六代祖梁左僕射，望隆二獨，機轄六曹，茂實洪名，嘉聲盛烈，詳諸史冊，故可略而言焉，曾祖暹，齊沁州刺史，機買，隋邢州沙河縣令，或搴帷求瘼，剖竹宣條，或制錦嗚弦，重泉洽化，父仙，皇朝文林郎，至於萬卷之書，雕龍之說，莫不洞其幽微，窮其麗則，惟君耀韋珠而挺質，包謝玉而含姿，放曠琴樽，優遊書圃，以龍朔三年三月十六日卒於私第，嗚呼哀哉，窀埏俄掩，夫人左氏，稟性幽閒，含姿淑態，等鳩而子，同寡鶴而棲門，終傷頹感之悲，必致俱沈之路，以垂拱二年十二月六日卒於私第，春秋五十有七，即以垂拱三年二月八日合葬於北邙原之禮也，有子思明等，擗地以增哀，仰高天而何訴，恐年深谷變，代久陵移，刊翠石以疏芳，庶清徽之不點，其詞曰，爾爾靈源，峨峨秀鎮，疊浪萬重，層巖千仞，隆乎鼎祚，為紳縉，余慶日昌，簪纓代振，其一，道光如驥，德映真龍，詠致遠，議窟υ重，千年偶聖，五百叨邕，江湖狎性，巢許蹤，其二，劍松初列，淚柏新行，煙雲凜凜，原野蒼蒼，悲纏薤露，哀深白楊，隴月晨風恆照，萬古千秋方未央，
唐故上護軍王君墓誌銘並序君諱字慈善，琅琊臨沂人也，原夫圭烏降祉，曾輝與十日均華，玉鶴騰休，緒共五雲齊蔭，犬萬里，回派千尋，固日備之人詳諸史錄，大父建，武賁郎將，顯考本，白沙縣令，心膂龍邸之前，允膺牽絲，制錦場之左，名題闕月，德昭陳星，俱扇譽於天，並馳聲於宅，君黃中蘊粹，表韜，虛襟將白露齊明，逸韻共朱霞等絢，於時盤桃作梗，細柳君乃獻策轅門，推鋒寇壘，奇謀電躍，北節飆騰，摧之效克彰，璽之策遂及，以功授上護軍，君質溫冬日，氣厲秋霜，傅物裝襟，閒居遣累，風前三雅，澹爾忘歸，月下一弦，怡然自得，丹經而走思，我碧絡而翹魂，行希赤鯉之祥，遽軫白龍之夢，以咸亨二年四月廿一日遘疾，終於本第，春秋有四，即以其年月窆於之平樂鄉，乃為銘曰，丘，蓬瀛巨壑，智斯在，英賢間作，景緒乘鳧，華鶴，基構，芳菲花萼，猗歟纘德，望古思齊，遼左，氣壓山西，弦風柳握，舞月桃蹊，倏貽瓊夢，俄石，卻背紳河，前臨鼎色，荒野雲聚，風急，紫陌駟奔，廬燕集，虞一奏，空餘雨泣，
大唐貞觀十三年五月四日，蘭陵蕭琮妻蔡氏之記，痤於河南縣水鄉芒山之陽，
大唐故雍王贈章懷太子墓誌銘太常卿兼左衛率岐王範書太子諱賢字仁，隴西狄道人也，太宗文武聖皇帝之孫，高宗天皇大帝之第二子，今皇上之兄也，立業補天之業，濟代光宅之或，煥圖史而昭然，仰化成而可見，諛聞短識，不足以談天，太子降宸極之精靈，含淳和之粹氣，克岐克嶷，始於匍匐之年，惟聰惟明，表自覃︳之歲，孝友之性，因心以載揚，仁愛之德，自誠而克著，以永徽六年，制封潞王，明慶元年，加雍州牧，龍朔元年，徙封沛王，雍州牧如故，麟德二年，加右衛大將軍，咸亨二年，徙封雍王，余如故，別食實封一千戶，若華分秀，延十景之輝，桐葉分，派五璜之潤，加以韶音勝氣，逸裁英規，萬頃汪汪，包叔度之宏量，千尋落落，凜和峰之高風，屬笙歌上賓，震宮虛位，於是當明兩之寄，膺主鬯之尊，上元二年，高宗臨軒，冊命為皇太子，馳道肅恭，萬國之貞斯在，宮闈視膳，王朝之禮不虧，豈謂禍構江充，釁生伊戾，愍懷貽謗，竟不自明，申生遇讒，寧期取雪，以永淳二年奉敕徙於巴州安置，土船余俗，遙然巴宕之鄉，竹節遺黎，矣蠻之戍，賈生賦伏，雖坦壞於化物，孝章愁疾，竟延悲於促齡，以文明元年二月廿七日終於巴州之公館，春秋卅有一，垂拱元年四月廿二日，皇太后使司膳卿李知十持節冊命，追封為雍王，神龍元年，寶厝中興，宸居反正，恩制追贈司徒，令胤子守禮往巴州迎柩還京，仍許陪葬乾陵柏城之內，自京給鼓吹儀仗送至墓所，景雲二年四月十九日，又奉敕追贈冊命為章懷太子，重海之潤，更流於夜台，繼明之暉，復明於泉戶，妃清河房氏，皇朝左領軍大將軍衛尉卿贈兵部尚書仁裕之孫，銀青光祿大夫，宋州刺史贈左金吾衛大將軍先忠之女也，公侯將相之門，鐘鼎旗裳之盛，或象河疏秩，望隆於樞斗，或銜珠表貴，寄重於兵鋒，妃稟柔明之姿，包和淑之性，十年不出，四德允修，而黃鳥于飛，振喈喈之響，翠葛爰茂，盛，萋萋之容，桃當納吉之期，梅屬系纓之歲，以上元年中，制命為雍王妃，三星在戶，芳春仲月之辰，百兩遵途，雙鳳和鳴之兆，是是左辟，敬行於舅姑，肅肅霄征，惠流於閨閫，而天未悔禍，朝哭纏哀，訓棘心而擇鄰，采藻而恭事，以景雲二年龍集荒落六月十六日遘疾，薨於京興化里之私第，春秋五十有四，即以其年十月壬寅朔十九日庚申，窆於太子之舊塋，禮也，嗣子光祿卿王守禮，履霜露而攀案樹，擗厚地而訴高天，紀遺烈於貞琬，希相質於幽埏，嗚呼哀哉，式為銘曰，昭哉靈命，赫矣皇唐，玄錫瑞，綠錯開祥，荷茲百祿，君臨萬方，本枝繁茂，室家君王，川瀆效靈，挺生英睿，白茅胙土，黃離以繼，忽遘讒言，奄移遐裔，座伏來止，隙駒行逝，宸居反正，在物威亨，恩隆棣華，澤被維城，儲貳貽贈，泉路增榮，魂歸舊宇，櫬卜新塋，南望神京，西瞻畢陌，瑞雲浮紫，祥姻凝白，霧慘松埏，燈淪幽穸，俾英聲與茂范，長不朽於金石，銀青光祿大夫王師上柱國固安縣開國男廬粲撰，
大唐故潞州禮會府果毅王府君墓誌銘君諱郎，字客，太原晉陽人也，粵若鳳笙賓帝，緘秘籍於珠經，鳧，仙題於王室，是知冰河衍慶，紗水之英圖，筮淮疏祉，贊玄石之丕華開金埒，彩散瑤林，絢鳳毛以凝姿，掩龍驚而胥譽，故以衣蟪冕，上京之，人望地華，集穎川之羔雁，大父僧，隋任并州錄事參軍，秦州別駕，州刺史，緹油警冗，洗幘宣風，集西蜀之靈烏，展南荊之逸驥，父伽，隋任州司馬，灃州刺史，題輿胥懿，飛鶴舄以凌虛，褰帷案部，列鳥而絢彩，惟公巖飄香，庭蘭振芳，映奏城而吐耀，寫魏軫以浮光，爾其青田流響，功警露於九皋，丹穴騰姿，終絕雲於五色，年表譽，夙彰懷橘之誠，綺歲芳，爰敷榛之對，既而飛龍演卦，洞十翼而鉤深，獲麟光史，探五例而詳奧，皇朝擢授上柱國游擊將軍，六韜秘策，妙挹鉤璜之佐，三略英規，精窮化石之叟，尋授同州秦城府果毅，雕弓寫月，侔貴葉於楚臣，浮星，掩操鮮於越女，仍潞州禮會府果毅，魚麗鶴列，七萃仰其圖，馬連雞，五校資其妙術，小年往，俄嬰霧露之悲，大夢流嗟，遽軫瓊瑰之釁，以咸亨五年七月十一日遘疾，終於清化里之私第，春秋七十，嗟乎，人琴俱逝，終切王子之哀，膏蘭共盡，猶傷楚老之，嗚呼哀哉，惟君靈台寫鏡，照符彩於四鄰，神宇澄陂，控波瀾於萬頃，碧雞飛辯，下談囿以先鳴，素文，翔翰林而獨翥，嵇松吐秀，韻警長風，王柳開華，影敷春月，巢任結釁，摧頸翮翮於博飆，隙駟侵年，高足於追景，粵以其年十月八日，葬邙山之陽禮也，朋龜薦兆，靈鶴開墳，晦孔樹以流煙，照滕城而慘日，繡爰啟，玉樹終沉，夕霧結兮蒿遂暗，朝雲積兮松徑深，齊終古於蘭菊，庶無昧於徽音，其詞曰，長淮紀祚，崇岱疏基，政光鸞舞，譽警龍飛，忠宣化蜀，績著歌沂，雕戈錫祉，金鼎圖徽，乃祖分竹，祥葉慶，顯考斑條，伐枳流詠，朝霞獨舉，明月以映，佇扣鳧鐘，詎鸞鏡，誕茲令胤，籍慶生知，華松千丈，芳桂一枝，識該孔壁，翰池，環談藪，濯錦文漪，華敷玉樹，彩流璇，劍飛鴻斷，弦雁落，擅譽荀龍，馳芳邴鶴，迅風飄景，藏舟徙壑，松崩結欷，蕙歎流悲，延黃鶴，哀纏素騏，原阡霧，宰木吟，恐白楸之易朽，翠琬以敷，
仁勇校尉守左衛率府翊府翊衛蕭元明墓誌元明，宋吏部侍郎惠開後，隋鄭州刺史士綽七代孫，唐舒州太湖縣令，贈必書省著作郎良玉孫，貞元十六年五月二日，父曾任廣文館博士日於上都國子監生，至元和二年五月十五日，父任朝散大夫，檢校尚書祠部郎中，兼御史中丞，充度支安邑解縣兩池留後日，卒於解縣使院，時年九歲，已誦得孝經，論語，爾雅，尚書，李陵李斯等書，聰敏惠和，不幸短命，其月廿一日壬寅，窆於解縣西郭寶應寺空園，從權也，性異群童，故志於貞石，元和三午五月廿一日記，其年七月辛巳朔廿六日景午，歸葬附於河南府偃師縣石橋店東北，塋墓去店三里在官道北五里是也，
唐故中大夫行太子內直監白府君墓誌銘並序君諱羨言，唐之聞人也，昔天命祝融，制有於楚，洎王熊居太子生勝，避地於吳，錫號白公，爰命氏矣，勝孫起適秦為良將，爵武安君，始皇踐祿，思武安大業，封太原侯，今為太原人也，後十五葉生建，仕齊為中書令，贈司空公，生曾祖士遜，齊為散騎侍郎，生大父君恕，參神堯皇帝霸府倉曹，轉開府大將軍加太常卿，生皇考大威，持節滄，綿，梓三州刺史，公則梓州府君之第二子也，世傳光亨，駿有聲，維家之榮，年可稱，弱冠從政，以公文足經代，武能鞠旅，拜長上果毅，坐家季極刑，黜為封州司馬，要荒題贊，貞亮不渝，雖之蠻陬，我亦何懼，稍遷吉州太和縣令，恪居乃政，政是日躋，仁厚於人，人無卒癉，豈伊小邑而用牛刀哉，無何，拜中大夫左金吾衛長史，嚴城夙夜，以警巡偵，輦路驅殿，莫匪革奸，詔為太子內直監，裳服以司，玩好以時，自公典之，罔不勉之，公守雌全真，樂天知命，不矯詭以干進，常含弘以誕節，秉儒墨之術，道將有孚，負韜鈐之材，時未見用，於戲惜哉，享齡七十，以先天二年正月廿七日終於京兆里第，夫人河南賀若氏，海陵公懷武之孫也，其頎鮮膚，綢直如發，亦既就禮，林風肅然，螽斯載歌，采繁循度，天不駿德，降災如何，春秋七十有六，龍集戊戌八月十有五日遘疾毓財里，考終厥命，胤子有十，仲曰慶先，官至定州無極縣丞，季曰嗣先，官至漢州參軍，並先夫人而逝，噫哉有若李氏女平遙縣君，永言孝思，欲報罔極，載問龜策，如炎如荼，以開元廿三年八月十有九日奉府君夫人神安厝於平樂原禮也，邙山之陰，壘壘丘隴，瘞此人琴，車止兮遏，古木閉兮煙深，俾刊貞芳，以永終譽，銘曰，芊強霸兮我氏出，貽孫謀兮世咸秩，鍾令名於夫君，偶淑賢於家室，孝女奉厝需於吉兮，冥冥丘墳禮其畢兮，
唐故綿州博士張君墓誌銘並序君諱武，字﹀，清河人也，今寓君洛陽焉，其先自漢至周，委洪族於譜牒，或飛名魏策，或述藝梁書，繡軸映流水之車，紫紱煥桃花之馬，豈止青鸞表異，始興謠而去悲，玄中通氣，方變而遷化而已，君異挺瑤巖，含清越而融朗，奇宏珠浦，鑒凝彩以光，心鏡虛朗，湛桂月而流耀，思泉濺映，運鰲皮以驚瀾，是以藝總群書，文莊錦績，孝惟無假，友乃歸真，材終南之河，器准江東之，釋褐綿州博士，導青襟於詩禮，訓著分庭，引白馬之高談，德芬衿素，謂菊潭水泮，架辨閱逝川之流，霜歇春叢，霧氣朝光之照，越以顯慶五年六月一日終於綿州官舍，春秋卅四，於六年二月七日歸殯於北邙山之陽，恐蓮虧岫，花漸桃源，芳烈變於蒼黃，竹策朽於延閣，敬述遺音，其詞云，茂族綿邈，莫之與京，將相稱傑，師友唯明，允矣夫子，仰繼前英，有禮有義，多著友生，福兮無兆，禍兮斯行，隴樹爭春色，春風隴，
貝州青河郡崔府君諱禮弟進葬志銘詳夫素質初分，已具遷移之狀，玄黃將啟，誕影變化之機，三才運而興廢生，五教隆而榮枯顯，傳芳祖胤，流緒宗枝，用繼前封，須連後歲，上黨屯留縣積石鄉東村人也，母馬氏等，寢疾而終，去建二年十月三十日，創改葬於家西北壹伯步，安其地青龍白虎，碧水千峰，披宣石以無窮，乃名文之不朽，妹翟郎婦，長子重暉，弟文，義軍不回，下文政，文誼，文益，文賞，留住，敬憐，丑兒，小哥，賢留，女兩張郎婦，衛郎婦，曾郎婦，小勝新婦，史氏，連氏三人，李氏，張氏，史氏，孫男聖四，婆兒，乞德銘曰，墳埋荒草里，月照獨危俄，兒孫腸斷處，流淚血相和，
貞觀十八年歲次甲辰十月朔，辛丑十五日乙卯，西州交河縣民岸頭府旅唐神護春秋卅有七，以虯車靈柩殯葬於墓，唐氏之墓表，
大唐朱氏夫人志銘夫人朱氏，出自吳地會稽也，慕其榮所，弱齡受聘，慈父光配，適於陶君，廿辭家，洎茲三載，親族善其嬪則，舅姑稱其婦宜，今廿有三，以開元十九年二月臥疾於洛陽，至六月十五日，終於北市豐財坊之第，取六月戊寅朔廿日子酉，殯於城東王趙村平樂鄉，嗚呼，二子猶雉，慈母見離，夫盡哀慟，親也感悲，白日無睹，黃泉何依，罷琴歌兮長逝，隨化沒兮無歸，白楊樹下，風柯思人，墳塋寂寞空乎鬼鄰，恐陵谷遷改，克光乎石記之，銘曰，長歸蒿里，永閒幽門，魂兮寂寞，何年再春，
唐故銀青光祿大夫州都督長沙郡公贈幽州都督吏部尚書文獻公姚府君玄堂記玄堂在陝州東硤石縣東北廿里崇孝鄉南陔里安陽公之原，即懷州長史府君塋東南五百四十步，懷州長史府君墳高一丈，周回廿三步，石人，石柱，石羊，石獸各二，列在墳南，碑一所，在闕南廿步，柏樹七百八十六株，文獻公墳高一丈五尺，周回廿五步，石人，石柱，石羊，石獸各二，列在墳南，碑一所，在墳南一十四步，柏樹八百六十株，闕四所，在塋四隅，右奉開元三年七月廿四日制贈吏部尚書，謚曰文獻公，既奉朝恩，爰加禮秩，以其年十月己酉朔十三日辛酉卜兆葉吉，敢用封樹，其明器等物，總一百五十事，並此記並同瘞於玄堂南一十二步，第十子兵部尚書兼紫微令梁國公祟，蓼莪增感，悲號靡及，恐松柏方台，陵谷遷貿，而前志先在壙內，事歸幽密，不敢輒啟，今敬鐫貞琰，以立斯記，開元三年歲次乙卯十月己酉秋十三日辛酉記，
唐太原故郭公墓誌銘並序公諱密，字堅，雁緒第十一，命氏虢叔虞之裔，因封城郭，子孫立氏焉，並州內史汲公後，竹馬標言，千齡不朽，本塋兆路，龍潛地上黨貫居，曾門諱奇皇祖諱滔，並令望當時，清風繼代，高尚人表，不仕逍遙，以禮樂琴書貽厥子孫，公天降仁賢，氣貫孤秀，性灑落，自生旌德，秋蟾擐明，藝有書劍，歷事旌旄，清風有聞，白無玷，在右隨身，軍中之要，主賄賂之權，為金櫃玉篋寶笥也，太行北面，澤州軍鎮，一十五年，軍府推潔曰，蹈虎尾履，古鏡臨軒，夜光照乘，秋霜勵志，軍府推景行君子，遷居潞中，逾於半紀，過兵變所，秋塵虜掠，魚游沸鼎，鳥宿寒秋，於昇平之際，享年六十三，於大中三年秋八月十四日，終於私第，夫人太原武氏，婉婉令淑，昭昭女范，禮娉君子，移夫就天，和鳴于飛，壽不偕老，喬木風摧，女蘿無托，孤鸞影苦，別鶴聲悲，發慘容，夜螢晝燭，嗣子三，孟行宗，仲，季繼郎，忠孝立身，禮樂標美，鴻雁一緒，花萼三枝，號訴於天，目垂血淚，弟兄孝道，過於曾閔，公於其年冬閏十一月二日遷窆於府西南十里坤埠，禮也，先祖舊塋之祔塋，嗣子泣血，鳴雁叫雲，風悲古郊，月吊荒隴，恐移陵谷，刻石記銘，銘曰，只劍匣兮沉逝川，三千從兮祭天，恐松竹兮改陵谷，刻貞石兮安九泉，
唐故處士太原王君之銘諱暉，太原人也，曾祖本，祖師，君稟氣榮，才華特達，文堪經國，武可干城，弱冠以賦知名，立歲以強毅進職，奮武威於左，播芳名於右軍，春秋七十有五，卒於私，夫人隴西李氏，作嬪君子，克閒有家內，無虧中饋之理，進雅辭於斷織，崇箴訓結離，春秋八十有一，卒於家，以大唐天載歲次辛卯十一月庚辰朔五日甲申，合葬西北三里平原禮也，東瞻澗水，綠波白石以相滋，西據通途，寶騎與青絲交映，子石僧，毀瘠於形，異聞於代，報嚴慈之德，仰蒼昊之難忘，其詞曰，哲人其萎，言德音，紅花秋落，白石昏沉，長幼危涕，內外心，考卜此地，寧安壽宮，四望平坦，一處，試瞻樂土，石表光融，
大夫太原府少尹上柱國范陽盧君墓誌銘並序朝議郎行太原府晉陽縣尉崔至撰君諱明遠，字子廣，涿郡范陽人，北齊黃門侍郎思道之玄孫也，神農大聖，盧敖列仙，我太公師周，我侍中佐漢，魏有尚書毓，晉有祭酒諶，人物輝映於一時，衣冠於千載，曾祖赤松，位至率更令，王父承基，位至郢州刺史，考元莊，位至嘉州刺史，弈葉載德，傳門剖符，才高地望，海內宗仰，公即嘉州府君之第三子也，釋褐汾州平遙縣尉，歷同州蒲城縣尉，御史大夫宋以公清白聞諸天子，明年，有詔改蒲城縣為奉先縣，隸屬京兆府，以邑有陵寢也，乃授奉先縣尉，副丞相李傑又以公廉恪揚於王庭，轉櫟陽縣尉，益州新都縣令，公明以照之，靜以鎮之，威以肅之，惠以撫之，御史中丞宇文融將命為廉察使，乃陟公善政，銅印光光，特異於是，俄而犬戎犯命，弄我邊鄙，入幕之而誰，劍南節度使益州大都督府長史張敬忠以公為行軍長史，而賴公朱紱煌煌，拜寵於是，遂為華陰宰，天子東巡幸，路當儲供，能吏之舉，歷選攸歸，適時之要，果有成績，邑人稱之，刊頌述德，童翊生碑，異代齊美，遂為壽安宰，天子復西巡幸，其政如華陰焉，乃遷馮翊郡司馬，關內道黜陟使御史中丞張倚復以公善跡名聞，擢拜太原府晉陽縣令，安於之化，蔑以加也，乃升太原少尹，下車未幾，忽遷殂，以天寶五載冬十有二月終於太原之官次，享年五十八，嗚呼哀哉，公秉明德，系茂緒，美風神，善談論，文舉之好招賓客，叔孫之每葺牆宇，從政惟九，親人者七，四陟清白，一建生碑，嗚呼休哉，夫人弘農縣君楊氏，皇朝同安郡長史承緒之女，年十有八，作合於我，婉妮淑慎，端莊幽閒，母儀嬪則，盡在是矣，以天寶元載夏六月廿八日卒於晉陽縣之官舍，春秋卅有九，嗚呼哀哉，越天寶六載冬十月十九日子合祔我公於洛陽北邙山之塋禮也，有子七人，肱，瞻，，閒，雅，重，相等，畔切荼蓼，哀深毀瘠，濟汾川而奉櫬，指崇邙而卜宅，吹切切於春景，旌搖搖於征陌，悲哀感動兮氣慘煙雲，容衛颯歸兮山唯松柏，嗚呼哀哉，銘曰，我族熊熊，系自神農，承太公兮，漢之侍中，魏之吏部，德為宗兮，晉有祭酒，齊有黃門，文之工兮，衣冠禮樂，像賢繼美，世稱雄兮，克生夫子兮如金如璧，政兼寬猛兮進以清白，乃宰京縣兮乃尹帝宅，汾川之上，洛陽之陌，吉至凶兮悲今改昔，冥冥萬古兮刊德貞石，
大唐虞部郎中右監門衛中郎將上柱國贈曹州諸軍事曹州刺史杜府君墓誌銘一首並序安國相王府東祭酒康子元撰公諱昭烈，字，京兆杜陵人也，昔伊祁之先，居有熊而啟姓，劉累之後，因御龍而命族，洎乎遷唐封社，連率之任斯隆，反晉留秦，隨范之分此大，符疊映，更漢魏而逾昌，鐘鼎聯華，歷周隋而益劭，像賢繼美，代有人焉，曾祖逵，隋殿中將軍，祖文紀，皇朝祠部郎中，或紫綬華班，紆設壇之禮命，或青縑望族，承賜幾之湛恩，父微，皇朝果州朗池，洛州永寧二縣令，執木吾於西蜀，則系芋傳芳，綰銅印於東園，則馴桑表譽，公材高檀柘，質逾金璧，崖岸峻舉，神精爽厲，自家形國，移孝於忠，解褐任鄭州參軍，轉授大理評事，蘊孫荊之翰墨，展蘇展之平反，多申下獄之冤，克享高門之慶，屬以纂堯膺歷，復禹開基，散皇華於紫桂之林，宣帝載於蒼梧之野，寧止出銜大命，均陸賈南行，固亦入拜中郎，若長卿西諭，還日奏事稱旨，擢授左羽林郎將，尋授虞部郎中，初戴虎冠，宿殿門而展效，俄題鳳柱，伏省閣以標勤，雖覽觀為郎，已擅兩曹之美，而期門待將，復膺千石之榮，俄除右監門中郎將，以開雲之雅望，申畫地之英圖，將承六劍之私，式佇百金之賚，嗚呼，兩童莫生其羽翼，二豎得計於膏肓，萎哲殲良，倏其雲至，以景龍四年正月五日寢疾，終於雍州長安縣延康里之私第，春秋五十七，惟公籍仁義，耕耘道德，被以縵胡，則毅然武士，襲之縫掖，則穆爾儒生，悲夫，壽異東王，魂歸北帝，有慟感於寮吏，不惻於朝廷，禮問匹乎大臣，弔祭降乎中使，制贈曹州刺史，適遷上士，才庀中郎，存則鵲板來徵，赴守岳於天上，沒乃鳳書追贈，俾專城地下，寵錫被乎哀榮，容衛遵乎反葬，以景龍四年三月廿一日歸窆於張陽北原，禮也，嗣子芳澤等，並悲深剡性，孝極揚名，以為五百年間，崇山一轉，三千歲後，佳城再開，自非勒金篆以騰徽，藏銀書而示遠，則不朽之事，或幾於息，敢緣斯義，乃作銘曰，遷唐之系，封社之子，說劍無傍，談書甚偉，刻鶴成藝，喬鶯入仕，參卿小亭，為評大理，黃裳元吉，朱紱方來，乍嚴星監，或奏天台，香爐香合，錦服霞開，走墀參乘，武藝文才，周馬更投，漢烏仍射，佇欣回捨，翻悲過巢，撇金火，徒攻砭石，算抵凶神，門填弔客，充充擗地，叫叫聞天，載流玄澤，式賁黃泉，桃降，竹使攸傳，薦縟新禮，將營舊阡，圓蓍佔地，方考日，畫全低，吟笳出，已撤三俎，俄懸四率，長辭杜氏之階，永籐公之室，
朱書墨地，延壽五年戊子歲二月戊寅朔十二日已巳，王保謙春秋六十有三，殯葬斯墓也，
唐故上柱國吏部常選王君墓誌銘並序君諱言，字法護，太原祁人也，自太子上賓，乘紫鴻而謁仙府，司州契道，馭清吹而指神都，靈源與河漢俱高，祖德共嵩衡比峻，豈直遵祥績美，賁翦功崇而已哉，史冊備諸，可略斯載，曾祖諱成，後魏游擊將軍，勇卻秦營，勳榮漢秩，祖諱海，隋安台府左果毅都尉，幼挺熊渠之藝，長襲子卿之官，考諱游，唐始州臨津縣丞，贊戢化清，吏仁懷惠，君乃庇休緒，克紹堅賢，礪節行於親朋，臨之若鏡，拾青紫於廊廟，期以轉丸，道不吾行，忽降郎之召，與善俄爽，奄殄箕裘之業，以唐永淳二年七月三日，終於洛州合宮縣陶化坊之里第，春秋五十有五，嗚呼哀哉，惟君位之合袞，可撤明王之縣，任以宣風，堪罷國人之市，享年不永，悲命矣夫，夫人河東解氏，年芳桃李，德贍閨闈，既契秦晉之，即諧琴瑟之道，固能匡夫斷織，訓子卜鄰，未盡綵衣之養，遄驚風樹之酷，有子履直等，悲纏遺扇，痛結循陔，感手澤於極書，幾崩心於院柳，嗚呼哀哉，電流川閱，露泫霜侵，恭周文之大禮，遵孔宣之故事，以大周長安三年歲次癸卯十月己未朔十二日庚午，敬遷座於神都之北原禮也，嵩巖前極，長河北流，川長地迥，木落風秋，于嗟令德，永蟄斯丘，銘曰，粵若靈源，誕惟仙胄，派演宗，名高領袖，式播清規，遽摧貞秀，哀哉大夜，何時能晝，台淪苦月，野聚寒煙，風流矣，道德冥然，松抽古域，草合荒埏，一悲黃鳥，幾變桑田，
大唐故上騎都尉王君墓誌銘並序君諱式，字文卿，琅琊臨沂人也，自姬水承元，緱山賓帝，秦則三仁仗鉞，漢則五佐分茅，至於道茂通儒，才雄節吏，循明繼軌，何代無其人焉，曾祖達，後魏征西將軍除使持節，金紫光祿大夫，齊驃騎大將軍，開府儀同三司，洛州刺史，懿風洽遠，清規有裕，祖侯，齊伏波將軍，文宣皇帝挽郎，遂州刺史，襲爵高陽郡開國公，徽猷茂業，道映當時，君則高陽公之孫也，幼標素婉，仁風獨秀，履業清秘，德輝光俗，學甄談史，志潤編詩，開三墨之津，鑿五儒之滯，疑文暫剖，物議同歸，皇建之初，以君行光州里，功誠先覺，授上騎都尉，弗之好也，於是獨王林泉，棲遲衡泌，角巾藜杖，琴書自娛，粵以貞觀廿二年八月三日寢疾，卒於私第，時年六十有九，夫人孟氏，鄒人也，家風門閥，詳諸國史，今可得而略之，夫人稟性閒明，聿昭柔尚，母儀婦德，淑慎其身，茂烈徽音，是稱高儀，以今儀鳳三年二月廿日寢疾，卒於教業里第，春秋八十有三，鳴呼哀哉，即以其年三月廿七日，合葬於河南縣平樂鄉邙山之陽禮也，息弘璣等，哀慕不追，扣無及，恐陵谷貿遷，芳猷不樹，勒銘幽石，永播無疆，其詞曰，周原播美，伊水揚輝，誕茲懿烈，玉潤蘭菲，爰有溫明，作配君子，道鄰素室，義昌仁里，神惠匪忱，喪我家度，共去昭日，雙扃大暮，山風起，隴樹春，追望不及，哀哉淑人，儀鳳三年歲次戊寅三月戊午朔廿七日甲申，
唐故上黨苗君墓中哀詞並序長兄鄉貢進士義符撰並書君諱景符，字禎運，上黨人也，苗本楚同姓，楚滅仕晉，晉命地於苗，其後氏而稱上黨人也，唐揚州錄事參軍諱穎，即君曾大父也，太原參軍贈禮部尚書諱蕃，即君大父也，先大夫諱惲，與伯季鱗射進士策，著大名於世，先大夫以疾礙步武，優詔授華州別駕，吾等荼禍於華，先大夫娶河間劉夫人，夫人生七子，君最小，君聰敏深厚，寡言難合，挺然有老成，樂左氏學，善屬文及八韻賦，嘗為季父所奇愛，君納高氏女，生女曰清明，始四歲矣，次女曰上元，始三歲矣，男曰主賓藏，才七月矣，君比無恙，忽病熱旬餘，競以咸通辛卯歲九月四日不起於靖安里第，吾與仲弟廷同經營，粗備窀穸之用，以其年十二月十三日，吾護葬於洛陽縣平陰鄉陶村北原，從先大夫之右，禮也，君生三歲偏露，十一而孤，廿七而亡，嗚呼，未定交何章乎信，未事君何顯乎道，未蒞政何稱乎才，吾又何強器渾璞之寶，欲繁志華銘，又安無列於年代宗嗣哉，既哀不已，遂刻詞藏墓中，詞曰，何為生，何為死，聖賢不言其旨，吾已矣，嗚呼，異者形，同者氣，吾又何已矣，
君諱敬，字化和，并州太原人也，帝軒轅之苒胄，十七代祖郭大儒，大魏政始二年，蒙除晉州刺史，子孫遂居晉部，和德義早彰，文同宿構，隋任貝州宗城縣尉，和子士侃，任洪洞縣功曹，祖孫葬於洪洞縣界，又隋季阪蕩，四海沸騰，百姓流移，萬人馳走，其其和孫妻蓬轉萍浮，播遷此土，夫人乃是王昶胤裔，夫人笄將兩六，即與郭氏結姻，二七之年，遂便入室，心懷孝德，志氣忠貞，四行市遍於鄉閭，七德傳於州邑，誰謂日馭不停，俄辭風月，嗚呼哀哉，以顯慶五年歲次庚申四月辛未朔二日壬申，春秋六十有九，忽同秋葉，即以其年十月戊辰朔廿九日景申葬於李村西南四里，其地也東臨大壑，西望方山，卻背濫河，前瞻長嶺，恐山移海易，日往月來，雕石稱傳，刊銘著美，其辭曰，大原松竹，葉散支分，因官晉部，英聲遠聞，子孫不替，飄播如雲，榮寵俄然，千載追君，夫人孝悌，邦邑稱揚，婦儀婦德，閭里名彰，為行為仁，聲逾遠鄉，何期風月，忽爾無常，百齡俄頃，千載難回，神形一去，魂來，長埋深壤，幽房不開，泣追為頌，嗚呼哀哉，
唐幽州節度步軍將段驃騎墓誌銘並序儒林郎守涿州錄事參軍賞緋魚袋李術撰嗚呼，此有唐驃騎之墓，貞元十有九年秋八月戊子，幽州節度步軍將兼涿州馬步都虞候，驃騎大將軍，試殿中監段君長逝於涿城焯敘里之官舍，享年六十有一，悲夫，主師念其忠，交遊懷其信，部曲哭其仁，舉是而言，可見乎平昔之為行也，公諱巖，字栖巖，其先我玄元之次子宗高尚吾道魏文我師強名而封之為段干木大夫，時號段君，昨土命氏，因而姓焉，代為姑臧上族，彼武威錄共叔之裔，遼西系疋之胄，莫我方也，洎乎中葉，遐慕真仙，嘗游蘇門，因家相土，今為滏陽人也，曾祖舉正，皇恆王府參軍，祖瞻，河東節度衙前將冠軍，大將軍，試太常卿，父守，冀州阜城縣丞，文武不墜，忠良繼王，驃騎即阜城府君之長子，貌盈六尺，劍敵萬人，哂小使之彫蟲，奮英材於畫席，少年任俠，中歲成名，金鼓鑿門，出主前茅之寄，旌旗人塞，司候奄之雄，寵至若驚，寇來斯遏，克使乎辛忘情墮，將必輯睦，毋躬率千夫，若臂一指，大略以忠義誓己，溫良待人，故能取勳於鋒鏑之間，歸全於衽席之上，鮮矣，夫人安定胡氏，痛深未亡，哀盡晝哭，懼東西南北之多故，關山鄉國之阻修，得牛腹之清崗，封馬鬣之玄宅，以其年閏月己酉窆於涿之巽維五里所孝義之原，禮從宜也，有子五人，長曰仲釗，次曰仲榮，三曰仲儒，四曰仲雅，季曰仲則，居喪而性至曾柴，事親而孝鄰郭孟，才多繼家，代豈乏賢，術學春秋之徒也，直筆題墓，以旌忠良，銘曰，涿川湯湯野蒼蒼，將軍出葬東南崗，長矛雄劍安在哉，白馬素車歸夜台，夜台一閉成萬古，人散風悲月明苦，
唐故房陵郡太守盧府君夫人弘農郡君楊氏墓誌銘並序夫人弘農郡華陰人也，地靈河岳，門襲才賢，赤泉啟封，郁丕構於來裔，玉環流貺，貽介祉於當年，四代五公，聯華繼美，盛德之後，子孫其昌，曾祖綱，皇巖州刺史，平河公，祖思謙，皇銀青光祿大夫，司宰，司稼卿，父履言，皇河南府河陽縣令，左衛中郎將，並休有令望，克揚耿光，爰膺竹符之寵，允斯棘列之寄，鳴弦而政美子游，感物而興高潘岳，夫人資德門之純懿，承慶緒之炳靈，蘭容蕙心，婉行淑德，年甫十七，適房陵府君，壺訓生知，閨儀性與，琴瑟以睦，克諧鳴鳳之占，婚姻可嘉，載協乘龍之好，故能動中圖史，柔順以奉先姑，靜遵典則，謙和以承娣姒，加以躬服浣濯，不尚浮華，功親組川，未嘗辭倦，洎府君即世，婦道增，義感移天之重，哀深同穴之思，晨歌既絕，晝哭無依，夫人乃服縵，飯蔬食，焚爐香，專禪誦，將以誓志，期於終身矣，雖宋伯姬梁高行莫之迨也，宜其永錫難先，以為母師，如何彼蒼，曾不與善，以天寶十一載四月遘疾，六月廿八日終於同母弟前朝散大夫，河南府河清縣令，因公坐左責，量移靈昌郡酸棗縣丞之官舍，享年七十一，嗚呼哀哉，流晷不駐，遠日遄臨，即以其載十月廿九日合祔於大塋之西北百步禮也，徂陰歲晚，荒草寒色，芸其黃矣，風亦悲矣，孤子仲容，銜疚茹痛，疑慕永懷，徒星行而志切，終路遠而莫迨，庶陵谷雖變，徽音不亡，用傳斯文，貽厥終古，銘曰，寒天寥兮邙山之陽，泉戶冥冥兮大夜何長，老氏遺誡兮多藏厚亡，今我送終兮則維其常，徽音淑德兮茲同穴，薤歌悲奏兮今人傷，
唐故源夫人墓誌銘並序朝散郎前左衛率府兵曹參軍陶戴撰夫人姓源氏，河南洛陽人也，侍中乾曜之曾孫，同州別駕廣津之孫，右驍衛胄曹寰之女，大理評事兼鄆州東阿令劉君之妻，夫人長自膏腴，成於禮法，宿承世胄，早含淑於椒蘭，爰以宜家，乃和鳴於鸞鳳，十年不出，嘗聞閱史之勤，三月有成，式備采之禮，婦儀冰映，女憲霜潔，一門風範，九族光輝，若乃骨弱肌豐，聲和色婉，嬋娟皓齒，南國赧空，窈窕纖腰，西施掩面，調弦春日，艷態無雙，剪綵花前，多能第一，羅敷之姿尚在，孟光之德猶存，所謂俗號昭姬，家稱美媛者也，劉君名，即常州別駕之元子也，兩門冠蓋，四海具瞻，鄉黨號其賢夫，宗族稱其哲婦，有誚畫眉之愛，無聞反目之談，閨門雍容，六姻敦睦，必籍齊姜之女，終成禮樂之家，夫人孝悌資天，專貞配地，屬下驍衛府君之喪，毀瘠過禮，嘔血無度，嗚呼，彼蒼不吊，俄而降禍，以大唐貞元元年五月十五日卒於洛陽尊賢里之私第，享年廿三，嗚呼，家喪婦儀，俗傾女憲，無華元之令子，有曾參之哲夫，痛一劍而長埋，嗟孤桐而半死，伏日割肉，遺細君而何期，冬月持刑，思執燭而無日，慕王龔之合禮，惡苻融之不仁，爰修祔域之儀，式備送終之禮，粵以貞元四年，歲次戊辰，五月戊申朔，十九日景寅，窆於邙山之原，常州府君舊塋之東南側禮也，邙山之上，先域之東，立塋接，松柏聯封，嗚呼哀哉，蟬鬢水沉蒿里，蛾眉鎮掩泉台，銘曰，彼美一人，既哲且芳，桃李花開，忽罹春霜，邙山之北原，先塋之東東廂，松柏兮鬱鬱，丘兮蒼茫，
唐故唐州別駕蕭君墓誌銘並序君諱浮丘，字子真，蘭陵人也，昔漢高祖廓清天地，侯為之音，梁武帝奄有大邦，吳王受親賢之寄，即君之高祖也，維城盡，布在國史，朱紱金章，煥乎家牒，曾祖瑾，祖，並公侯子孫，陳隋冠冕，父令思，括州括蒼縣令，刀筆檀長，絃歌就列，潔白當宮，循良布政，君即府君之元子也，弱冠發，長而強學，書劍兩習，藝能雙美，解褐授魏州參軍，秩滿應將帥舉，對策高第，歷洛州懷音府別將，溫城府果毅，秦州清水府折衝，並兼長上，又遷左金吾郎將巡左使，屬梁山作難，貶授郡州古限鎮將，量移授潤州石頭鎮將，授京兆府明光府果毅兼長上，十八年四月十日，恩敕遷舊資，授唐州別駕，將赴任，丁內憂，未聽海沂之歌，鄰人之泣，庭延吊鶴，方迎陶品之賓，門集巢鶯，奄遘張之禍，以開元十九年二月十二日寢疾，卒於私第，十有七，開元廿一年龍集癸酉二月己巳朔十六日甲申，安厝於平樂鄉北邙之原禮也，嗣子益州溫江縣尉等痛深過巢，悲纏改燧，敬謀卜兆，用安窀穸，庶東西，既表封墳，恐陵谷或遷，重於泉壤，銜哀見，乃述銘曰，侯芳源，開吳懿藩，風流克紹，緒胄斯繁，才智信美，名未尊，方遷喬木，奄闕遊魂，人生到此，天道寧論，唯出郭而，之，
大唐故處士張君墓誌銘君諱興，字文起，南陽西鄂人也，漢太史衡之胤胄，昔靈表西豐，留侯建帷幄之策，星移東井，常山興締構之功，或師範萬乘，照彰圖籍，光臨千里，煥炳縑緗，異動三台，識司空之忠烈，吟謠兩穗，表太守之仁明，弈葉簪裾，蟬聯組，規矩重疊，代有人焉，緬究道編，可略而言矣，曾祖，魏冀州信都縣令，絃歌不奏，美化洽於一同，鳴琴詎張，仁風清於百里，祖虎，周太僕寺主簿，才能濟，智略強明，尋見辟除，轉授瀛州河間縣令，父才，隋楊州江都縣丞，輔弼風規，俗流清化，替導名教，邑致歌謠，君胤系高華，等琨吾之良劍，箕裘纂組，若青丘之祥鸞，義烈因心，未資於典籍，忠良天縱，不假於規模，崇有道之林宗，慕無為之李耳，名利之所不拘，榮辱之期混一，弓旌不應，羔雁無移，道契虛玄，性符高尚，縱寂寥而賞趣，持澹泊而怡神，志道研精，非邀鼎食，窮微盡要，詎徇輕肥，得性琴書，吟嘯煙霞之表，時談物義，進退木雁之間，妙款榮期，高符黃綺，時游三徑，乍撫一弦，以道義而為尊，輕蟬冕而非貴，探跡幽隱，迥邁莊惠之機，致遠鉤深，遙鉗黃老之趣，想秦晉之有匹，見潘陽之代親，遂婚於辰州辰溪縣令漢陽趙徽之女，幽閒婉慝，中饋聿修懿淑溫和，母儀庭宇，君纂業成勞，遇揚雄之痼疾，淫書作瘵，遭皇甫之沉，氣擁膏肓，疾纏腠理，屬華他而不俞，見扁鵲而無瘳，以貞觀廿二年七月廿七日卒於私第，春秋六十有二，夫人趙氏，卒於永徽四年，春秋六十，粵以龍朔元年歲次辛酉十月癸亥廿三日乙酉合葬於故鄴城西八里禮也，面平原，背漳浦，左帶蕪城，右連林麓，刊茲玄石，紀以清徽，勒彼鴻名，光斯泉戶，庶使青山為礪，表盛德而彌芳，碧海成田，闡嘉聲而不泯，嗚呼哀哉，乃為銘曰，規矩重疊，璋代映，三台表異，兩岐興詠，人倫楷模，紳龜鏡，百代逾芳，千齡彌競，道合幽玄，性符林壑，跡齒滄波，名流台閣，貴不充詘，賤不殞鑊，思巧雕龍，光逾刻鶴，有謂升堂，相期入室，帷薄猶空，繁華未實，倏忽不幸，咄嗟已失，一棺既閉，萬事長畢，苕堯壟首，麗施山足，露銷草翠，風飛樹綠，玄門一掩，寒燈無旭，私壤式題，貞芳載燭，
唐故河南府告成縣主簿上谷縣開國子寇公墓誌銘並序外甥中山張越撰外氏之先，出自黃帝，爰洎於周，世為司寇，迨衛侯角，因避地上谷，命官稱氏，漢執金吾威侯子翼十八世以迄於今，公諱，字子美，高祖牧楚州府君諱暹，曾祖牧歸州府君諱覽，大父題輿曹州府君諱遠，烈考連率定州府君諱，軒冕地清，璋才秀，一門冠著姓之傑，百代為翰林之宗，公總天元和，含道正氣，能賢濟美，茂德生知，妙年而智周老成，後進而名超先達，弱冠以孝廉及第，明年，授崇文館校書郎，編簡不遺，圖書載削，方子雲孟堅宜矣，秩滿補尉氏尉，文而靜，信且嚴，恤齊人，懲政蠹，侔橋玄梅福，當也，極艱去職，哀毀過禮，服終，拜高陵尉，未就命，轉告成主簿，洎到官，襲封上谷縣開國子，承軌用譽，時人榮之，振於綱，束於網，不法懼，用政康，倫仇香鑿齒，稱哉，辭滿行淹，恤遘霜露，有巨才，無貴仕，比顏回管輅，悲夫，以唐天寶二年二月廿七日，終於洛陽審教里，稟命強仕有二歲，夫人范陽盧氏，父景烈，秦州別駕，清族嘉聞，先公而沒，初公之下世，元昆右武衛騎曹參軍坦曰，生死恆理，離合大情，儻雙魂有知，即二穴何苦，將俟稚孺成立，歲時循環，永言孤翔，吾所不忍，於此見達人知變，仁者用心，義歟，遂從周公制，開滕公室，以季春之六日，合祔於金谷原先塋次，嗣子常，當，賞等，伯仲三秀，長才十齡，孝誠由衷，動必合禮，越甥也，積所鍾，卅年孤孑，舅氏慈育，何時可忘，痛心悼恩，撫已懷報，顧以親承教誘，夙奉周旋，紀事非工，效德斯在，銘曰，有時無命欲問天，高才短世殲大賢，雙魂此祔重泉，古往今來千萬年，堂弟丕書，
大唐都總監丞張公故夫人吉氏墓誌並序夫人諱檀波羅，東京洛陽人，本曰佶，承帝王之後也，曾祖彥，饒州長史，祖仲舒，京兆府藍田縣丞，父恪，吏部常選，夫人明敏外暢，儀形內則，窈窕其質，素以絢兮，肇自初笄，嬪於茂族，懿標梅之節，宜爾室家，采之禮，光於主饋，而天不吊，積善無階，粵以開元十三年六月廿六日遇疾，終於洛陽審教里之私第，春秋五十矣，寶劍孤沈，忽歸蛟水，猗桐半死，獨瘞龍門，以其年七月廿一日將窆於邙山西平原禮也，佳城有夜，荒壟無春，長子瑜，次子，攀號茹切，哀毀過禮，慮桑田而變海，遂披文而相質，其銘曰，弈弈祖德，令問其聲，長河錫祉，崇山降精，識通禮樂，光含粹貞，風搖蕙萼，霜凋英，背邙面陸，卜宅開塋，其像也感，如神則清，瞻望不及，稚子縈縈，
邕州本管經略招邕州刺史兼御史大夫贈左散騎常侍張公墓志故夫人南陽郡君河南豆盧氏墓誌同敘朝請大夫守河南豆盧署撰公諱遵，字脩本，其先南陽人也，後因官家於陝，今為陝之平陸人，曾祖議福，皇蔚州刺史，祖守環，皇左羽林大將軍，父獻弼，皇忠萬二州刺史，兼本州團練使，贈工部尚書，公少以門蔭授解褐官，年廿，親裴氏懷戀伯兄，遣省伯舅於鎮州，時屬軍譙，王公大張樂於庭，公觀焉，為鎮帥王公見，公身長七尺，美鬚眉，與語良久，便授押衙，明日，兼內院兵馬使，不旬月，奏事德宗，授兼監察御史，依前押衙，曰，奇士也，自後忠鯁屢進，數有苦言，及士真知留後，尋改殿中侍御史，承宗攝留後，國家變更鎮事，以薛昌朝為帥，發將軍景忠信削奪承宗官爵，朝廷振威，成德惴恐，逆黨行列，僭禮勃詞，承宗稱疾，監軍伏，此時公乃請見，既而承宗曰，天子不察，宰臣不言，諸將偷安，土地割裂，公曰，某亦恐諸將人人異圖，公又曰，今范陽無事，青鄆無事，澤潞無事，滄景無事，天將以鎮冀觀主上政令，試我公製作，今若忠信不動，可以息詞，於是庭陳將卒，承宗堅臥，一切以公止遏，攘除翊蔽，唯公一人，忠信宣傳告畢，刃不得下，公之力也，制使歸，具述公之方略，憲宗曰，我與憲官信不虛也，尋有詔赦承宗，公獨授侍御史，依前軍職入奏，婚故御史中丞忻王傅豆盧公諱靖女，夫人曾祖光祚，皇丹，延二州刺史，祖雄，皇司農卿，贈左散騎常侍，夫人內修明敏，外備貞靜，凡軍吏大小，聞夫人之德，太夫人裴氏，即夫人外老姨也，公既丁外艱，成德軍眾請墨從軍，公懇乞葬畢，羸形泣血，行路哀之，固請一身歸葬，妻子男女悉留鎮州，承宗許護喪歸東都，葬畢，猶隱居故里，無幾，詔追起復，授寧遠將軍，守左武衛將軍，檢校大理卿，兼侍御史，尋除右驍衛將軍，賜紫金魚袋，會鎮帥祥齋，大增先福，以公一家維繫，盡放南歸，時澤潞用兵，詔選文武中外無阻者授之，優詔授邢州刺史，廉使奏加御史中丞，改治州刺史，追入，拜右龍武軍將軍知軍事，不數月，授楚州刺史，又改亳州刺史，百姓咸悅，請立德政碑，就加御史大夫，溪獠侵邊，屢聳南鄙，詔遷邕州刺史，本管經略招討處置等使，亦既至止，會有南方商旅曾貿易於亳者曰，吾知公之政矣，人或嗜利，利不可干，人或好名，名不可黷，所以出入成德二十餘年，忘身立忠，事溢人聽，至有巡撫諸洞，物無私犯，由此吏畏威，人悅德，四年政滯，表請北歸，優詔追復，將有大用，行次大和四年八月六日，薨於潭府旅館，享年六十二，奏聞，上輟次罷朝，詔贈左散騎常侍，夫人自結張氏，以身奉姨母之慈，以心奉張氏之族，男女無少長皆荷均養之愛，元和九年封南陽縣君，長慶四年改封南陽郡君，大和三年六月廿二日終於邕州官舍，享年四十二，有女三人，長適滑州匡城縣尉蕭樞，次女適均州錄事參軍楊夫，三女適巖州刺史馬貞肅，子一人，紹，年始九歲，咸慕二尊之謹，敬以大和五年二月三日歸祔於河南縣金谷鄉泉源里，侍先塋，禮也，一子未冠，亦象賢而修明，署即夫人從祖兄也，備張公夫人盛德，敢紀事實，見不文，銘曰，堯桀之骨同枯，顏回盜跖亦義同途，英英丈夫，淑女且都，俱恩南報，丹北徂，二女哀哀，一子呱呱，吾不知共所以，並將告夫天乎，前邕管經略推官，給事郎，試大理評事，兼監察御史豆盧卓書，
大唐何府君之墓誌君諱剛，字僧壽，京兆萬年人也，開基顓頊，枝派周文，奕葉與嵩岳齊高，竦干共岱巖爭峻，於是芳逾蘭桂，譽重瓊，允穆家風，可略言矣，曾祖諱惠，祖諱通，並欽承帝，略賢時，軌範彝綸，濟物成務，然府君綺紈之歲，性賓，暨乎髫齔之年，情欣縱賞，每追游執友，彌好五克律，至若絃歌有舛，微睇矚於誤人顧瞻於妙妓，斯乃公之鑒也，及爾年過知命鼠之無恆，虔奉禪林，怡心定水，辟諸舟戢，冀越河，等此津梁，希超苦海，何期積善無驗，天不輔仁，奄遘微痾，醫扁診而莫愈，忽逢纖瘵，中跗療而不瘳，荏苒彌留，至於大漸，粵以麟德元年歲次甲子二月己卯朔九日丁亥終於勝業私第，春秋七十有六，即以其年其月廿四日葬於灞之間，其所乃三輔之勝地，禮也，嗚呼哀哉，痛當何逮，孝子等，興陟岵之望，泣血盈襟，懷昊天之恩，絕漿殆滅，恐田成碧海，地涸黃河，故勒鑿銘，用陵谷，其辭曰，旒冠冕，後彌蟬聯，乃祖乃父，惟孝惟賢，君之所玩，音律為先，年齡既邁，志愛林泉，誰知余善，及受衰纏，命隨風燭，氣逐霄煙，芳蕙苑，掩彩藍田，瓊有，玉無專，忽辭蘭宇，永謝華筵，
大唐故李處士墓誌銘並序處士諱清，字克明，隴西狄道人也，柱史去周，呈真氣於關令，將軍出塞，聘雄略於宛城，祖斌，周吏部郎，提衡品物，藻鏡攸歸，考貴，隋長平郡正，毗贊藩條，諒直斯在，君少岐嶷，長抱淳和，閱禮敦詩，既極趨庭之訓，冬溫夏清，無虧孝敬之方，及平富有春秋，每願深棲巖谷，屬隋唐革易，養拙丘園，眷瓢單以彼貽，玩琴書而取樂，義寧之際，州辟功曹，累啟固辭，然後獲免，雖仲統之卜居清洛，原憲之遺榮陋巷，居今望古，彼此一時，既而福謙莫驗，遽軫西崦之悲，閱水靡停，忽愴中楹之恨，以永徽三年正月十五日卒於景行之里第，春秋六十有八，賓階闐寂，但見綠錢，故老潺，空傷白首，即以其年歲次壬子四月戊子朔三日辛卯遷窆於邙山之陽禮也，嗣子孝，夙承庭誥，早奉義方，攀風樹而靡追，愴寒泉而不及，恐音徽蕪沒，陵谷推遷，爰勒貞芳，寄之幽遂，銘曰，地帶隴山，川臨渭水，磊落風俗，英威杞梓，乃祖仁明，飛聲帝里，惟考忠諒，標名國史，誕茲令哲，絕俗居貞，道肥戰勝，言行意傾，連衡公里，高視子平，人生如寄，川流易閱，未享百年，已傷千月，夜台幽暗，松風哀咽，騰華琬琰，流芳靡絕，
唐故右領軍衛八諫府隊副郭君墓誌銘並序君諱馮德，字客，上黨人也，其先自太原，遠祖因官上黨，子孫遂為土人焉，曾祖祖父有並德望不墜，代葉聯暉，君幼植生知，弱齡韜智，依仁履信，藝性於任道之場，砥行安心，得怠於無為之境，以耕鑿為樂，夷險不能易其情，詩書不怠，榮辱不能動其慮，德堪鎮俗，才可濟時，用之則行，高節與秋霜並峻，捨之則否，逸趣與朗月齊懸，勳以功宣，職因才授，以天授二年六月授八諫府隊副，不求榮達，任分推移，我壑我丘，樂煙霞於朝夕，或琴或酌，賞山水以終年，以景龍元年三月寢疾卒於家，春秋七十有七，夫人韓氏，後夫人王氏，並芝蘭華德，閨閫淑姿，翼子有聲，宜作家范，神不善，殲此貞良，垂拱四年九月寢疾卒於家，春秋有九，弟方，天縱賢明，自性謙孝，天不保命，早殄溫良，以開元七年十月遘疾歿於家，春秋有三，嗣恭，哀深叩地，痛結昊天，仰窀穸而未安，占宅兆而厝，以開元十二年歲次甲子十一月丁巳朔十六合葬於州城東南廿五里原禮也，勒銘幽壤，詞曰，道弘自然，德為人望，雅志可重，風茲量，赴九原而求辭，棄千秋而長喪，
追墓誌字高昌都人也，文質斌斌，禮儀兼備，仕迥無差，昆季之諧，孝恭膝下，事於幾無虧，局抗溫床，康和壽者，無災起，奄影難留，沉疾又加，醫療不，春秋卅有七，以麟德元年三月十五日於第，即其月廿二日葬於北原，禮也，之墓立兩周哀哉，葬，
大唐故張君賈夫人墓誌銘並序君諱威，字弘重，中山人也，即後魏儒林之裔，神交受略槍於垓下，制侔造化，候地動於銅渾，晉一台，司空鑒鬥牛之氣，秦雙闕，前涼表臥龍之城，其後弈葉衣冠，為光相襲，祖，隋任濮州濮陽令，父訓，唐任上柱國河陽城總管并州靜智府別將定遠將軍昌平侯，可謂一代名公，竹帛之後選也，君嗣高門之餘慶，神岳之秀靈，少顯譽於鳳雛，長揚聲於驥足，峨峨與雲俱遠，與嵇松競高，異鈄來之苦圖，喻飛光而入昴，春秋六十有一，以總章二年四月三日卒於行狀已詳之，夫人賈氏，涼州長史廉之女也，望重扶風，地近蜀，峨峨層構，與蓮峰而競高，淼淼長瀾，共箭流而俱遠，談微宣室，誼延譽於西京，早頌蘭台，逵博物於東漢，當金太，文和榮耀於鼎司，典午尚書，公閭寵冠於台閣，濟美斯在，可略而言，夫人心貞良玉，氣茂幽蘭，綠綺斯諧，青夙薦，雖復成都有召，曹氏先亡，蹈之跡斯行，自誓之方彌著，不謂傾羲西邁，桑榆之景俄沉，逝水東流，河之光奄落，春秋十有七，以咸亨四年十一月四日卒於私第，可謂孤鸞只影，獨思絕於菱光，兩劍分飛，共潛暉於玉匣，以咸亨四年十一月廿一日合葬於邙山之原，孝子玄福等瞻陟岵而橫涕，感風樹而銜悲，懼碧海西成田，勒玄礎而旌軌，其詞曰，穆穆夫人，洛渚稱神，善光蘭室，譽滿桑津，泉扃奄夜，隴樹春，勒茲玄礎，式播清塵，
唐故邕管招討判官試左清道率府兵曹參軍清河崔公墓誌銘並序堂侄朝散大夫前守建州刺史上柱國耿撰叔父諱洧，字利物，太保忠公之孫，南和府君之子，漢初自齊徙貝，隋末自貝遷洛，本清河東武城人也，性貞獨退默，態度不能與時世合，每安所安適而已矣，為孀姊幼弟孤侄主衣食，遂求署小職於淮泗間，僅十五歲，太和初，為戎府招，授試衛佐，竟以累牽，未及南行，府除，九年冬，溯汴入洛，至止逾旬，瘍生於左足，以開成元年春正月廿日，終於東都教業坊之私第，享年五十有四，以仲春甲申祔葬於邙山，不幸不娶，有女三人，大吳，小吳，盛兒，銘曰，內無刑兮我何所愧，道可濟兮時不我試，陪松闈於邙原，訖天地兮嗚呼於茲地，堂侄前秘書省著作佐郎倬書，
唐故朝散大夫試光祿寺丞譙郡能府君墓誌銘並序鄉貢進士李退思撰府君諱政，譙郡人也，姓能氏，曾祖諱昌仁，皇正議大夫，使持節沙州諸軍事守沙州刺史，兼充豆盧軍使，上柱國，贈太保印，尾赤見在，名因才著，官以正遷，烈祖諱元皓，開府儀同三司，檢校禮部尚書，袞，鄆節度使，譙國公，武略宏規，曠代無比，盛績紀於史籍，雄姿列於鱗台，烈考諱炅，銀青光祿大夫，守饒州別駕，含光晦跡，行藏俟時，委命高閒，物為我棄，府君即饒州之長子也，幼而卓，長而敦質，仁義禮智，本於生知，嚴恪肅恭，習乎天性，器宇宏達，標格清高，才為時須，德愜眾望，頃年歷任諸使，公效頗多，方伯獎其干蠱，遂表薦授朝散大夫，光祿寺丞，立身清貞，從事檢慎，折旋垂范，言行可師，嗚呼，忽遘沉疾，以長慶三年四月廿七日終於河南縣福善里私第，春秋六十四，嗟夫，種德播義，克己復禮，冀其鴻漸赤霄，為時標準，神兮何昧，喪此良才，夫人江氏，四德備身，禮樂茂族，玉溫淑性，冰冽孀容，晝哭慟天，風悲日暗，有子二人，長曰弘質，前郊社齋郎，孝友謙恭，修詞韞德，沖和抱一，克紹承家，次曰弘賞，前郊社齋郎，雖幼稚之年，而識理精通，聰晤穎脫，稟河岳秀氣，必廓廟之才，二子然在疚，杖而後起，窀穸是切，龜筮協從，茹痛號天，文血圖事，以其年十二月十日窆於河南縣平樂鄉安善里北邙之原，以途路修阻，式遵遺命，不歸先塋，從宜禮也，嗚嘻，玄堂一閉，曉日無期，慮陵谷將遷，遂刻石為志，嗣子弘質，不以退思才理斐薄，見斯文，顧慚荒蕪，豈足紀其盛美，敬為銘曰，英英能君，肅恭敦厚，擅文擅武，可冠群首，溫溫如玉，推揚眾口，標格儀範，可貽厥後，蘭桂摧萎，馨香不圬，紀令德於茲石，石與德兮長久，宣德郎前守宣州當塗縣尉趙齊卿書，
有唐故河中府參軍范陽盧公改葬墓誌銘並序第八房侄孤子翱撰范陽盧公諱岑，字濟，涿郡人也，曾祖履悌，皇任岐州岐陽縣令，祖漸，皇贈右散騎常侍，父頌，皇任昭應縣令，外祖博陵崔延方，皇任雲陽縣令，公少以門蔭入仕，補河中府參軍，秩罷歸里，以貞元十九年六月廿二日寢疾，薨於京兆府縣仙遊鄉任袁村之別業，享年卅四，屬時有他，故遂以其年八月十三日權窆於其鄉薛良村之原，至開成二年八月十一日自薛良村改葬於京兆府萬年縣孟村龍首之原，祔於大塋，禮也，公又無嗣，有女一人，適陝州硤石縣令博陵崔實，尋即世，夫人博陵崔氏，父，皇檢校司封郎中，河東節度判官，夫人族門之賢，舉循規矩，儀表中外，近古罕及，常以公之旅殯村陌，荏苒星歲，痛心疾首，言發涕從，今孤侄翱等在泣血之際，扶哀匍匐，而營歸祔者，實以有奉先命，固不敢不思死而襄其事，時也，青烏葉兆，玄堂即扃，存諸禮文，義合稱美，況復親知在外，不及遠求著述，孤子侄翱，懼臨事廢闕，觸情迷謬，故攬涕援筆，直書銘曰，伯父之德兮貫於神明，天地不仁兮六極是嬰，卅餘載兮旅墳飄零，今日歸來兮祔於先塋，松賈列植兮郁有佳城，夜台永兮萬古冥冥，
唐故昭義軍節度作坊副將明威將軍上柱國試殿中監青河郡張府君墓誌銘並序儒林郎守州水縣尉鄭公運述天地相寵，以和氣育於萬物，而有靈者，唯人之本，以剛毅禮行為德之辱者榮位，用彰祖宗之美，傅芳於後世者，其惟副使焉，副使諱少華，其先出自高辛氏之統系，分居四岳，以所封之地為氏，子孫嗣續，逮至隋唐，功業落於史策者無不有，祖諱宗，晉陽縣尉，考諱秀，臨汾縣令，皆簪裾盛族，軒冕承家，風傳五之謠，譽前之美，府君衣冠七武侯破敵之書，養由基穿楊之藝，於之內，而抑於明鏡，錚錚焉於轅門，受作坊副將，累著勳績，有寵章容鬢之衰，日薄桑榆之慕，以大和八年秋末縈疾，藥餌無效，以九月十四日終於私第，春秋六十有五，夫人游氏，德佩春蘭，貞節寒竹，母儀，秋霜夜月，嗣子元受，節度子將，忠孝克全，內奉主恩，外傳君命，騰霄，計在咫尺，次子元建，忠孝全身，信義立德，自居喪禮，毀哀過儀，即其年十月廿六日癸卯葬於邢州西北孔村南一里，夫人奄泣，命塗車芻靈不慮，居汝常分，可罄家有無，以備凶禮，恐年代幽深，高岸為谷，勒銘金石，用紀泉門，嗣子元受等，號叩訴天，杖而方起，承太夫人之命，爰文詞，顧非任之才，難拒高柴之請，略書數句，以志陵原，靈車北原道，輓歌引入沙中草，黃泉白日長夜深，萬歲千秋古松老，
大唐故中散大夫行內常侍馮府君墓誌銘並序公諱士良，字業，并州太原人也，其先出於媯姓，自鄭大夫簡子之後，代為望族，若乃狀益常而市義，才標上客，翊光武之戡伐，名冠中興，至於魏據龍圖，晉膺寶歷，璋弈葉，纓紱蟬聯固以照燭當時，芳猷不絕，祖興，隋嘉州司馬，體仁基德，政績葉於宣條，父振，皇朝始州參軍，清才俊茂，利用裨於德化，公幼而岐嶷，雅擅溫恭，長而爽悟，尤稱砥礪，貞觀九年，起家文林郎，出入宮闈，始終勤恪，至永徽元年，任掖庭局丞，三年，遷給事郎，至五年，任朝散郎，顯慶之際轉內謁者監，尋除內給事，乾封元年，奉敕檢校合長年藥，成，特垂優詔曰，士良性韞貞淳，行歸忠厚，積勤陛闥，誠效有間，恭職門閭，夙夜無怠，近參五藥，式罄一心，宜在超升，以旌勞舊可內常侍，判南北衙事驅馳歲積，恩幸日隆，處斷公平，勘覆明允，總章二年五月十七日詔曰，內常侍士良，植性忠謹，在公恭恪，分司局門，勞效式昭，參典方，心力斯罄，宜從榮獎，升以優班，可中散大夫行內常侍，以絲竹之伎，克諧律呂，劍鉞之寄，親信歸，覆之御仗，兼掌聲樂，且夫五星承於帝座昭彰清漢，亦猶三台輔於皇極，輝煌天衢以公舊德可稱，亟延優獎金闕之內，加於寵章，玉階之前，光於近列，歷職華顯，崇班遞任，撫善伊默，稱疾彌留，粵以永淳二年六月三日，薨於貞安里第，春秋七十有八，惟公執德清亮，履道貞白，居家則孝，奉國則忠，彰善嫉惡，待賢虛己，翼翼事上，蹇蹇匪躬，操行無違，周慎是務，加以宿植德本，深信法門，悟苦空而無倦，勖身而匪懈，豈意玄穹殲此明識，以今光宅元年歲次甲申十月己卯朔廿四日壬寅窆於龍首之原，禮也，悲夫，松風蕭瑟，薤露淒清，長辭帝里，永佳城，有子萬迪等，嗟陟岵之無依，痛寒泉之永久，冀幽靈之如在播增徽於貞石，其詞曰，流之遠矣，導彼洪源，族之美矣，發自高門，人代及，福祿猶存，似蘭之馥，如玉之溫，其一，聿循祖，增烈，為砥為礪，且明且哲，居盈必損，處彌潔，扇彼貞風，挺斯奇節，其二，聖主擇能，惟才是與，以耳目，委其心楫，華紱斯崇，章式序，便繁既掌，密勿攸處，其三，用資性道，忠非外修，惟清惟一，雖休勿休，大年匪借，翌日無瘳，舒波易往，羲駟難留，其四，理實固然，事有必至，生豈共一，死期無二，忽謝高明，遽潛玄秘，如何邈矣，悲哉此地，其五，卜兆已終，吉辰俄及，遙裔龍湫，逶遲鳳隰，隴月霄懸，山風曉急，德音方紹，貞儀永戢，其六，
唐唐州楊使君第四女墓誌銘並序仲兄鄉貢進士安期撰並書管管，小字也，實嚴君之第四女，遠處累世，靡有違德，及嚴君名以文聞，位以才得，修道若不足，見義如不及，總是懿德，厥生我妹，淑性幼稟，婉質長成，始自韶齙，聰惠特異，凡女工之所尚，刀尺之所制，一經於目，必記於心，而又孝友之性，得於生知，奉上以順，接下以和，愉愉然不失其操，而喜必形於色，怒不及於詞，叢是美德，宜貴宜壽，奈何殞蘭蕙於春日，傷桃李於芳年，以咸通十二年四月二十有三日寢疾於唐州之官舍，享年廿有一，自傭保之屬，亦必盡哀，況乎嚴君之念愛，骨肉之痛憤，可勝道哉，其年五月二十七日，歸葬於河南雒陽縣尹村之南原，依遠代之松賈也，嚴君以婉穆之行，不可無文，而尚以悲纏，不能振藻，命余直書其事，庶傳芳於千萬年，遂捧筆避席，掩淚承教，聊述遺美，不敢事文，銘曰，夭桃始艷，朗月方秋，宜芳而榭，將明忽流，懿乎淑德，其德克修，瑩然媚質，其質和柔，有善不福，天竟何酬，使實其泉，夷其丘，卓然此石，千古傳休，
唐故金紫光祿大夫願王府司馬上柱國元府君墓誌銘公諱，字弘清，河南人也，昔三皇氏往軒後亙天百，有魏開國公，即景穆皇帝之七代孫也，曾祖淵，皇并州錄事參軍，祖仁虔，皇朝議大夫，疊州刺史，父思忠，朝散大夫，滑州靈昌縣令，皆自天生德，弈葉聯華，軒冕貴於當朝，勳業藏於王府，公即靈昌府君之第三子也，弘量神假，清機天授，鍾慶之洪胤，包太和之粹靈，弱冠補左千牛備身，轉右衛兵曹參軍，寧王府友，賜緋魚袋，又轉尚衣奉御，尚乘奉御，九所履歷，皆著政能，榮問流，天鑒斯屬，國家右賢左戚，一武一文，乃以公為右監門衛中郎將，左監門衛將軍，賜紫金魚袋，累至上柱國，拜衛尉少卿，除虢州刺史，改懷州刺史，政成虢略，去思之詠孔多，化合覃懷，來暮之歌逾建，加銀青光祿大夫，除豐王府長史，屬狂寇稱亂，中原不安，鑾輅省方，豺狼竊位，朝廷簪紱，多受脅從，公雖跡陷虜庭，而心注皇極，侮國步再秉，蘇武遂生入漢廷，鄧收乃復歸晉室，除穎王府司馬，加金紫光祿大夫，方冀首登三事，時亮庶工，天命匪，中年長旱，以上元元年七月八日寢疾，終於上都，夫人新平縣主，式瞻貴里，儀範通門，早棄青春，久隨往運，有子前婺州東陽縣令等，周旋禮訓，佩服義方，追遠竭於孝思，合祔期於幽墜，以大曆四年二月十日卜宅兆於京兆府長安縣龍首鄉岐村南合葬焉，禮也，銘曰，孝以承家，忠以奉國，恭以行己，清以守職，總是四善，歸於一德，其道可尊，其儀不忒，夙因地望，載整雲翼，高位升騰，令問充塞，道存代謝，悲涼淒側，刊石幽墳，永旌明德，
大唐故亡宮九品墓誌銘亡宮人者，不知何許人，莫詳其氏族，但以擢質良家，姿令淑，夙年膺選，早廁丹闈，持謙以處下，盡禮而事上，儕伍貴其仁風，寮師其儉約，以茲六行，遂預一班，天不與善，方從物化，春秋一，以大唐麟德二年七月十日卒於坊所，嗚呼哀哉，即以其月廿一日葬於某原禮也，葬事供須，並令官給，慮陵谷遷變，舟壑推移，勒石懸扃，用傳不朽，其詞曰，巫山雲沒，洛浦渠雕，言容忽謝，魂魄難招，襲黃泉之杳杳，去白日之昭昭，玉貌因之長瘞，紅顏由斯永銷，
王君夫人李氏墓誌銘明，隴西成紀人，涼武昭王之後，八材佐命洞玄元，猶龍五千之旨，王佐之器，擅模楷於中，菁華於日下，祖遠，齊任奉朝請，開府兼行參軍，父子護，隋汝州汝陰縣令，或猷相府，體方進之通明，或鉤邑中，追仲康之異政，夫人行雲授彩，虹之旦輝，仙魄降靈，絢常娥之夜景，柔情敏洽，惠性幽嫻，灼蕖，淑彩凝乎談障，皎好初日，惠於絲，加以學才高，明禮，左嬪惠，未足扶輪，葉女捨，才標慧，有行高族，言氏，彼河魴，得乘之號，南風之祥，府君以社稷，居城邑之，夫人敦閨儀，流四德之譽，子三善之，府君夫人沉伏蓼哀，撫訓諸孤，式貽無胤承務郎州臨汾縣主簿綏福，風神早秀，宇夙俯承內訓，奉遺於刻鶴，慈訓故得太學為冠，通淄川之英擁之歡，以孝為郎，奉親而仕川，腴旨，必而不而發，故使牽絲汾曲，則譽於冀方，從政孫名馳於劍州，之草，在膝下而榮，赤野之，升中而若冀延風擬不作薪俄總章二年月十七日，薨於州臨汾之春秋十有二，惟夫人至性先物而後於娣，乃貽范於諸閨，令譽於宗姻，信為淒者而藏舟負，逝水隱高空有渚滅輕雲之輝，以其年歲次己巳十一月丙子朔十五日庚寅，祔於河南縣邙山之舊塋，禮也，都成劍，姑終為初八後合，恐見日，水成言彤管，乃辭於玄泉，志曰，源紀地，隴岫平雲，山川生細君，葳蕤玉種，貞淑，來嬪茂族，范舊彌郁，雍容禮度，綽約風儀，標潔，才高志蘋藻無虧，所天早喪，眇眇孤遺，存無，
王府君墓誌並序王府君者，公諱端，字奚子，琅耶人也，累代都洛，不顧名宦，任運經求，已度安危，慈母八旬有二，蒙佛護存，母育二男，幼子早逝，如失目睛，長男曰端，心懷十善，供施普及，天賜風疾於上林之里，醫救數周，藥無一效，以長慶四祀十二月八日奄然名滅，母泣慟地，憾不喪軀，嗣子慶元，年未弱冠，憂憶豈全，孤女曰五四子，未識他族，兒女擗踴，見聞傷歎，孀婦李氏，不時號訴，悶絕難裁，嗚呼嗚呼，親眷哀泣，鄰巷憎悲，以寶歷元祀二月廿八日，厝於河南平樂之原禮也，擇吉晨送，永保魂安，其銘曰，白日，冥冥夜開，魂隨善往，魄逐福來，永歸淨域，鎮坐花台，寶歷元年正月廿九日建記，
君諱孝基，字本，清河廣宗人，胤自有周，筮仕於晉，司徒五教，道著溫柔，大夫九能，事烈於宛，風流逾遠，音徽若存，門伐家聲，不待揚榷，高祖願仁，魏河間太守輔國將軍，道映循良，功列邊塞，稜威被物，遺愛在民，曾祖明，魏都曹尚書，高情遠量，川回岳寺，含章秀出，朝望國華，祖雙歡，魏龍驤將軍，諫議大夫，城陽縣男，材實天挺，人兼地望，獻替攸歸，折衝是屬，父珍國，齊開府長兼行參軍，苑囿仁義，馳騁墳典，道同先覺慶流後昆，君稟性沖和，游心虛白，坐忘萬物，獨得懷抱，伯陽道德之旨，仲尼禮樂之場，足以代耕耘，同斯漁獵，留連山水，脫落風塵，近契濠梁，遠葉箕穎，牽茲世網，乃從時役，起家隋滕王府記室參軍，軒冕若驚，鐘鼓不樂，未幾去職，以從所好，樂天知命，居常待終，以貞面十二年八月廿一日寢疾，卒於私第，春秋七十，嗚呼哀哉，惟君恬淡貞固，少私寡慾，動必退讓，不為物先，無悶反於太初，美合於至道，所謂天地一指，物我同致者歟，忽謝大年，奄從遠日，有識敏心痛，里仁流涕，何止金鄉白馬，豫章生芻而已哉，夫人隋元城縣令范通之女也，宛彼幽閒，成斯嘉偶，百行兼備，四德遠聞，訓子無俟三移，事夫寧勞一割，修短有數，終始同歸，倏焉今古，嗟乎冥漠，有子德行，天性孝友，風樹不止，穹倉磨訴，泉路永往，泣血無追，粵以大唐貞觀十四年十一月十日，合葬於洛陽邙山之陽，嗚呼哀哉，何金石之不朽，同孝思而無匱，與天地而並存，流德音而不墜，其詞曰，岐山奕奕，豐水悠悠丹鳳表瑞，赤雀告休，本枝百世，分葉千秋，令聞令望，爾公爾侯，司徒公府，大夫卿材，爽氣雅度，炎舉川回，靈慶斯積，日去來，門耀朱紫，階列陪台，篤生我君，攸資一德，是曰道樞，為玄極，月穴養毳，朝陽矯翼，非梧不棲，非竹不食，皎然貞白，不染塵喧，方峻衡岱，比潔鴻，無勞去色，何嘗避言，忽同蒙吏，翻入梁園，人世推遷，陵谷回換，露宿草，風淒舊館，禮輟鄰杵，哀生里，山寒霧苦，隴暗雲愁，服拳，居人淚流，一刊玄石，空悲白楸，
故太夫人太原郭氏墓誌銘並序處士王彥弼撰太夫人稟族太原，曾祖倩，堂堂負林宗之譽，祖良，弈弈懷景純之風，夫人則二祖之順孫，父少文之長女，其容淑宛，其態閑雅，曩自初笄，歸我樊氏，系申淑慎，早宜於家，於戲，夫人資於事父，能盡孝也，資於事母，能盡愛也，辭家事人，能盡節也，當家鞠子，能盡慈也，御物率下，能盡恩也，經誥盈藏，手不釋卷，如來尊號，不輟誦，財有畢捨，敏窮給，嗚呼，南山巍巍，不足以喻夫人之崇仁，東海漫漫，不足以喻夫人之深德，書曰，天道福善禍淫，易曰，積善之家，必有餘慶，向微太夫人之理，則何由能保眾山如岳，近則都邑，遠則遐裔，財能普及，聲備聞，嗚呼哀哉，豈謂時不我與，顏從老侵，何攝養乖儀，遽纏危瘵，粵以開元廿年三月廿五日，卒於修義里之私第，時年八十二，旋以其年四月十三日，葬於洛城北壤邙山南原，禮也，孤子玄亮及眾孫庭光等酷訴遺訓，稱伐泉壤，其銘曰，惟德炳兮備都鄙，邕睦貞固兮難儔比，羌若人兮婦之范，天不饒兮奄罹此，北南洛，涯路綿綿馬悲，絳風引，黻雲移，壟樹鬱鬱，墳草離離，嗟夫不吊，遽啟哀期，卜地此告，而安措之，爰琢青石，冀旌，
唐故朝散大夫臨晉縣令上柱國李府君墓誌銘並敘從弟河南府洛陽縣尉行方撰公諱鼎，字鼎，其先隴西成紀人也，昭行茂績，煥乎前史，五代祖孝恭，封河間王，行台尚書左僕射，三十州大總管謚曰元，配饗神堯皇帝廟，高祖崇義，土襲舊封，官列右揆，河東道大總管，圖形陵煙閣，自陵煙而上至於景皇，凡五世，皆以人倫傑秀，河岳挺生，德被幽明，道該寰宇，曾祖尚道，太子通事舍人，祖汪，絳州翼城令，父聳，彭州唐昌令，並公方利器，休稱藹和，位不展才，名屈於命，進修之心俱遠，升達之路咸卑，公即唐昌府君第三子也，童而惠，冠而明，孝以奉親，悌以事長，騫翱遠致，萬里為途，始以天蔭出身，授韓城尉，後為延陵丞，江都丞，河東尉，平遙令，臨晉令，至於敷理化，齊政刑，考稽疑，決冤滯，存孤弱，去奸邪，求之古人，不能遠過，方期大任，以樹勳庸，逸足未甲，英姿遽落，寶歷二年正月一日寢疾，終於臨晉縣通達之精舍，享年六十有七，夫人廣陵藥氏，關內節度，御史大夫子昂之息女也，柔容順則，閨閫有儀，享福不長，先公而歿，有男一人曰公衍，以文行博達，歷仕為晉陽尉，有女二人，長適隨縣尉元仁表，次適河西丞陳弘度，公衍娶河東薛氏，即普閏長翥之次女也，並天與至性，哀毀過人，扶服護喪，反葬邙趾，以大和元年九月一日祔葬於洛陽縣清風鄉郭村先塋禮也，恐谷陵田海，予銘之，其詞曰，惟公之先，基德而立，惠澤既溥，福慶乃集，景皇嗣起，世繼清芬，金珂玉振，帝子王孫，逮於府君，運與時塞，韜略蘊奇，含光晦德，才既不耀，道亦莫申，龍蟠蜀地，劍躍平津，歿齒晉封，歸葬邙趾，新兆是掩，孤墳特起，去鳥翻翻，行人悠悠，晴郊日暮，古樹風秋，
大唐贈琅琊郡夫人王氏墓誌銘並序夫人家本太原，以世享稍食，代遷居室，乃今為恆州城縣人，曾祖聿，皇大理評事，祖父謙，衛州汲縣令，皇考欽質，上柱國，俱蘊才德，一時知名，夫人則上柱國府君之第九女也，天資麗容，神假攸伎，舉中音律，動諧威儀，由是笄午從我成德節度，尚書左僕射，隴西王宜焉，初葛之附，次備軒懸之奏，而寵匪渝則終，位不當夕，柔順稟性，貞專在心，克和庶類，不苟其色，逶迤車輿，被服紈素，居有元戎之顧，封有夫人之號，何貴也靡極而壽也有涯，以大曆八年十二月一日遇寢疾，歿於崇儒里之私第，享年卅有四，嗚呼哀哉，身居榮而壽不永，華正開而其本折，恩牽舉族之慟，眷感元戎之，雖果以木，而鮮於椒房，有子一人，試左領軍衛倉曹參軍曰輔，才勝，號擗遇禮，春秋祭祀，唯此而已，卜其窀兆，葉彼龜筮，以明年二月廿七日歸葬於恆州城東北五里尚德原，禮也，喪事皆官府之給，奠酹兼端揆之設，容藝自負，存亡有光，懼更變年代，高深陵谷，遂刊石為志，志於窆中，其詞曰，漪歟夫人，灼灼其容，克備厥伎，從於我公，榮也何甚，命也何短，花落其實，月不逾滿，永閉泉台，空悲簫管，
唐故鴻臚卿致仕支公小娘子墓誌銘從表生前鄉貢進士陳晝撰昔蔡琰父邕夜鼓琴，忽弦斷，姬時年六歲，曰，此是第二弦，邕曰，偶中耳，琰曰，吳札觀之，知興亡之國，師曠吹律，識南風之所自，由此言之，何足不知也，今小娘子字子璋，小號復娘，享年十九，以大中七年九月十二日歿於東都永泰里，高祖敏，皇攝廣州司馬，曾祖光，皇江州尋陽丞，祖成，累贈殿中監，嚴考竦，故鴻臚大卿致仕，母清河崔氏，封清河郡夫人，有兄弟十二人，四人早亡，八人在世，有同出女弟一人小字慶娘子，所諭文姬之盛美者，蓋同小娘子之顯號也，懷春之女，合配於公侯，詠雪之仙，未偶於箕帚，得聞中之秀，有林下之風，唯憂國危，所慮家喪，每喜諸兄筆硯，居然才人，但奉慈母顏容，益彰孝烈，豈料過隙，遽終笄年，先卿鍾愛以忘生，夫人纏念欲沒地，兄訥，誨，讓，，弟詡，謙，贊，諗，銜哀茹恤，行路驚嗟，將叫天而不聞，空泣血以何補，久因沙壤，爰歸帝鄉，從先大夫於九原，與諸祖禰同一域，春草碧色，玄堂清虛，魂之舊遊，今此地，以大中十年五月十八日自揚州啟葬於河南府河南縣平樂鄉北邙山原也，銘曰，蓬宮令人，授天至和，退符陰則，動合陽波，暫化閨閫，不結絲蘿，千秋萬歲兮無日可忘，百年一夢兮有命如何，氣摧靈魄，風淒薤歌，平生永訣，舉族悲多，遙瞻金谷，長鎮銅，
君諱嘉慶，字嘉慶，河南洛陽人也，，龍天孫之右，冥朔騰聲，虎踞遷洛之濱，英雄佐命，蟬聯帝載，弈葉朝端，藉甚天下，可略言也，曾祖澄，周柱國，祖愷，隋大將軍，父順德，唐大將軍，薛國公，贈開府儀同三司，荊州大都督，現食封泗州一千戶，謚曰襄，李廣之世傳雄略，累代將軍，鄧騭之帝出元勳，自家開國，君即將軍第某子也，恬淡為懷，縱容不仕，情懷風月，志浩江湖，薛帶蘿裳，雜門庭之軒蓋，松吟竹，賞池榭之歌鐘，方彈琴酒之好，心憂一代，未盡煙霞之賞，高謝百年，嗚呼哀哉，以長壽元年十月十九日，終於荊州俊儀縣私第，聖曆二年八月二十一日，權殯於合宮縣之平樂鄉，禮也，塋阡尚遠，未遑偃月之封，松賈方新，忽見悲風之處，蘭薰桂馥，尚滿人間，玉質金相，聊旌地下，嗚呼哀哉，乃為銘曰，英靈北地，羽翼國，家傅玉鉉，代報金吾，黃扉交列，紫跋相趨，鳴笳擁傳，甲第當衢，公侯之子，懷瑾握瑜，厭我紱，混彼榮枯，林泉有望，煙霞不孤，琴清嵇室，酒溢黃爐，閒閒坐鳥，悠悠隙駒，跡留運謝，志在年徂，聊期白馬，未撥青烏，柏庭方列，宿草空無，聖曆二年八月廿一日，
景城縣令京兆獨孤公墓誌銘公諱澄，字凝道，其先代居河西，英武冠族，遂以獨孤為號，子孫因氏焉，祖靜，隋任同州刺使，盛德載於萌謠，轉右衛將，茂勳昭於陪，因家京兆，又為長安人也，父達，齊王府庫真，服叢台，冠雄名於武列，長裾菟苑，含絢彩於文場，君以名公子孫，地望隆重，流朱千里，滅沒不追，警練九，徘徊自遠，樹芳蘭以表性，則郁陵雲，佩溫璐而挺奇，則傾游海，釋褐為渝州錄事參軍，巴水三回，訛風載習，銅山九折，詭俗生常，君綱紀人倫，沐皇澤而昭訓，琢磨澆庶，被上德以如仁，既而令攸歸，俄遷滄州景城縣令，化惟先禮，表石篆以敦儒，政本在農，候杏花而勸穡，鎮雅俗以調軫，導素風於列醪，詞令潘河陽，直道密單父，且魯公茂德，雅譽濟於亨鮮，卓相凝規，靡跡騫於佩墨，方將引拜青巢，抗策丹墀，天不遺，哲人斯謝，以龍朔三年六月十日寢疾，薨於毓德坊私第，春秋五十有六，以龍朔三年歲次癸亥七月壬子朔十日辛酉窆於洛州洛陽縣邙山之陽，君器識淹通，風神警莠，蕙洽人聽，德表土流，豈謂一代規模，與長風而永逝，百齡准的，共朝露而俄，是紀玄，庶之不朽，乃為銘曰，河源積石，哲人是載，抗德以貞，守道無悔，風流而洽，渝中俾賴，禮樂東矣，景城攸戴，天道與仁，長享斯秩，神聽匪義，還驚喪質，素柳威紆，丹流委郁，黯黯玄泌，昭昭白日，
大唐故梓州刺史贈使持節都督幽州諸軍事幽州刺史李公墓銘公諱震，字景陽，曹州濟陰人也，本姓徐氏，祖蓋，上柱國，舒國公，父今司空，上柱國，英國公，並川瀆效靈，風雲玄感，有大勳於王室，故賜姓焉，若夫保姓受氏之初，計功稱伐之始，軒丘肇其崇構，若水其清瀾，偃王以仁義承家，克昌厥後，司空以儒雅擊及，大啟高門，公含陰陽之粹精，稟淳和之秀氣，愛自綺紈，見稱聰敏，不以富貴驕人，必以謙虛待物，恂恂雅度，道照周行，翩翩公子，望高簪紱，始因漸陸之資，俄迅凌雲之羽，貞觀九年，以貴游應選，授千牛備身，竦志輸誠，伏勤趨事，雖殊珥貂之任，即號掌壺之職，十七年，選補城門郎，未幾，加朝散大大，仍行先任，太紫崇深，應路嚴密，非唯管之寄，兼禁衛之重，廿三年，以朝散大夫守尚乘奉御，瞻彼帝閒，寓精天駟，步坤儀以下躋，天衢以上馳，噴玉千群，遺風萬隊，展令效駕，威容式敘，右服左驂，和鸞應節，永徽三年，除中大夫，守宗正少卿，皇家子孫隆熾，枝葉繁多，廣揮仁賢，用期敦睦，恭此帝俞，實諧僉議，四年，出為使持節，澤州諸軍事，澤州刺史，晉野分區，唐郊啟邑，境包小藪，人雜華戎，公清靜為政，廉平御物，來晚之哥用切，去思之詠愈深，四知兼慎，一變至道，顯慶二年，轉趙州諸軍事，趙州刺史，全趙都會，邑居隱軫，上躔升畢，卻臨燕薊，龍山鎮其左，浸蕩其胸，是稱形勝，為繁總，公褰帷望境而貪殘解印，下車布政而市獄無冤，雖黃霸之守穎川，細侯之牧並部，比績論功，非可為諭，尋丁內艱解職，公性履淳深，哀毀過禮，每素彼凱風，嬰號靡及，履茲多露，孺慕興哀，永言一德之基，實兼百行之本，龍朔二年，授使持節，梓州諸軍事，梓州刺史，三蜀豐腴，六合交會，指荊門以作固，疏玉宇以開基，將解根，攸資利器，公擇先王之令典，采前修之故實，舉書而約夷獠，杖絳節而正澆訛，怪水無祓，靈關息警，洽至，渝舞相趨，粵以麟德二年三月薨於梓州，春秋四十九，冕旒興悼，追崇有典，乃下詔曰，追遠之義，允屬賢明，節終之典，諒歸勳族，故梓州刺史李震華鼎室，稟訓台庭，體局沉邃，識用昭爽，情無內矯，志弗外矜，亟裁藩政，累著聲績，奄從化往，軫悼良深，官錫哀榮，以慰泉壤，可贈使持節，都督幽易媯檀平燕六州諸軍事，幽州刺史，余如故，賜絹布二百段，米粟二百石，聽隨其母陪葬昭，葬事聽須，並宜官給，仍令京官五品一人檢校葬事，太常考行，謚曰定公，禮也，粵以麟德二年歲次十一月朔葬於陵舊塋，惟公遠膺餘慶，近發英靈，風尚清遠，志懷溫裕，問道聚學，師逸功倍，藝殫經史，博精，明心境於情田，包意匠於文苑，虛雲於樂境，引淡水於黃陂，積梁棟之奇材，懷山川之巨量，以孝悌為冠冕，以名教為舟輿，履信思順，依仁蹈禮，坐不窺堂，言必可復，交好之方，投漆共斷金齊契，分義之重，春蘭與秋菊同芬，士友揖其高風，紳推其遠量，家立締構之勳，身膺塚嫡之重，有三君之令譽，得萬石之門風，歷剌大藩，皆流惠政，謂宜錫之多祉，介以景福，長承溫清之禮，永奉晨昏之歡，而天道無親，庭銷謝玉，神欺福善，掌碎韋珠，遂結摧蘭之悲，殆軫喪朋之痛，舟壑倏遷，春秋非我，悲九泉之永夕，歎萬古之無追，式周玄楚，為銘曰，高陽啟命，徐方得姓，利達，登台貽慶，舄弈多祉，蟬聯無競，龜紐聿興，裳交映，赫矣華胄，載誕通人，名非妄假，德必有鄰，居貞慎獨，處順懷真，淹中擅禮，席上稱珍，孔鯉聞詩，荀龍育德，曰蠱之，惟人之則，令問逾遠，芳猷允塞，既縱圖南，言申智北，松筠表質，桃李成蹊，游心簡策，振彩緗緹，含聲應扣，懷道寧迷，孝友同貫，義烈俱棲，彈冠出仕，時膺利見，剖竹名藩，聿歸良彥，愛景雲燭，仁風以煽，華裔遷心，微盧革面，生浮化遠，道悠運促，孰謂伊人，奄同風燭，閱水急瀾，徂光迅躅，哀纏交臂，痛深埋玉，存歿齊止，勞息徒觀，小年俄逝，大夜終安，山深樹古，隴暗泉寒，名永劭，貞石斯刊，
君諱玄道，字道，會稽山陰人，若夫保姓受氏，冠冕代祿，仁賢繼踵，英才嗣生，蓋史傳詳諸，今可得而略也，曾祖朗，揚州大中正，祖緄，臨水縣正，濱淮舊州，俯勞龐統驥，臨水新邑，更見王喬之鳧，父紀，學總儒墨，才兼文史，助撰唐禮，修封禪儀泣，累遷符璽郎，太子洗馬，為子孟所憚，與士衡齊軫，叔孫以海內儒首，而修禮經，司馬以當代文宗，而陳封禪，總斯眾美，畢在英髦，儔之曩賢，無慚前史，君稟山川之秀氣，嗣祖宗之勳業，起家於潛縣尉，南昌小邑，舊尉神仙，東國遺黎，更勞人傑，既而策名隨堞，陳力從官，御眾以寬，齊人以禮，方將優遊台冕，克復箕裘，豈徒光佐絃歌，見稱州縣而已矣，降年不永，以長安四年終於杭州於潛之官第也，粵以太極元年歲次在子三月庚午朔四日癸酉將遷葬於邙山原禮也，青不相，行臨鞏洛之阡，黃絹題文，敬勒佳城之志，其詞曰，我祖肅肅，肇自於姜，靈源遠，茂緒綿長，代司綸紱，家傳棟樑，載生英彥，邦之令望，允文允武，知柔知剛，貞凌竹柏，潤愈璋，屈斯東箭，尉彼南昌，方圖出納，以構其堂，天乎不吊，殲我貞良，人亡德立，神翳名彰，日黯幽壟，風悲白楊，勒銘泉路，萬古無忘，
唐故太中大夫太常寺丞兼江陵府倉曹張公墓誌銘並序秘書省著作郎錢庭篠撰父朝議大夫虢州長史張慆書姊夫朝議郎秘書丞兼鄧州穰縣令李西華題諱公諱銳，字郯侯，姓張氏，清河人也，派引南陽，光連景宿，儀以縱橫為秦相，禹以經術作帝師，盛烈茂勳，代有人矣，曾祖志，州洛交縣令，祖彥，贈鄧州長史，父舀，朝議大夫，虢州長史，公虢州之長子也，生則秀異，幼而聰敏，雅傳黃石之經，深得臨池之妙，未弱冠入仕，以門蔭宿衛，解褐授右司御率府兵曹，至德中，充四鎮節度隨軍判官知支度事，轉恆王府掾，加朝散大夫，轉光祿丞，賞有功也，屬西蕃未靜，國步猶虞，或從幸關東，或隨軍幕下，尋奉使宣傳聖旨，陷沒賊庭者久之，公辯說縱橫，權謀應變，陳之以禍福，懼之以威嚴，既回，有詔特遷太中大夫蜀王府司馬，嘉其節也，公以恭承睿略，遠仗天威，於我何功，固辭不拜，前後三表方允，乃授今任焉，由是恩制授太夫人長樂縣太君，禮有崇也，以板輿迎侍於江陵，申祿養也，公於從事，清有吏能，勤勞自公，出納惟吝，且夫奉使不屈，忠也，揚名立身，孝也，方期積慶，用以成家，天道何常，降年不永，以寶應二年正月廿五日夭歿於江陵府之官舍，春秋廿有七，以今大曆九年歲次甲寅三月四日癸卯，窆於京兆之鳳棲原，從太君之新塋也，澹澹春雲，垂陰陌樹，冥冥厚夜，獨幽泉，嗟雨散以風搖，空父臨而弟拜，銘曰，後生可畏兮誰與為徒，張氏之子兮其庶幾乎，苗而不秀兮有矣夫，庭折芳蘭兮掌碎珠，太君塋旁兮左愛子，千秋萬歲兮魂不孤，
唐故處士河東裴府君夫人祖氏墓誌銘並序夫人姓祖氏，其先范陽人也，唐司農少卿孝基之季孫，渠州司馬義臣之少女，秘書郎流謙之次妹，處士河東裴府君之嫡妻，府君諱，以才行見稱，為太常卿梁載言表薦，有就徵，遁逃不起者，夫人自殷王祖乙之後，於今二千載，賢才間出，史不絕書，即納，約，君彥之類是也，以儒素詞華為家聲，以儼恪淵默為志意，以孝敬恭謹事上，以柔順慈惠撫下，嗚呼，有如是者，不享其壽，明神欺之矣，以天寶七載四月十日疾疹，不作年，北首於洛陽縣利仁里之私第，春秋七十有五，即以其載十月廿三日殯於河南府河南縣平樂鄉杜郭村之西北原禮也，嗣子濟以為至敬無文，直書其事，庶夫來者知我不誣，銘曰，洛水之北，邙山之陽，孤墳巋巍，外野蒼茫，卒為泉壤，安用如堂，幽明異處，母子殊方，猶聞鶴唳，還應痛傷，
大唐故府君墓誌銘並序於漢魏，顯仕於天人，拖玉飛纓，鼎食躍馬，與時不之，於以系今，曾祖鎮，齊沈州刺史，隨車行雨，添筆海之波瀾，逐扇仁風，振詞林而擊響，祖環，周亳州功曹參軍，參嵇之職，獨秀於時，倚袁宏之才，孤標於代，父外憐，驃騎將軍，江王府掾，星垂上將，耀芒氣於秋輝，勢胄高門，懿文華於宋郟既而國家列盤石，梁園，府君諱志約，字志約，洛陽人也，以食舊德，選人倫，擢任淮王府執仗乘，上柱國，危冠而出，聳劍而趨，侍樂雄風，對朝雲之障日，歡追永夜，預飛蓋於西園，隱隱轟轟，騖美於鬥雞之道，喧喧弈弈，宛轉金埒之常將以物極恐盈，靜居不仕，每至春含紅樹，盤宴衍於台，秋照淥波，蕩歡娛於園院，不意災生二豎，夢兆兩楹，歎梁木而雲頹，何馨蘭而已萃，春秋以神龍元年十一月廿八日遘疾，卒於私第，夫人武氏，雅亮幽閒，範圍內則，四德既備，聞鵲巢之賦詩，六禮是儀，知關雎之嘉偶，仁義令淑，邕穆協和，滿堂多威儼之容，居家有制度之美，鄉黨愛敬，親賓具瞻，何期月落西山，雲消南國，春秋以延和元年八月廿四日亡於寢堂，嗣子希質等，望昊天而泣血，思陟岵以摧殘，罔極之感既深，劬勞之報逾切，以開元十一年二月十三日合葬於洛陽城東北清風鄉，禮也，俾乎孝悌之至，以鐫於銘，乃為詞曰，，漢亦極寵，聲名冠代，文物昭聳，其一，郭之信，嵇之才，御，朱邸，其二，門胄時雍，職榮府仗，夜宴文，朝隨武帳，
唐故郢州參軍事胡府君墓誌銘並序公諱寶，字令珍，安定臨安涇人也，建邦命士，爵列周庭，匡世佐時，名超晉魏，固亦五陵高邁，三河逸群，祖永，隋東萊，雁門二郡太守，父質，燕州司戶，唐北澧州司法參軍事，並器宇宏深，風神穎秀，雖門非兩觀，而名動紳，君稟氣愛敬，友於自然，習禮開聞詩，言行可紀，至於弱冠，任國學生，議允治方，識通時務，故得恩同四友，名播兩宮，必能虛左降德，分庭抗禮，懸河洞瀉，明鏡不疲，譬走獸之歸麟，若群鳥之趨鳳，懷音飽德，虛至實返，以貞觀十九年詔授登仕郎行郢州參軍，在官廉謹，片言折獄，綏強撫弱，嘉猷遠振，豈期積善無驗，德徒言，以廿二年卒於京，春秋卅有五，粵以廿二年歲次戊申十二月丁未朔，廿四日庚午，窆於河南縣邙山之陽，君長女胤師，即苑將軍之外孫也，痛庭訓而靡聞，傷桑梓之無及，但氣序相推，陵壑非固，乃雕金石，幸遺不朽，以為銘曰，鎮地郁盤，基隆峻極，重華之胤，文昌列職，三輔傳芳，九思自敕，神州盛府，資我贊翼，誕生仁哲，研核今古，英才廊廟，超軼儕伍，忽沉幽壤，庭乖鐘鼓，塵飛服馬，掩茲泉戶，
唐故隴西郡夫人墓誌銘並序前試左武衛兵曹參軍杜行修撰夫人李姓也，年六十一，以大中五年七月十八日終於尚賢里，冬有十月二十三日，合祔於北邙原，嗚呼哀哉，夫人自胎發及嫁為人婦，未嘗瞬息不為歌舞娛，然於祗祀，事勤璽職，乃天姓也，故在婦道可以為女，適於河清丞曲公元縝，先夫人十載而終，蓬首面垢，台不施鏡，內外咸以其節難裂，丈夫不如，時塗別氏幼女各聘於人咸得安，所以撫養之恩，善為人母，則必不能時其饑飽與疾健，故夫人亦自四子而家事宜有歸，遂從長子巹焉，事上以順，憐小以慈，閨門之風，凜然可尚，會以幼子將赴許昌，夫人之體因漸羸矣，遂求良醫商量方名，必冀與疾驗，不幸大數非及人力能免也，嗚呼哀哉，夫神氣所感，則為賢哲，夫人之聰惠亦不偶也，大父諱通，有大功也於德宗皇帝時，迄於今，子延馨香不散，士君子論名臣莫不多耳，終壽州刺史，上柱國，晉昌郡王贈尚書，使得姓綿歷，因而不朽焉，奠子思晦等，朝哭夕踴，動行路人，而家有理命，亦俱畢喪，見夫人之遺愛也，以此遺之命，合祔於北邙原，龜筮之協禮也，銘曰，白日沓沓兮九泉沉沉，死生頓隔兮形影莫尋，空存素瑟，永絕清音，月吊空帷，風驚四林，吾之結恨，千秋萬歲兮，白楊森森，大中五年辛未歲九月戊戌朔二日辛未，鄉貢學究曲璘書，延，
唐故太子洗馬博陵崔府君墓誌銘並序承務郎試蜀王府參軍成表微撰士有遊藝據德，斧藻言行，不形喜慍，不誤是非者，則聞之於府君焉，府君諱載字載，其先齊太公之後，食菜於崔，而因氏焉，洪源茂根，世有名士，至於貂蟬映時，金紫弈代，竹泉繁盛，不復書矣，王父謙，皇易州，修政府折衝，列考季，試恆王府司馬，府君則司馬之第二子也，伯仲五人，皆美須鬣，麗容貌，各身長六尺二寸，俱懷文武之用，郁為豪盛之家，長曰戩，隴州陽縣尉，令弟共，長武城使兼御史大夫，令弟晟，文林郎太子通事舍人，令弟成，大理寺主簿，府君植性廉潔，執心沖和，遷善罔遺，見惡必正，豈謂德優齡促，奄隨尺波，享年五十有九，以元和十四年五月廿三日遘疾，終於幽州薊縣招聖里之私第也，夫人彭城劉氏，薨薨容，悄悄閨壺，齋潔喪事，敬逾古昔，有子五人，男二人，女三人，長曰公聿，試左武衛兵曹參軍，侍疾有黃香之譽，居喪繼柴也之哀，次曰公淑，善諷詩禮，名美我郎，昆弟等皆善居喪，絕漿茹荼，泣血羸瘵，鄰里哀之也，女子等皆以孩提，生知孺慕，可哀也哉，粵以其年十一月十六日窆於幽州幽都縣保大鄉杜村北一里之原，祔於先塋禮也，表微嘗接府君之餘論，沐府君之清風，學淺詞荒，敘事有闕，緘之心府，有愧幽默，銘曰，保大之鄉，桑乾之湄，泉扃長夜，潛翳英姿，逝於中齡，孰不淒其，崔氏之先，世有英賢，既盛簪筆，亦耀貂蟬，太公之封，千古昭然，孀妻茹荼，令子泣血，鄴無相舂，親有嗚噎，志諸貞石，用旌賢哲，
大周故潞州府君墓誌銘並序蓋聞洛浦潛輝，存斗之氣，零珠未剖，之光，必如異物休徵，發陰陽而祥化，長淮南寫，嗚北浪之郊，贊躍，澄波而凝粹，君諱堯，字志剛，徐州太山人也，宣以避地區，遂即居上黨，因茲土壤，玉樹榮於本枝，顧南畢於玉波，望北辰而發發，漢景帝徵為丞相，又授太中大夫，封上黨君屯留侯，曾祖顥，品量四海，用為司徒公，祖哲，封建節尉，父剛，皇朝奉制授泗，淄等五州縣令司馬，以忽之際，幽明遂，寤寐之間，彌流遘疾，梁木斯壞，哲人其，春秋九十有一，以天授二年春三月卒於館舍，俄奠兩楹，奄然長往，即以其年歲次辛卯十月戊戌朔卅日丁卯合葬於村北圍內二里平原禮也，夫人申屠氏，代州雁門人也，疑星上月，言女之來，六行聿，四德兼備，但以窀穸厚夜，移窆泉扃，占卜全宮，無過此勝，又恐山谷遷改，丹青磨滅，勒文此石，永固不朽，其詞曰，大德星往，小年何速，始悲列鶴，終棲就木，白日上懸，玄烏下卜，朝辭舊館，暮依窮麓，自黃有死，人誰不終，鎮莊貽闕，載德傳風，梁山或朽，滄海時空，殲我良仕，簫琴悲風，
大唐故宣義郎行刑州柏仁縣丞太原郭君墓誌銘並序，鄉貢進士孫沈尤撰君諱承亨，字渙，太原榆次人也，高祖定州刺史梟城侯，食邑三百戶，有鄴有賜田宅，因為相州臨漳其人焉，曾祖齊定州州主簿襲爵梟城侯，祖應制舉，授絳州大平縣丞，烈考直修文館學士，通事舍人裏行，出為遐丘，束城，高邑三縣丞，潘岳辭榮，卒坐河陽之令，桓譚貶職，遂守六安之丞，君即高邑之元子也，千丈喬松，吟清風而動翠，萬尋孤嶠，照初日以舒光，制舉賢良，授袞州金鄉主簿，又制舉奇才，授邢州柏仁縣丞，君才高位卑，未嘗得志，琴書悅性，仰宣父之餘蹤，風月流，挹許恂之遺詠，開元十年歲在閹茂七月十六日，終於河南府道光里，春秋六十有七，嗚呼，陰堂永歎，伯堅將刀筆俱埋，私室一空，歐默與明珠同逝，粵以其年八月庚子朔三日壬寅，權殯於洛陽縣東北十里平陰鄉之原禮也，恐書生跡滅，無標袁氏之墳，泣鳥形銷，何表家之墓，其詞曰，孟恩無胤兮束哲悲，林宗有道兮蔡雍詞，嗚呼郭君逝矣，同二賢乎痛之，洛水北兮邙山東，西有兮灼龜筮兮宅茲兆，哀哀孤女兮悲蒼穹，
唐故興元府南鄭縣丞扶風馬府君墓誌銘並序鄉貢進士蕭鼎纂夫德足以潤身，材足以利物，是宜享大祿壽而膺乎時用，於戲，我公居直不回，凜性沖和，此所謂具有材德者也，豈天弗能全福於善人乎，茲所以起多恨於親朋也，公諱攸，字化居，曾祖燧，唐司徒兼侍中北平郡王，贈太師，謚莊武公，祖暢，皇銀青光祿大夫右金吾將軍西平郡王，贈太子少傅，父繼祖，皇朝議大夫，殿中少監扶風縣開國男食邑三百戶，公年十二，釋褐參岳王府軍事，再任總監丞，二居散曹，不足以舒其器用，後任河南府鞏縣丞，勤乎厥署，勞必在公，果為尹長盧公貞之知，會河南尉洛陽尉闕，是委公假之，兼領戎務，明以燭奸，區區而赴於知也，復任南鄭縣，亦辨厥曹，又梁帥鄭公涯以公在京洛馳吏政，亦委以戎曹，凶人斂手，猾吏脅肩，時梁之屬郡也，屢有冤獄，皆公之覆鞫，利必抉其摳，智必賾其細，皆積歲之滯者，一日而盡其狀，秩罷不克歸，乃寓居於府城，公好讀書，無不該覽，善攻詩，頗有古人風調，而深居守淡，脫去人事，如是者五歲矣，而又梁之屬縣闕宰，梁之士庶咸曰，非公不可理，果有公牒來簡，公牢讓不及，乃領其邑事，始末四旬，遘疾復歸私第，得二日而終，即大中八年正月廿八日也，公年年，有子一人曰橈，少好學，已能卓然自持，豈不為慶嗣乎，有女一人未笄，而已知柔克之道也，以大中十一年二月廿二日葬於河南府鞏縣孝義鄉北訾村東原禮也，銘曰，於戲馬公，敏默居中，實以道而自守，奚斯秩而遽終，有德而壽不永，有材而位不隆，俾賢人君子，起恨無窮，
唐故盧龍節度衙前兵馬使兼知船坊事銀青光祿大夫檢校太子賓客兼監察御史上柱國隴西董府君墓誌銘並序節度要籍前攝幽州良鄉縣尉宣德郎試太常寺協律郎許勝撰節度驅使官賈景實書篆公諱唐之，字慶長，檀州人也，其先鬻融之後，居於廖國，故曰廖叔安，裔孫曰董父，其實好龍，仕於虞，而帝舜嘉之，賜姓曰董，洎周受氏，命疏封於隴西，奕葉彌繁，文武不墜，孫謀燕翼，歷代顯揚，書法不隱而仲尼嘉歎，強項非屈而旌能，君異以千斛賑負，秀真以三余勵學，步廣興歎，白社傳名，以基兆示人，以肥遁見志，風猷世，今古垂萼，曾祖諱傑，字超時，定州節度衙前將，試雲麾將軍，祖諱彥，字才英，檀州營田將，試武騎尉，烈考諱，字弘潤，不仕，性好雲水，不顧場苗，考盤幽，聊以卒歲，燕代儒流，目之曰處士，公即處士之第十一子也，公幼挺岐嶷，長有不羈之度，神彩恬然，風姿爽拔，思深慮遠，志肅氣和，弘往納來，襟靈開朗，清曠然，渙若冰釋，事無遲留，卷舒得宜，不以利傷義，語默之指，隨風乘流，安時處順，游乃有方，采蘭以奉晨羞而行成於內，若鼓鍾於庭而聲聞於外，血胤篤睦，閨門晏如，雖有葭莩之戚，不以疏間親，而親益著，誨誘不倦，至乎童稚僕馭，皆知禮讓，風雨如晦而不爽昧旦，慮出機先，蹈乎無過之地，交而不黷，無怍金蘭之誠，方圓任器，激濁揚清，杖順果斷，不苟免於危疑，惻隱庶幾，懸於險棘，契誠幽昧，退無後言，得善即拳拳服膺，雅志日新，孜孜不怠，善者嘉而譽之，不者則矜而拊之，鄉黨之間，恂恂如也，里有疑議，皆造門而質之，隨類損益，各得其宜，愉愉然虛往而實歸，皆曰，我里之顏閔，我賓友之領袖，語以在三之格，言不仕而無義，公曰，時有否泰，命有窮通，育德於時，不急急於進取，韜聲晦跡，畏出處非宜果，命與時俱，俄臻際會，拔自淹滯，致乎青雲，問之機宜，果愜師錫，委以劇務，參之貨財，觀其廉隅，雖處脂膏，終無濡縷，飲冰固節，匪席為心，凌寒而霜霰不，處匣而精光發外，端木廢居，弘羊心術，乘時射利，日就月將，校乃簿書，課居其最，我公嘉其勤勞於邦家，有徇公滅私之旨，下議其效，敦獎乃功，洎大中七年，表受兼監察御史，疇其茂功也，無何，公議以運漕殷繁，供輸務切，舳鱸往返萬斛者千艘，精選良能，非公莫可，至八年，拜盧龍節度兵馬使，內衙親事，兼船坊使，提綱振領，削去繁苛，利於公家，便於沿岸，校其程課，功倍昔年，贍於榜人，牢盆絕於潤屋，其委輸，敖庾流衍，循名責實，無忝於干蠱，僉議勤，逾益謙，委遇日隆，夕惕彌歷，長途未聘，白日將低，歡恨彌留，君親是戀，嗚呼，以大中十二年十二月五日啟手足於遼西坊之私第，終於位，享齡五十五，十三年己卯歲三月丁巳廿九日乙酉歸窆於幽州薊縣之東崗燕台鄉新塋，禮也，夫人太原王氏，幽州內衙虞侯，試雲麾將軍少舉之長女也，蘭儀雅素，玉潔柔明，敬順積中，端詳燭外，懿椒聊繁衍，茂實宜家，夫人育子二男一女，孟節度驅使官，前攝檀州威武軍騎曹參軍，宣德郎，試太常寺奉禮郎叔陵，仲叔通，未仕，邦之造士，頻歷名場，射鵠未遑，爰從板署，無忝青紫，豈比金，女適守幽州大都督府參軍，賞緋魚袋張全納，即我幽州盧龍兩連率之猶子也，公之母弟唐清嘉遁丘園，優遊不仕，實里之通介也，叔陵等苴麻隕血，罔極纏懷，先遠茲辰，送終禮備，刊斯貞琰，式表音塵，銘曰，佳城峨峨對阡陌，泉門悄悄沉精魄，古往今來長寂然，幽壟淒涼蔭松柏，
唐故河陽軍節度衙前將朝散大夫試殿中監樂府君墓誌銘並敘前試太常寺奉禮郎史元益撰公諱昇進，南陽郡人也，少而承訓，長有令聞，立性政直，藝能推許，志期霄漢，名不稱知，軍府惜能，常之保護，高曾大父，名著當時，累有官勳，以具諱載先君之銘志矣，故略而不書，公代職英武，家素忠良，規矩有聞，不經禮，始終若一，常濟沉淪，或脫衣輟食以待南北之士，年才逾立，蒞事轅門，忠勤奉公，用赴誠信，時貞元中，河陽節度祁連王干其絕倫，倚惟厚行，特補署同十將試太常卿，公以守職謙讓，裨補竭忠，至元和五年，僕射孟公改遷衙前將，朝散大夫，試殿中監，委其心腹，實賴爪牙，及隨任昭義軍，轉見精勤苦節而無退焉，後節度追赴闕庭，公罷府職，南歸花邑，未逾累月間，元和六年孟秋初旬，大夫烏公聽三城之眾，佇軍談之美，遂請一見，依見職舊，芳名振邁，佈於千萬人口，終不見分毫乖於公體，人之德行，乃至於斯，在家在邦，必聞其政，破妖平寇，功告數通，訓子純深，皆遺誠敬，朋流迥望，將立後期，何忽染疾不瘳，雲雁垂翅，上天不，逝水泉冥，壬申歲春正月六日，終於河陽之私第也，春秋五十有一，公夫人達孚氏，河南人也，承家紀德，五禮備身，惠遍親親，恩施和睦，常遵曹氏，修女誡之儀，訓習兒孫，保孟姜之德，婦孫滿室，甘旨日奉，實為人先，光景奈流，旋疾而至，萬藥無效，百齡何來，時寶歷二年春二月一日，終於河陽之私第感化里，年六十有四，三子泣血，上啟蒼蒼，號天幾絕，叩地奚訴，嗣子少真，次少晟，次少弘，為孝為禮，哀慟人人，克恭克和，選筮良日，卜丁未歲夏四月九日合祔於河陽北原鹽坎之禮也，嗚呼，雙車既駕，薤露歌悲，往來遲遲，鄰里哀淚，公之長子少真，謙謙禮度，雅範風時，朋友結交，古之握發吐餐，誠不為志士，余忝承眷分，佇聽於將來，述公之令聞，直書其往事，勒在金石，為銘志於墓矣，所冀神明不昧，慮山原將改，故為之銘，詞曰，昭昭氣宇，播於三城，道藝推洋，如天有星，好文有武，當時之英，累任軍職，無不欽名，玉葉是凋，魂歸泉冥，惟公夫人，淑慎其美，令德有聞，傳於閭里，桃李陰成，哀哉已矣，日月流芳，俄來逝水，夜台寂寞，悲風時起，千年萬年，銘之此地，
唐故左領軍衛翊南高府君墓誌銘並敘君諱屯，宇貞簡，渤海人也，肇伊石耳，纘於非罷，食邑承家，因封命氏，曾祖貴，前齊驃騎大將軍，祖仁，唐秦府車騎大將軍，父休，周朝授上柱國，勳華代襲，聲問雄振，烈烈王父，於赫其光，君神清氣逸，恭肅能順，倜儻之操，明從見欽，初因門資，宿衛宮禁，後以時望，擢為司市，亦猶梅公，隱跡闈肆，質劑無訟，商買駢聚，嗚呼，何材茂兮運促，朝遘厲而夕亡，享年五十六，終於私第，鄭喬有歡，已聞棟折襄傾，管輅所嗟，不見女嫁男娶，蕩蕩上帝，曷如是耶，前夫人扶風馬氏，桃李春敷，佛理，落玄門，精掬微言，學通奧義，見止當州，開，謝四目幼，才條竹馬之年，虎班始分，必有成鱗之，五娘，自幼如花，裙裾繼室，才余總角，便歸王氏之，乾寧元年歲次甲寅十一月己未朔十二日庚午，遷葬於先塋，禮也，龍棺柳，馬松塋，下吊鶴於煙間，悼哀風於木，陵移谷換，代變時遷，刊石留名，用彰無朽，其銘曰，欲彰令范，復履方輿，忠，不逾，黃泉先墜，萬事皆虛，傷嗟夫人，身歿名，，長埋千古，欲間蒼蒼，何時再睹，良忽，蘭，莘堂一別，萬載永扃，圓箋此石，用，
唐故琅耶郡符氏志銘並序書客鄉貢明經韓知進撰夫玄化初辟，包含萬象，周公立喪服之儀，文制大葬之禮，孝行之終，遷厝是矣，符氏者，顓頊之後裔，因燕君而立本貫雲州雲中縣人也，曾祖考進昌，授大同軍軍十將，早習弓裘，幼從軍旅，效千征於塞上，處眾溫和，展百戰於砂場，義標忠勇，傾因寇戎侵境，大舉戈鋌，安難封疆，歿於是日，婚彭城郡劉氏夫人，閨儀肅著，令淑天然，早備三從，名彰四德，去乾寧四年，時疾傾喪，壽年八十七，嗣子四人，長曰少端，量同江海，志比丘山，忽降溫災，卒於本貫，壽年卅一，婚高陽郡耿氏，不幸奄歸泉路，嗣子二人，長曰元審，授忻州隨使軍將，文武雙美，重義疏財，道合規方，每施干略，婚太原郡溫氏，夭亡，又婚清河郡張氏，嗣子四人，並皆幼小，長曰︵兒，小︵，皈皈，潤潤，次曰元立，性懷良善，禮義安身，婚范陽盧氏，嗣子一人，則，次曰少知信行為本，雅合仁風，因降溫疾，卒於本貫，婚清河郡路氏，次曰少德，閒居處靜，政直治家，婚南陽郡張氏，嗣子一人，元贄，未婚，次曰少，普施孝悌，恭謹無偏，婚內黃郡呼延氏，嗣子四人，長曰元寶，婚清河郡張氏，次曰兜皈，鄉，定郎，嗣孝少等幼逢罹憫，長在遍慈，供甘旨之無虧，敬發之有則，孔懷相重，匪失雁行之蹤，幼侄同飧，每著推梨之義，時光化三年歲次庚申十一月十八日於馬邑縣城西南八里特置新塋，遷厝畢矣，日月尚有盈昃，山河豈免改移，鐫石為銘，記斯前跡，乃為詞曰，朗朗青天月，忙忙紫塞雲，永奄幽戶，長閉夜台人，玉免東流急，金烏西照頻，朔風常凜凜，吹化頭塵，再序孝感，荒田，墳安雁繞，萬年千年，殘志，
大周故新城郡樊太君墓誌銘並序夫人姓樊，南陽新城人也，自保姓受氏，析系分宗，宏既為其光祿，梵有登其郎位，仲尼誕聖，須為弟子之風，漢祖興王，噲有忠臣之節，家聲祖德，可略言焉，大祖盛，隋建節尉，祖韜，唐夏州統萬監，考惠，唐任江州潯陽縣令，並英靈間發，操行高標，家開鐘鼎之榮，人有鸞之選，夫人地承軒冕，德秀閨房，柔順發於天機，詩禮成於學性，貞儀獨步，忽謂神仙，明艷相輝，即侔霞月，屬標梅有序，李逢時，年逮初笄，適於許氏，夫人以志凌冰雪，望重芝蘭，保山澤而習詩書，契松蘿而奉箕掃，自天授二年二月十三日敕授新城郡太君，嗟乎，神道難知，生涯易往，昔年歌扇，頓起秋風，今日妝台，空懸夜月，春秋六十有七，以天授二年寢疾，三月廿六日卒於洛陽城東積閨里第，粵以天授二年七月十六日窆於合宮縣北邙山之禮也，嗚呼哀哉，嗣子玄琮，朝散大夫行右千牛衛長史，悲深蒼昊，痛結玄廬，有節性在於誠哀，行喪期於祭禮，庶傳千載，敬銘云，有女如玉，出其南陽，必宋之子，必齊之姜，郁為蘭菊，皎若冰霜，養德安志，含芬吐芳，君子好仇，女儀成匹，既穆齊體，將欽異室，義協松蘿，道府膠漆，以茲淑問，加其榮秩，小年忽盡，大暮俄歸，神道難測，生涯有違，泉扃日閉，丘魂飛，琴瑟方絕，閨庭路稀，玄武之前，青龍之側，林薄無澗，天雲寡色，月思風哀，春生望極，北邙之上，空餘荊棘，
大唐故汴州尉氏縣尉楊府君夫人河南源氏墓誌銘並序夫人諱內則，河南人也，其先出自有魏，聖武之胤，元勳茂德，備乎往牒，曾祖，皇朝度支侍郎，祖行莊，皇朝兵部員外郎，並峻極降靈，濫觴誕秀，巖廊任重，列宿望高，道冠一時，慶傳萬代，父杲，皇朝隨州刺史，道炳中和，德昭元吉，家積忠孝之業，世傳清白之名，韞荊山之玉，不耀連都，握隨侯之珠，不暗投物，若夫丘牆重仞，詞峰削成，非俗士所窺越矣，夫人即隨州府君元女也，稟性孝惠，殖志柔素，城隅作準，翹楚見欽，年未笄，適弘農楊君，君諱，知名之士也，累遷至尉氏縣尉，子虛雖賦，空懷長卿之風，州縣徒勞，終傷敬叔之歎，夫人暨所天既殞，至德彌著，緘幽芳於匪石，挺桂色於霜秋，且夫怡色膝下，則葛覃之孝也，魴宋雙美，桃夭之德也，義方垂訓，曾師之貞也，包含文質，曹婦之道也，非夫坤祗降靈，兌方表異，曷能生我淑人昔哉，而積善無徵，樂山徒語，享年六十有七，以開元廿九年五月四日終於尊賢里之私第，嗚呼哀哉，繁霜夏零，蕭艾俱殞，有女適崔氏，棘心見撫，哀覬風之不追，嗣子宏，恩深如母，懷報德而靡及，夫人遺命薄葬，願陪考妣之塋域，不忘本也，即以其月廿三日歸葬邙山禮也，余痛天倫之終鮮，哀梁木之遽摧，敢圖遺芳，紀之泉壤，其銘曰，猗歟夫人，泉潔蘭芳，德運促，仁重道長，行發為矩，言出成章，奄歸大夜，乘雲帝鄉，哀哀女蘿，覃蔓靡，冀因處順，達於至樂，
唐茅山燕洞宮大洞煉師彭城劉氏墓誌銘並序煉師道名致柔，臨淮郡人也，不知其氏族所興，和順在中，光英發外，婉妮有度，柔明好仁，中年於茅山燕洞宮傳上清法，悅詩書之義理，造次不渝，寶老氏之慈儉，珍華不御，言行無玷，淑慎其身，四十一年於茲矣，余三冊正司，五秉旄鉞，戟在戶，輅車及門，出入寵光，無不盡見，艱難危苦，亦已備嘗，幼女乘龍，一男應宿，人世之美，無所缺焉，修短之間，奚足為恨，屬久嬰沉痼，彌曠六年，以余南遷，不忍言別，綿歷萬里，寒暑再期，輿嶠拖舟，無名醫上藥可以盡年，無香稻嘉蔬可以充膳，毒暑晝爍，瘴氣夜侵，才及三時，遂至危亟，以己巳歲八月二十一日終於海南旅舍，享年六十有二，嗚呼哀哉，有子三人，有女二人，聰敏早成，零落過半，中子前尚書比部郎渾，獨侍板輿，常居我後，自母委頓，夙夜焦勞，衣不解帶，言發流涕，其執喪也，加於人一等，可以知慈訓孝思之所至也，幼子爆，鉅，同感顧復之恩，難申欲報之德，朝夕孺慕，余心所哀，以某年某月某日返葬於洛陽榆林近二男一女之墓，余性直盜憎，位高寇至，道不能枉，世所不容，愧負淑人，為余傷壽，瞑目何報，寄懷斯文，銘曰，清泉源，秀木孤根，惟子素行，不生朱門，操比松桂，粹如瑤琨，不扶自直，不琢自溫，七子均養，人靡間言，百口無怨，加之以恩，生我三子，態羆慶蕃，育我二女，素絢是敦，既畢婚嫁，亦已抱孫，念子之德，眾姜莫援，誕於高族，可法後昆，昔我降秩，退居林園，平泉秋日，坐待朝暾，西嶺高眺，南榮負暄，自茲而往，惆悵山樊，巖銷寒桂，澗歇芳蓀，捨我而去，傷心詎論，天地南極，誰與招魂，芒山北阜，將高原，空留片石，千古常存，第四男記大中戊辰歲冬十一月，獲罪竄於蒙州立山縣，支離顧復，念切蓼莪，欲報之恩，昊天罔極，己巳歲冬十月十六日貶所奄承凶訃，茹毒迷僕，豈復念生，匍匐詣桂管廉察使張鷺請解官奔訃，竟為抑塞，荏苒經時，罪逆畔深，仍鍾酷罰，呼天不聞，叩心無益，抱痛負冤，塊然骨立，陰陽致寇，棣萼盡凋，藐爾殘生寄命頃刻，殆及再期，乃蒙恩宥，命燁奉帷常還祔先兆，爆輿曳就途，飲泣前進，壬申歲春三月，扶護帷裳，陪先公旌發崖州，崎嶇川陸，備嘗險艱，首涉三時，途經萬里，其年十月方達洛陽，十二月癸酉遷祔，禮也，嗚呼天乎，燁迫於譴逐，不能終養，劬勞莫報，巨痛終天，有生至哀，瞑目已矣，先衛公自製志文，燁詳記日月，編子於後，蓋審於行事，不敢誣也，謹言，
維大唐顯慶元年歲次庚辰四月乙亥朔八月日甲寅，交河縣人任相住也，春秋七十有五卒，惟翁少稟生知，早標令聞，儀形外朗，若璧日之照重，心鏡內融，類冰台之函積雪，洎乎捧雉詞驚，之文，靈台與秋月齊明，神鑒共清風競遠，既而魂馳西景，魄鶩東流，名與風騰，巢駒難駐，永共所天相離，棄生平耳，聞者喪其心目，睹者摧其骨，嗚呼哀哉，乃為銘曰，墜靈泉壤，埋德方巖，茂木摧折，哲士斯掩，永游罕徹，還日未占，灰形散滅，膠膝難黏，嗚呼哀哉，後代，
唐故朝散大夫守潤州長史賜紫金魚袋隴西董公墓銘並序季弟鄉貢進士交撰寶歷元年正月乙丑，隴西董氏子復自金陵護先君長史公柩歸京師，越月景申兆告吉，與季父交奉長史祔先塋，禮也，長史諱岌，字不危，皇朝將作丞贈將作少監欽之孫，蘇州長史楹之元子，咸德尊位閒，不耀於時，長史明敏博識，好讀書，業左氏春秋何論，一一窮聖人奧旨，貞元中，以天屬拜懷州長史，自懷改潤州司馬，繇司馬遷長史，長史常慕子產行事，得寬猛道，民愛吏恐，不浹歲而政成於潤，時潤將王國清作亂曾吳，人將掠州庫，州吏框怯四散，逃墉竄竇，各奔其屬，獨長史神貌不擾，叱於吏曰，彼狂賊也，不訖日當誅，胡若之耶，命左右闔州扉，設御，果如長史言，卒完其庫，時廉察使亦嘉之，竟不為萬奏，豈非命耶，長史秦人，為澤國氣所中成疾，長慶四年四月十八日，終潤州廨宅，潤人罷嬉，相吊於路，男曰復，曰隨，曰泰，皆受嚴教，連於成立，號慕旦夕，將以揚先人之美，故授筆於交，交哀病逾時，詞不能文，但直語其事也，銘曰，嗚呼，生有慈仁，睦乎宗親，歿有追思兮哀於路人，官不崇兮命胡其屯，秩不終兮引歸秦，金陵之吏號哭望江濱，嗚呼，之仁，公之仁，
唐故左千牛衛長史渤海高公合祔墓誌銘並序鄉貢進士李說復撰並書維元和八年冬十一月九日戊午，左千牛衛長史高氏捐館舍於慈州立義里第，春秋四百四十五甲子，巷之居人，輟舂相吊，越三日庚申，殯於阼階，明月景申，葬我公於昭義縣臨水鄉之西原，近先君塋，順我公之孝心，禮也，公諱承金，字承金，渤海人也，齊文宣帝都鄴，子孫食邑於臨水，遂徙家焉，周衰，齊王夏盟，高子實為宗卿，元氏擾天命，文宣爰革魏正，霸王之後，宜乎其盛，父祥，克勤，不墜清修，養丘園之和，以高尚為事，笑子張之干祿，鄙寧戚之飯牛，好爵莫得而糜焉，故天鐘美於我公，公幼而孫弟，長而貞固，以刀筆為吏，文而無害，攻書劍之術，謀而有成，郡以聞，拜朝散郎左衛兵曹，遷左千牛衛長史，以貴為憂，告歸中歲，嘉止足之分，養老上庠，清以齊其心，蔬食以樂其道，故降年有永，德音無瑕，夫人武功蘇氏，賢明淑慎，君子好仇，窈窕幽閒，大邦之媛，先公六年而歿，至是祔焉，有子懷彬，蘭州廣武府果毅，拊心泣血，喪致其哀，追養繼孝，葬子以禮，懼岸谷將化，咨說復為銘，詞曰，石鼓聳兮銅台平，漳河曲兮滏水清，高標丘九原上，千秋萬歲識佳城，
唐故萬夫人墓誌銘並序夫人諱蘭，即黃帝之苗胤也，譬彼海珠，所在為寶，夫人資靈以化，賦善而生，儀彩閒華，風神朗潤，作閨於彤管，規婦順於母儀，遺義二門，緝頤兩族，加以歸依覺寶，記好玄宗，匠宜蘊德敷賢，用表將來之譽，包仁紀望，庶飄盛跡之光，豈謂遘疾彌留，沉阿二豎，不戡樹美，遄委梁工，粵以顯慶五年十月十八日歿於私第，春秋卅有八，其年十月卅日，殯於河洛之，恐年代推延，勒茲璇石，深谷為岸，海變桑田，刊此奇功，庶期不朽云爾，龍門之箭，遠譽標映，昆嶺之琛，舊聞嘉慶，風翠旄，人哀石竟，深隴藏煙，平郊淒競，族有異聞，名流歿後，空峻丹墳，嘉音徒奏，佳城一奄，余芳無陋，奄爾無常，嬰落沉疚，大唐故洛州賈公得政碑，
沙彌尼清真塔銘並序大安國寺沙門季良撰兼書勤策尼者，扶風馬公左武衛中侯順之季女，大招福寺郯法師之猶子子也，幼而聰慧，性善管弦，耳所一聞，心便默記，仁賢溫克，尤重釋門，父母違而嫁之，遂適隴西李氏，宿衛榮之貴妻，自入夫門，便為孝婦，雖居俗禮，常樂真乘，每持金剛經，無間於日，迨十許稔，不意染綿羸之疾，藥物不救，委臥匡床，由是心，捨俗從道，契宿願，
大唐故左驍衛大將軍幽州都督琅琊公墓誌君諱秀，字進達，其先隴西人，因官而遷，今為濮陽之雷澤人也，朱宣御歷，通爽氣於金方，黃虞啟運，著薰風於漁澤，是以上地為儒，缺流聲於七雄之代，陳倉有守，邯發譽於三分之時，自茲厥後，冠冕逾劭，旋詳令跡，錮藹芳縑，祖定，魏韓州刺史，上柱國，平原縣公，德被宣條，榮高苴土，祖雙，齊鎮東將軍，淮北太守，寄隆禦侮，政成河潤，父漢，清漳令，時雉馴雛，夜漁沉小，君發祥河之祉，藹惟岳之靈，弱而環異，長而奇桀，學書不成，負劍氣於銜斗，行遺小節，屏鮫害於沉流，射宓妃於洛濱，投要離於江上，顧山川而累歎，佇風雲而永懷，屬漢東淪覆，中原潛沸，四瀆鯨奔，五方鵲起，君乃言求力士，憤逸氣於沙中，直視俠客，且酣歌於榆次，暫臣李密，知卿子之嬌亡，甫托楊侗，察秦嬰之系組，於時，文皇東略，謠均西怨，杖劍轅門，遇優輟洗，蒙授開府，從征汾，晉，兼總馬軍，陪麾鞏，洛，武周授首，王充輿櫬，克翦之勳，事隆賞秩，寶德之西圓庾，劉闥之東連趙魏，力負拔山，勢疑絕紐，君援槍而掃，奮格澤以銷氛，戰酣移晷，輪埋喋血，白馬之津，功標萬騎，烏江之上，聲冠五侯，文皇帝業踐少陽，任先警衛，暨乎嗣膺丕烈，寄重誰何，貞觀元年，以右武衛中郎封魏城男，食邑三百戶，馮盎潛扇甌閩，將傾嶺嶠，君特稟戎律，克靜奸回，復龔聖算，西屠夷落，巴濮無虞，彭微以晏，凱旋之日，詔授右衛中郎，八年，遷守左衛將軍，於時吐谷潭內擾湟中，王赫斯奮，乃為鄯善道行軍副總管，魂馳寇壤，志烈風驅，遙刷河源，遐清導弱，功兼群帥，用疇殊賞，詔授左武衛將軍，加爵為侯，後西討高昌，復資戎算，為交河道行軍總管，星言右地，直指前庭，旌旆所臨，魚鳥驚竄，翼風於閶闔，送歸日於崦嵫，仲山之鼎，不足稱其伐，博望之言，無以窮其憂，寵命隆渥，特光茅社，徙封琅琊郡公，食邑三千戶，金帛之差，有逾千計，十八年內，從討遼陰，檢校右武候大將軍，總督巡警，齊朱┤於七萃，整擊革於六戎，駐蹕之時，率先告捷，大風，巨鱗斯圭，廿一年，又為滄海道行軍大總管，玉舳雲興，周戈星縟，山螯息拚，水若澄流，勒丸都之，之險，特垂綸，遠加慰諭，仍授左武衛大將軍，太宗升遐，將崇陵寢，禁衛之事，咸委腹心，俄而正直多違，未軫昃離之歎，高明有瞰，遽聞朝露之歌，以永徽二年正月十六日薨於雍州萬年縣宣陽里之私第，春秋五十有七，嗚呼哀哉，遺之哀，已聞於霄極，不知之痛，空結於桃李，爰降綸誥，贈左驍衛大將軍，使持節，都督幽易媯檀平燕六州諸軍事，幽州刺史，賻絹布三百段，仍於昭陵賜塋地，並賜東園秘器，葬事所須，並令官給，五品一人監護，儀仗送至墓所，謐曰壯公，依禮也，惟君負逸群之資，懷超世之量，徇命乃求仁之旨，揚名為事親之方，自擇木鍾辰，騫鴻鵠之志，策名在日，暢熊羆之能，至於葭中益猛，高賁戎之勇悍，馳射下山，衛將軍之捷，遂得功宣帝載，契葉興王，分甲第於宜平，疏曲台於上路，哥鍾在列，驅駟紛衢，鄙衛尉之耳語，輕棘門之兒戲，汝陰侯之所重，不遺大俠，關長生之所親，坐多長者，固已錙銖寇賈，抑揚樊酈，閱水空馳，奔駒溘遠，夫人河東裴氏，父神安，夔州長史，澄城公，夫人凝輝珠派，髮色瓊田，香纓在時，已漳婉娩之性，玉珈盈首，先聞淑慎之姿，逮琴瑟有和，蘋藻惟睦，屍玄霜而表潔，曉絳雪而齊明，信閏庭之羽儀，室家之韶令，煙飄弄玉，已居蕭史之前，津雙宵劍，自落司空之後，粵以永徽二年四月十日合葬於昭陵之賜塋，嗚呼哀哉，方使邙山之際，類洧石而標墳，茂陵之下，擬祁連而為隧，有子七人，師贊，師度，師尚，師友，師德，師明，師敬，夙稟過庭，鄉稱顏子，至性所感，人類曾參，仰增岵而崩心，臨寒泉而灑血，如疑之感，竟無追於風樹，不朽之規，庶流芳於泉戶，式敷遣美，以旌罔極，其詞曰，秦儒游趙，魏臣抗蜀，緗史遐鏡，聲明緬燭，乃祖重光，褰累躅，顯考垂袞，聞韶繼曲，琅琊桓桓，運拒艱難，據洗方布，杖劍侔韓，師集垓下，兵屠上蘭，錫社苴白，期礪書丹，西滌陰，南浮珠浦，玉壘收馘，金沸鼓，藺碣爰χ，逾蓬紲馬，業高鐫鼎，功宣綴舞，與福爽仁，在天迷吊，岱斂魄，悲泉沉照，細柳摧營，文昌掩曜，嬰室淪軌，橫歌起調，婉彼清陽，宜其嬪室，芝葉齊秀，苕華喻質，如灌聞禽，方弦韻瑟，草無遣露，粱先下日，蒼梧之雲，茂鄉之墳，嶷嶺蕪沒，盧山紛，玄甲空在，青松已曛，唯余徽謚，千祀流芬，
唐故太子司議郎分司東都范陽盧府公夫人清河崔氏祔葬墓誌銘並序外甥鄉貢進士李邃撰有唐大中景子歲，建己月，廿一日，太子司議郎，分司東都范陽盧府公諱約遘疾，歸全於東都依仁里之私第，享年六十，其年十月十五日窆於河南府河南縣伊洛鄉解賈村先塋之側禮也，外甥太原王凝己書德業官序於前志詳之矣，夫人清河人也，曾祖著，皇河南府士曹參軍，祖褒，皇河中府戶曹參軍，顯考丕，皇虢州湖城縣令，顯妣范陽盧氏，父瑾，皇河中尹，山東士族，例以修持門閥比校姻媾為光大，如夫人之內外，若仰昊穹而望烏兔，俯軒檻而聽笙鏞，有耳有目者皆知其明麗清響，不可得而侔矣，夫人稟性和柔，志惟順，詩書刀尺，皆臻奧玄，年十八，歸於我伯舅，時伯舅方著美稱，較藝春闈，外王母在堂，夫人奉溫清籩豆之儀，主逢迎酒食之費，孜孜不怠，禮無遺事，親戚到者，輻湊如歸，洎先姑捐館，司議府公終制之後，以塵甑縈慮，遂捨志業，從知於故相國盧公鈞辟，居版圖，峴首，關三府賓席，夫人皆能輔佐嘉謀，以彰令范，既而司議府公同自漢南赴辟山北，途經洛，獲覲慈親，然以先夫人嫠居，暮年獨無，終鮮在念，更切晨昏，因捨行車，就家伊北，遂與李氏伯姊同奉甘滑，朝夕承顏無違瞬息，旋屬司議府公修聘淮海，道中疾，謝職還家，退休林，而夫人憂切之心，屢形於色，故衣不重彩，食不兼味，內以節儉自持，外以溫和順適，罄筐篋玩具以奉藥餌，辛勤積年，未嘗以匱乏介意，以故司議府公雖抱沉痾，獲安頤養，事無撓志，慮不及家，實夫人明敏賢行之所致也，遄以禍及移天，畔鍾所恃，未期而李氏伯姊繼掩夜泉，夫人文血號天，形神靡，因慈冤憤，沉頓成疾，永懷先舅姑龜兆未從，尚寄秦隴，司議府公違裕之晨，寄所重，外甥王凝共聆哀懇，同為主辨，並感遺言，夫人扶疾親臨，遽忘疼苦，既竭精志，禮物遂周，遠奉窀穸，來歸故里，婦道斯畢，孝德備矣，六親欽矚，舉族師資，宜乎福善無窮，慶流遐世，豈謂竟以舊疹所縈，終徵夢堅，秦醫莫效，天道杳冥，以咸通六年乙酉歲十二月六日奄鍾易簀之歎於東都集賢里第，享年五十六，至丁亥歲二月二日龜筮告葉，遂遵於防之禮，夫人秉坤順之富，謙光之義，孝行仁淑，四德克備，未列魚軒之貴，靡居石之封，長縈疾瘵，以至數窮，豈天命耶，夫人兩女皆早，二子嶠，岫各讀書為善，力務追修於公之門，期有以待，旋值青烏時逼，庶事未周，寢苫絕漿，泣血惶惑，乃相顧言曰，我外兄王凝方金章紫綬，剖符列郡，外兄李邃尋經玩史，棲志林泉，不若丐芻於輔，徵銘志於長水，翊日遂遣僮僕星馳兩地，王公果脫驂以賻之，邃跪捧哀詞，竟夕，乃自思曰，沉困名場，垂二十載，無路遷鶯，終隨退，矧方處懸磬，既無機杼之贈，又仲弟叨忝，更接榛栗之榮，因追渭陽之恩慈，感朗陵之荒懇，遂齋戒沐浴，泣石銘曰，懿行崇高兮淑德無比，秦晉好合兮山東具美，未臻榮貴兮家道屢空，不享遐齡兮悲風四起，昔諧琴瑟兮積善所履，今並松楸兮聖賢遺旨，佳城再掩兮永永年祀，唯有音徽兮騰芳不弭，侄男鄉貢進士嵩書，
唐故贈隴西郡夫人董氏墓誌銘並序翰林學士朝議郎尚書司勳員外郎上輕車都尉臣黎埴奉敕撰王者統天地，合陰陽，外班元士之秩，內備嬪御之列，莫不慎擇華族，精選良家，將以應九九之陽數，佐明明之盛德，其或藝傳ε步，體善折腰，聲既溢於九霄，名自傳於千古者，有若贈隴西郡夫人董氏焉，夫人軒蓋承家，派流綿遠，自擾龍而受氏，奮直筆以傳芳，仲舒擅美於儒林，君異名登於仙籍，豈獨清音響亮，空號雙成之笙，長袖翩翩，唯許嬌嬈之舞而已哉，自笄年入居宮台，容華綽約，儀則詳閒，執禮謙和，發言明媚，而又纖腰柔弱，舉趾嫣妍，飛燕自得於體輕，平陽雅稱其妙麗，當德皇御宇，而名達宸聽，超自輩流，登於樂籍，時或曲移節奏，韻變宮商，故態方於俗流，新聲尚迷於眾伎，彼則哇咬才囀，此已俯仰合儀，豈習利而學能，誠自擊而心得者也，時或令節良辰，錫宴蘭殿，百辟就列，九奏在庭，天子厭八佾之舊容，思七盤之新態，錦茵既設，羅襪徐登，動容而宛轉若神，當場而意氣自得，莫不金烏駐景，借白日之光輝，玉女縈空，訝綵鸞之騰赴，寧獨千官萬樂，屏息而心呼者哉，是以列聖佳其藝能，六宮推其德美，雖修蛾已老，椒房之貴人，而羅袖時翻，授梨園之弟子，名居上品，時歷六朝，逝水不留，化泉將及，以開成二年歲次丁巳八月壬辰朔廿二日癸丑，卒於內院，享年六十有六，皇帝念其恩舊，獎以伎能，寵贈追榮，窆引加，其年其月卅日辛酉，俾祔葬於先塋萬年縣霸城鄉南窯村，以也，嗚呼，通靈台下，漢皇傳十里之香，鮒隅山，頊有九嬪之葬，詔詞臣埴銘於墓雲，銘曰，芬蘭發叢，婀娜兮翠柳搖風，芳姿妙舞不復見，纖腰雅成空，于嗟絕藝，時所仰恃，詔詞臣志幽壤，鄉貢明經臣張雲黯書國子監刻字臣白僅，
唐故皇甫府君墓誌銘並序君諱字，安定朝那人，其先規之子，雁門太守玄也，晉卿以典籍介，漢臣以經術立朝，爾其遷派訛革之由，昭穆徽章之敘，蔚乎前史，可略而雲，祖節，周媯州刺史，父則，隋長沙縣令，雅道佐時，英風鎮俗，君志縱橫，風情倜儻，圮橋授履，早奉兵符，竹林逢獲，偏明劍術，故得勇爵登朝，材官入選，大隋年中，起家為三衛，累著勤誠，加長上校尉，既而炎運將終，政道雲謝，遂藏名滅跡，終身不仕，良劍剪鵠，忽掩延水之暉，駿骨如龍，遂滅昆峰之影，以貞觀十二年廿二日寢疾，卒於第，春秋六十有三，夫人竇氏，扶風平陵人，漢太傅嬰之孫，隋并州刺史膺揚郎將明之長女，四行聿，六德咸備，作配君子，克諧琴瑟，柔范內睦，徽音外彰，姒娣欽風，宗姻仰則，暨乎移天瘞質，地無依，振孀節於孤，勖母儀於幽弱，斷機勵學，符孟妣之嚴規，設被崇賢，葉姜親之雅訓，既而儀鳳雙桐，死生暫異，神龍兩劍，前後終沉，以龍朔三年六月廿七日遘疾終於家，春秋六十有二，即以其年歲次癸亥八月壬午朔九日庚寅合葬於河南縣平樂鄉妝邙山之原，長子智滿，第二子滿才，第三子休寶等，並孝悌立身，載趨庭范，忠信成德，克嗣家聲，方展養於千，遽纏悲於九仞，訴曾而標氣，厚地而崩心，懼桑海之成田，嗟草露之景，滕城一，冥漠難尋，街里長扃，荒涼易滅，敢詮明德，用旌神道，銘曰，邈矣崇基，猗歟遠系，舄弈軒冕，蟬聯胤裔，惟君挺秀，早播英聲，克己復禮，砥行礪名，出身奉主，入衛紫宸，警御清切，申威樹恩，輔仁莫驗，俄歸九原，哀釋夜警，靈需曉引，芳樹龍吟，池魚，壟飛雙，埏沉兩櫬，秋菊春蘭，聲芳昭晉，
唐聖真觀故三洞郭尊師墓誌處士劉言撰夫玉者山之寶，道者人之德，玉之在石，匪大匠之不可知其珍，道之在人，非智者之跡不可察其玄，且玉謂之美，美之為美，道謂之玄，玄之去又玄，豈尋常而聞，造次之得者也，尊師姓郭，諱元德，洛陽人也，代無軒冕，世襲玄風，以全德保真，純養性，深根固蒂，泉源澄徹，今在茲乎，豈虛言哉，尊師居冠褐，長而周仁，降心好問，飽悟玄理，年十九，詣升玄劉先生授盟威廿四階，大中三年十一月廿一日，又詣麻姑鄧尊師洞神洞玄及上清畢法，紫紋交帶，累參秘，身佩靈符，每以灰心齋戒，醮閱朝修，夜寐夙興，而無懈焉，至於玄科秘訣，道德真筌，旁通博學，藝業多能，問之以琴嘯，雜之以詩書，仁者企其下風，智者許其妙用，香火之外，或吐納元氣，呼吸陽精，修坐在立忘之術，升入無形之道，曾謂門人曰，古之蟬蛻，今之坐忘也，吾今得矣，既居性命之鄉，終從變化之路，已矣何言，時春秋五十有八，以咸通十年三月十九日，解化於洛陽縣聖真觀東院，歎松桂之先凋，痛晨光之早暮，其年四月十六日，遷葬於杜翟村，祔先師塋東北一里而卜兆焉，禮從儀也，有弟子三人，洞玄弟子楊思玄，入室弟子鄭咸章，子侄宗玄，並以嚴訓立身，親承指教，自師奄化，衣不衣帛，食不甘味，號泣過哀，柴毀驚眾，追想遺風，乃相謂曰，將恐代變時移，桑田復海，遂不才，以為銘曰，無為之教，虛寂之門，修之難得，得之無言，能知能守，綿綿長存，窈冥窈冥，有物英精，吾師修此，奄然蛻形，雲與既往，鶴駕難停，雲遠玄鄉，鶴吟薤露，月慘寒庭，風悲樹，卜日無期，晦人追慕，刊堅石兮為銘，紀千秋兮萬古，
府君享年六十有七大唐故河南府倉曹參軍路府君墓誌將仕郎守秘書省正字辛裕撰路氏之先，出自炎帝，其後黃帝封支子於潞，子嬰兒，連姻霸國，魯宣之代，嬰兒歸晉，子孫因以為氏，至漢有路博德，為伏波將軍，食邑清水，魏時清水屬陽平，遂為平人，綿歷數百載，軒冕相系，於後至府君，曾王父府君諱，仕唐為朝散大夫，華州鄭縣令，生滁州清流令府君，諱南金，南金生試右衛兵曹參軍府君，諱頊，府君即兵曹之元子，諱復源，字孟堅，早以蔭第入仕，授左春坊內直局丞，秩滿，遷右領衛錄事參軍，以蒞事無闕，遷京兆府富平縣主簿，秩滿，遷衛尉寺主簿，掌戎曹甲庫，以勞績遷河南府倉曹參軍，府君幼失怙恃，立身孝謹，友愛於同氣，敦睦於親族，喜慍之情，不形顏色，是非之理，不發於言詞，蒞官五任，其道一致，昆弟六人，皆歷官敘，雖不列顯位，士族之道，亦可尚，府君娶京兆韋氏，即故州三川縣令，贈給事中府君之長女，續無系，有女三人，長曰修娘，適宣州南陵尉劉逵，嬰疾早夭，次曰卿娘，適光州仙居令李稜，幼曰烏娘，適宣州旌德尉王景玄，皆承夫人之內訓，令淑彰於六親，夫人歸路氏逾三十八載，俾家道有立，婚嫁無失，實夫人婦道之德，不幸府君宿抱沉疾，以大中十二年八月十六日終於河南官舍，夫人銜哀護喪，以其年十一月二十一日歸祔先塋禮也，裕，韋氏之懿親，奉夫人命，請書其事，不敢希讓，有愧無文，詞曰，伊族之分，封由失祚，去周歸晉，因氏為路，歷覽前史，軒冕相顧，德慶未泯，子孫有緒，逮於府君，仁孝是務，克享壽祿，孰為非遇，皇都之左，白鹿之阡，卜宅雲吉，禮物備全，玄堂永閉，流千萬年，宣議郎守太子司議郎韋擇書，
亡宮者，不直何許人也，爰自良家，入陪天閫，專一成性，淑慎居心，夙夜在今，小星之輝方耀，春秋非我，大年之數先窮，卒於宮所，即以其年九月六日葬於城西，春秋七十五，司存有忝，乃作銘曰，彗星騰彩，朝日揚輝，既登秋算，式待坤闈，蘭風載穆，薤露旋置置厚夜，有去無歸，
唐故優婆姨段常省塔銘並序蓋聞宿殖勝因，生逢政教，仰尋師友，意達真心，學普敬法門，慕不輕密行，貞心守志，塵俗不污其情，性等虛空，證真如之鏡，獨拔愛網，厭世榮華，菩薩捶雄，悲重迦文之妙典，火宅之內，駕馭三車，舍內外之財，望三祁願滿，春秋七十有六，以天寶八載九月十日卒於私第，捨報歸林，以天寶十二載建塔於茲，知神魂而不固，其詞曰，女劉三娘建，妙慧歸真，德超上智，慈悲起行，忠孝無二，敦故重新，心存剛志，宿殖德本，動靜合理，
唐故邊氏夫人墓記大聖善寺沙門文皎述並書夫人姓邊氏，晉陵人也，祖考胄緒，載於譜諜，此否繁述，夫人貞懿端淑，麗容飾莊，行不逾於箴誡，志克修於藻，適南陽何氏府君湊，鴛鴦和鳴，琴瑟合韻，內以崇四德，外以穆六姻，殆卅餘祀矣，無何，鳳棲之梧，紛然半落，龍泉之劍，先缺一鋒，夫人頃罹腰腳之疾，又失所天，哀瘥相攻，彌留大漸，遂命諸子曰，災眚所纓，困於瘵蠹，時人以生死同於衾穴，厚葬固於屍骨，吾早遇善緣，了知世幻，權於府君墓側，別置一墳，他時須為焚身，灰燼分於水際，此是願也，以元和七年八月一日奄終洛陽縣毓財里之私第，春秋六十九，卜其年月廿八日祔葬於當縣平陸鄉積閏村何氏之墓次，遵理命也，有子男三人，孟曰，仲曰智，幼歸釋氏，學藝優深，塵水青蓮，居然不雜，季曰遷，並茹荼泣血，悲纏蓼莪，余為詞，篆刻貞石，將陵谷之或變，冀未喪於斯文耳，
大唐潭州都督府司馬贊皇縣開國男李君故夫人弘農縣君之銘並序夫人弘農仙掌人也，曾祖達，周平陽郡守，祖嵩，隋儀同三司，車騎將軍，大都督，父，皇朝大丞相府朝請大夫，或玉映珠聯，揄揚絕代，或紆青拖紫，照耀當年，夫人纂慶祥之，章淑譽，作嬪之室，婉孌貞規，銘菊蕊以飛文，馳芬無絕，頌花而軫思，警藹有餘，琴瑟之契克諧，不爽陳風之籍，藻之儀殷薦，有符非月之經，詔授弘農縣君，表其令德，錫隆石之婦，劭彼曾猷，本言永照杏梁，天長地久，豈意先歸蒿里，影滅光沉，以大唐永昌元年歲次己丑正月乙卯朔廿二日壬申，薨於東都之第焉，春秋六十有七，其月廿八日權殯於洛陽城東北五里平陰鄉邙山之原，禮也，哀子，行高曾閔，情深愛敬，報之罔極，如何不待，地訪青烏之子，庭悲白鶴之賓，刊翠琰而不傳，庶清芬而無泯，其詞曰，迢迢地望，肅肅家風，其先何有，四代五公，其後何襲，良冶良弓，載誕照梁之媛，行歸指樹之宗，賓儀，母訓日融，小年電謝，大暮雷同，龍鐔偏掩，鵲鏡長空，岳移夜壑，花落春叢，
唐故朝散大夫儀同三司上柱國右戎衛開福府旅帥仵君墓誌銘並序粵若龍躍雲衢，南國肇基於義叔，鳳翔山路，東創業於尚公，理齊登，六府標咸紀，忠義兼舉，三雲之潤方滋，君諱欽字祖仁，本薊縣人也，弔影吳江，駕英聲於身後，單車鄭野，騰令望於名前，曾諱泰，齊驃騎將軍，雲州刺史，襄陽公，內巡清徼，肅蘭而端威，出宰華蕃，扇梅霖而楊潤，祖諱禮，隋虎奔郎將，五校分營，神鶴之儀奮列，八陣齊起，靈蛇之勢昭先，考諱德，隋懷信府車騎，龍沙寫望，夜徼沉虎落之蹤，馬塹馳光，朝廷發錦鱗之瑞，君構緒貂門，誕靈龜室，年方問道，時屬雲雷，素驚飆而謁帝，候長星而擇主，武德五年，詔授朝散大夫儀同三司，仍令留守，公雄心貫日，爽氣浮天，聊申破竹之其，遂受專城之任，太宗文皇帝紉地垂則，維天闡化，眷昆丘之不賓，吊東夷之多僻，長轂亙野，雷動玄免之郊，高鋒慧雲，電照狼河之曲，君履義為基，資忠成行，精窮飲石，勇冠蒙輪，征旆才臨，群凶褫魄，貞觀廿三年，詔授上輕車都尉，君地居朔野，壤載燕郊，永徽五年，除開福府旅師，景操高列，威策駭於三韓，神王肅清，聲教於七澤，龍朔元年，壩江道敬奉天規，承威問罪，君沉戈畫，瞻獨鶩於星樓，水劍浮龍競於月峽，有詔封君上柱國，余勳十轉，是知流移目占，望景趣庭，浹日未登，生涯遽促，將使豫章史，取愧於前文，桂浦貞臣，多慚於往列，馴車瑞雁，未展銜蘆之恩，陟屺風枝，遽動鼻魚之疾，以總章元年五月卅日終於家，權殯於私寢，春秋六十有七，惟君韶音振王，秀氣韜霞，望千古而神郊，逾萬夫而翹首，皇穹恆化，委長策於龍箕，日御頹輪，徂暉於狼谷，烏呼哀哉，咸亨元年太歲庚午十一月戊子朔三日壬寅，遷柩於城東北五里之平原也，夫人白水張氏，疏祥楚甸，降心洛濱，宿符秦晉之歡，遠葉瑟琴之調，豈謂形異朝鸞，思假昭於塵鏡，居非霄鶴，倦單止於長松，哀子上護軍神將，次子騎都尉神通，翊衛神昶等，痛切風枝，哀纏露節，丹啟路，永惟萬古之悲，素戒塗，長結九泉之恨，雷官委，充野山移，式贊玄猷，勒銘幽戶，其詞曰，列漢疏源，分巖趾，雄勳肇辟，茂功爰起，哲人梁壞，墜星亡，驚飆道截，閱水流長，哀風咽響，孤月澄明，嘶驂各影，祭鳥同聲，期碧濤兮無紀，庶翠琰兮騰名，
李君墓誌銘並序君諱瓛，字義真，隴西城紀人也，漢飛將軍之後矣，識雕靈氣，沖虹之當悍尚存，射虎奇，擊隼之風霜未遠，祖海，皇朝任宋州司功，父信，任衡州錄事參軍，並琳琅國傑，杞梓天材，或垂席巨儒，優遊通德之里，或出將入相，抑揚籌策之庭，家嗣箕裘，黼黻蟬聯而不絕，門傳台鉉，簪裾赫弈而新，真乃信之第四子也，而真情唯散誕，志契虛無，遂乃謝病歸桑，丘園玩性，竹林山水，賞琴酒於當年，月下風前，諷詩書而卒歲，頹唐如玉，安國乃物外人奇，岑似山，真是俗間靈異，足可永垂高范，長蘊芝蘭，豈謂悠動晨哥，奄榷梁木，乃以垂拱二年歲次景戍七月廿卯朔廿九日景申，卒於私第，比未及葬，春秋五十有九，夫人鄭氏，即滎陽之著族也，閨房之秀，掩班惠而騰光，閫閾之英，播蔡姬而散馥，豈謂輔仁徒爽，積善無徵，朝雲長瘞於高唐，霄霞永泛於洛浦，遂以證聖元年歲次乙未八月景子朔九日甲申，同葬於祝融之城東二里之原禮也，嗣子承暉，巡庭瀝血，撫櫬崩心，恐山河之不固，翠琰以傳音，其銘曰，猗歟勝族，綿代惟芳，既稱懷寶，亦號含章，四知遙慎，三或深防，清風令問，地九天長，奄謝丹帷，方從舟，白柳墳縈，青松墓繞，地戶無扃，天河泛沼，鶴舞長淪，雞鳴巨曉，道長運促，物變星遷，郊荒結霧，野晦凝煙，風塵蕭索，松賈阡眠，勒茲貞琬，芳流萬年，
君墓誌銘並紀人也，其先官五行斯紀，匡周立仗鉞邦齒三台於奉命牧荊州而蟬聯不絕，曾祖立節石鵲輔國純誠，樂羊何能致是盛，祖亮，魏太和廿年任奉朝請齊任漳水府校尉，有文有武，職事明練，施功定遠，可齊能，臨難濟危，紀信豈其為匹，君即校尉之長子也，弱不好玩，幼而成譽，登弱士，性度純遠，優遊文雅，任性推移，乃被抑舉孝廉，隋任奉誠尉也，不謂輔無驗，餘慶靡徵，忽遇纏，彌留大漸，金丹玉醴，罕見長生，葉三丸，徒雲卻死，春秋有九，以大唐貞觀十一年十一月十一日卒於私第，夫人劉氏，出自彭城，戀彼琴瑟，言歸夫室，雅懷淑慎，妙禮組川，禮節承家，姆儀成軌，常修善行，流意法門，畢竟苦空，專崇釋典，但以巢駒難駐，辰已遽臨，五福奄遠，積善無驗，春秋六十有一，以永徽五年四月十八日卒於麼第，嗣子僧壽，孝行純深，殆逾禮制，王蔡不若，曾閔無加，即以其年歲次甲寅五月景午朔十五日庚申遷葬於洛陽縣清風鄉張方里平原之川禮也，文經武器，俱葬泉宮，繡被羅裳，同歸幽壤，可謂舉號未及，罔極難追，思陟岵而長嗟，荷析薪而掩泣，卜宅之兆既彰，孝終之情斯著，大夜難曉，小年易流，在幽石而須刊，庶芳徽之方永，嗚呼哀哉，乃為銘曰，巍巍盛裔，興乎西成，赫赫鴻族，軒冕漢庭，惟君體道，晦跡韜名，方期萬壽，忽夢兩楹，閱川長逝，人代何促，眷然石火，掩前風燭，蒿結惟，丘中舞曲，九泉悠永，百身何贖，吉行兇返，物在人亡，深路遠，野闊川長，新墳凍，宿草凝霜，車遵隴路，入松行，清徽永遠，梁木纏悲，孝乎，泣涕漣，大年難曉，陵谷遷移，銘斯石，泉門記之，
君諱惲，字留生，洛陽人也，自姜源啟派，析胤榮於本枝，漢冊隆班，列嗣光於後葉，祖世寬，二端並騖，術競馳，屬隋運失綱，唐基創構，功標勇毅，勳洽疇庸，父文，蘊異龍章，含奇鳳藻，未窮潘子之壽，遽夭顏生之年，君幼稟仁明，早標岐嶷，孝因心著，神由道生，動不千時，靜非違俗，安排自逸，晤物乘機，琴樽為戰勝之場，風月重親朋之契，以長安三年正月八日，終於通遠里捨，春秋五十，擇殯於邙山，禮也，式刊貞琬，永誌芳猷，其詞曰，顯允君子，猗歟哲人，龍章纂智，鳳藻驚神，冥功奄善，潛化忘親，壁埋荊岫，珠沉漢濱，悲參朝野，慟感鄉鄰，顧夜台而難曉，撫泉戶之無春，式刊兮貞石，永記兮芳塵，
大唐故銀青光祿大夫使持節陳州諸軍事陳州刺史上柱國陶府君墓誌銘並序公諱禹，字玄成，家本丹陽，遷為河南人也，粵若稽古，出自帝堯，在殷則七族見推，居晉而八州為貴，歷觀圖史，代有才賢，公則介州司馬贈滄州刺史瓚之孫，銀青光祿大夫，懷州刺史大舉之子，開府儀同三司，中書令梁國文貞公姚崇之婿，不辭齊偶，因大吾門，九族於是增輝，六條由其必復，弱冠以資授右千牛，轉尚食直長，家令丞，典設，符寶郎，靖恭乃位，無忝厥聲，出任濮州司馬，衛州長史，屈佐州郡，思齊海沂，入遷太子中允僕，郯王府長史，國子司業，自我得之，適光於刈楚，所居必理，無愧於伐檀，累牧縣，澤，陳三郡，分憂之任，實難其材，公處劇若閒，持平不撓，威惠以臨下，明察以知微，褰帷而美惡自彰，投印而奸邪屏跡，政惟畫一，吏不敢欺，求之古人，不可多得，自承恩灞，言赴宛丘，才屆許昌，便增舊疾，豈生涯有限，何福善無徵，以開元十九年二月十二日，終於許州之旅館，歸葬於河南北邙之原禮也，公弱不好弄，松柏之性自然，長而能剛，璋之譽斯洽，人惟益敬，家鮮惰容弘訓子之義方，竭與朋之忠告，蠱而克承先烈，清白而留遺後昆，啟手歸全，孝之忠也，子說，銳，兌，有祖父之風，成門戶之寶，恐陵夷谷變，冥寞難徵，日往月來，徽音永墜，志茲貞石，式紀玄堂，乃為銘曰，洛河之北，邙山之陽，瞻牛得地，指鳳開堂，不遠先，無遺故鄉，于嗟玉樹，瘞此連崗，春秋五十有四，
唐故唐府君夫人裴氏墓誌銘並序先君魯國郡人也，後枝分派，各居異方，或因官逐任，今為上黨人也，高曾祖不錄名諱，祖諱日輝，公諱國朝，名跡不愆，言行君子，識達今古，意氣風雲，發言成竹馬之期，旨劬懷斑荊之信，公寢疾纏綿，藥餌無效，享年六十三，會昌五年二月廿九日終於私第，夫人裴氏，四德自天，六行性母儀秀髮，婦德蘭，豈惟仁意協和，亦乃昭宣令德，自夫亡歿，毀容，六時奠祭，撫育孤幼，卅餘年，行不虧於婦禮，不逾於節操，身沾瘵疾，纏綿數旬，柴餌無徵，奄歸泉壤，享年八十二，咸通十年三月六日，終於私第，嗚呼痛哉，魄奄泉台，兒女號擗，野爰晝，嗣子四人，長曰君用，使宅軍押官，有孝悌之風，懷忠貞之節，次君義，早亡，三君政，四君誠，並泣血號叫，哭聞於天，恨粉骨之難酬，豈碎身而能報，朝食溢米，柴立杖竹，罄竭家資，備斯葬禮，有女一人通董氏，新婦三，長陳氏，次王氏，三趙氏，並夙夜匪解，備斯葬禮，孫男五人，長留住，早亡，次留德，次鬍子，四小胡，五閏郎，嗣子等遂卜宅兆，龜筮葉從，啟嚴父之舊墳，礱慈母之新域，以咸通十一年庚寅歲二月甲申，合祔於紫蓋城東北固村河南平原之禮也，其勢也東連孤，西眺漳，南望壟蜀，北倚隴岫，恐陵谷之變移，刊貞石而玄記，詞曰，偉哉唐公，道繼先宗，克寬克仁，能孝能忠，夫人，本枝貴族，孰能繼之，四德名備，六行無虧，薤露，颯颯風悲，蕭蕭原野，冥寞，千秋萬古，永對孤松，
君諱懷文，字思武，琅耶人也，氏族之興，煥乎中古，世德之美，風流遐載，詳諸史冊，不復一二談也，祖虎，渭州刺史，考熾，周寧州刺史，立德有基，英賢世出，朱軒繼軌，青組盈門，君誕膺世祿，丕承茂緒，爰自弱齡，操行修立，仁者所履，終日無違，忠誠所存，在物斯順，是以彈冠之歲，藉甚京華，起家為周王記室，俄而遷屬，在隋為晉王府參軍兼揚州司兵，轉并州祁縣令，遷東郡丞，君昔任周朝，與曹王同志，雖任掌書記，而款遇綢繆，禮備賓筵，恩加顏色，君溫恭朝夕，執事無怠，談議必歸於風雅，燕居未嘗於笑謔，委任之地，弘居多，昔荊州之遇嘉賓，蓋蔑如也，既而隋受周禪，爰命懿親，晉王作藩陽，妙選寮采，君以才優敏，兼職兩司，官效克宣，有光時譽，周訪之久留散，未始見知，阮孚之積年在府，無聞他任，瞻彼前賢，孰雲兼美，及俯臨邑宰，儉著聞，考績而舉，作毗大郡，屬王室多難，兵革屢動，室殫杼柚之貲，家斃馬之足，君義存拯溺，情深恤隱，所獲全者，實有賴焉，隋室道銷，群雄競起，乃潛懷擇木，歸漢是圖，有詔授滑州治中，以君遺惠，復委以招集，君奉埋旨，慰彼周余，老幼心，閭里相賀，君自居滑台，再變朝市，時治也，信有尊之風，世亂也，深懷翟義之節，功雖不遂，志亦壯矣，尋有敕追，未行遘疾，以武德五年十月廿八日終於家，夫人純粹鄉君能氏，華山太守東武侯之女也，地韞岳靈，家傳侯服，早聞傳訓，夙鑒女圖，率性幽閒，居心貞壹，三始見，百兩言歸，內政於是克庇，中闈以增曜，親御績紡，著之勤，言菽蘩，修粢盛之禮，及居之始，年逾耳順，俯從左右之養，猶存顧復之恩，篤倚閭，教弘徙里，謂上符與善，克享遐算，未踐期頤，雲亡奄及，貞觀十一年五月廿四日終於洛陽之第，春秋八十有五，嗣子德積等，居喪過禮，殆將滅性，思凱風而永慕，蹈寒泉而增感，粵以十八年歲次甲辰二月乙巳朔，五己酉，合葬於邙山之陽，敢沿前典，勒銘幽隧，其詞曰，伊洛降祥，厥世悠長，祚隆遠葉，居沂之鄉，我思邁種，無競惟芳，門傳龜組，載龍光，顯允伊人，遠膺洪胄，若山孕寶，如林吐秀，躬履清和，體含純茂，在惟約，於文斯富，束從仕，資孝為忠，時有興替，道或隆，效節昌運，明而，於何淑，奄慟玄宮，溫溫夫人，肇膺作儷，素質柔靜，恬情仁惠，婦德隆，歲冠世，五福奚爽，百齡長逝，日往月來，迭微不已，悠悠孝思，痛纏終始，以報德，圖芳述美，敬勒泉扃，庶傳千祀，
單君墓銘君諱信，字叔孫，洛州河南人也，其先祖周之苗裔，封單甫之地，因而命氏，族出博陵，隨宦至此，遂乃居焉，故得世傳黼黻，弈葉衣纓，曾祖徽，魏太尉公，祖蠟，齊東郡太守，父瑜，器度弘深，羽儀當世，君幼而聰令，性苞六藝之機，長識詩書，曉通三惑之俊，不謂志輕纓冕，高蹈風雲，心悟寂滅之文，歸身伽籃之際，望得息志歸田，共鄉閭而聽習，豈謂石火難留，奄隨朝露，春秋六十有三，以永徽二年歲次辛亥六月癸亥朔終於私第，即以其月廿二日葬於北邙山陽，去州城七里有餘，金墉鄉之地禮也，況乎風光易隕，淑景難留，物氣推移，歎茲存滅，川流東海，波無返激之期，夕景西沉，影絕還暉之照，嗚呼哀哉，乃為銘曰，赫矣盛族，出自有周，因地命氏，支庶分流，惟君嗣此，德譽無違，身住伽籃，永潤光暉，日落高峰，雲歸邃谷，君從長逝，奄隨風燭，
唐故處州刺史崔公後夫人竇氏墓誌並銘朝議郎殿中侍御史內供奉上輕車都尉王眾仲撰竇氏之先，北部貴族，春秋之後，秦漢已來，為公為侯，為將為相，蟬聯派別，列為盛門，皇太常卿汾州刺史總之曾孫，皇尚書屯田員外郎儼之孫，皇寧州真寧縣令少廣之長女，既笄許嫁，而處州盧夫人薨，姻族之間，稱夫人之德容，飽夫人之淑行，崔公致中饋之請，以備蘩之職，琴瑟在室，逾二十年，而處州薨，生三男成人，相繼早世，一女適太原王堪，居二千石之任，盧氏長子勝，陝州大都督府司馬，次子澧，沔州刺史司馬，前任興元府南鄭令，奉夫人在官，因安於彼，以元和十二年三月二十三日遘疾，薨於漢中，享年七十有五，五月十日，司馬護靈輿以歸東周，以閏五月十三日窆於洛城北邙山之原禮也，將迎處州府君與盧夫人別兆而祔先原焉，眾仲忝以姻末，受事為志，司馬與沔州實眾仲之姻表也，懼陵谷之遷變，請為墓銘云，北邙之巔佳城在前，風雨所交，右洛左，兆之吉兮，崔公之原，竇氏從焉，俾千萬年，不崩不蹇，封之畢兮，上谷寇立書，馬遷刻字，
延壽十一年甲午歲九月朔庚午廿六日乙未，鎮西府交河郡為交河坼上博士田曹參軍唐阿朋，春秋六十有六，以虯車殯斯於墓，
唐京兆尹兼中丞杭州刺史劍南東川節度使杜公墓誌銘友婿顏真卿撰九有無虞，行師貴於衽席，四方取則，鉤鉅資於浩穰，誰其有之，則杜公其人也，公諱濟，字應物，京兆杜陵人，皇主客郎中續之曾孫，明堂令知讓之孫，贈太子少保惠之第三子，姿度韶舉，心靈敏達，在家必聞，既蘊睦親之志，所居則化，多稱不器之能，解褐南鄭主簿，州主司馬垂引在使幕，轉長社尉，隴西法曹，皇甫先江西採訪奏為推官，授大理司直攝殿中侍御史賜緋魚袋，尋正除殿中，歷宰湄，渭南，成都三縣，綿州刺史，賜紫金魚袋，戶部郎中，加朝散大夫，廣德中，檢校駕部郎中上柱國，充嚴武劍南行軍司馬，杜鴻漸分蜀為東西川，以公為副元帥判官知東川節度，拜大中大夫，綿，劍，梓，遂都防禦使，梓州刺史兼中丞，時寇盜充斥，公示以威信，八將之不隕，公之力焉，尋拜東川節度使，俄而移軍，復為遂州都督，徵拜給事中，間歲，拜京兆少尹，明日，遷京兆尹，出為杭州刺史，公務清簡，庭落若無吏焉，不幸感風疾，以大曆十二年歲次丁巳秋七月二日辛亥，薨於常州之別館，春秋五十有八，夫人京兆韋氏，太子中捨迪之第三女也，沉敏精深，高明柔克，夫之蠱，以懋厥家，凡生三子四女，而公即世，夫人星言晝哭，躬護櫬彗，與子肅以冬十一月二十有四日壬申歸窆公於萬年縣洪原鄉之少陵原，祔先塋也，嗚呼，以公之志業才力，宜其振揮鱗翮，凌厲清浮，而命迮成山，功虧長世，吁足恨也，真卿忝居友胥，亟接周行，痛音徽之永隔，感存歿其何已，銘曰，藹藹禺禺，時維杜公，業光台省，政治軍戎，乃尹京兆，乃麾江東，帝方俟理，命則不融，內子護喪，哀哀送終，
大唐故江州都昌縣令滎陽鄭府君墓誌銘並敘通直郎行率更寺主簿騎都尉鄭虔撰君諱承光，字承光，滎陽開封人也，周宣王母弟，俾侯於鄭，以國為族，自茲而始，其後雲屏洞照，珠履飛聲，家慶朝章，聯輝疊閏，曾祖，隋衛尉卿，綿州刺史，大父孝德，唐朝散大夫，雲陽令，尚捨奉御，考君璉，唐左千牛，雲麾將軍，右衛郎將，龜符鸞舞，先標禮義之門，翌衛嚴更，式展韜鈐之略，公疏風迥翥，絕景高驤，靈表嶷然，沖襟浩爾，至若漢皇遺策，魏家余編，西母真圖，南宮故事，詞幽旨遠，理奧言微，莫不獨運神機，遞為心識，豈真必對庭鼠懸，司虔而已哉，公周朝南郊神岳輦腳，解褐宣州參軍，鳳毛早振，用光遷谷之榮，麟角幼成，遂顯卿之譽，尋授睦州司倉，振給務勤，出納唯允，累遷江州都昌縣令，地即江關，人多傑黠，遂使宵漁釣，恩被之水，乳雉馴媒，聲入將雛之弄，至若治巫之術，塵甑之廉，庭舞祥鸞，門無吠鵲，人歌來暮，吏軫去思，異代同符，君無慚德，豈謂壯圖終於哀理，大期促於短運，芳桂先凋，摧梁奄及，公春秋六十有七，以開元八年六月十三日遘疾，終於黃州之官舍，以開元十二年歲次甲子四月庚寅朔八日丁酉葬於洛陽城東北平陰鄉呂樂村界平原禮也，公體仁成用，秉義為心，含咀微言，抑揚教，武城琴曲，旋為逝水之悲，鼎已泉扃，共軫焚芝之歎，嗣子前陳州參軍晦，履霜庭之增惕，怨風樹之不留，式紀芳徽，永圖貞石，銘曰，滎波浩淼，梅岳嶙峋，聯華載德，弈葉稱仁，道際夫子，形和氣淳，薄宦江徼，孤翔海濱，靈禽載舞，乳翟知馴，風猷尚著，舂壑潛淪，埏門落，野逕回盾，天長地久，其德彌新，
大唐亡妻天水秦氏夫人墓誌銘並序前虢州司士參軍馮履仁撰夫人諱，字含明，曾祖諱愛，皇試大理評事，祖諱惟孝，皇任左武衛翊府左郎將，父諱鈞，皇任蔡州新息縣令，夫人即季女也，笄年禮歸馮氏之門，嗚呼，含明心和，容範閒婉，仁孝事長，禮則承家，所事所言，無非中道，生子女二人，長曰七娘，次誕逾月，洎會昌三年八月廿三日遘疾，終於虢州開元寺，享年廿有七，於戲，當三星之時，所期偕老，及一暝之後，豈謂先凋，長悲林下之風，徒俟鏡前之舞，私喪所苦，永痛於懷，今則龜蓍葉從，窀穸及吉，以其年十一月十二日葬於長安縣鄧村之原禮也，余內顧情敦，自賢家室，敢逃人誚，忍愧於心，操筆掩啼，以為志曰，嗟嗟含明，所謂哲婦，天與其賢，不與其壽，臨穴兮存歿將分，悲悼兮天長地久，
大周故左衛翊衛和君墓誌銘並序君諱克忠，字，汝南人也，其先大單于窟跋襲爵為白部大人，及大魏初基，將有南，遂統其部落而為附臣，太和中，有詔諸複姓聽從夏音，遂改素和為和氏，自茲以還，代襲軒綬，曾祖景樂，隋左屯衛大將軍儀同三司，文武，寵隆台禁，祖君立，彈冠方仕，早喪賢良，考行則，唐慈州司倉參軍事，百城感其廉正，謳頌盈衢，千里鏡其仁明，府庭無事，君忠光節，孝德門，處仁義之宗，妙折旋之禮，起家調補左衛翊衛，君志疏放，尚幽閒，絕跡市朝，遂安孝養，階除失步，幾切於啼嬰，慈愛彌隆，遽褰於扇枕，嗚呼，良木斯壞，哲人其萎，以久視元年十一月十四日卒於三水縣古公鄉之私第，春秋五十有七，即以其月廿二日殯於縣城之西原禮也，庶恐清微泯滅，令譽湮沉，爰勒斯銘，用旌不朽，其詞曰，朔方茂族，佐命神州，爰及苗裔，允襲箕裘，夫君德宇，人倫罕儔，然在目，俄成去留，
大唐故孫君墓誌之銘公諱君，字政，授武騎尉，原夫祉，分岳，玉鈴韞秘，保姓東齊之郊，金鑒韜暉，疏族北燕之境，德者同德，克振家，祖成，隋任許州長史社縣丞，父諱感，隋任汴州俊儀縣尉，發熊羆之兆，蘊河海以義以方外，信必申中，集雪乘華，映冬書而勵奔，委昭對秋陽而逾徹，月宮獨往，迥燭少微之色，幾於滅性，春秋七十有二，以總章元年十有十五日薨於私第，以其年歲次戊辰十一月辛巳朔五日己酉遷窆於北芒山清風鄉界之里禮也，嗣子蘭奴，既辭白日，長守黃泉，嗚呼哀哉，乃為銘曰，地靈響，天機峻發，逸氣連星，芳名上月，獻牘西漢，清纓南越，道洽脫驂，仁深結襪，南遊負米，車增輟駕，五起未窮，九祭俄謝，電哀嗣子，悲纏泣雨，邀邀友朋，痛深蘭執，
大唐故蜀州司士參軍事崔府君墓誌銘並序公諱瑛，字子訓，博陵安平人也，曾祖餘慶，皇朝兵部尚書，祖遵業，皇朝同州澄城縣令，公行惟淳懿，性則恬和，禮樂之餘風，得章之令范，起授左千牛備身，轉授蜀州司士參軍事，擬之妙，親奉震犀羅錦之洪筆，豈圖積善鐘，以開元十六年十二月十六日於蜀州廳捨倉卒遘禍，春秋二十有七，以開元十七年二月二十五日權殯於京兆府萬年縣洪原鄉鳳棲原先塋之側禮也，嗟君未婚，痛爾無嗣，魂且歸於故里，里長謝於人間，何紀遷陵，用利貞石，銘曰，嗚呼哀哉，已矣徘徊，永辭冠蓋，長委泉台，有變陵谷，無易瓊環，紀石斯閉，何年復開，
相州安陽縣故人蔡君墓誌銘並序君諱亮，字文端，陳留人也，周文王之後，蔡邕之胤，夫以叔父封之代，昌運光隆，宰我為大夫之嘉興矣，因官任，家於安陽也，曾祖廣，祖意，並挺特不群，雄宏孤文武溢，州上京，辭不事，丘園養性，君乃幼攻仁范，夙玩儒師，怡神於洗耳之川，暢旨於治源之，觀魚等莊周之趣，思士陳雷之，何期災鳥暫見於庭鳴，遘疾彌留，奔長夜，永淳之祀，權殯於蒿里，時世六十有一，夫人李氏，隴西之令望也，備超於曹家之，姿圓越巫嶺之儀，失鸞之歲，獲影之年，枕瘞蘭英，便萎於芳苑，於大足元年七月十二日，終乎寢室，其年七十有七，還以大足元年歲次辛丑十月庚子朔廿一日庚申，合葬於銅冶村西二里平原之禮也，左臨冶水，長名譽顯而標墳，右按望山，聲懿而彰隆城，唯恐桑田變海，陵化墀，故勒玄，以彰不或，嗚呼哀戰，乃為銘曰，祖彌不群，抗水為鄰，辭繁洗耳，厭宦孤遵，召不就，迄此還仁，其一，君性尋基，慕靜優綏，祛繁水際，怡川崖，佳，玩響聲漪，其二，胤，美名芳振，德盛蘭規，徽後，同棄勝名，沈代櫻其三，
滎陽鄭夫人墓誌銘夫袞海沂密等州觀察推官文林郎試大理評事楊牢撰元和四年己丑歲九月，夫人生於長安南社陵大和二年戊楊氏之室，會昌元年辛酉歲五月歿於東都康俗里，時年三十三，葬十月酉為良日，遂葬於河南縣北邙山平樂鄉之杜翟里壙中之地，寬有候年如一朝，庸天之制也，夫人生四女，長曰李，次曰引，次曰書，次曰馬，喪，李方九歲，枕其屍，哭絕良久，有如天成，祖母憐其哀，恐至毀滅，遂命置他室，不使其見備凶事，其下皆五六歲，或既，咸未知其有死，以為且寐還覺，尚呼之於庭戶間，既斂不見，人告之以既歿，然後哇哇而啼，痛親其父，夫人性閒默澹重，不喜華飾，每親戚會集，以一出戶猶登山涉江，在夫家凡十四年，於晨夕侍問，鮮及庭砌，未嘗出行，去家僅逾年，夫人之姊既寡，告別適淮海，以車輿召夫人，語分離，夫人辭曰，某聞婦人送迎不出門，見兄弟不逾門，今姊雖遠訣，且束於聖人之教，不得盡私愛，不敢往，其姊竟不能強，遂就其家而訣去，牢年三十，在洛陽，嘗於外有子，既齙夫人未之名，一旦為侍婢失語所漏，方甚愧恐，夫人曰，久以君無男用，憂幾成病，今則當賀，奈何愧為，因以錦纈二幅賞侍兒能言，不棄隔我子於外，蚤令知母恩，內此婢，遂收養之，其愛撫之道，非親戚莫知，其不自出，然性本悲怯，每自疑不壽，固云，吾年七歲時，在京城中有以周易過門者，先夫人為吾筮之，遇乾之剝，以之壽不能過三十，繇是以佛道一教，懇苦求助，因衣黃食蔬，三元齋戒，諷黃道德經，餘日則以金剛藥師楞伽思益為常業，日不下數萬字，晦朔又以昏錢購禽飛，或沉飯飽魚腹，以是懇急，因致愁惑，又惡聞哭聲，及丕吉語，常令小兒持筆，題其戶牖壁之上，為大吉長壽字，每一覽之則暫喜，如遠客得家信，庚申年春，夫人嘗得疾，服藥未效，因自以焦氏易林筮之，遇字辭，既恐惑，因多惡夢，既逾年而終，嗚呼，死生之兆，固必有先也，孰曰為善，果能移之哉，悲夫，夫人自為楊氏婦凡十四年，遷徙不暇，貧窶不怨，常為子製衣服，袖如握不能回臂，未報其勤，以至於此，哀哉，夫人諱瓊，字德潤，滎陽人，當魏孝文時，族氏為山東第一，顯於時固矣，故高曾以上不假繁載，王父官至河中君諱侑，父為鹽鐵司，殿中御史諱博古，外祖趙郡李公，為戶部尚書諱巒，善樂宜及其後，為女為孫，何其短年，銘曰，生己丑，辛酉，命書凶，果無壽，洛臨嵩，天地中，故國不遠，滎陽在東，鰥倖存，四女，願君幽，，
大唐故相州林慮縣尉邢公墓誌文並序君諱超，河間束城人也，高齊尚書子良之七葉孫，曾祖同琳，皇朝洛州大基縣丞，祖禮安，故監察御史，父惟彥，故汾州司士參軍，咸以孝秀登科，清能著位，君少孤，皇考棄代，夫人在堂，既而幼沖，且無兄弟，哀毀過制，色養有聞，及成長，有度量，深視敏識，慎行謹言，以宿衛出身，調補相州林慮尉，清正自牧，用馳聲，使車欽風，分命累歲，凡一任職，成四上考，陟遐自邇，且起層台之資，含光養蒙，實有凌雲之志，忽驚逝水，奄盡生涯，春秋卅有九，以開元廿九年九月十八日遘疾，終於崇政坊之廨捨，哀哉，故妻隴西辛氏，即壽州刺史怡諫之長女，先以此年五月二日終，今以十月八日合葬於邙山杜郭村之崗原，去先父汾州司士公塋西北一里，從先人禮也，無子嗣絕，以君之忠義仁慈，清廉正直，孰宜不祀，至於短命，悲夫，銘曰，矯矯夫子，人之儀刑，道在公器，孝惟天經，沒而不祀，遺恨泉扃，
大唐洛州別駕大將軍崔公妻庫狄夫人墓誌銘夫人諱真相，恆州代郡人也，祖干，齊太尉公太宰章武王，考洛，驃騎將軍和州刺史，並俊才重也，舊業承家，自北出於龍庭，圖南擬於鵬舉，一匡天下，驅馳締構之初，六合樞揆，變理財成之際，或太宰居上公之位，或驃騎立冠軍之功，拜俊拜前，著乎齊冊，夫人出自公宮，長於師氏，柔情玉潤，潔志冰清，逾闥待傅之行，非禮不動，內則中饋之敬，造次無違，言歸崔室，得其匹也，采蘩之職靡愆，幽蘭之操愈烈，弄璋介福，庭多比玉之兒，惟蛇在夢，室滿乘龍之女，既而與善無驗，遘疾彌留，逝者如斯，奄然從化，武德六年歲次癸未六月乙巳朔二日景午，卒於洛州廨捨，時年五十有九，仍以其月五日己酉權殯於邙山之南原，勒銘玄室，代諸彤管，其詞曰，燕山層構，瀚海洪源，降神閒出，英靈實繁，挺生章武，靈流後昆，居宰作牧，服冕乘軒，載育媛，如玉之溫，三從不爽，四德斯敦，美昭希蔡，思賢慕樊，教子偕隱，匡夫直言，浮光電滅，馳景風翻，東方辭騎，北郭歸魂，砌蕪華層，路斷泉門，于嗟彼美，零落平原，第二息行褒第四息行感第四女適隴西李氏第七女適范陽工，
大唐故高士楊府君墓誌銘並序德行以冠君子也，藝術以資廉能也，退身者終藏其器，守道者先遁其名，粵有高士故弘農楊公諱崇字崇，乃齊左常侍，駙馬都尉，涇州刺史孝瑜之雲孫也，祖倩，故代州錄事參軍，父登，故商州上洛縣丞，雖門傳勳緒，而身厭榮祿，但保其清質玉潤，無求於茂實芳聲，內外稱之，仁閭閻歌，其惠如何，藏舟不固，逝水傾謝，烏呼哀哉，日月遄流，星霜屢變，洎皇唐大曆十年乙卯之歲啟窆於先塋，與故夫人隴西騫氏合葬於洛陽之北原禮也，仙崗隱軫，壟峨峨，右澗左纏，背邙面洛，天長地久，永固於斯，長子浙江東觀察支使，大理評事頒，季女秦氏八娘，見玄扃欲掩，攀慕無及，哀號擗踴，泣血請志，僕才不敏也，輒為之銘云，灑迤重崗，峨峨雙闕，旁臨澗，迥映松雪，勁草悲風，寒煙慘月，寂寂荒壟，沉沉夜台，霜凝腐草，風激寒埃，傷百年兮倏忽，聊一望兮徘徊，
唐故將士郎守州奉川府長史焦公墓誌並序公諱璀，字潤，河內廣平人也，蓋夏殷之後，古者建德立功，因生賜姓，宗氏以茲而起，枝派自此而起，暨夫溫玉神完，蘭芬郁，或揚威於漢魏之代，或宣佈於齊梁之間，其後繼之，雖百代可知也，屬隋季崩淪，天下喪亂，高祖以義旗輪轉，元從長安，因官平涼，遂為土，曾祖仁，皇職資陪戎校尉，祖貞，皇勳官上護軍，並積行累德，修辭立誠，名播於閭閻之間，聲聞於郡邑之內，父莊，克勤於家，克儉於國，不失色於人而人敬之，不失於人而人信之，故得聲聞府縣，譽動軍州，公幼而聰敏，詩禮以得於趨庭，長而強學，奧義更聞函杖，志學之年，旋一命之職，弱冠之歲，望遷五等之官，何圖福慶外移，不保南山之壽，災纏內堅，奄歸東岱之魂，以寶應元年十二月十二日遘疾，卒於私家，春秋廿，歎苗而之有季，痛秀而之無成，妻子類崩，父母傷割骨之痛，今卜遠有期，龜筮習吉，遂以唐寶應元年歲次壬寅十二月景午朔廿七日庚辛殯於州三水縣歸義鄉邑原禮也，父莊悲傷五內，哀感四鄰，但恐田成碧海，水變蒼山，故勒石留文，以旌厥志云爾，於穆遠裔，肇自周秦，惟祖惟考，乃武乃文，念子聰敏，幼年立身，不幸短命，禍降沉淪，嚴父切骨，慈母割恩，哀哀戀念，泣對孤墳，
唐故朝議郎行尚書刑部員外郎會稽余公夫人河南方氏合祔墓誌銘並敘文林郎守尚書都官員外郎賜緋魚袋權寔撰大中五年秋八月癸卯，尚書刑部員外郎余君卒，甲辰，訃於尚書，其同列諸郎聚立以相吊，吊罷，語君之平生，或曰吾豈唯與君同為屬於此，蓋昔者亦嘗同為御史，於是遂各各有言，或曰嘗同為博士，或曰嘗同為集仙之職，或曰嘗同為王畿尉，或曰嘗同為秘書官，或曰嘗同為貢士，同為貢士者曰，君始少時，從東海徐先生學，君家貧親老，常五日一歸，歸必負薪米以資其養，養固無怠而學亦不息，居數年，盡得徐先生業，徐先生特善草隸書，故君亦傳其能，忽一日束揭書囊，徒行來京師，以明經為鄉里所舉，再舉登上第，既而益嗜學，其探賾淵奧，性得懸解，諸生皆不如君，君既歸江上，遂取前人之善為詞判者，習其言，循其矩，無幾而所為過出前人，復持所志詣有司請試，有司考其言，拔萃居四等，因授秘書省正字，同為秘書官者曰，君在省閣時，其儕多自喜其門地聲彩，借其官為基級，殊無意於事事，君獨謹嚴以博閱，考正為績，他僚久而咸伏其實，同為王畿尉者曰，君之去正字，歷數年，又從吏部選，其試不求高於人，而下筆自入高等，遂授縣尉，因乞假迎其親，至洛而丁親喪，凡當時與君列者，雖未熟君而愛君甚，聞其丁喪皆歎惜之，同為集仙之職者曰，君之終喪也，闃居洛表，不與人交，故相國司空李公知君之文行，起君為奉先尉校理集賢御書，後轉為修撰，今相國司空白公又以君為直學士，君與諸學士講敘經史，四座未嘗不推敬，同為博士者曰，吾為直學士時，已拜博士，屬上有事於南郊，又屬恭僖太后將祔廟，又屬懿安太后崩，君詳定禮儀，無不協當，初，宣懿太后已祔，穆宗廟室，既而議者欲以恭僖代之，君以為自古無已入復出之文，遂敗眾議，今浙東觀察使李公時掌貢士，聞君之抗直，乃奏君考試諸生之業經者，君杜枉逕，塞濫源，諸生皆歌誦之，同為御史者曰，君自博士為侍御史時，京兆有殺人者，反誣平人，訊鞫留歲余，比奏，上疑之，事下御史台，君覆問未竟，三日而賊首明白，上嘉其能，歲滿亦終用君為刑部員外郎，同為刑部之屬者曰，君初為郎，會大赦天下，君草起請文，請流謫之人當遷移者加常時千里，其仁惠如此，君自居南宮，益有美譽，白相國嘗從容以君姓字為上言曰，其人精密可居翰林，因使攝左千牛衛中郎將，冀稍殿，得親侍左右，欲使上自知之，嗚呼，今歿矣奈何，於是諸郎又聚歎者良久，然後各往其家哭君而吊其孤，既逾月，君之從父弟前杭州參軍弘休狀君之緒，與君之行，及君夫人之緒之行來請銘，且曰，君諱從周，字廣魯，其先會稽人，秦昭襄封勾踐之後為顧余侯，侯之季子因命受氏，其後在南朝間，名爵相繼，逮有唐武德已來，雖軒裳稍衰，然亦宦學不絕，君之曾祖諱琰，仕為大理評事，祖諱庭，仕為饒州司戶參軍，父諱憑，仕為蘇州吳縣尉，因君贈秘書省著作佐郎，著作娶洪氏，實杭州餘杭丞如筠之女，因君贈宣城太君，君著作之長子也，氣端而和，心清而廣，進以恭儉自處，退以虛澹自居，獨享年不淑，年四十有六，君夫人方氏，其先河南人，漢有洛陽令儲，其遠祖也，夫人曾祖諱履寧，仕為和州司馬，祖諱初，仕為杭州錄事參軍，父諱佇，仕為溫州安固令，夫人安固之長女也，年十八而歸君，事舅姑盡孝敬，奉君如嚴賓，凡衣裳牢醴，非目視手治者不以進，當寒苦時，樂之如無所不足，及處榮顯，又若固有之真婦之賢者也，而亦享年不淑，年三十九，生男子五人，曰向，曰，曰，曰璋，曰頊，向已明經第，方礪修文行，卓然有繼君之志，女子三人尚幼，夫人以君歿之年夏五月乙酉，先君去世，其殯未啟而君從之，今將以冬十一月庚午同葬於河南之平樂鄉北邙原祔君先妣之兆禮也，非銘其墓則無以贊其幽以充孝子之心，實曰吾君之僚也，曷敢以辭，遂為之銘，銘曰，丘居者易為堂，澤居者易為沼，卿子公孫之為人，方圓自巧孰是孤生，有若夫子，不漸不膏，不蔭不倚，生以道終，名以行始，嗚呼，後之人無室其毀，
夫人諱隴，字淑德，南陽人也，昔襄城問道，齊驅而稱七聖，陽崇，連衡以定六雄，侍中以儒術冠當時，司空以高佐命，或兩岐著美，擅為政之名，或玉篋無遺，流默識之譽，是知英威踵武，非所極於名言，蘭菊連芳，固紛綸於緗素，曾祖文秀，齊冀州司馬，祖正平，隋越州會稽縣令，或望重時英，清規可以厲俗，或德光世范，惠愛足以化人，父宜生，隋雍州真化府鷹揚，既嗣家聲，仍標領袖，動成規矩，心運權衡，夫人漸潤珠皋，圓折其清朗，資芳桂苑，團魄淨其凝華，爰自笄年，歸於祖氏，既而移天伉儷，逮事舅姑，躬自執持，心力無稽，奉上以恭肅，接下以溫柔，豈流譽閨闈，固亦稱仁鄉黨，何天長地久，人道虧盈，巨壑藏舟，忽焉非固，以永徽五年四月十五日終於殖業之第，春秋八十有一，夫人夙表韶華，雅懷貞正，唯善是務，非禮不行，德美鴻妻，無勞荀誡，禮逾萊婦，詎待張箴，豈期與善為虛，輔仁無實，母儀婦德，方貽則於將來，龍劍鸞儀，遽沉魂於幽壤，即以其年五月九日，安神於北邙之清風里，嗣子榮州威遠縣令君信等，攀風樹而不逮，望寒泉而無及，懼芳猷之或替，刻員礎於泉扃，其詞曰，悠然遠胄，眇矣遐祖，安世默識，茂先博古，異人間起，聯徽踵伍，華紛史牘，光馳門譜，惟祖惟考，琳球襲映，誕茲懿淑，夙表柔令，蘭芷其儀，璧其行，芳裕沖范，率由因性，婦德，肅肅母儀，誡子斷綜，承天奉迤，言行無犯，終結，合禮明範，其馨若斯，奔曦西驚，閱川東逝，勞上不止，音儀蛾憩，楊路風生，松門兩霽，陵谷有徙，芳猷無替，
唐故處士段公墓誌銘並序公諱感，字名遠，其先雁門人也，原夫動物回雲，非神莫感，延祥集慶，在聖必通，是知靈況所甄，祚隆於百代，是以派瑤原於萬國，列高封以稱家，疏玉葉於九州，開奧區而僉氏，斯並事芳油篆，道藹棉書，可略而言，豈繁縷，曾祖昌，隋任定州司戶，祖羅，并州兵曹，並財包杞梓，節勁松筠，調玉軫而綰銅章，曳清縞而趨紫，公疏芳桂苑，擢秀芝田，掩瑤以凝輝，冠曼峰而巫曜，音儀儻，擯賈氏於後塵，器宇深沉，制荀門於前錄，不謂驚風乍拂，迥樹先雕，狂吹忽飄，鮮花早洛，春秋五十有七，卒於家第，嗚呼哀哉，一時著將窆之九原，有安厝之期，爰卜良辰，告吉茲地，粵以垂拱元年歲次乙酉十二月壬申朔廿五日景申遷葬於段村東二里平原，禮也，前望危峰，背荒渫，慮恐田成碧海，陵谷驟移，刊志墳中，以傳不朽，其詞曰，藏舟易往，閱水難停，鮮花早落，迥樹飄零，處辭妙室，倏去佳城，攸攸長夜，杳杳泉扃，風搖隴樹，月照荒庭，唯鐫翠石，振此英聲，
唐故廣陵郡六合縣丞趙公墓誌銘並序天寶十載六月十二日，廣陵郡六合縣丞趙公卒於洛陽客舍，春秋五十四，嗚呼哀哉，公諱，字，其先天水人也，組玉帛，宣慈貞范，史諜詳焉，祖佐名蕃，父登列岳，不殞厥德，惟賢嗣生，年仕七，宿衛出身，調補南陽郡穰縣尉，秩滿，轉廣陵郡六合縣丞，從階漸也，公渾金之姿，巨海之量，居常樸略，無虧典禮，洞見微，不為苛察，故懷才而安小邑，積行不至大官，曠如也，自讚兩縣，歷事數公，升堂如執友相知，議獄以活人為本，家無擔，故貳邑不辭，室有偏孤，乃三娶而卒，嗚呼，書讀萬卷，不為時知，藝窮六甲，不為時所用，命矣，夫嘗著衡鏡論，上吏部郎鄭公書，自以為班揚之儔也，加以事兄順，撫弟仁，家無田疇，屋滿甥侄，宜其天與大祿，神假上壽，湮歿下位，吞恨重泉，雖曰非夭，亦夭之痛，嗟乎，窮達時也，死生分也，中年奉使，見厄上宮，蒼黃失圖，憂恚發疾，王未復，公怒仍加，遺弧寄於官舍，幽櫬攢於逆旅，帷不設，奠酹何依，濁酒一杯，感傷行路，頎，趙出也，親則內兄，周旋討論，款曲笑語，不見數日，天喪斯文，食貧無賻稅之資，臥病違匍匐之禮，悲夫，公親兄告，遠在江介，堂弟旰，遇居洛邑，銜酸茹泣，乞貸友朋，夜中悲號，晝至喪事，天倫之戚，吾見子矣，至六月廿五日，遷神於北邙原，禮也，嗣子，泣血孺慕，殆不勝哀，為余從敬祖之遊最多，敘林宗之辭無鬼，執筆揮涕，銘片石，詞曰，葬於何所，洛門之北，出郭直視，邙門山之側，卻背伊川，傍臨涯谷，素車一乘，妻號子哭，冥寞弧墳，于嗟趙君，外男前汲郡新鄉縣尉趙郡李頎撰，
故唐陪戎副將太原王府君夫人陳留阮氏墓誌銘並序公諱賓，其先太原人也，曾祖魯，祖瑩珍，並禮樂承家，詩書耀世，規模令遠，蕭灑情高，蓋以林泉養真，朝市樂隱，拂衣簪組，嘯敖天齊，處默在心，遂為天齊人也，公俎豆既包，軍旅兼濟，竭心家國，貴服勳榮，嗚呼，唐天寶七年二月十八日膏肓構災，奄沒私第，春秋六十有四，禮不愆矣，老得終，聞者增哀，食者無飽，其年二月廿四日歸瘞於齊州歷城縣西北原黃崗之東南先君之塋也，夫人四德端如，三從著矣，賢淑上古，不幸先亡，於開元八年三月十五日權殯於巖之左，杳杳孤墳，青烏卜兆，哀哀仙，白鶴臨門，長子上柱國從諫，次子兵部品子昂，則晉國祁奚，孝於惟者，則吾家曾子，生事不類，葬之以禮，於大燕聖武二年歲次丁酉十月乙巳朔五日己酉移祔於府君之舊塋遂禮也，供木參列，雲巖高，黃兆存，白日不駐，庶地久天長，銘以能言之石，雖陵移谷遷，柄同生字之金，其銘曰，古稱其令，實因潘楊，今之二族，齊其以良，地望英秀，天資懿張，自歸冥寞，幾變炎涼，合葬之禮，周公制度，欽承以習，皎鏡長暮，楊悲夜風，薤落朝露，一朝已矣，千齡永固，
朝散大夫行成都府司錄參軍上柱國徐公墓誌銘並序富春孫事問撰修春秋徐爵居常與楚同盟，會伐叛討而不虞強力，啟封廣土，侵襲之謀，一旦為兵，雄遷姑蔑而終焉，後子孫因為衢之人，公即孫觀光上國，實為之艱，遂徙家秦中，因鄉胄貴里之人也，台州樂安縣令諱處悌公之曾王父，公之祖王父，涇州清溪縣尉諱齊初，公之王父，咸居秩有風規，其族益茂，公自鄉貢進士奏授懷州參軍，不敢韓朝散上柱國，九安南招討巡官，從軍之樂，不在邇，已知能，夏州刺史田公仰公完緝之才，表公為朔方縣令，授信州弋陽縣令，黠吏懾公之明，州長器公之干，久之，於天官得成都府雙流縣令，亦以朔方弋陽之政，而憫吊孤寒獨，論者心不改，寒暑徒變，竹柏無易，歲滿，又選補成都府雙流亦以朔方弋陽之政而憫吊孤寒獨，論苦皆謂雙流之有君，邑名雖遷心不改，竹柏無易，歲滿，又補成都府司錄參軍，劾察之曹，目有貫我我道而何慮，美矣夫，公幼覽墳籍史傅群言，得活人匡國之術，明傅常偉其才曰，大丈夫生乎世，得明哲之後，當如是公之志不諧，調於銓衡，守卑祿於郡府，低顏俯容三十餘歲，大亦終下位，陶潛彭澤，彼尚如斯，梅福之尉南昌，會昌二年十有一月五日疾，歸全於京師萬年縣務本里，享年七十一，以明年二月十二日，安兆域於河南縣平樂鄉之原，禮也，夫人隴西李氏，先公而歿，繼室河南元氏，夫人德門顯母儀著於姻戚，男二人，女五人，長子蘇州長洲縣尉未仕，長女歸尹宗經，明經登第，次歸韋助，前睦州清溪縣尉，次歸李隨，前處州麗水縣尉，一女未及笄，長洲文以華身，學以識古，懷干將之利刃，君子謂公之後必大，子執孫事問，知夫人之道頗孰，故得握筆而敘生之懷始相之樹於松枝，輒書有道之德，藏於玄室，銘曰，有官必書，偃王好仁，疆場無備，國隳名辱，實惟裔，儀表流清，修翮翔天，學入官，三宰百里，其清如水，壯則老，有形必無，苦手歸全，同途，青松，親賓蔽寂寂，佳城幽翳，百代一開，四序環復，東波不回，
唐宣義郎前行亳州永城縣丞胡宗約尊夫人弘農楊氏墓誌銘並序朝議郎前行河南府參軍上柱國徐備撰朝議郎行河南府倉曹參軍上柱國胡竦書尊夫人楊氏，其先即弘農人也，維會昌三年三月十七日終於東都修善里私第，春秋六十有六，即以明年閏七月十日歸祔於河南縣金谷鄉張村之原新塋禮也，曾祖至，皇青州刺史兼御史大夫，祖重言，皇汴州浚儀縣令，父盛，皇襄州鄧城縣尉，尊夫人即鄧城之次女也，嗚呼，及克配君子胡氏曰泰，皇登仕郎，前左金吾衛兵曹參軍，悲夫，幼有淑問，已任令德，有子一人，即公，有女一人，性多聰慧，禮則自得，親戚重之，宗黨嘉之，才始中殤，未及既笄，所謂華蘭質，不幸夭閼早歿於在室歟，賴丞公承訓，獲人子之禮，色養之下，盡晨昏之孝，厥有新婦滎陽鄭氏，奉舅姑之心，有禮則之至，未嘗闕也，丞公在官，一曹之事，動無不集，二縣之理，化無不賴，斯則有後，無愧於臧孫矣，紀事跡可編於人表，書訓誘可全於母儀，實謂大哉，或聞皇天無親，唯德是輔，又聞故大德者必得其壽，胡為乎福善無應，天可問乎，且年逾歲制，期頤，遽為奄忽，天將奪願，噫，今日月有時，窀穸將，龜筮葉從，今之善夫，遂絳前驅，秋風慘目，孺慕哀號，痛傷行路，備情多懷感，奉再三，綴文之士，緝詞表志，乃為銘曰，令淑兮早歿所天，乃稱未亡人兮保家斯全，偕老之言斯謬，內則之教可宣，有母儀之自得，宜石之封焉，何上天之不不仁，與世事而遷延，未登清貴，便及黃泉，莫不夜台一閉，而血涕泫然，況涼秋過巢之日，是感慘目之風在前，方刻石兮紀事，庶古兮流傳，
唐故象城縣尉李君墓誌銘並序君諱果，字諱智果，其先趙郡平棘人，遠祖因宦河南，今即河南洛陽人也，昔演策高邑，展師敬於漢臣，徇地常山，受遺書於秦將，清源委，漸蘭澳而滋華，層構遐騫，瓊柯而疏遠，君緬籍昭慶，夙稟英規，勵志庠門，飛名金馬，年始弱冠，永徽二年，乃除吏部文林郎，趙州象城尉，片言聊析，庶理爰弘，輕刃才游，繁族斯解，既而桂華未實，已沉氣於傳薪，析彩方融，遽淪光於閱水，以永徽五年十月卅日卒於象城，夫人河西任氏，柔情婉順，淑質貞華，禮畢好仇，義敦偕老，爽秋尚遠，痛蘭香之早摧，白日期遙，愴佳城之先，以永徽五年十二月十九日合葬於邙山之陽禮也，恐居諸遞運，陵谷潛移，勒貞石於泉扃，紀塵軌於來葉，其詞曰，良覯秦書，車陳趙阻，渺渺清派，綿綿華緒，網羅百氏，游躪九經，聿應賓賦，爰α上京，班天秩，光贊象城，言折理渙，刑簡頌清，巢駒易往，尺駐，忽謝浮生，長歸大暮，龍劍雙掩，人琴兩故，載列徽猷，紀茲泉路，
大唐故襄州襄陽縣主簿上輕車都尉張君墓誌銘並序君諱傑，字超倫，南陽白水人也，漢相留侯之苗胤，因官遷轉，遂為洛陽縣人焉，祖略，周任相州刺史，父慶，隋任定州長史，並以文物見知，廉平授識，或守或宰，仕周仕隨，執別扇以揚風，處牛刀而訓俗，德均去獸，化洽霄魚，何直臥轍攀轅，實亦劭父杜母而已，君稟質清貞，姿神溫雅，言泉流吻，靈鑒棲心，朗樂鏡於心台，湛黃陂於性海，談叢議窟，一代所先，吹薤偃波，四方攸重，皇朝授襄州襄陽縣主簿簿，懲奸息訟，遠跨於一同，舉目提綱，政成於百里，風庭月館，未虧嵇阮之遊，麗景花朝，每縱林泉之賞，誰謂閱川東逝，隙影西奔，未符積善之徵，俄軫奠楹之夢，以貞觀廿三年九月十七日卒於私第，春秋六十七，夫人王氏，百行兼，四德咸備，芝蘭外馥，松竹內貞，未終偕老之期，奄遵同穴之契，以大唐咸亨四年歲次癸酉十月壬午朔十六日丁酉，與君合葬於北邙之陽禮也，嗣子婺州信安縣丞處真，心崩屺岵，情痛蓼莪，起之青既乖，七旬之溫永隔，仍恐岸移川易，河變山，鐫玄石，永誌音徽，其辭曰，岳峻天孫，流長地紀，冕更襲，英賢代起，或武或文，時守時宰，杜愧其庫，陸其海，其海難測，基庫難知，英英哲人，孕彩昆崖，風庭縱賞，月夜忘疲，既齊物我，亦混妍蚩，寒暑更襲，日往月來，同傷王毀，共怨梁摧，倏辭華屋，長扃夜台，風雲旦慘，煙霞夕霏，庶玄石與茂實，共天壤乎同歸，
唐故淄州兵馬使墓誌銘並序判官朝請郎前滄州樂陵縣丞張南翼撰庚辰歲秋八月廿四日，平盧淄青節度兵馬使，特進，開府儀同三司，試將作殿中二監，兼夏國公，食邑三千戶靳公諱朝俊，延安郡豐林人也，曾祖，蘊瑚璉之器，著經國之資，處翰墨之源，為九流之最，授皇朝議郎，試絳州長史，祖恆禮，字承文，神貫古，多從一命，自致九霄，皇文林郎，坊州縣尉，父，負不羈之才，懷理國之策，底寧邊鄙，克靜方隅，皇銀青光祿大夫，試衛尉卿員外置同正員，上柱國，矧夫文規武重光疊，青紫相間，門，為知連城之珍，出於無涯之海，千尋之木，植於不測之，公耿介負不之志，濟時之術，包追鋒突刃之勇，懷夷險不易之操，頃屬天步艱難，王師有征，公乃後跡花幕，高步轅門，榮勳效節年矣，乃三拜其，兩遷雄鎮，所至之邦，必聞其令，於是明賞罰，練卒，皆暗合前哲，目無全牛，所謂生而知之者矣，於是相國褒其忠勇，賞以賢，去貞元十三年遷鄆府兵馬使，剛而能和，柔而果斷，恭守節命，始終不逾，貞元十五年五月廿一日改遷沂州兵馬使，安人和眾，禁暴戢兵，威而不猛，簡而臨下，邊方晏如，人曰靜鎮，其年十一月十三日，又改遷淄州兵馬使，掌握軍政，樞機是非，敷之以惠信，加之以貞儉，惠可懷其信，俊可高其行，故弼成其務，可俯而窺焉，嗚呼，修短有歸，時春秋六十有四，夏四日十六日，終於淄州官舍，列城淒感，軍郡行服，雲慘郊原，風悲草木，夫人太原王氏，則代州東野府果毅，朔方十將綺之女也，淑靜柔明，天假其質，儀則令范，家扇其風，能采繁以奉其禮，佐君子而合其德，齊眉之歡大著，如賓之敬必聞，琴瑟相諧年矣，嗚呼，遭天不造，殃罰加鐘，叩地號天，哀毀過禮，雖伯舟共姜，安可擬議哉，嗣子濯華，氣宇沖邈，性惟敦，不逾壯室，道蘊九流，控先賢落雁之機，負子房決勝之術，克己復禮，可稱，允武允文，可大可久，宣德郎，試太子通事舍人，權知德州將陵縣尉，今屬家之不造，號泣於天，荷先君之問堅，痛曾參之泣血，秋八月廿四日，乃遷兆於東平縣東北卅里，左控蒙山，右居竇嶺，南臨巨壑，北雄崗，悲夫千載，陵谷更遷，乃纂其盛事，勒諸堅石，訴昊天之心，狀不朽之跡，亦孝子之情也，其銘曰，於惟靳公，為人之傑，孝乃重裕，忠能秉節，其德伊何，功不自伐，雄雄一劍，赳赳干城，剪滅狂寇，馳騁遠聲，其勇伊何，履若平，仰之巍巍，如山之峻，誰謂不堅，磨而不磷，以孝伊何，保其家訓，典符不二，惟善所親，如如璋，實國之珍，以忠伊何，不私其身，百年勳庸，千秋以矣，嗟彼東川，逝者如水，遺風伊何，播流其美，公榮，公亮，故兵馬使之嫡孫，惟棣與萼，乃梅仙子愛也，天假俊秀，性惟聰敏，年十以字國神粲然，志氣爽朗，則古之二龍，無以加也，趨庭之訓，同鯉之風，之，方菜之書，豈意昊蒼不惠，哀苦所鍾，自天孝純，雖沒身而不，況公榮紫枕寢苫，泣盡顏之淚，孝而有終，永藏松陵，夫人太原王氏，貞元十九年八月廿七日而終，以其年十一月十九日合祔焉，
唐故汝州司法參軍裴府君墓誌銘並序從侄遵鴻撰乙卯歲六月十九日，有唐循吏朝散大夫汝州司法參軍裴君卒於位，門人含淒以啟手，童子向隅而猶燭，小吏庭泣，行者路悲，於戲，享年六十二矣，君名涓，河東聞喜人也，氣稟天和，性與道合，克承岳降之慶，不越府趨之位，歿而猶，其如命何，故君子曰，雖未達，吾必謂之達矣，曾祖德超，皇銀青光祿大夫秦州刺史，祖思簡，皇金紫光祿大夫司農大卿，父休英，皇袞州鄒縣令，君則鄒邑府君之長子也，弱齡以祖蔭知禮者，為太廟齋郎，不忝古人之儀，深達夫子之問，六載考績，調授滄州鹽山縣尉，轉幽州歸義縣丞，次任汴州尉氏縣丞，三命佐邑，政必有聲，諧聯曹如魯衛，致邑宰於恭賤，析繁剖劇，拂鍾無聲，天官佳之，俾椽於汝，欲觀政也，片言而滯獄啟折，直筆而潛枉必申，方將高於公之門，騁驥子之足，而天不與壽，生也有涯，鄰舂不相，朋執咸慟，白日誰有，玄堂獨歸，嗣子，前試太子通事捨，扶護靈櫬至自汝，以八月十一日，陟於邙山之崗，卜於斯，厝於斯，植松柏於斯，慮變陵谷，式題貞石，以志之云，於鑠我先，代襲蟬聯，令問令望，孰曰不然，恂恂從父，惟儉惟賢，光啟後嗣，策名當年，才多位下，有志不宣，今則已矣，萬事生前，萬事生前，逝者何有，逝者何有，永謝浮生，茲焉可久，鬼入冥，人寰空晝，唯餘名謚，千古不朽，
唐故左威衛中候內閒廄長上上騎都尉陳府君墓誌冀州阜城縣尉陳亢文君諱牟少，字與諱同，穎川許昌人，後因官長安，遂為金城人也，周室翦商，媯滿作賓於天下，漢朝戡項，曲逆持衡於海內，或超然素履，台袞之仰仲躬，或爍乎從政，阿衡之謀仲舉，亦有魏游千騎，道冠當塗，晉邑萬家，聲高典午，君體溫恕之恣，挺醇深之性，剛而能斷，柔而能立，勳庸著國，寵錫彰朝，解褐授右威衛右執戟，終左威衛左中候，行有餘力，職未展才，仍兼閒廄長上，六戎有序，以駿能馴，效節雖多，工猶舊任，是知卑以自牧，恥徇祿之九遷，位且安卑，賢屈身於三黜，君知養人重食，故隱賑於厚生，周乏貴財，遂貿遷於貨殖，閻衡作范，州里歸仁，罕不脂韋，曾無鑿柄，天寶元年五月十六日福善無徵，捨茲永業，春秋六十三，粵月十三日葬於邙山平洛鄉之原，夫人李氏，先而純深，幼而恭敬，長而敦睦，成而惠和，六姻仰之以母儀，四鄰師之以婦德，鵲巢之行，無不備焉，天寶十四載十一月八日寢疾彌留，終於東京銅里第，享年七十二，無何，會燕朝革命，天寶十五載正月一日改為聖武元年，茲年五月十三日，遷窆就府君舊穴合葬，嗣子榮，踐坤興慕，攀穹靡及，思傳不朽，用勒泉扃，況窀穸之辰，令筆，言其景行，乃為銘曰，彼曠古，瞻言本枝，齊卿五世，楚相三知，盛德無絕，風流在斯，歟夫子，克構重規，舉以義發，言由禮施，孝彰荊茂，德表星移，受潤，宮牆莫窺，火薪易盡，巢駟難羈，深沉隴登，瑟風枝，誰後，同悲載馳，
于府君墓誌銘府君諱昌嶠，字光宇，本安樂郡人，第於文公之後，近祖昭理，蘇州刺史六從之孫，府君立性溫和，為人敦厚，權利刊官，知其禮節，委以小鋪之惕虔虔，夕惕若厲元咎，直心奉公，不保餘慶，享年有七，貞元十一年二月六日終於家堂，至七月八日，葬於新亭山之大墓，禮也，長子叔海，次子叔政，兄弟五人弱冠，小猶角，祖母孫氏，蘄慈親李氏，撫孤殞銘曰，大墓高崗，新亭之陽，於子世代，千古流芳，
唐故莊州都督李府君志銘並序君諱敬，字守禮，隴西成紀人也，頃因官徙而為雍州人焉，府君雁門郡守弼之曾孫，東祭酒威之元子，十八應制，八科舉擢第，解褐州洛川尉，次遷司僕丞，又徙城父令，尋改洪州司馬，無何移洪州長史，有不空之裕而獲佩刀，懷半刺之材而居別乘，授隨州刺史，又除莊州都督陳茂白刺史，王之使者，國之外台，不易其人矣，君銳於墳典，博於經史，家藏萬卷，君覽八千，緣使部人寫書，廉停務，晏如也，尤精內典，該練氏族，至於解連環，誦悉談，河漢無極，注而不最，晚年焚香加趺，修菩提法，苦心自練，菜食而已，子奐，年十九，未冠而夭，府君哀毀逾節，寢疾彌留，開元十年七月卅日，不祿乎洛陽縣通遠坊私第，春秋七十四，粵十二年十二月十一日葬河南府河陰鄉原禮也，夫人柳氏，痛失所天，哀深改堞，望夫立石，破膽銷魂，寡妻懸窆，淚盡繼血，銘曰，討論眾妙，道之突，良二千石，惟君是籍，宜台傅，地居旦，俾我丕基，永永遐，昊天不，聖朝慟惜，傷其子，雙盾潛翳，寒山黯色，洛川冰閉，一旌迅驅，幽明異世，黃鳥黃鳥，邙山送死何時了，
唐故成府君墓誌銘君諱小師，字文哲，河南人也，原夫玄津瀉液，括坤絡飛湍，建木疏柯，掩鄧林而結秀，加以雄圖霸略，汜川之未，天縱宏規，惟之元勳克著，道曠千祀，詩人興勿剪謠，運拒一辰，虞書啟在茲之頌，今可略而言，祖道，北平太守，指岳分符，誓河析壤，故以晨牧息飲，夜吠銷聲，政善六條，專城千里，頃之，除寧朔將軍，授蜃委推實資，赫怒皇威，徵發驍勇，弓張月勢，白羽，劍偶星文，虹飛野外，父寬，隋上柱國騎將軍，智侔廉，氣冠韓，有棄伏波，無情騎，於是湛黃陂之千尋，筆海躍雕龍，文峰棲綵鳳，帷杞梓，地望膏腴，聲偃紳，道光蟬冕，辯果，攸歸，之齡，雌黃是屬，加之雅莊惠之銘游縱，山阮之高賞，豈謂輔仁無，，嬰二豎以興悲，奠兩楹而軫歎，春秋五十九，以永淳元年四月八日卒於私第，以其年五月十日窆於邙山之陽禮，敬敘尊德，乃作銘云，原，遐哉茂族，鳴璜紲組，槍金佩玉，入參芸閣，時，出掌分符，攀轅是屬，，英材，九詳，索兼該，玄縱素履，實，，論感來，永淳元年五月十日，
大唐故李府君墓誌銘並序公諱祖，字孝仁，隴西成紀人也，邈矣遠祖，道葉清虛，范二儀，陶鈞萬品，捐情物我，浮氣於函開，柔遠開疆，耀白壇之勁節，浚川爾爾，派別泱泱，翊宗周之崇基，弼大漢之宏祚者，祖神，隋朝虢州湖城縣令，搴帷布政，絃歌宣易俗之風，樹善勸賢，黔首起來蘇之詠，考士該，睹隋秀之將崩，乃搏飛而高舉，於碭雲以遐逝，白水而風馳，佐命立功，締構之始，以武德元年授左驍衛十一府驃騎將軍，公降靈崇岳，挺秀英姿，孝以養親，忠而事主，冬溫夏清，盡負米之情，假寐晨趨，竭忠誠之節，以總章元年授左衛，翊衛二府衛正，朝儀之禮，磬無不閒，方將振鴻漸之宏材，擢清徽之雅量，而乃降年不永，遘疾彌留，纏疚日臻，終於私第，春秋五十有一，以咸亨三年歲次庚申五月辛卯朔十九日己酉葬於北芒山禮也，秀而不實，慟尼父之悲，哲人其委，切端賜之思，豈直止機輟相而已哉，痛電景之難停，悼泉扃之大暮，嗚呼哀哉，乃為銘曰，歟遠祖，道葉上玄，滌塵善水，振偈昊天，雪之妙，綵鳳之仙，龜鶴莫識，詎辯桑田，而君挺秀，惟忠孝友，奚藝不踐，奚師不受，曾未登庸，遽臻廣柳，如何昊穹，殲我瓊玖，敖敖孤嗣，哀哀慈母，白楊萋兮青松勁，悲風嘯兮思鳥傷，繁笳斷兮隴已，泉扃閉兮斯夜長，咸亨三年五月十九日書，
大唐涇王故妃韋氏墓誌銘序給事郎行河南府洛陽縣丞翰林學士賜緋魚袋臣張周撰夫必有婦其尚矣，先務德禮，次求容功，兼而有之，方謂盡善，不爾則不足以侍執巾櫛，宜其家室，故詩稱好逑，傳著嘉耦，非必獲是，孰媲名王，妃姓韋氏，蓋京兆長安人，祖湜，皇朝中散大夫，穎王府司馬，贈光祿卿，父昭訓，皇朝中散大夫，太子僕贈衛尉卿，皆公望自遠，吏才兼優，來以何暮見歌，去以不留興詠，妃即淮陽府君之第四女也，自漢及今，門為望族，男不卿士，女則嬪嬙，蟬冕魚軒，與時出，騰光簡諜，昭晰紛綸，妃蕙以為心，馨其如，詞懿而定，服純而衰，位則千乘小君，行則一人猶母，雖貴無壽，命也如何，嗚呼，享年四十八，以建中二年十二月己酉薨於寢，以三年二月庚申葬於原禮也，存不育男孕女，沒無主祀執喪，有足悲夫，銘曰，關右著姓，海內名家，氣與蘭馥，顏如華，宜乎作嬪，於王之室，如何不淑，中路先畢，松賈交植，塗芻共來，一晝朝露，千秋夜台，目睹原野，心傷堙沒，日既光沉，人亦薰歇，中無可欲，焉慮發掘，但恨長辭，獨歸城闕，
唐故文林郎行洛陽宮青城監監事武騎尉王公墓誌銘並序君諱德，字威德，太原人也，若夫瑤源派緒，紫開若水之祥，胄分華，靈鶴表伊濱之慶，罩月輪而疏葉，蕩日晷以馳，代彥於緹由，門閥蔚乎蕤槧，祖榮，隋光州司馬，父，隋懷州河內縣令，履鶴晨驚，淮沂矯博霄之翮，舄鳧朝翥，河墳翻集洛之儀，公鎣質瑤貞，衛玉謝其暉潤，沖姿銑鑒，陽金弛其層價，暨乎解薜賓王，搏風矯翼，匯茅觀國，溯水騰鱗，釋褐除青城監監事，罄丹誠於禁御，奉玉輦之清游，厲素檢於華嚴，警翠之麗觀，豈期瑤瞻遽魄，夜舟漂逸鷺之濤，金風早秋，晨露殞翔烏之景，鱗德元年七月七日終於私第，春秋六十有三，夫人鼓城劉氏，隋壽州壽陽縣丞琨之孫，唐故儒林郎亮之女，締慶韶宗，誕華懿胄，鳳兆筮得朋之地，鴻驚適終慶之宗，耀婦德於中閨，擅母儀於外閫，瓊筵方壽，嚴飆驚玉樹之條，蛇寶攸懸，砥石斷驪泉之，春秋五十有九，總章元年十二月一日，卒於敦厚里，粵以總章二年歲次己巳二月庚戍朔十一日庚申，合葬於邙山之舊塋，禮也，玉鳧下泛，便無綠字之題，琰碣家，贈萏如玉，狀雪方花，雙鴛泛水，一劍先沉，孤鸞舞鏡，獨鸛棲林，亭亭峻節，皎皎貞心，溘零珠露，空浮玉音，泉塗兩魄，再早雙衿，刊翠琰而何為，慮谷峻而山深，
唐故右龍武軍折衝扶風郡馬公墓誌並序前鄉貢進士撰公諱幹，貞幹，先河南人也，夫人張氏，陳氏，夫人有孟母之賢，懷良婦德，曾諱誠，字，祖諱秀，字干，有子三人，長子弁，次子順奴，以父貞元十六年五月卅日終於京兆萬年縣宗人坊私第，享年五有二，其年七月五日歸葬於龍守原，禮也，嗚呼，大人巳知何處，子念無歸，父有去人之孝終，鐫石銘曰，
朱書朱格灰地，惟貞觀廿二年七月庚辰朔八日丁亥，夫人四德內明，柔順克著，幼事舅姑，有敬順之名，雍穆五親，有仕譽之稱，宜延遐壽，蔭蓋家，何圖一旦，奄然殞逝，遂使四鄰酸楚，宗親悲號，春秋七十有九，殯葬斯墓，
唐故右翊衛隊正甘君墓誌銘並序君諱朗，字明遠，丹陽白夏人也，蓋派水洪流，源浪滔其天路，分枝弱木，奕葉郁其夏宗，然則望軒黃，扶疏王伯者也，漢封隨郡，靈蛇有銜寶之奇，秦代上卿，張唐陳入楚之用，晉武丞相則燮理陰陽，太甲司徒則弼諧帝道，冠蓋星羅，且可略而言矣，祖壽，齊青州刺史，隨郡公，高山仰峻，杜伯侯著襲貶之名，深慧臨人，陸祖言得冰清之喻，父顯，隨任濮州甄城縣令，桴鼓不警，燉煌黎庶已安，子賤琴鳴，單父之言蘇息，君稟志恢廓，器量宏遠，文武不墜，節義兼苞，接引忘疲，賓席恆滿，其大業年中，任官軍事騎，爰至皇朝龍飛，左翊衛隊正，於是弱冠從戎，申三略於雲陣，壯年輔主，固一心於帝庭，若乃嶺柏森疏，嵇公之風斯在，陂水清濁，黃生之操自然，加以洞悟苦空，曉知生滅，棄火宅而升法駕，趨正道而遠囂塵，不謂薪罄火窮，舟壑遷改，積善無驗，風燭奄從，忽以永徽四年六月三日，終於洛陽殖業坊私第，春秋六十有八，即以其年六月十日，安兆於河南縣平樂鄉芒山之原禮也，但以麻姑東海，恐作採桑之田，丁令還期，慮匪舊人之路，勒茲玄石，乃作銘曰，軒轅之孫，昌意之子，因地為姓，因名為氏，弈葉冠蓋，從橫世士，為度深澄，稟志恢廓，事主一心，善謨三略，萬頃汪汪，千尋落落，隴上風聲，寒山霧色，中野蕭條，川原何極，農夫輟耕，鄰女停織，泉扃永閉，唯余歎息，
唐故鄧州穰縣主簿成府君之墓誌銘君諱庫，字萬壽，河東汾晉人也，即成周之苗裔，本枝貞秀，代有其人，高祖進，使持節陝州大總管，曾祖約，能克紹先家，光隆祚，有隋之日，任湄州刺史，褰帷分竹，化美百城，仁風扇於河表，芳名播於箱史，而君丕承基緒，幕統嘉猷，當官以清直流名，立身以信義為奉，環姿特扶，令望高華，隋末唐初，官為主薄，當官穰縣，德積越於恭，制錦南陽，敷化高於先哲，屬將順，致土家，以大唐顯慶五年十二月遘疾彌旬，卒於私第，春秋七十有一，夫人史氏，授許州長社縣德星鄉君，貞親內湛，閫範永揚，四德克宣，六行無，以上元三年三月七日卒於私室，春秋七十有八，即以其年三月十六日合葬於張藥村東之高原，禮也，只恐高岸為谷，深壑為陵，故勒銘辭，敬題貞石，其辭曰，淒忉鄭鄉，寂寥韓，艱逾聞雷，傷侔墮淚，勒芳規，旌斯難懿，白日千年，玄扃永，大唐上元三年歲次丙子三月己亥朔十六日甲寅日，
隋毗陵郡無錫縣令姚君墓誌銘君諱孝寬，字德博，南安人也，即帝舜有虞之裔，自肇聖開源，因靈命氏，騰芬史冊，無俟揄揚，君稟獨拔之姿，逸群之氣，用淹遠，言狀機華，澄撓不渝，同叔度雅量，黃中通理，有恭嗣明心，隋起家為左勳衛，遷毗陵郡無錫縣令，趨驟丹墀，竭股肱之力，鳴琴邑里，弘簡務之風，洎隨紊不岡，抽簪辭秩，逍遙陋巷，養素丘園，交則拔俗俊民，談必超世雄略，騁千里而非遠，亙萬尋而詎高，豈謂秀槿摧榮，芳蘭罷茂，哲人云逝，零落忽諸，以大唐貞觀十二年九月十日卒於洛陽敦厚之里第，春秋七十有二，有識酸嗟，更甚華陰之慟，親朋哀悼，情逾闕里之悲即以十七年歲次癸卯十月丁未朔，廿七日癸酉，葬於邙山之阜，但悠悠白日，郁彼佳城，皎皎修名，幽茲窮壤，故旌令德，以紀芳猷，貞石用刊，而為銘曰，發慶流英，開祥挺哲，惠質玉潤，清襟冰徹，三省靡違，九思弗缺，允文允武，唯忠唯烈，積善無驗，輔仁徒設，摧，崇蘭春折，桂空湛，蕙餚虎列，月澹霜時，風輕露節，霧朝晦，松煙夜結，寒暑雖遷，德音無歇，
唐故永嘉府隊副張君墓誌並序君諱羊，字君節，南陽白水人也，英宗茂胄，赫弈人倫，構趾基於遠皇，流源派於遐代，祖榮，隋敏政府鷹楊，蘊不世這宏材，負非常之大略，功高百辟，勇冠三軍，父勝，監門直長，武質桓桓，風儀赳赳，起家宿衛，親侍先皇，但以忠抱一心，又加左武右府引駕，君器宇宏深，詞鋒敏捷，夙招芳譽，早負嘉名，執友稱仁，朋游銘信，十九年，駕幸遼左，君乃起衝冠，投募從戎，施功展效，以君遠過滄海，詔授勳官一轉，永徽四年，授永嘉府隊副，蒞職廉平，居官簡易，決疑無滯，事絕稽留，僚友稱高，在人嗟異，可謂返魂莫驗，祝壽無徵，遘疾彌留，掩從風燭，至顯慶元年正月廿六日，卒於私第，春秋卅有二，即以二月三日權殯於金谷鄉北邙之禮也，嗚呼哀哉，乃為銘曰，文質斌斌，蘭儀濟濟，自昔明詩，素為習禮，睹微知著，一舉三啟，口無擇言，四海兄弟，三韓逆命，六師爰舉，冀彼皇，列斯凶丑，節效克展，功書金府，自此辭榮，千秋萬古，
夫人本上黨郡人也，曾祖溫，周吏部承奉郎，祖嘉，本郡，父爽，隋青州博昌縣令，並德重紳，聲流雅，文苞琬琰，綢石室以居心，挺挹巖松而表節，夫人稟承高胄，令淑早聞，素清徽，風儀婉順，年甫初笄，出嫡王氏故能上諧下穆，光六行以無虧，志悟玄門，念三乘而盡敬，不謂金烏易謝，玉菟難留，遘疾沉，床帷累月，龍朔二年四月七日卒于思順里第，春秋七十有四，即以其年五月廿六日與王君會葬於洛州河南縣北邙平樂鄉之原，君器宇宏遠，令譽夙彰，縱志丘園，不干榮利，永徽二年正月廿三日卒於私捨，今以吉辰令月，龜筮葉從，魂而有靈，安其宅兆，嗚呼哀哉，乃為銘曰，滔滔漢水，鬱鬱巖廄，軒冕，琰藻，秀傑含章，彬彬令問，濟濟鏗鏘，，志素澄清，言溫玉潤，德美金聲，名流館閣，三乘正念，六行齊貞，霜凋桂苑，花落春城，梁木既摧，芳條早折，歡斯余跡，神儀永絕，雲低松蓋，風悲露結，勒此堅貞，庶傳芳烈，唐故洛州洛陽縣馮夫人墓誌，
大唐故朝散大夫行申州長史上柱國劉府君墓誌銘並序君諱如璋，字子玉，弘農人也，原夫玄錫祉，御龍系其芳胤，彤雲應符，斬蛇開其景業，厥後異人出，英才踵武，簪紱光乎域中，軒裳偏於天下，洪柯碩茂，橫鄧配而捎雲，巨派靈長，納江湖而運海，詳諸典冊，可略而言，曾祖術，隋陝州上陽府折衝，邁昭陽，勳高蔡賜，祖咸，隋蘇州長史，聲華，譽滿全吳，考勃，皇朝岐州岐陽縣令，奏武城之絃歌，息灌壇之風雨，惟公太華之精，洪河之靈，擲孫金而振響，抽卻桂以飛英，某年鄉貢進士，射策甲科，解褐州武安縣尉，歷豫州上蔡主簿，遷左司御兵曹參軍，河南府澠池丞，濮州濮陽令，又拜申州長史，梅福有神仙之望，即預官聯，仇香居德行之科，實同班秩，騰鱗少海，雖就列於司戒，揮翰澠池，更陶歡於擊缶，撥煩劇縣，佐理專城，愜周景之題輿，嗤尹何之制錦，嗟乎，歲聿雲暮，辭滿言歸，憶元亮之田園，尋仲長之山水，方且煎香玉釜，煉丹金灶，莫駐松子之齡，遽啟滕公之室，嗚呼哀哉，龍集敦開元十八年載冬十月遘疾，薨於河南府道光坊之私第，春秋七十有三，夫人清水縣君姜氏，重黎之子孫，尚父之苗裔，聿修婦德，嬪我良人，昔劍別南昌，先虧只影，而棺移東府，卒祔雙魂，粵以其年十一月十日，合葬於河南府河南縣河陰鄉之北邙山，長子左衛司戈諱景嗣，秀而不實，鯉也前亡，痛孀婦之立令立屏，嗟幼弟之孤藐，恐年代浸遠，岸谷遷移，志彼佳城，刻於貞石，詞曰，靈和氤氳，載誕夫君，豢龍遺緒，吐鳳騰文，玉潔冰淨，蘭芳桂芬，懷其朱紱，自致青雲，行道立身，為仁由己，四皓不留，兩束知止，冥厥得喪，澹其憂喜，皎潔明心，優遊慕齒，既返初服，旋嬰美疹，隙影西馳，箭湍東迅，去彼華屋，茲靈櫬，白驥寒斯，丹旌曉引，蕭條邙阜，寂寞河陰，野曠煙積，泉幽路深，佳城鬱鬱兮狐兔道，寒蒼蒼兮松柏林，匪一朝而一夕，信悲古而悲今，
大唐前房州房陵縣尉苻君太夫人張氏墓誌銘並序夫人諱曜，本清河人也，羽宿垂芒，降靈源於翼次，實沉分野禱頌參墟，鴻門薦玉斗之籌，瘞轍黜金蛇之貴，兮響繼踵，紛綸典謨，祖范，齊任東海郡司兵參軍，父祥，隋任幽州范陽縣令，職典戎鈐，洞豹韜於靈府，們烹鮮鼎，馴翟於鳴弦，夫人婉淑梃彰，清規迥構，契容於師氏，冥禮范於公宮，佇良匹於傾梧，候標辰於中饋，塤篪合響，蘭桂侔芬，采蘩澗以虔羞，奉貝榛而薦志，雅尚謙儉，性略浮華，蟬鬢承雲，釵荊與玳簪齊致，輕裾曳霧，縞共鴛綺同歸，不飾外容，常勖如賓之敬，冰霜內竦，無寬舉案之儀，先君以永徽四年先夫人而卒，有子尚仁，稟自胎規，幼承耳訓，同楊家之一子，冠韋氏之雙珠，指知歸，不疑參於授杼，麻心自直，不徙孟以求鄰，豈謂夜壑遷舟，虞泉落照，總章元年二月十四日終於私第，春秋七十有六，其月卅日遷穸於先之舊塋，子尚仁切春樹之驚風，痛秋荼之慘味，窺鏡奩而心斷，覽杯澤以魂傷，然祔葬非古，肇自周監，曾合衛離，無得喪，恕死生而共域，阻卜兆而殊封，非木壤之能聞，神契以相逢，令淑刊乎扃穸，悲色結乎荒松，嗚呼哀哉，乃為銘曰，系分朱鳥，派發黃熊，洪源蕩於淮海，峻趾聳於華嵩，出謀而晉盛，良入幄而漢融，慶流不竭，厥胤光隆，光隆伊何，載生淑德，棗栗興戒，笄纓曰式，沼薦誠，筐顯則，姻疾希風，閨儀靡忒，婺躔耀戢，娥影輝收，空悲逆旅，詎覿藏舟，旌翻素錦，轉慌，殊遂，彷彿同，式題四德，永千秋，
大周故武騎尉張府君段夫人墓誌銘並君諱大酺，字弘義，其先南陽白人也，惟宗惟祖，金蛇石之苗，漢臣晉臣，入仕歸田之族，諒輕軒蓋，直保清虛，申屠蟠志跡式全，張仲蔚棲閒克紹，君文以緯俗，武以安邊，博識信該於古今，交道不謝於嵇阮，屬以皇家錫命，帝業分枝，謁青蒲以獻書，降紫泥而立效，尋授君武騎尉，彰褒譽，載獲勳庸，未登賜杖之年，方遘夢楹之禍，嗚呼，隙駟雖駐，飛伏興災，恨恨甫從於朝露，杳杳亟奔於夜台，春秋六十有五，以久視元年十月二日卒於私第，夫人段氏，中閨孕質，內範式傳，饋彌恭，齊眉不怠，春秋有八，去垂拱二年七月十二日卒於旗亭里之私第，豈期生也並貴，鳳皇樓上以吹蕭，死也同理，蛟龍匣中而作媲，久視元年歲次庚子十月乙巳朔廿六日庚午，合葬於北邙山王晏村北原禮也，南橫大谷，北枕長河，川原鑿朱鳥之塋，占卜啟青烏之兆，固知天長地久，棺槨永而無開，風慘雲愁，松賈成行而獨茂，嗣子方粲等，哀哀集蓼，銜荼，想嚴父以增悲，思聖善而彌忉，今以雕鐫翠石，紀敘洪猷，配陵谷而同遷，昭懇慕而逾戀，嗚呼哀哉，乃為銘曰，夢社靈，流星表異，冠蓋有易，文儒克嗣，其道也廣，其宗也熾，日下彰名，月中題字，去去同穴，千秋萬春，悠悠方瘞，惟父惟親，荒墳作轍，拱木成薪，將期變海，俱化為塵，孝子百齡，悲酸遽積，高士一去，魂骸幾易，白日長昏，玄堂永夕，諒宜哀悼，共昭今昔，
故潞州屯留縣令溫府君李夫人墓誌銘並序夫人號缶上座，字功德山，滑州衛南人也，曾祖蓋，散騎常侍，上柱國，濟陰郡王，後固辭王，改封舒國公，贈特進陵州刺史，謚節公，光華輦輿，輝映廊廡，賢賢旌德，俾王濟陰，謙謙克讓，遂侯舒國，祖，司空上柱國，英國公，贈太尉，揚州大都督，謚英貞武公，康濟艱難，實資人傑，經綸草昧，必仗時雄，公以碩德英謀，聿來佐命，豈徒熙帝之載，實贊興王之業，父思文，戶部尚書上柱國衛國公，贈荊州大都督，貞於一德，夷險以之，登諸八座，喉舌惟允，勳賢接武，國史家諜詳焉，故可得而略也，夫人即公之第三女也，體性剛毅，深謀遠略，幽閨獨斷，雅合典禮，婦德母儀，士流訓其成式，先適龍門公孫司農卿王弘福第二子右玉鈐衛郎將勖，文明中，堂兄太僕卿業以河山舊勳，載在盟府，見非其種，豈暇先言，兵起惟楊，志懷匡復，夫人口陳禍福，如指諸掌，為言喪敗，無違晷刻，故勖死王事，朝廷聞而嘉之，因抗節孀居，義形於色，兩髦既沒，三從靡沒，且逼先後嚴旨，故不克徇柏舟之操，後適中書侍郎溫彥將孫易州司馬瓚第三子潞州屯留縣令煒，煒太極元年六月十九日卒於晉陽私第，夫人帷常晝哭，喪之以禮，乃歸拜墳塋，克忠惟孝，季弟滄州刺史友於伯姊，何日忘之，頃者剖符海，跋予洛，遣乘瞻遲，勤亦至矣，夫人知年命之將盡，而篤愛天倫，扶病言歸，不捨晝夜，以開元四年閏十二月三日至於滄州，雞黍相歡，展敘情理，吉凶慶吊，悲喜交集，常以惠定加行，貪慕真如，臨終乃建說一乘，分別三教，談不增不減，以寂滅為樂，意樂出家，遂帔緇服，如如永訣，非復常情，以其月十九日辛卯，終於滄州之官舍，春秋六十有三，開元五年歲次丁巳二月壬申朔十三日甲申，式遵遺命，歸葬於洛陽河陰鄉北原先人舊塋左右禮也，溫氏四子，子喬外繼，伯燁有如母之酷，余並在遠，勖之三女，匍匐靈櫬，殆將殞滅，痛慈顏之永遠，懼陵谷之遷移，刊貞石以昭德，尚明靈之不墜，乃為銘曰，謙謙濟陰，桓桓貞武，荊州克嗣，景福是與，神之聽之，誕生季女，令淑惟允，禮容忱恂，婦德若關雎之訓，母儀惠鳩之仁，情惟寂滅，性奧幽真，何享年之不永，遽瞑目於窮塵，勒茲幽石，尚或無，
故紫金光祿大夫檢校太子詹事守右神策軍正將兼殿中侍御史上柱國穎川郡開國公食邑二千戶陳府君墓誌銘並序鄉貢進士扶風班潯撰有唐武士穎川陳君諱士棟，字適之，其先穎川郡人也，祖新，父運，晦跡不仕，毓德邱園，廩粟萬鐘，稼苗千畝，洎昏財著贍，謂福可增，傍啟獨園，屢施貧病，茵長設，梵念日聆，遠邇荐臻，推為長者，爰有甑中化卞，缽盈香積之餐，室內飛雲，座隱羅漢之客，實由積善之慶，慶生於君，君藝攻騎射，學覽詩書，誓志從戎，將身許國，遂大開賓館，廣延時俊，談話韜略，博究兵機，旋遇知音，援入軍伍，既職居北落，名系南宮，效務二周，家君殂逝，襄瘵之下，侍養繼親，存沒得中，孝恭不匱，逮乎親喪，毀瘠逾儀，蹈正馭家，發於私憾，未幾遭謗，縶於府牢，被發呼天，行路淒感，故仲尼稱冶長非罪，君在縲紲，事異冤同，咸憤無辜，力共救免，昔我先府君驃騎都寧王御史大夫，當元和中憲宗之朝也，總司禁旅，拱衛宸居，銓藻期門，搜擇勇敢，才全者不憚寒素，質藐者不籍門資，視君才質俱備，擢用非次，爰起隊將，之階庭，接武衙前，虞候左右，公方恪慎，遷授押衙，及天威並於神策，以右廂隸屬西軍，領職如舊，仍加正將，乃元和九年矣，茲後屬中外多事，侍衛勞勤，自振武校尉累至金紫，遷試到詹事官，改監察殿中侍御史，轉勳上柱國，進爵穎川公，食邑二千戶，歷事九將軍五中尉，而始終一貫，感沐恩知，榮光萃身，可謂盛美矣，頃君未婚，有子三人，曰宗敬，宗直，宗楚，及娶扶風班氏女，淑姿懿範，衣冠之華貴也，生子曰宗峻，宗師，夫人上事六姻，下撫眾子，鹽梅娣姒，規矩閨闈，故穎川仰其德教，發於興歎耳，謂天善，必享多福，噫斯遘疾，先君而逝，享年廿二，終於修德里第，即元和十一年四月廿六日，以其年六月廿六日，窆於長安縣承平鄉大嚴村陳氏之先塋禮也，君後經三娶，分不相膺，或喪或離，家業凋弊，因茲猜悴，寢疾經時，唯二女幼稚，二子謹敬，恭守嚴訓，恥謀東西，曾不告勞，躬侍湯藥，可謂孝耶，嗚呼，穎川綿歷春夏，沉痾匪痊，粵以開成四年八月廿一日終於修德里第，年五十四，命歟，以來年正月十九日，嗣子宗峻等護靈合祔於先夫人之塋，遵周制也，宗峻等哀號靡節，仰訴蒼，殞淚陳詞，請予言志，予知也，敢不敘其耿概爾，敬為銘曰，嗚呼陳君，生逢聖代，沒及明時，妻終令范，子篤孝思，紹家有裕，繼德無疑，予所詳善，為君銘之，丹翻翻，春日光光，鵝纛引路，需車載喪，邱封，松賈青蒼，魂兮寧斯，地永天長，嗚呼陳君，豈獨我傷，
大唐故河南府偃師縣令王府君妻夫人滎陽鄭氏墓誌銘並序夫人諱字，滎陽人也，曾祖孝倫，皇朝官至霍王友，大父玄毅，衡陽郡臨蒸縣令，父胤，袞府倉曹，夫人倉曹之季女也，體淑慎之心，蘊柔明之度，佩服公宮之訓，周旋師氏之則，年廿一，適偃師縣令北海王君諱季隨，君即故刑部尚書志之少子，待年之際，已窈窕於宗姻，有行之初，終於邦族，於戲，鳳則和鳴，初歡吉兆，鸞之顧影，俄見單棲，竟乖彌月之祥，忽痛先秋之感，以天寶四載六月廿二日遇疾，終於東京崇政里之私第，春秋廿二，以其月廿八日權厝於北邙之原禮也，嗚呼哀哉，內則有四，夫人念焉，婦儀九十，夫人習焉，而移天幾何，行及柏舟之誓，盛時方茂，奄銷草之魂，不其痛歟，不其命歟，懼陵谷之或遷，哀詞於貞石，銘曰，遙望北郭墓，壘壘滿山阿，美人逝不返，歲月將如何，扶風郡鱗游縣尉陽陵撰，歲次癸酉丁亥朔十八日甲寅，
唐故左領軍衛執戟李公墓誌銘並序教書郎崔珪璋撰公諱，字元光，隴西狄道人也，其先老君之後也，賢達膺期，有赫前古，公五代祖肇，周左金紫光祿大夫，大都督，鴻臚卿，鄴縣開國侯，高祖慶，隋大都督儀同三司，車騎大將軍，濮陽縣開國子，食邑四百戶，祖師福，蔣王東閣祭酒，父釋子，皇任鹽，甘，肅三州刺史使持節州都督，咸台輔軒榮，公卿錫爵，子男五等，寵光遐嗣，公少負英毅，志懷忠勇，力拔河山，氣射雲物，常有言曰，大丈夫不繼單于頸，不碎顏良軍，曷以答聖朝之休美，紹先人之鴻業，遂投筆戎幕，冀滅，橫矛海外，千里無鬥戰之役，仗劍河源，三軍息鼓之進，雖歷年勤戍，空疲汗馬之勞，入貢西曹，一舉高第，旨授左領軍執戟，年卅有九，以開元十七年己巳載六月暴亡軒禁，開十八庚午歲十二月廿九日，陪葬於北邙山平樂鄉先塋之東禮也，嗚呼，青烏改卜，牆柳生風，丹建旌，陰溝噎日，歎流年之不駐，魂兮逝兮何之，銘石傳芳，期於不朽，其詞曰，李氏兮之先，玄之兮有玄，派流兮狄道，冠蓋兮貂蟬，忠孝兮性立，文武兮天然，蒼兮不，白日兮徂遷，邙山兮之陰，土兮水深，陽燧晨兮露泣，貞松暮兮風吟，百年兮人事，萬古兮名沉，
大唐故德州將陵縣丞李府君墓誌銘並序君諱敏，字知仁，趙郡人也，聖人弈業，飛將靈苗，家承龍德之餘，門積龜文之祉，地靈所孕，人物崩騰而挺生，門慶所鍾，璜赫奕而相繼，曾祖嵩，齊任濟州刺史，祖寶，隋任趙州司馬，百城馳譽，半刺宣風，美政顯於驅雞，令譽光乎展驥，父護，彩冠崇雲，高上逸人之氣，輝韜巨秀，遙分處士之光，寵辱若驚，清虛不仕，公天生俊傑，神授聰明，窮里盡性，自有春秋之癖，經明行修，坐延鄉曲之譽永徽六年，歲貢明經高第，解褐汾州靈石縣主簿，秩滿，任州永年縣尉，又任揚州江都縣尉，又任德州將陵縣丞，文史足用，州縣徒勞，尺蠖之屈未申，青蠅之夢俄起，垂拱三年歲次丁亥十月辰朔十六日丁酉遘疾，終於將陵縣之廨宇，春秋六十三，惟公雄狀分明，高情散朗，一朝長謝，萬恨何追，粵以垂拱四年歲次戊子正月庚申朔二日辛酉窆於洛陽縣之北邙平陰原禮也，長子思貞等，悲纏露草，痛結風枝，爰民獵之塋，遂卜龍心之兆，披文相質，是所望焉，握管彈毫，乃為銘曰，仙舟遠派，李樹芳枝，精靈磊落，冠蓋陸離，龍門擅價，武石標奇，代有君子，家傳禮儀，青烏相塚，朱鳥開塋，亂吟悲鐸，斜引危旌，草生荒逕，松滿蕪城，高台曲池無處所，重泉厚夜何時明，垂拱三年十二月廿九日，
孫質端嚴，蔡室聞弦絮對飛雪之清譏，年廿一，作開鳴鳳，慶表乘龍，宜家展琴瑟之歡，蘩之禮，天桃可美，正對三春，壽藥無徵，月，以長安二年十月廿六日遘疾，終於懷州內縣之館舍，春秋卅三，嗚呼哀哉，良人胡氏，瑤林瓊樹，行聞喪隅之悲，瘞玉沉珠，獨軫傷神之痛，粵以其年十一月甲子朔廿一日甲申，殯於北邙山之原，禮也，榮河東注，唯余逝水之嗟，溫洛南浮，無復凌波之步，乃為銘曰，充國之胄兮必後箕裘，元淑之才兮禮抗公侯，家聲祖德兮慶緒潛流，溫恭貞慎兮爰好仇，其生兮若浮，其死兮若休，積塵埃於織室，罷絃管於莊樓，山寒日下，隴暗雲愁，魂兮冥寞，萬古千秋，
唐故彬縣尉趙郡李君墓誌銘並序從弟鄉貢進士濬撰維大中十四年歲次庚辰夏六月庚辰朔廿六日乙巳，故彬縣尉趙郡李君享年三十有五，以疾終於縣之官舍，明年夏四月，孤子莊士以使來告，請志於，獨念與君生平交厚，故援翰無辭焉，君諱，字季常，趙郡贊皇人也，曾祖諱棲筠，皇任御史大夫京畿觀察使，謚文獻公，祖諱吉甫，皇任中書侍郎平章事，謚曰忠公，烈考諱德裕，皇任特進太子少保衛國公，贈尚書左僕射，自文獻至衛公三代，功業行事，顯於國史，今略不書，君衛公第五子也，生而特稟粹異，不類諸嬰兒，故尤所鍾愛，一寢一食，未嘗輒遠公之左右，才十數歲，能通魯史，與所授經老儒相評旨義，儒不能屈，會昌中，衛公自淮海入相，君已及弱冠，而謹畏自律，雖親黨門客，罕相面焉，屬姻族間有以利祿為致茂，將以重賂之，答曰，吾為丞相子，非敢語事之私也，而又嚴奉導訓，未嘗頃刻敢怠，子之所言，非我能及，繇是知者益器重之，始自浙西廉帥公商辟從事，授校書郎，俄轉伊闕尉河南士曹，及衛公平回紇，夷上黨，上寵以殊功，冊拜太尉，特詔授君集賢殿校理，未幾，汴帥僕射盧公鈞辟奏上僚，兼錫章綬，昆弟二人，朱衣牙簡，侍公之前，士林榮之，大中初，公三被譴逐，君亦謫尉蒙山，十有餘載，旋丁大艱，號哭北向，請歸護伊洛，會先帝與丞相論兵食制置西邊事，時有以公前在相位事奏，上頗然之，因詔下許歸葬，君躬護顯考及昆弟亡姊凡六喪，洎僕馭輩有死於海上者，皆輦其柩悉還，親屬之家，誠節昭感，若有所衛，今皇帝嗣位之歲，御丹鳳肆赦，詔移彬縣尉，自春離桂林，道中得瘴病，日減眠食，就枕千五百刻，將瞑之夕，遺誡二子，手…數幅，且曰，必以余貲厚於霜嫂孤女，爾輩無倫之，噫，君之仁孝著矣，行義彰矣，而福報冥昧，天乎何哉，以咸通三年正月廿八日，卜葬於河南縣金谷鄉張村先塋禮也，夫人滎陽鄭氏，前君七年歿於蒙州，長子莊士，次子莊彥，女曰懸黎，尚幼，嗚呼，良友已逝，吾道可嗟，爰寫悲腸，銘於貞石，銘曰，積善者慶，基德者昌，顯矣三世，光於我唐，衛國之盛，功煥巖廊，慶鍾今嗣，爰生季常，名以孝彰，節因否顯，匪時升沉，在我舒捲，執戟位卑，長沙道蹇，嗚呼哲人，與古何遠，孑孓丹，自南言歸，一慟莫及，隕涕衣，冥寞誰，霄漢長違，徒嗟刻石，永泉扉，
唐故雄武軍捉生將太中大夫試殿中監黃公墓誌銘並序鄉貢詞士張敬祐撰上府君諱直，字全直，本自江夏人也，自后冠劍相襲，賢豪繼踵，忠扶社稷，勳勒鼎彝，影當步於崇崗，志非能於培，即我是盛於斯焉，曾王父諱文，王父諱賓，俱不仕，咸以心慕幽奇，道閑雅素，居清虛而避祿，混名姓以逃榮，笑甯生和牛，輕馮子彈鋏，皇考諱暉，巡檢馬步都將，毓德美行，和資仁，以嚴訓肥名，以孝悌博譽，義順忠勇，早以洽於京華，機略惠賢，久而鬱於鄉里，府君忠讜從軍，廉潔守職，奉上必期於盡心，於事每思於報國，自咸通四年起家，授定虜鎮烽鋪將虞候，迄八年，遷納降軍防鎮副將，至九年，充招召大將，使府益弘恩渥，用獎干勞，遷雄武軍捉生將，志多果敢，器兆英威，展籌謀之縱橫，解營陣之舒捲，劍離霜匣，使戎夷之懾心，箭發朱弦，聞虎兕之膽碎，其藝行之有斯能矣，府君生於燕，仕於燕，衣錦之榮，十五餘載，何期不蒙靈，疾起膏肓，於咸通十三祀冬十二月有五日，終於桃林里之私第，春秋五十有五，夫人鹿氏，外著孝敬，內貯柔和，年自初笄，歸於令族，有子四人，長曰元冀，次曰元禮，次曰元益，次曰元感，咸以擗踴絕漿，哀號過禮，有女一人在室，即以乾符二年十月十一日遷窆於海北鄉興壽里之原，禮也，尚恐歲序疏，山川改移，乃勒斯文，用旌罔極，銘曰，偉哉黃氏，茂族傳榮，內惟慈孝，外著忠貞，禍兮福依，福兮禍伏，隙影駒奔，流年電促，悄悄幽邃，慘慘愁雲，唯余月，永樹，
大唐故萬泉縣主薛氏墓誌戒並序太中大夫守兵部侍郎修文館學士盧藏用撰縣主姓薛氏，河東汾陰人，鎮國太平長公主之第二女也，水朝宗，會諸侯而為長，穆陵居相，致群客而稱賢，故其禮樂常，鐘鼎玉帛，聯華疊懿，輝鑠圖史，曾祖懷昱，司衛卿，絳，衛二州刺史，河東侯，敏識端雅，素風簡曠，人望國，載在縑竹，祖，尚城陽公主，駙馬都尉，奉宸將軍，神宇恢傑，高標朗秀，達學成務，通才應物，父紹，駙馬都尉，散騎常侍，右武衛將軍，平陽縣開國子，玉潤金清，凝脂點漆，識明政要，理洞玄微，縣主稟淑真之靈，資環寶之粹，生而凝貴，幼則柔嘉，騫鴻龍之閒婉，穆芝蕙之貞秀，翠帷珠綴，彩麗韜華，蘭膏鉛澤，珍芳褫妙，色受神會，惠問發於初孩，目領心傳，聰識揚於將，頌椒狀柳之敏，遇律斯融，彈絲捻之妍，旋宮莫滯，年十一，有行於豆盧氏，環有節，有文，巾櫛不俞，盥不懈，貴而逮下，攀木以自持，和以秉柔，詠要草而為誡，至於碧樓初藹，銀庭始徹，妙唱徐吟，駐遲光於綺榭，商弦暫拊，弄清月於華軒，則雅而不流，靖以知禁，加以節勵清玉，志邈高雲，思入纖微，藝兼妙巧，裁紅翦翠，曄若春林，縟黛攢朱，粲成赤錦，故振振公族，咸貴慕焉，則天皇后嘉其嬪則，錫以崇號，封萬泉縣主，孝和皇帝中興之後，加食實封三百戶，豆盧君作藩近甸，縣主義在從人，方將和鳴椅梧，靖友琴瑟，苕英早落，碧樹先秋，年廿四，景雲元年八月廿一日，遘疾終於延州官舍，嗚呼哀哉，瑤華瓊敷，絕代獨立，魚軒鳳吹，希寶群資，而方春霜，光陰不借，詩人所以哀窈窕，思賢才，楚老泣其蘭芳，阮公慟其鄰子，將有以也，長公主鍾情淑惠，慟結音，感千秋於七旬，傷百齡於一別，心搖隴樹，靡日不思，望絕夭桃，中年永隔，是淒行路，矧在慈親，以其年十一月廿五日，歸葬於咸陽縣洪度川之禮也，乃纘述賢懿，旌紀遺芳，彤有煒，玄石無忘，其詞曰，邑邑鳴鳳翔高椅，婉婉游龍曜天池，貞姿彩章代莫擬，明心閒態從所宜，開緘發笥裁靡妙，彈商激徵吹參差，珠帷寶帳坐生孽，春霜夏雪銷桂枝，華灼灼鍾貴念，棘心夭夭傷永離，玉顏秀色翳泉壤，遺芳余懿旌在斯，壯武將軍行左千牛中郎上護軍豆盧欣期書，
唐故宣州宣城縣尉范陽盧府君並夫人博陵崔氏墓誌銘並序從重表侄宣義郎前行宣州涇縣尉鄭融撰府君諱宏，字子器，其先世為茂族，不具此矣，曾祖寰，皇臨汝長史，祖政，皇太子中允，考，進士擢第，終歸州牧，府君即第二子也，俎豆幼戲，禮樂中修，累從知己，委跡銅鹽，自後調授宣城尉，噫，士師卑秩，不遇兮無傷，高閉陋巷，克終兮何盛，以大中十一年七月九日寢疾，終於蘇州嘉興縣之私第，享年六十三，夫人即故兵部尚書授之女也，早葉鳴兆，適於府君，貞順溫柔，淑德兼備，生一女曰住子，早逝，一男曰社，別子曰楞，夫人夙遘疾，後府君明年四月一日終於所止，享年卅六，嗚呼，梧榭桐雕，影何相繼，不孤游岱之槐，空歎逝川之水，嗣子楞等，比以年月未利，權卜嘉興，今將通吉，歸先塋，以咸通二載三月廿八日，合祔於洛陽縣平鄉禮也，山傾海泐，用旌銘志，乃為銘曰，軒兮冕兮承家，德兮義兮垂訓，賢才知命，執此為鏡，令始令終，古人何競，昔慶移天，今榮同穴，永歎行人，悲風嗚咽，
大唐故左威衛錄事參軍事孟府君妻劉氏之銘並序夫人彭城劉氏，左威衛錄事平昌孟君之元妃，靈源峻基，大造漢，曾祖曠，隋莒州刺史，祖寬，隋御正中大夫，龜符寵章，光啟堂構，烈考世舉，丕承鴻閥，克廣厥庸，識皇運肇興，知靈圖允輯，義旗爰始，經綸佐命，天步既康，受敷錫，拜秦州都督府長史，封弘農縣開國公，食邑五百戶，夫人曾構崇芬，金華瓊潤，蕙心閒遠，蘭儀秀髮，恭理婦業，幼聞師氏之訓，虔禮容，早達公宮之典，強志冀善，爰率肆勤，克明允和，終溫且淑，踐召南之化，言為時范，詠鵲巢之詩，行成人則，操濯則允於修潔，靜瑞則憂於鑒寐，賢明章於內外，隱括備乎無方，長柔嘉，少懷睦，玩不飾，服靡華，道郁乎中而聲稱徽徹，可謂閨房之令也，初夫人之歸孟氏，家方隆盛，作嬪於紀，藐是諸孤，夫人躬省制節，綏寧孝敬，嚴不傷愛，慈不失威，親紡績以竭織之力，服濯而昭儉嗇之度，恤孤則養發而捨承，博施則推厚而處保翼亮君子，弘宣母儀，洋洋乎有婦人焉，道未可量也，方積忠履順，冀福善而輔仁，而霜流電飛，遽摧華而滅景，春秋四十有七，以咸亨四年歲次癸酉閏五月乙卯朔三日丁巳，終於長安金城之里第，先天元年歲次壬子十一月丙寅朔七日壬申，遷封於洛陽邙山之北原，禮也，貞龜既契，哀挽行吟，痛潛之仁，嗟神休之伐茂，珠簾啟穸，銅馬藏山，埋玉鏡於淮南，何由顧影，搴靈秀於瓊圃，無時返魂，惜草之徒芳，知華之不再，敢書彤管，空志玄堂，地久川流，庶將同古，其銘曰，秉柔位兮蹈陰教，內德茂兮光純孝，體閒和兮蕙蘭儀，穆閨閫兮躬醴，考箴訓兮揚弘規，璧無瑕兮言匪虧，天不吊兮杳茫，哀不徂兮早歲，奪華滋兮霜雹，埋紅粉兮潛翳，生也兮苦浮，營魄兮川流，勒玄石兮山之幽，于嗟松銘兮世悠悠，
唐故鴻臚少卿貶明州司馬北平陽府君墓誌銘並序鄉貢進士劉長孺撰少卿諱濟，字利涉，在晉處父進賢能，居宋給事彰忠烈，人倫冠冕，無代無之，祖，武陟令，父杲，穎王府騎曹參軍，道高位薄，故傳慶厥後，公稟岳瀆之至精，鍾天地之醇粹，宏略邁古，氣高蓋世，道不合不苟與，時未會不辱身，故御史大夫尚衡，仰公碩量，辟佑其幕焉，籌畫心中，謀無遺策，後思條奏而難其人，公審於事宜而善於專對，請以入覲，一拜肅宗，起家除監察御史，霜威凜然，斷山孤立，時方艱阻，天子思將帥之臣，乃轉殿中侍御史兼密州司馬，參典軍事，公以徐方計蔡當天下之咽喉，控江淮之轉輸，表請名將匪忠勿居，由是元帥李公光弼領河南，御史大夫王仲鎮許蔡，咸請佐幕，以公力焉，後太尉表公為密州刺史，加朝散大夫，攝侍御史，未幾丁內艱，毀瘠過制，後拜大理少卿，西戎叛換，又加御史中丞，持節和蕃，宣王猷於絕漢，俾狂虜而來庭，干戈用寢，公之力也，噫，獨正者危，孤高失守，出為潭州刺史，轉衡州刺史，遇觀察使被害，公以賊臣逆子，罪之大者，遂率部兵，遽臨叛境，俄辛京杲至，靖譖害能，貶撫州司馬，皇上登極，追念舊勳，拜鴻臚卿兼威營使，建中末，巨猾構畔，天子狩於梁祥，公久嬰疾瘵，事出不虞，與李昌夔等闕牧圉，為賊脅從，屢覘動靜，間道表聞，有詔嘉焉，旋京邑收復，公素無黨援，為執政者棄善錄瑕，降明州司馬，嗚呼，叔武捉發尚不免其誅，屈原忠讜終不免於逐，雖懷亮直，其如命何，公精明居內，禮樂飾外，不畏強禦，無附權勢，神朗氣秀，為時所憚，故遷回於世，坎坷於時，自陷賊城，鬱憤成疾，以貞元元年八月廿九日薨於均州旅次，享年七十二，夫人彭城郡君劉氏，國子祭酒瑗之孫，扶風郡司馬為輔之女，孝睦承家，閫儀聞族，不幸以建中二年十月廿二日先公而終，有女四人，長適湖州司戶隴西李，次適前鄉貢明經范陽盧平仲，次適城都府司錄隴西李幼清，幼適偃師主簿蘭陵蕭儼，公無子，後事付盧氏之女焉，故寢食不遑，以謀返葬，哀號千里，來裳帷，歸於洛陽，以貞元十二年七月十三日窆於平陰鄉北邙山之原，與夫人合祔焉，禮也，嗚呼，公孝於家，睦於友，故左僕射，徐州伯張公，不渝平生之情，特加贈之禮，由此知公之遺芳也，敢揚盛烈，以昭景行，其銘曰，于嗟陽公，神朗氣雄，識度弘遠，如海之容，歷卿典郡，載振清風，萬里和戎，九夷來同，命有屯塞，孤高者僕，謫彼遐荒，遘此淪沒，乃卜乃筮，遷歸洛陽，於以宅兆，北邙之崗，松柏蕭蕭，漕水湯湯，王既埋兮永幽隔，痛無嗣兮承余芳，萬古臨兮有明月，魂兮魂兮留此鄉，
唐故集州衙推狄公墓誌並序鄉貢進士楊坤撰粵戲，天假其氣，不與其壽，神假其祿，不終其榮，狄公之謂歟，公諱玄愬，天水郡人也，曾祖諱莘，好尋山水，高尚不仕，祖諱令暉，博習典墳，又閒三略，父諱倫，久蘊名望，德義俱兼，以具前志，略述書之，公即先府君之長子也，公自弱冠，敦儒強學，而所陟形神秀聳，重海滔，遷祿秩，遂萬古留規，舉措能人，性廉者靜，必宜徇情，方俟大用，奈何積善無休不興，盡於衙推，金百煉而龍泉乃神爵服，眾推其能，授當州榮職，代顯其材，公冰素皎然，人久麋而名望，長材蓋代，恩澤佈於四鄰，公於家夙夜匪懈，軌範有彰，豈謂四蛇吞運，二鼠侵魂，不康其身，疾裕漸殛，以咸通三年七月廿三日終於皇城里之私第，景齡五十一有五，即以其年八月十日葬於古城村白鹿原之禮也，材方展而壽有期，位未高而祿將絕，雖然，超其時而福善不臻，孰能顯於世矣，公弟不幸短命先終矣，其弟也少小好善，武略尤能，忠行立身，輩流推讓，公夫人駱氏，訓立閨門，撫育孤幼，動合母儀，不事容華，每勤絲，恭敬神佛，有其二子，長者敬賓，次者敬宣，執喪泣血，性從自天，如慕如號，情將抽割，德惟不朽，刻石茲文，銘曰，日期西邁，魂注逝川，靈緣何往，德行世傳，恩沾遠派，義究精玄，時兮馬鬣，石記終年，在生行惠，死也良賢，歸真志道，元氣依天，以通冥路，出入黃泉，山崗丘，四至雲煙，瑞悉集，林木塋前，久羸風疾，藥餌無痊，嗚呼兮忉，愚夫兮緣，白鹿原瘞，禮也兮全，起悲風，墳連苦務，嗚呼，往不可追，言將終兮，已矣，大唐咸通三年歲次壬午八月丁酉朔十日丙午天水郡狄氏葬於白鹿原古城村之里也，隴西李嵩書並篆蓋，
大周楊州大都督府六合縣王公墓誌並序君諱則，字遺憲，太原祁人，控淮水之靈源，郁維山之瑞族，門風祖德，無事多談，君漢水珠胎，昆山玉種，相如謝病，願從梁國之遊，梅福安卑，屈就南昌之尉，初以資蔭，祉江王府隊正，解褐授楊州六合縣尉，淮海塗遙，才聞捧檄，山水趣遠，俄而掛冠，志尚金，將有松喬之事，功虧液玉，居纏薤露之悲，棄官凡十年，以大周長安三年三月十二日，暴殞於洛州永寧縣之馳道，春秋五十有四，嗚呼哀哉，即以其年四月十一日權窆於合宮縣北邙之原禮也，白鶴青烏，爰開宅兆，丙門壬穴，克順商音，思勒泉扃，用刊盛德，乃為銘曰，緱岳惟峻，淮流既長，神仙授氏，孝友重光，君其命世，蘊德含章，橋玄左部，梅福南昌，謝職淮甸，棲真洛陽，誰謂積善，雲罹是殃，名入東岱，魂遊北邙，空餘松賈，歲月淒涼，長安三年四月十一日葬，
唐故靖君墓誌銘並序君諱策，字廣，平列人也，齊龍襄將軍，諫議大夫，廣平侯之曾孫，因官徙居鄴，遂為相州安陽人焉，鐘鼎具詳，略而言，嘉聲難紀，曾祖君亮，齊任龍襄將軍廣平侯，珠位重，杖戟轅門，或懲開弦，或捐軀許國，慕班超之投筆，向月彎弓，學王粲之從軍，凌霜拔劍．祖隋任三衛隊正，闌肅陳，山河業，才高若桂，韻調如泉，玉輦於青墀，飾金吾於玄夜，父表，唐任越王府隊正，秉筆兔園身懷鳳藻，有大之高節，奉小山之英敏，精開蕙畹，韻吐蘭泉，曜談戟於玄林，倚辭峰於丹旭，惟君承規繡褓，玉珠昭，西之琳琅，是東南之竹箭，觀其器宇，千丈之棟樑，聽其言談，一座之琴瑟，歡情偃仰，一丘之內，州縣欽其令則，鄉黨方其軌儀，不將珠玉為珍，不以公名為貴，豈謂天不悔禍，風枝不停，崦駕遽追，鄒歌忽唱，以開元十七年六月日遘疾，卒於私第，春秋六十，嗚呼哀哉，即以其年十月廿八日殯於防水之陽，一平原禮也，悲哉身代，愴矣何論，，月孤墳，餘蘭菊，永播留芬，乃為銘曰，神鉦西峙，漳水東漪，河朔稱美，人亦英奇，或文或武，以娛以嘉，言河復何圖不吊，逝者如斯，哀哀嗣子，煢煢失，東水不停，南棄養，何天地之茫昧，痛墳塋上，刊翠琰於戶，庶嘉聲而不忘，
大唐故永王府錄事參軍盧府君墓誌銘並序前國子進士房由撰公諱自省，字子慎，范陽涿人，其先太岳之胤也，世著敦史，史有美談，末葉本枝，得而詳矣，六代祖諱淵，後魏吏部尚書，八子四卿，一門三主，淵生司空道虔，虔生周左庶子昌衡，衡生皇博州刺史寶胤，胤生絳州稷山令元規，規生滑州衛南令逖，積仁累德，族大寵彰，命即衛南府君三子也，生而美秀，長而沖和，貞白不違於身，喜怒莫見於色，弱歲以明經及第，時吏部宋公秉林宗之鑒，器公之牆岸綿邈，重公之閥閱清華，以其子妻之，調補左清道率府兵曹，丁府君罰，不食三日，泣血三年，免服補同州參軍，太夫人即世，殆將滅性，俯而得禮，尋授恆王府戶曹，又任永王府錄事參軍階之漸也，鵬翼將摶，驥足猶，長途未平，中壽先傾，以天寶十三載四月十九日終於敦化里之私第，春秋五十有四，以其年閏月十一日權窆於洛陽北原禮也，嗚呼，謂天與善，何祿位之不崇，謂神依仁，何年壽之永，報施之理，其為謬歟，夫人淑慎柔襟，閒詳中閫，昔媲其偶，咸稱冀之妻，今字其孤，實為文伯之母，嗣子克等，哀哀訴天，之中，禮無違者，由盧之自出，敢不預知，忝跡文詞之場，用書陵谷之所，銘曰，公之德介然而直，於家於國，有典有則，其儀不忒，公之性退然而，惟貞惟正，克恭克敬，與物無競，神其無良，降此禍殃，白玉長瘞，青松已行，風樹蕭屑，原野蒼茫，國門之左，邙山之陽，于嗟盧公居此堂，
唐故張君墓誌銘並序君諱泉，字義深，洛陽人也，若夫幽根磐礡，標令望於南陽，枝扶束，振久名於伊洛，祖崇獻，齊任定州長史，父令賓，隋任上輕車都尉，斯皆並道高度，器量弘深，優遊乎禮樂之園，散慮乎仁義之圃，惟君稟靈川瀆，挺質琨吾，桂馥蘭芬，金聲玉亮，崇蹤大隱，無求干祿之心，遁跡閒居，有懷自怡之志，敦駕千里，瑩山公高陽之塗，偃仰寸陰，暉文侯軾閭之軌，飲河期足，不羨長流，棲止蕃籬，未欽喬樹，豈而逝川迅閱，落景遄淪，命也如何，溘從朝露，粵以顯慶五年六月十七日寢疾，卒於陶化里之私第，春秋五十有六，夫人王氏威仁，齊廉，定二州刺史寧之第二女也，夫人女誡夙全，母儀斯著，克隆內訓，模軌閨庭，與善無徵，奄從風燭，以永徽六年八月廿九日卒，春秋五十有四，遷神於登仕郎，即以其年歲次庚申七月庚子朔十日己酉窆於邙山之禮也，仍恐龜長筮短，陵谷遷移，勒此玄銘，永鑒千古，其詞曰，魂需就駕，陟軔高崗，冷冷雲旆，霏霏翔，索索悲風，蕭蕭白楊，泉門掩瘞，人事淒涼，
大周故苑北面監積翠屯主一柱國弘農郡楊府君墓誌並序自行恭，素玉，楚玉，思玉，滔滔逝水，泛東川之已流，淼淼波瀾，落西山之不駐，沈形邃戶，長乖這游，掩質幽埏，永絕素交之論，昔抽簪禁苑，無懷懈怠之心，濯影榮班，時不虧於紫闕，荒扃暫啟，鎮守於孤墳，登探泉，重不歸於生路，哀感仕庶，慟切山川，爭攀去轂之悲，競趣來轅之思，芳猶永謝，鐘鼎長辭，其詞曰，合宮人士，籍注偃師，洛北啟葬，河南絕之，隙光已往，石火難追，夜台不戟，荒隴無曦，昔生有德，沒後無名，抽簪滅影，如雲蔽星，死歸泉戶，獨守神靈，楊君烈士，分處幽庭，翠柏風飄，聲多哀怨，白楊切向，悲千里思萬，扃路長開，鴻墳永建，生友無緣，死交莫扇，洛州合宮縣平樂鄉北芒山杜郭村北一里許，合葬田壬癸地，大足元年二月廿九日，
唐故清河張公合祔墓誌銘並序張氏之先，軒轅黃帝之苗裔，羅公之胤族，黃帝時，蚩尤作亂，遂詔羅公設籌策以討妖，紛計沉模而殄凶，公名既重，遂封南陽郡，因為氏焉，因官逐俸，為魏郡人，皇祖諱伸，詞峰蘊異，德行崇清，孝悌成家，徽猷可慶，皇考諱用，字元用，天資間器，儒行深沉，抱冰雪於心懷，含沖鬲於情腑，量如滄沼，德厚丘岑，愛育慈弘，規模遠著，豈圖天不遺，鍾禍早日，享齡六十有七，於咸通六年五月廿五日，終於私第，先夫人高氏，始結婚羅，同牢合巹，不幸芳年，早歸泉壤，再娶熊氏，夫人笄年禮嬪，恨孤鸞之失影，獨守空閨，儷質溫柔，習曹家之誡，風儀軌範，不異婭姜，何期疾構癭纏，秦醫頗救，享年七十有九，乾符四年四月二十六日終於私第，嗣子三人，長曰行准，次曰行儼，幼曰行存，每號天而進涕，泣血絕漿，摧毀形容，貫五情而荼切，昊天罔極，莫報劬勞，今遇良辰，玄堂再啟，幽重閉，非麻姑而頗窮，泉路冥深，變桑田之莫究，神一閉，永隔幽明，窀穸既期，佳城以備，即於乾符四年冬孟月旬有二十七日葬於冠氏縣東北二十五里先塋之右平原，禮也，其墳勢西俯長途，接燕魏之廣陌，東近枯津，連屯河而遐杳，猶恐陵移谷改，海變成田，以刊貞石，故彰厥美，詞曰，張公，家重儒林，玄堂一閉，幽路沖深，冥冥蒿里，壟樹風吟，千終永世，幽邃難窮，
大唐王屋山上清大洞三景女道士柳尊師真宮志銘朝議郎守尚書都官郎中上柱國賜紫金魚袋李敬彝撰開成五年六月廿九日，唐故監察御史裏行天水趙府君夫人王屋山柳尊師遷解於東都聖真觀之道院，其年八月，其孤等遣道門弟子趙奉元等，緘奉遺烈，請為之銘，實惟尊師懿範玄德，出於見聞，乃承錄終始，用志幽宅，尊師姓柳氏，諱默然，字希音，河東虞鄉人也，高祖范，皇朝尚書右丞，以直道事君，名載青史，曾祖齊物，萊，睦二州刺史，祖喜，冀州武邑主簿，避燕寇江南，因自絕祿仕，父淡功，善屬文，學通百氏，招授洪州戶曹掾，不就，高論於賢侯之座以終世，戶曹娶揚府蕭功曹穎士女，生尊師，尊師生三歲而失怙恃，見育於祖母，祖母歿，祭養於外族，及長，而其聰明善行，窈窕淑質，雖資教誡，動若生稟，年十四，歸於趙氏，趙氏中外代以禮樂繼軒冕，居時為盛族，尊師既承迎法度，從容敬順，凡婦道之難處而咸宜，大適六姻之望，時府君始筮仕，伯姑叔盈室未宦嫁，尊師率敬，躬儉均寡，上奉下撫，怡然其色，致少長嘻嘻，皆霈若享豐厚而服禮節，歷廿年，遭未亡之酷，尊師哀奉喪紀，罔不合禮，未幾，復罹同氣之禍，抱終鮮之戚，乃棲心佛乘，一旦解縛，由是嗟閱水，修長存，奉至真無始之教，初授正一明威靈寶法於天台，又進上清大洞三景畢於衡岳，遂居王屋中巖曰陽台貞一先生司馬子微之故居，台接天壇，絕人境，心既冥寂，地忘幽遐，凡於山上崇建真君像十餘事，其精勤齋戒，潔嚴操履，雖有自溺齡至暮齒，探玄存心於五嶽洞府者，俯仰瞻敬，莫敢望比，尊師學道既久，門人嘗造而問曰，師始以法得無生理，既臻其極，而今出入蓋由其戶耶，尊師答曰，否，夫假法以明道，其若工之利器爾，棟樑已就，斤斧何施，吾道既達，法亦何有，尊師其外，雖猶畏若鄰，儼若客至，於微妙玄通深不可識者，洞洞乎其中矣，享年六十八，有子男三人，少奉慈訓，洎成人，皆以孝友文行嗣續家聲，克揚善譽，昌熾素業，長曰，以前進士赴調，判入高第，為秘書省校書郎，次曰璜，進士及第，幼曰，應鄉舉，女子二人，皆早從玄志，列位上清，長曰右素，先解化，次曰景玄，今居王屋山，於惟尊師在室而明淑，為婦而宜順，成家之德，光焯詩禮，卒復脫去塵網，追蹤靈仙，天之報施，則亦顯顯如是矣，以其年十一月卅日葬於河南縣平樂鄉之平原里，其孤等擗僕杖立，號奉重事，一如禮，嗚呼，銘曰，尊師華族爆其光，神姿秀淑婉貞良，年笄鳴環令門望，家成俗隨真皇，玄關既函青章，道寂猶學棲華陽，三景何可量，徒悲逝水悲罔，
嬪吳氏墓誌銘並序處士胡季良述並書標於史冊，關雎著於詩首，即今方古一貫也，安君令嬪渤海吳氏，世業儒奉道，為鄉閭之令望，以夫人少為淑女，長為孝婦，終為嚴母，全之也，吉人為善，惟日不足，以大和九年月五日終於烏程縣臨苕鄉之私第，年五十有三，比盛年則非夭折，方眉壽則痛青春，即以其年五月廿八日葬於水鄉仁王寺之西，安君感其賢淑，克遵蒸祀，買石志德，紀之文，有子曰師敏，承保終於禮也，石文以詞曰，仁王山兮寺西園，孤墳寂寂兮閉荒原，思婦德兮黯黯孤墳，平生義兮片石志言，
唯大唐十四年歲次庚子十二月朔十三日己巳，陳君之柩，君諱感意，宇川，祖伯仁，陳，父，皇朝汾州隰城縣人，大唐貞觀十四年歲次庚子十二月朔十三日己巳雍州長安縣醴泉鄉承嗣里汾州隰城縣第三子陳感意字，葬於萬年縣之東五白鹿原北陰，本望穎孫，
太原王夫人墓誌銘並序夫人姓王，字玉兒，故原晉陽人也，上開府儀同三司嵐州長史通達之孫，太原主簿齊景陵王記室參軍仁則之女，夫人挺生望族，類素魄麗於高天，向異神姿，侔青松翠於崇嶺，恭謹溫柔，含和納後，無勞班氏之誡，妙得女義，未覽周官之篇，尤明母則，肇應嘉合，樂只君子，從夫徙宦，寓居茲邑，泡浮水上，泛影須臾，日落西山，光陰詎幾，春秋五十有九，遘疾無痊，奄從風燭，以大唐貞觀十年歲次景申，十月丁巳朔，廿一日戊寅，終於時邕里私第，即以其年十一月丁亥朔，四日庚寅，窆於千金鄉邙山之南故倉東北一里，孝子沙門惠政，行威等居喪逾禮，毀將滅性，但居諸不駐，如在之狀易凋，暑往寒來，垂訓之言非人，庶憑玄石，紀勒餘音，銘曰，悠哉遠系，邈矣承明，操刀北鄴，衣錦南京，隋珠閒出，荊玉叢生，匡臣冀冀，輔贊英英，徽鑠麗容，好嬪君子，婦德聿，母功滋美，庶延景祚，百年無毀，何隕秋霜，枉摧春蕊，孝息哀深，順孫悲慟，曩歡迎，茲晨啼送，薤露淒切，親知傷痛，三光既阻，九泉希從，佳城闃寂，墓塋寥廓，氣慘東郊，人愁北郭，松霧氤氳，楊風蕭索，瘞泉門，萬齡丘壑，
隋故儀同三司袞州長史徐府君墓誌並序君諱純，字業，東海人也，隆周啟封，因國受氏，玉潤珠輝，世融冠族，樂則待詔，漢武與嚴賈而騰芳，乃陪宴，魏文共應劉而挺秀，春蘭秋桂，英徽繼踵，祖雅，齊尚書右丞，持轄內台，聲高紫閣，父瑜，周龍驤將軍魏州刺史，擁旄作牧，遺愛在民，君洪瀾毓德，喬岳韜靈，籍仁義之方，優遊謙恭之轍，溫枕扇席，率由斯至，趨庭稟訓，造次必彰，篤志儒林，拘深泉湧，留襟文苑，絢藻霞舒，以秀才升第，調國子學生，類遷兼著作，君研該練，酬校精敏，蠹簡咸理，魚豕必甄，隋文皇問罪江賁，君乃卷帙整銳，以軍功授三司儀同，開皇九年，除袞州長史，驥足高騁，實光上佐，仁恕存乎謳頌，惠澤結於氓心，既而秩滿言旋，攀轅軫戀，逸翮方舉，素風先落，以大業九年三月九日終於里捨，春秋五十有八，夫人王氏，琅琊人，父廣之，并州司馬，胄緒清華，神情婉順，德容可范，任睦斯弘，俄而移天夙殞，孤稚孑立，夫人抱恭姜之誓，體孟母之明，撫育窮孩，克隆家業，報德奚爽，不終遐慶，仁壽二年五月四日卒，粵以大唐貞觀年十一月十六日合葬於洛州洛陽縣北邙之山，禮也，夫藏舟易改，桑海難期，不有鐫勒，徽音莫紀，乃為銘曰，崇基肇構，因邦啟族，仁義前標，英才後育，猗歟慶緒，聯蟬允淑，迪茲二世，參台作牧，公侯必復，道賁洪源，質挺筠桂，文馥蘭蓀，禮樂胥悅，詩書是敦，對策金馬，高步玉門，玉門伊何，校書閣，且詳且綴，或酬或削，投卷陪麾，庸勳是酢，一邦毗贊，千里驥躍，甫春強仕，俄秋稱化，明世掩暉，幽泉稅駕，霜郊藹曉，風松吟夜，徽烈可傳，光陰不捨，
唐故飛騎尉梓州通泉縣主簿皇甫君墓誌君諱滔，安定朝那人也，昔白魚發祥，周卿鏘金於棘路，赤伏流慶，漢輔鳴玉於庭，洎玄晏貞肥，道風孤映，度遼忠義，英規且存，自是冠蓋森羅，山河帶礪，求之典故，可得言焉，祖德，魏平遠將軍，安定新平隴東三郡太守，人司交戟腰劍，靜狠生，駕班輪，惟致神馬，經仁緯義，懷瑾握瑜，軼鸞以奮飛，超驥駢而長騖，父粲，黼蒞道德，束修言行，光守高尚，養皓丘園，雖三顧孔明，十徵仲叔，畏犧忌蔡，節不渝，齊文帝雅重貞淳，尤嘉業尚，以其不可進退，難以榮枯，就拜開府儀同三司，並賜千石，尚書之俸，恩溢鄭弘，發廩之賜，榮浮袁煥，君機神朗晤，操履貞和，天資，孝敬冥至，九流七略，懸河不窮，金科玉條，明鏡無滯，往屬隋綱弛紊，君消，英雄角逐，豺狼橫噬，玉羊潛質，金雞掩暉，有甚九州春秋，無異八王故，君乃移十數，高蹈風塵，戢翼韜光，全身遠害，及寵飛在兆，蛇徑雲開，天地光，河清晏，皇上屬懷長楚，致想丘麻，舉進善之旌，發賢良之詔，君抱瑚璉之藏器，應物色之虛求，擅彼四利，光茲三道，起復州竟陵縣尉，時太夫人日薄桑榆，事資定省，君劬勞溫扇，朝夕善修，既以忠孝不俱，遂乃棄官從養，及丁憂棘，幾不勝喪，服闕，除并州都督府錄事，又授梓州通泉縣主簿，三晉望藩，二江遐鎮，兼全趙，盛埒齊，自非強直兩資，聿弦雙佩，何以諧斯令績，茂是嘉聲，方當提來，散金故里，多陸侯之勝轍，跡陳傅之清塵，而天地無心，福應冥昧，未致長卿之奏，遽康成之夢，春秋七十，永徽四年八月十八日寢疾卒於通泉之館，夫人李氏，資華盛緒，作合哲人，四德聿修，六行該備，方諸萊婦，儷美均芳，望彼鴻妻，聯事，而風霜未厲，蘭蕙先秋，恨動哥盆，悲生匣扇，春秋五十一，先以貞觀十二年十二月卒於私第，粵以永徽六年歲次乙卯十月丁酉朔十三日己酉，遷窆於河南平洛鄉左里，前瞻城闕，卻阻山河，有愜東阿之求，無爽桐鄉之志，哀子玄志等，並時英人傑，金友玉昆，學綜經史，行成表綴，雖韋珠曜掌，謝玉榮階，相與提衡，曾何等紱，風樹不靜，負米無歸，陟岵屺以局天，曉霜露而塗地，以為舟壑遷徙，日月忽諸，晝扳戈，煙銷霧歇，故式鐫圓石，乃構方墳，庶清徽茂范，春蘭秋菊，陳實綠，遂銘云，神丘鬱鬱，德水湯湯，基崇峙峻，源流長，匡周佐漢，佩紫懷黃，懋官懋賞，為襲為光，曰祖曰考，克哲克明，蘭芬桂馥，振金聲，飛纓曳組，含道懷，千門以峻，水恆清，顯允夫子，聲芳起，出入游息子史，汾晉宣功，岷峨播美，光前絕後，令問不已，德星秘彩，梁木疏陰，凶往，折珠沉，小年雲謝，大夜方深，禮筵草蔓，客位苔侵，日黯川漲，生日，蕭蕭驂馬，丹低昂，素需高蘊英賢於，結於松，
大唐故正議大夫行儀王傅上柱國奉明縣開國子賜紫金魚袋京兆韋府君墓誌銘並序族叔銀青光祿大大行工部侍郎述撰外甥扶風郡參軍裴步猷書君諱濟，字濟，京兆杜陵人，納言，博昌公之孫，中書令，逍遙孝公第三子也，垂拱之初，博昌以貞直思謀，入參近密，長安之末，孝公與長兄黃門府君以公才雅望，遞處台衡，十數年間，一門三相，衣冠之美，振古難儔，君膺積善之余徽，承累仁之茂緒，殊姿發於童孺，利器形於自然，少與次兄恆皆為先府君之所愛異，常稱曰，恆也，忠信謹敬，和氣積於內，濟也，敏達文明，英華發於外，昔者叔慈內潤，慈明外朗，吾之二子，庶無愧焉，初以弘文明經拜太常寺奉禮郎，遷郡縣尉，秩滿，調補鄄城令，入謝之日，有恩詔，新授令長者，一切親加策試，君文理清麗，特簡上心，褒然高標，攝為稱首，超授醴泉令，以家艱去職，服除，歷太子司議，屯田，兵部二員外，庫部郎中，時國相宇文公，君之外兄也，舉不失親，屢有聞薦，尋而宇文失位，君亦以此不遷，歲余，出為棣州刺史，未及之任，又以內憂免官，禮闋，除幽州大都督府司馬，遷恆州刺史，入為京兆少尹，未幾，又遷戶部侍郎，版圖之副，朝選所難，君詳練舊章，備聞前載，毫芒必析，黍累無差，五教在寬，九賦惟簡，視事六載，遷太原尹，仍充北京留守，考唐風之故事，徵夏政之遺俗，布以慈惠，人知向方，上聞其能，特降中使，賜金章紫綬，並束錦雜彩等，尋而本道黜陟使復以善政表聞，又降璽書勞勉，仍與一子出身，天寶七載轉河南尹，兼水陸運使，事彌殷而政彌簡，保清靜而人自化，九載，遷尚書左丞，累加正議大大，封奉明縣子，十二載，出為馮翊太守，在郡無幾，又除儀王傅，既至京師，以風緩不任，拜伏抗表辭職，遜詔不許，頃之，京畿采訪使奏以違假日深，隨例停官養疾，君夙尚夷簡，雅重林泉，跡雖在於寰中，心不忘於物外，霸陵驪阜之東谷，成皋巖邑之西原，二墅在焉，皆先大夫之所創也，既閒曠而出俗，亦疏敞而寡仇，初則回萬乘而揚暉光，未乃通三徑以示節儉，君恭守舊業，世增其勤，築場開囿，育蔬蒔藥，雜樹近於萬株，流水周於舍下，每至歲時伏臘，美景芳辰，良朋密親，第如其所，常謂出處之道，人世何常，將俟懸車，有以稅駕，大隱之趣，於斯得矣，及其奉恩還第，解印歸閒，晦明所侵，寒暑增疾，醫巫假於朝夕，藥餌求於里肆，且不安於寢興，亦何遑於游矚，東山之志，不復存矣，嗚呼，事與願違，有如此者，春秋六十七，以十三載十月十一日終於京城之興化里第，君風韻高朗，方軌前賢，觴詠言談，超然出眾，其所游者，若吳郡陸景融，范陽張均，彭城劉升，隴西李升期，京兆田賓庭，隴西李道邃，己之族子峴，河東裴僑卿，范陽盧巽等，皆一時之彥也，或得於登臨之際，或忘言於姻婭之間，風期一交，歲寒無改，加以疏財重義，至行過人，同汜毓之撫孤，類文泉之事嫂，甥侄雖眾，俾婚冠之及時，姊妹既嫠，瞻資糧而無乏，僉以為次登相府，踵美陽，繼西漢之金張，比東周之桓武，末路不騁，其如命何，即以其年閏十一月十一日安厝於銅人之原，從先塋也，夫人彭城劉氏，唐贈衛尉少卿琛之女也，主饋未幾，早年無祿，卜筮既從，用遷合祔，嗣子前京兆府法曹逢等柴毀逾禮，哀號僅存，沉石幽扃，以永徽烈，其銘曰，黼衣朱紱，商伯之裔，洎漢扶陽，台華弈世，令名不隕，盛德相繼，我祖我考，咸升鼎司，式陳忠，葉贊邕熙，公侯必復，諒在於茲，於昭奉明，冥其美，仁孝友睦，以守先，如璋，芬如蘭芷，學優而仕，式踐周行，超居甸服，政號循良，遂登會府，彌綸有光，乃司版圖，伯之亞，鎮彼北門，尹茲東夏，導德齊禮，所居則化，爰登左轄，綱紀群寮，作牧三輔，明施六，慈惠政，布在人謠，日月有既，惟德為壽，琢彼金石，庶憑不朽，悠悠九原，靳永久，
唐鄭府君故夫人京兆杜氏墓誌銘並序維大唐大和三年歲次己酉十一月十五日，夫人歿於鳳翔府軍營官舍，享年七十八，以其年其月廿三日，安措於天興縣三良鄉三良里禮也，夫人京兆杜陵人也，其先本周杜伯之苗裔，夫人以幼齒，遭天寶末年，國有喪亂，至於土地分烈，衣冠淪墜，雖甲族大姓，未知厥所，於是夫人並不記三代官諱，夫人以道自樂，以貞自保，雖單孑立，而不失閨帷之志，縱蓬居萍食，而令問益峻，及適鄭府君之門，薦羞之禮，執之勞，未嘗忤纖微之節，不幸府君早亡，有女一人，裙相系，數十年間，教以三從，示其四德，及踐朱軒玉墀而不虧茅屋之操，縱曳金縷彩翠之服而與素無異，粉黛花鈿，見如瓦礫，唯親經佛，導潤志性，實謂青敷蓮花生於火中，世塵已出，而享斯壽，雖日奪其嗣女之恩孝，其誰奈生死何，殮藏之禮，裳帷之具，皆嗣女鄭氏躬自營護焉，嗚呼，松梓之，歎孤女之煢煢，巢駒將奔，痛夜台之寂寂，岐山之下，鎮孤墳焉，乃為銘曰，幼離艱兮長居，無夫無子兮晏如如，嗣女所養兮八十餘，體大道兮任虛徐，中壽木拱兮命有諸，勒銘紀石兮岐之墟，西河任唐詡撰，
唐故師州錄事參軍王府君墓誌銘並序君諱岐，字太嶷，太原人也，因官宅土，今為河南人，開金冊，王翦登大將之階，地辟銅梁，王尊下忠之阪，心如鐵石，佐冀表其功，巷轉幡旗，平吳重其策，祖湖，齊直蕩正都督，父子紹，隋竟陵郡書佐，並宏材廣度，碧樹瑤林，雖道在則尊，而位不允量，君家傳素緒，襲韋相之金，才茂賓庭，有卻詵之片玉，以明經擢第，釋褐施州錄事參軍，又授師州錄事參軍，頻綱列局，累贊外藩，清以臨人，謙以自牧，方冀永膺多福，克享齡，茂遐壽於松喬，光峻秩於槐鼎，嗟乎，有光原隰，二星之彩甫揚，奄泉途，千月之悲遂及，以貞觀十八年十月廿七日因使終於漁陽陽郡官舍，春秋五十五，夫人京兆孫氏，隨州錄事之女，箴規合度，琬琰成姿，卜鄰有於三遷，作嬪用該於四德，從來晝哭，切龍劍之孤沉，今日和鳴，隨鳳簫而共去，以文明元年閏五月二日終於私第，春秋八十二，即以其年八月五日合葬於北邙山之平樂鄉界，禮也，嗚呼哀哉，乃為銘曰，維山之上，控鶴升仙，邛崍之下，叱馭臨邊，佩刀業峻，守劍風傳，重門卿士，累葉英賢，惟君降德，濟美無騫，孝友兼致，溫良自然，金門初擢，朱絲遽牽，安乎早位，方期大年，無聞與善，忽歎歸全，中河墜月，大壑移船，嵩丘華表，邙山墓田，深松罷日，孤隴多煙，千載之後，生氣存焉，文明元年八月五日嗣子神書，
唐故承議郎行臨海郡寧海縣令陳府君墓誌銘並序公諱禕，字爭，南朝穎人也，有虞命氏，受稱令族，太丘增美，不出於地，考勳烈封，代不絕賢，襲衣冠而德垂後裔，朝散大夫安西部護府司馬諱質，公之大父也，謹身從政，狀義不朋，佐理多方，謳歌滿路，宣德郎行坊州中部縣尉諱，公之烈考也，才侔杞梓，德冠璋，執法而舉廉平，奉公以貞干用舉，公即中部公之長子也，高門華胄，奕世能賢，馴百行而有孚，佩五常以知訓，弱冠以齋郎擢第，解褐任睦州參軍事，丁大夫憂，虛中以執玉，在疚而絕漿，毀不滅身，杖而後起，服闋，授靈府都督府參軍，轉慶州都督府兵曹參軍事，徵諸政理，布在人謠，隨牒久屈於微班，從事再經於大府，秩滿，轉臨海郡寧海縣令，公於是綰墨，授字黔黎，政表三能，咸行百里，於昭令望，是稱德義之門，特達宏林，何屈子男之位，嗟乎，夜旦靡常，春秋大謝，川中閱水，流逝未寧，草上棲塵，輕飛不定，享載六十一，遘疾，以天寶七載六月廿一日終於寧海縣之公館，公居家以孝，蒞職以忠，強學則筆之泉晦，廑身乃行有祓葉，謂衣冠之碩大，期壽之靈長，何昊天之不傭，殲哲人之永逝，夫人趙郡李氏，夫人武威段氏，奉門之誨，禮閒家之道，母訓是則，室人以和，不幸公之早亡，孀居日近矣，均養諸幼，逮乎成人，以段氏夫人以去開元廿四年十二月四日終於京平康坊私捨，李氏夫人以天寶八載八月四日遘疾終於西京咸寧縣宣平坊之私捨，即以天寶九載正月六日合祔於少陵之原，從周禮也，嗣子倨，有嚴有翼，起敬起孝，咸推人望，克大家聲，見叟才，論巽其德，銘曰，有斐君子兮如玉之明，於昭哲婦兮如松之貞，天不兮奪其綱，閉泉戶兮紀貞石，蕭蕭寒風兮起松柏，河南府鄉貢進士魏凌文，
唐故處士金君墓誌銘並序君諱魏，字才仁，河南洛陽人也，其先七葉侍中，啟各行其事宅侯之忠孝，稽山上祭，著高族於龍城，所以北里吹竽，南宮畫像，朱輪咽於流水，紫紱爛桃源，祖，齊猗氏令，父文，隋鄭縣尉，並早瑩青丹，夙標芝菌，扇仁風於百里，未謝前良，贊廉謹於一同，可模當代，君長自華宗，少而沖寂，故鄉黨稱其有人，宗族許之無二，方欲齊徽高鳳，追跡梁鴻，畢志丘園，逍遙文酒，何圖英落桂林，飄長風而不反，波淪巨浪，淙大壑而瀾，以永徽五年歲在攝提十一月癸酉朔九日辛巳，終於景行里，春秋七十，夫人王氏，自嘉偶良人，箕掃無怠，好同琴瑟，韻合琳琅，去三年暮春，以先朝露，即以其月廿四日景申合葬於邙山之禮也，庶德音遙裔，固盤石面長存，陵谷隆，仰斯銘而無泯，其詞曰，族茂炎漢，條分葉布，涉晉居隋，福延彌固，卓哉若人，實光前度，能仁洽宗，均義行路，立性沖寂，好是不回，禍延慶，與代長乖，生平交映，玉樹同摧，更深月冷，野外風哀，哀子思古等，
大唐袞州瑕丘縣主簿馬君夫人天水董氏墓誌銘並序夫人諱某字某，天水人也，國史家諜，代有其人，狐也史之良，舒也儒之碩，蟬聯組，今可略焉，曾祖某某官，祖某某官，父忠，皇靈州司馬，夫人即司馬府君之第六女也，年十六，遭司馬府君終，十七復丁溫太夫人卒，無父何怙，無母何依，荼毒至艱，豈越於此，廿二，歸於馬君，君子好仇，樂得淑女，實資偶，實配賢才，倏變星霜，行已十載，隨宦河袞，辭滿而還，卜居洛師，歲逾周矣，持生草創，率由指麾，蠱家人，內主中饋，履三千之禮，體九十之儀，且敬潔酒食事也，黼黻纂組工也，恭恪祭祀孝也，克諧叔妹睦也，嚴以教其男，順以訓其女，整肅以臨下，閒和以奉上，讓以與人，仁以由己，詩美淑女，古稱敬姜，比德榷賢，豈是能越，詩書禮樂之規矩，動循於軌範，賢懿明淑之柔婉，行合乎箴誡，嗚呼，五福宜加，嬰此沉疾，自孟秋月，涉季春華，綿歷三時，名醫幾易，藥物寧救，遂及大期，開元廿三年三月廿一日丁丑，終於都德懋里之私第，春秋卅有二，惜哉青春，落此桃李，天道輔善，候其凶折，即以其月廿九日乙酉，殯於洛城東北隅邙山之陽禮也，遺孤藐焉，未能主祭，女子年幼，兩亂一孩，顧此興言，痛心疾首，將恐陵谷遷貿，是用志於泉扃，銘曰，彼姝首子兮，氏系天水兮，家世兮咸秦，魂旅兮邙塵，死如有知兮西上游神，嗟嗟萬古兮永青春，商洛山人高平徐占撰，
王君墓誌銘並序君諱達，字文，太原人也，今貫居陽城焉，其先自秦至漢，茂族彰於史冊，齊隋已往，軒蓋溢於郊畿，故謠與京兆之，忠列漢皇之，鴻基盛烈，間起英旄者也，祖徵父寵，並耀彩松筠，凝清沼，絢忠貞而表德，懋孝友以風仁，君延慶華宗，少而明敏，蒸蒸於色養，怡怡於友於，故取則者傾宗，思者詠，於是溫清之暇，蘊酒德以紓衿，家務之餘，命事而歡洽，是以春台曲沼，非止昔時英豪，秋月茂林，足盡生平懷抱，優哉悠哉，不知將老，冀歡余促席，終歲忘疲，奄景落竹林，西光遽黯，春秋五十九，越以麟德元年十一月廿一日終於景行坊私第，以其月廿八日殯於北邙之陽禮也，恐青編落簡，德音絕於言談，碧溜成田，芳猷泯於陵容，敢遺列，其詞云爾，矯矯高胤，峨峨懋族，基祚周藩，條豐漢，允哉君子，少思寡慾，義總芳金，仁華泉玉，方訓孫童，奄化夜燭，庶茲雕勒，無虧芳躅，
上黨苗府君墓誌銘並序第四弟將仕郎守秘書省校書郎分司東都紳謹撰並書嗚呼，有唐朝散大夫守將作少監兼通事舍人知館事御史中丞上柱國賜紫金魚袋苗公，以會昌四年三月十七日棄代於靖恭里之私第，其弟紳，時以校書郎分司，始聞疾而訃書繼至，震裂支骨，哭不知慟，既而請告，會哭京師，且庀其事，其孤忻等號傳理言曰，吾力行以立身，勤身以為官，而不克彰然為世聞知者，其命也夫，其能敘吾志而傳吾事者，莫若吾弟之詳也，將志吾葬，必用其文，紳承命以擗，流涕頓顙，殆不忍興，意將假辭於人，又重違其命，引行有日，乃能抑排哀潰，紀述功行，書之貞石，置諸玄寢云，維帝頊之裔，於周為楚由，若敖生伯比，始別為斗氏，其後賁皇去楚適晉，主晉國之謀，食邑於苗，因以為氏，於今為上黨關人，大王父諱殆庶，皇贈太子太師，王父諱晉卿，相三君有丕功懿德，光焯史傳，皇太保贈太師，嗚呼，我先君諱稷，皇少府少監，贈左散騎常侍，公為元子也，諱縝，字中密，篤學敏行，餘力能文，累應進士，屢以冤黜，乃釋褐拜權知通事舍人，西戎之君，使來繼好，朝廷重其報使，錫公真命兼殿中侍御史，賜緋衣銀魚而副其行，忠信篤敬，行乎蠻貊，信威異域，無所屈焉，歸拜均王府諮議參軍，轉淄王府司馬太子僕，遷少太府，以官號犯太師諱，換將作少監，凡五徙官，皆兼舍人之任焉，會昌初，回紇以喪亂來告，詔公以本官兼御史中丞服三品衣魚往存撫之，而北狄大擾，蕩搖邊疆，遂興師以伐，而罷其使，朝廷以太和公主在寇，莫知其安否，且邊師奔命，事或異同，要知兵勢之強弱而訪太和之所捨，俾公乘而往觀焉，既行，則深入其寇，直見公主，與其魁帥諭以吊伐之言，得其要領而歸，伏於上前，具奏其事曰，戎窘而寇耳，不足為上憂，是時京城方匈然，公既至則人心大安矣，明年春，又詔公持節入回紇中冊立其嗣，屬虜潰未復，制留太原以伺，且半歲而徵還之，當匈奴盜邊，天下系慮，將命其使，尤難於人，而公獨三受詔，斯可謂達於政事而能乎專對者矣，其貳將作也，嘗權總監事兼內作使，治疏紛ζ，督課工使，吏肅工勸，咸服其能，其主館事也，未再期月，克修厥官，乃奐其署，作敕庫，更庖廚，至於施第什具之細，一皆新之，僚屬便安而稱其美，議者方倚公為方伯連帥之任，而功德及生民，畢萬之公侯子孫必復其始，嗚呼，孰謂衰門無，遽降斯酷歟，蒼天蒼天，冤痛曷已，享年五十九，夫人琅耶王氏，無子，故殿中少監逵之女，清淮表慶，實為望族，子三人曰忻，莊恪太子挽郎，曰博，右龍武軍倉曹參軍，曰造，左千牛備身，皆孝謹修立，羸頓號慕，不忍聞視，以其年七月四日，奉喪歸葬河南府洛陽縣北邙原陶村，窆用其月廿八日，紳痛毒憑塞，錄實不文，大懼遺逸懿美，又銜哀濡血而書銘云，嗚呼乎，公德富而行充，彪外而朋中，蘊慶所鍾，宜壽而豐，胡神不聰，中途而窮，喪車來東，爰祔爰封，龜從筮從，惟吉之逢，子子孫孫，式延且洪，億萬斯年，保安乎玄宮，韓師復書三代諱並刻，
唐故壽州別駕鄭瀚亡女十三女墓誌銘季父正議大夫守坊州刺史上柱滎陽縣開國男渾撰維大唐貞元七年歲次辛未五月甲申朔十二日辛末亡故壽州別篤瀚第十三女終於坊州中部縣官舍，年廿三，以六月七日景申權殯於中部縣永安鄉里開元寺東原，禮也，曾祖琰，皇齊州歷城縣令，贈銀青光祿大夫，齊鄭二州刺史，祖，皇銀青光祿大夫秘書監，贈太子賓客，左散騎常侍，母範陽盧氏，外祖皇吏部員外郎巽，嗚戲，彭殤之年修短無恨，喪兩之日，居二親之中，殃釁及身，骨肉痛絕，人何深，季父渾，遠自江淮專使迎取，喜自鞠育，日望長成，以配君子，豈期竟不果願，遽此凋零，追悼鯁塞，以為銘曰，德門令淑，鼎胄光輝，世所慕重，時將有歸，忽同朝露，永奄泉扉，嗟陵谷之乃變，念冥寞之何依，
大燕故尚輦奉御樂安任府君墓誌銘並序前國子監太學生程處俊撰公諱金，字子金，華陰人也，因宮中都河南府，譙郡成父縣今行真之孫，酒泉郡司馬守節之子，公為人也，溫良烈性，恭睦居懷，聽之者許其聰明，見之者知其孝友，莫不因條識葉，望表知中，祈以推之以智勇，成之以揖讓，由是道交遂廣，聲名益震，及其從微至著，資父事君，起家右衛長上，稍遷右武衛河南府懷音府別將，又遷具茨府果毅都尉，羽林軍長上，又遷信王府典軍，旋拜朝議郎，守殿中省尚輦局奉御，豈期年歲朝露，浮生過隙，漢逸人之雅操，命也無時，魯司寇之知言，秀而不實，享年五十有二，聖武二年四月廿日丁酉，終於河南縣洛水之道光里之私第也，夫人大原王氏，夫人天水趙氏，二男一女，長男令涓，季曰令溱，女十一娘，出歸於清河張景秀，即河南府宜陽府果毅，羽林長上，令涓等哀重吊鶴，痛切鄰人，孝之始也，則身體髮膚所以全其性，孝之終也，則衣衾棺槨所以成其禮，天高八萬，想伊洛而何從，地闊三千，對佳城而有恨，越聖武二年歲次丁酉五月戊申朔十九日丙寅，葬於邙山臨里，嗚呼哀哉，乃為銘曰，山河帶礪，金木精靈，鬱鬱千丈，森森五嶽，驂西掖，入出東明，人壽無幾，皇天不平，柙留郭泰，挽送出橫，終寂寥相宅，空歎息於佳城，
大唐故騎都尉劉君墓誌銘並序君諱節，字守操，河間人也，遠祖因官上黨，子孫家焉，故今為潞州上黨人也，自豢龍積慶，翊夏室以先鳴，斬也累福，成漢邦而得浚祖昶，齊蒲州司馬，父儒，隋本郡功曹，惟君蛟爐韞器，蚌穴含輝，丁松直而梢風，陳桂高而入月，銜珠首出，方爾於馬韓，俗鐵前驅，乃除氛於兔堞，制授君騎都尉，豈謂尺波易往，空留封禪之書，寸晷不停，早赴修文之位，春秋六十有五，卒於私第，夫人李氏，柔規獨茂，牝德孤芳，始睦藺儀，俄沉蒿里，享年六十有五，倏捐屏帳，嗣子上元，次子上賓，元亨，元徵，向客等，痛深霜徑，哀切寒泉，以大唐開元九年歲在辛酉十月乙亥朔廿三日丁酉，合葬於州西南里平原也，右鄰帝道，左帶天關，宿草懸珠，寒松待劍，其詞曰，陵毓祀，赤帝余精，歆遠望，寵擅高名，君之傑出，更葉前英，鴻勳克舉，上德斯盈，瓊瑰入夢，辰已先傾，千秋兆域，億載佳城，
大燕聖武觀故女道士馬凌虛墓誌銘刑部侍郎李史魚撰布衣劉太和書黃冠之淑女曰凌虛，姓馬氏，扶風人也，鮮膚秀質，有獨立之姿，環意蕙心，體至柔之性，光彩可鑒，芬芳若蘭，至若七盤長袖之能，三日遺音之妙，揮弦而鶴舞，吹竹而龍吟，度曲雖本於師資，余妍特稟於天與，吳妹心愧，韓娥色沮，豈唯事美東夏，馳聲南國而已，與物推移，冥心逝止，厭世斯舉，乃策名於仙官，悅己可容，亦身於君子，天寶十三祀，隸於開元觀，聖武月正初，歸我獨孤氏，獨孤公貞玉回扣，青松自孤，淵敏如神，機鑒洞物，事或未愜，三年徒窺，心有所，一顧而重，笑語晏晏，琴瑟友之，未盈一旬，不疾而歿，君子曰，華而不實，痛矣夫，春秋廿有三，遂以其月景子，窆於北邙之原，祖玄明，梁川府折衝，父光謙，歙州休寧縣尉，積善之慶，鍾於淑人，見非詞，紀茲麗色，其銘曰，惟此淑人兮華如春，豈與茲殊色兮而奪茲芳辰，為巫山之雲兮，為洛川之神兮，余不知其所之，將欲問諸蒼，聖武元年正月廿二日建，
優婆姨俗姓張，字常求，望本南陽人也，性樂超塵，志同冰鏡，遂詣訪京華，得聞普法，開元十年構疾，至其年二月廿五日，逝化於懷德之私第焉，春秋七十八，遷柩於禪師林北起方墳禮也，
大唐前鄴郡成安縣尉高故妻張氏，清河人也，性質淳和，風儀詳雅，備乎一身，空嗟若浮，是悲過隙，惜乎，芳草未秀，秋霜遽零，生涯幾何，華已落，方春而逝，彌傷命歟，以天寶十三載五月十日，終於履道里之第，以逾月乙丑朔二日丙寅，遷厝於此原，哀子安女越等，既未成人，增乎孺慕，不怠之志，逾切於充窮，顧復之恩，難申於罔極，載月逾遠，桑田慮移，紀茲泉戶，期諸不朽，詞曰，生涯遽變兮東逝之波，泉戶一閉兮北山之阿，撫茲童稚兮誰其鞫育，有永不永兮復如之何，
大唐故康州司馬上柱國來府君墓誌銘公諱慈，字思毓，南陽新野人，其先殷之，或沉淪東夏，或翼贊南陽，帶銀，冠蓋，史冊詳矣，曾祖演，周清水縣侯，宏材廣度，御下方，祖弘，隋開府儀同毅明斷，事上無隱，父表，上谷郡丞，雅志高尚，脫巾不仕，公孝友因心，忠肅內發，閭閻慕義，朝野欽風，起家擢授蓋松，唐安二府都尉，屬西戎不賓，河右時梗，乃拜公河右道鎮守副使，公丹青式舉，干戈未耀，酋渠革面，種落歸心，然淮夷叛而逐其宗，都而黜其族，由是左遷春州司馬，後南蠻蟻聚，嶺外蜂飛，廣州都督奏公行康州事，公示以明信，以威武，逾山襁負，航海譯誠，其訓俗安邊，類若此也，既秘略未究，奠夢興災，泰山其頹，彌留遘疾，以神龍三年薨於府第，春秋六十有九，公系象文武，獨得心靈，吳阪魯庭，無虧視鑒，公薨之日，知與不知，揮涕相趨，何止輟舂而已，夫人段氏，褒國公之長女，後夫人吳氏，大將軍志之小女，並母儀令淑，婦德幽閒，俱不終遐齡，先公而歿，開元二十年歲次壬申，遷葬於坊州宜君縣石祠東原禮也，長子斐，次子，早亡，次子邱，次子彝，孽子獎，女婿常令業等，崩心孺慕，泣血纏哀，懼陵谷之推遷，勒斯銘以騰實，曰，悠悠我祖，肇自商殷，歸周佐漢，馥蘭芬，或侯或伯，乃武乃文，德音秩秩，垂裕後昆，世載忠孝，惟公挺生，風流玉潤，道葉金聲，材高位下，虛業，刻石播美，敢勒芳銘，
大唐故處士李府君墓誌銘並序君諱弘裕，字大師，隴西成紀人也，後徙居於洛州之陽翟縣，故今為縣人焉，夫以柱史辭周，既入關而演德，將軍輔漢，乃出塞以揚威，疏派逾長，分枝載遠，誓山河而著績，蘊忠孝以承家，簡冊詳之，其言可略，曾祖進，隋太府左藏署令，祖子徽，隋相州臨河縣令，國之帑藏，出納之寄為深，邦之邑宰，撫宇之方是切，父善智，皇朝初，赤牒檢校懷州河內縣丞，時逢草昧，猶訓旅於朱旗，位贊絃歌，聊屈跡於黃綬，君玉種流芳，珠胎耀色，酬梅懷橘，譽聳髫年，吐鳳彫蟲，聲馳歲，英英雅量，落落雄材，劉岱之比二龍，禰衡之方一鶚，體茲束放，狎彼幽貞，唯委命以隨時，不眩名而干祿，於是還丹繹志，養白凝情，仲長統之事園林，皇甫謐之歸田里，信而接物，謙以待人，靜夜調琴，取山水於弦上，芳春對酒，得蘭桂於杯中，覺四皓之心卑，知七賢之道促，何必朝廷之外，則朗月清風，巖壑之間，則行吟坐嘯矣，所冀兩童留術，方得妙於遐年，豈謂二豎生災，奄歸真於厚夜，粵以調露元年歲次己卯七月己卯朔六日甲申終於德懋坊之里第，春秋五十有八，即以其年七月己卯朔十九日丁酉葬於北邙山之所禮也，重巖隱隱，積水悠悠，白露凝而草木束，青雲合而原野晦，令息宣德郎行中書主書仁敬，教聞詩禮，道葉仁明，參纓笏於鳳池，奉絲綸於雞樹，號天扣地，望玄壟而崩心，集蓼銜荼，攀素車而泣血，式旌休范，乃作銘云，白雲垂慶，紫氣凝祥，猿臂襲祉，龜文累昌，名玉署，位綰銅章，千尋落落，萬頃汪汪，誕茲韶令，守彼貞懿，譽敬鳳毛，業優麟角，跡留朝聽，心游海岳，逸志昂藏，高情眇邈，莊惠吾友，林泉我家，自然談笑，無數風花，琴聲雜水，酒色添霞，石火斯促，金丹尚賒，蒿里既游，柳車難駐，青鳥相而爰吉，白馬來而猶遇，露濕秋草，煙凝夕樹，萬古千年，空留緗素，調露元年七月十九日，
故處士張君墓誌銘並序君諱叡，字洪遠，南陽冠軍人也，自啟胄金天，導清流於積石，開基作士，峻極於嵩華，是以文成受黃石之符，飛英聲於炎漢，司空辯紫微之氣，流美譽於金行，朱輪華轂，清規令范，稱時景俗，世有人焉，祖石，征南將軍行軍長史，出董戎律，閫外之寄莫先，羽檄交馳，帷幄之謀斯俟，雖伏波南討，司馬西征，應變孤虛，無以過也，父亢，洛州從事東垣縣主簿，聲標東箭，價重南金，作儀形於邦國，郁煙霞於懷抱，仙舟已遠，抻仰其風流，玉山攸峙，人倫欽其令則，君稟靈岳瀆，資潤膏腴，汪汪有君子之容，綽綽懷達人之概，言行無點，表自弱齡，孝敬居心，匪由外獎，志榮貞遁，性狎風煙，閉關靜退，不牽時網，春秋五十有六，粵以大業十二年五月九日卒於私第，還以其年十月十二日先窆於北邙山千金里，夫人楊氏，高門鼎族，作嬪君子，德穆閨閫，禮潔帷房，至於織織川之工，蘩藻之祀，故以均芳曩列，高氐當時者焉，春秋六十四，以貞觀六年十月十日寢疾卒於家，粵以貞觀七年歲次癸巳二月酉朔，一日己酉，合葬於北邙山千金里之地，哀子寬，仁等，感嚴父享豕之訓，戀慈母徙宅之仁，痛風樹之不止，嗟負米之無及，仍因舊兆，更繕高墳，孝敬之道克隆，終始之禮斯畢，但大庭屢改，深谷俄遷，不有鐫勒，徽猷何紀，乃為銘曰，琨山秀峙，德水澄清，開基上漢，畜濫襄瀛，留侯閒出，司空挺生，譽標兩代，道著千齡，惟君警悟，夫人婉惠，和若琴瑟，馥如蘭桂，三明不爽，四德逾礪，道被管弦，芳流世濟，悠悠天壤，芒茫造化，逝川東到，浮暉西謝，人生詎幾，光陰不借，有報高門，言歸長夜，殯帷既啟，祖道方撤，薤歌淒斷，金鐸哀咽，隴月沈照，泉燈易滅，惟此貞芳，永永同穴，
大唐故君夫人上官氏墓誌銘並序君諱李，字，其先望博陵人也，因官派分，遂為晉城縣人與，曾祖惠相，祖箕，並強學成器，孝悌飛聲，取微以以效國，立重名於鄉閭，君有志操，敦仁義，夫人建興上官氏，母儀夙著，六行邕邕，嗚呼，人何代而不新，代何人而不故，君夫人沈痾有日，返魄無因，以天寶三載疾，至六月廿一日卒於私第，葬於城東南一里半平原，禮也，嗣子雲，將等，叩地摧容，嗟陟岵罔極，痛矣踴矣，莫識其非，大海桑田，不有銘紀，無以表粹，茲貞琰，以勒美焉，其銘云，四運推序，百年若浮，有生還死，何人不無，冥寞長夜，號絕焉如，
大唐故董府君墓誌銘並序君諱守貞，字崇，隴西狄道人也，洎軒裳襲禮，茅土開封，劍玉班命，龍光委質，史臣筆削，列正直於春秋，郡守刑章，合剛柔於雷電，名高天下，累遷中大夫，德瞻人間，一拜散常侍，晉朝直隱，贊威輦以居仙，蜀國名賢，推允常而下士，靈苗暉映，本枝不絕，曾祖顏，宇文朝征南將軍，揚，洛二州刺史，御正，臨洮郡開國公，淮南郡守，用兼武庫，晉皇加元凱之勳，才可撥煩，漢主錫夷吾之劍，三門秘策，授斧鉞於金壇，千里仁風，接賢良於貴部，祖信皎，皇朝盧州治中，裴使君之三見，無愧於神明，桓六安之百年，有勞州縣，父志靜，皇朝廣府錄事參軍，魏陽元之在職，居領袖於人間，孫興公之創箋，正管轄於朝伍，君敏言納行，蓄德藏仁，志節磊落，神儀孤峻，回邪不接於心術，孝義有聞於天下，好施不倦，質疑無成，冠絕往古，發揮後葉，聖曆年中，應跡隱纏肆科及第，文武不墜，素王識，東西兩兼，翁歸妙算，明年，調選授左威衛司戈，直紫微省，鉤陳六星，列長天而沓彩，太苑八駿，甫厚地而搖暉，歷職五正，遷游擊將軍，左衛竇泉府左果毅都尉，上柱國，前後歷任，咸著清聲，氣襲金碧，光流水鏡，開元十年閏五月，奉詔嶺南按撫，皇華出使，空銜北命之恩，朱紱方來，遂染南威之癘，其年八月七日，卒於樟州塘田驛捨，春秋五十有七，靈柩官遞，歸於洛陽，嗚呼，奔曦難系，自古興悲，逝水不停，非今留恨，夫人蘭陵縣君蕭氏，即皇唐武，易，蘄，陵四州刺史鍇之第六女也，惟皇之孫，實公之子，姆訓不爽，閒家有聞，肇昔于歸，言告師氏，冀缺如賓之敬，擬議徒然，劉殷若父之尊，方斯未許，義重膠漆，誓同生死，冥途暗契，志願相符，上古不聞，斯人何幸，佳城一閉，才盈十旬，疑神鬼，若沉霧露，不改其樂，生涯忽諸，嗚呼，蔦與女蘿，施於松柏，柏既枯矣，蘿亦矣，以開元十一年二月一日合葬於洛陽北原禮也，嗣子等瘠躬淚血，叩地號天，痛風樹而不停，恨喪期而有數，毀不滅性，空餘骨立，狸首沐棺，馬鬣成兆，一朝閉骨，萬古窮塵，刻石松銘，斯之不朽，銘曰，子能專對，將命南蠻，朝躋越嶺，夕濟瀘灣，含沙流毒，吹蠱沉顏，哀我王使，遂不生還，藏舟於壑，自謂之固，神移半宵，跡躡千露，煙斷火絕，蘭摧桂蠹，一閉泉台，雙魂長暮，
大唐故餘杭郡司戶參軍趙府君墓誌銘並序君諱仙童，字岸，天水人也，昔造父御周，因封得姓，其後或夏日示威，冬曦表愛，或寶符開列國之業，珠履榮承家之祚，仁賢繼踵，竹帛所詳，曾祖惲，皇西河郡靈石縣令，祖覽，皇雁門郡長史，父隱忠，皇朝散大夫，丹楊郡金壇縣令，佐郡流譽，宰邑飛聲，銅章位尊，朱紱色貴，嘉猷代襲，茂德相承，府君特秀英才，挺生懿識，德行偕顏閔之奧，文學升游夏之堂，明經擢第，解褐宣城郡宣城縣尉，以能進也，轉文安郡參軍，以資授也，又換余抗郡司戶參軍，貞以立身，靖以臨政，肅而人莫敢犯，寬愛而吏不忍欺，方將鴻漸台階，鵬圖鼎輔，言不豫，遂爾彌留，落羽於遵渚之時，鎩翮於摶風之日，有才無命，振古同嗟，造化無以易生死之期，針藥不能救膏肓之疾，以天寶三載閏二月十四日終於官舍，春秋五十有七，驚電難留，逝波易遠，故事空留於府局，遺愛徒悲於吏人，以五載八月十六日歸殯於洛陽城東先塋之傍，禮也，其孤究微，究蒙，究初等，純孝為百行之先，居喪在二連之石，俯堂而泣血，仰昊天以糜心，寄此貞，識其遺范，銘曰，府君秉哲，惟岳誕靈，才稱獨秀，業擅專經，弱歲志學，中年，藝優入仕，道廣揚名，德信天降，命非神，夙負清羸，晚兼疾苦，形謝江，魂歸洛浦，運短才高，銜悲自古，東郊之外，先塋之傍，符諸吉兆，開此壽堂，九原寂寞，萬古淒涼，唯憑令子，餘慶流芳，
唐處士王公故夫人程氏墓記夫人程氏，廣平郡人也，閨中之諱，禮所不出，曾曰賢，大父曰賓，考曰琦，或出或處，與道與仁，克承前休，勿墜舊業，夫人淑稟胎教，惠發自然，韶茂映時，孝巽標黨，初笄之歲歸太原，事上之容，移天行而不捨，何暗室之雲欺，易欺易贊，威如詩稱，任只求之，於我曾無間然，宜其獲佑彼蒼，見詒遐壽，昌茲婦道，作式母儀，而乃輔善靡誠，福謙無效，憂家致疾，妖堅降災，享年十九，以開廿年六月廿八日終於大梁，王公曰宰，痛猗桐之半折，哀寶劍之偏沉，悼心失圖，叩甕增慟，載求龜筮，爰及人謀，既日協從，式來遷兆，以開廿一年四月十三日，遷厝於邙山之趾平樂鄉之原禮也，嗚呼，遊魂既散，玉樹雲摧，夜台不春，佳城長閉，慮桑海之或變，湮沒而不彰，爰刻斯題，紀時而已，庶後來者，知閥閱焉，
唐河南安邑關君夫人墓誌銘並序夫人姓王氏，其先太原祁人也，義之長女，御鶴，辟銀榜以登仙，葉縣飛鳧，綰銅章而謁帝，冊，可略繁言，夫人挺妙星漪，含章光緒，韻華，莊情，四德垂風，不因於保訓，七篇成范，得之於，有行，作嬪君子，和聲木卒翼平林，譽重盍田，饋，固謂芳菊頌，道映詩，閱水成川，藏山，偕老，奄謝生涯，春秋六十有四，以咸亨年日終于思恭里之私寢，即以其年二月十六日芒山之阜禮也，惟夫人婉順居貞，雍和允塞，恭勤，險陂無私，薤露忽侵，椿齡遂謝，息汴州封邑縣主會集蓼崩心，茹荼嬰感，酷泉之莫曉，訴蒼昊以終，懼陵谷之言遷，琬琰而披頌，嗚呼哀哉，乃為銘曰，魚舟遠慶，鳳笙遐祉，赫弈百王，葳蕤千祀，舄長亢傳刀濟美，懿懿親，惟蘭惟芷，猗歟閒令，允著音儀，三星耀彩，四德垂規，韶容景蔚，淑範風馳，情勤組，禮洽盍酏，藏山奄謝，孔丘真宅，莊生物化，樸散小年，燈窮大夜，泉扃永閉，塗車何駕，儀鳳，
大周唐故儒林郎行魏州館陶縣主簿皇甫君墓誌並序君諱玄志，字正平，安定朝那人也，夫玄鳥降靈，緒昌原之遠系，素狼效祉，導茂族之英苗，固以業峻緗油，事昭圖牒，可略而言者矣，曾祖德，後魏泰山郡守，祖深，周奉朝請，父滔，唐梓州通泉縣主簿，妙贊翔鸞，獨步銅梁之野，才符擊隼，摶飛玉壘之郊，君少玩詩書，早登璧沼，升堂獨得，高視金門，貞觀十九年明經及第，學富三冬，兼閒六藝，朝廷延首，人物傾心，解褐授蜀王府參軍事，載筆西園，陪笳北渚，桂巖馳譽，竹苑騰芳，秩滿，永徽三年授恆州九門縣主簿，翊政調人，常山靡化，繩違騁俊，全趙潛奸，親喪去職，哀毀過禮，餐荼茹痛，悲感鄉鄰，泣血銜酸，淒纏行路，服闋，顯慶二年授魏州館陶縣主簿，揮毫輔化，標茂范於漳淇，乘宣風，遘沉於秦隴，暨顯慶四年十一月十一日終於原州公捨，春秋有六，梁木俄摧，芳草易歇，俗沉模楷，人失軌儀，夫人隴西董氏，唐慶州弘化縣令淳之第三女也，令淑早聞，家風夙著，一繽高族，四德無虧，釁結移天，孀居叩地，誓松筠而等操，詠柏舟以表心，暨載初元年壹月伍日寢疾，終於洛陽縣遵化里，春秋六十有五，擇鄰罷訓，投杼離恩，時闕母儀，家虧內則，粵以大周天授二年歲次辛卯二月癸酉朔七日己酉同遷窆於合宮縣平樂鄉之原禮也，龍劍初分，弦驚別鶴，鴛機罷織，鏡偶孤鸞，琴瑟俱沉，韻切黃泉之樂，閨庭失望，咸軫昊天之悲，恐碧海成田，青山為谷，佳城無紀，誰覿徽猷，聊寄形管，乃為銘曰，天命玄鳥，祥開素狼，基仁積德，錫土於商，時移運改，洎乎成湯，食邑宋地，榮啟姬王，於昭得姓，弈葉重光，枝繁茂，代濟賢良，篤生明哲，蘊藝含章，遠符遺愛，身沒名揚，三從流譽，六行騰芳，聲高杞婦，名越恭姜，傳火不息，逝水俱傷，痛幽扃兮永，哀泉夜兮何長，
朱書墨地，君諱，字善和，張氏分源白水，諸邦，揆日瞻星，保居高昌也，林令折仁之孫，虎賁將軍太隆之子，稟性慈人，挺生武略，未冠之年，從父歸朝，遊歷二京，嘉聲早著，幸蒙恩詔，衣錦故里，釋褐從官，補任安西都護府參軍事，乘傳赴任，旦夕恪勤，未經夕年，轉遷士曹參軍，孜孜守職，六局歎其用心，肅肅一司，上下贊其能任，許人以諾，由也比之，還漸篤敬，言忠可，書之紳帶，時遭膏肓之疾，遇和緩而弗瘳，又染重追之，見扁鵲而益困，以顯慶三年十二月六日，奄然正寢，春秋廿有七，其月十二日葬於斯墓，
唐故穎州下蔡縣令李府君墓誌銘並序府君諱信，字君諒，隴西城經人也，峨峨列岳，標華宗之特秀，爾爾長瀾，委鴻族之遙演，故以將飛漢代，柱史周朝，繡軸朱輪，相間無替，祖奉節，後魏員外散騎侍郎，獻可盡規，珥貂斯在，父貴，隋相州臨漳主簿，毗贊一同，不嚴而教，府君溫恭思，含璋以挺生，清洌天然，執松筠以持操，至於家風邦政，由內外成，出仕承宗，恕己及物，弱冠辟巴西西水法曹，久之，除羅川縣丞，於時景屬橫氛，群妖競逐，覺先流品，率縣歸誠，教授陝東道大行台刑部主事，又授膳部主事，行台廢，即授洛州行參軍，俄除宋州司戶參軍事，從蒞職，忠正克宣，清存公，翔而後集，應詔遷幽州昌平縣令，縣衝要壤，豪彥連驢，塞草才衰，北藩多警，君扇以威福，示以憲章，令若風從，於是乎肅，雖復中牟馴雉，密里飛蝗，媲之於君，似將慚德，秩滿，授穎州下蔡縣令，既而年垂耳順，知足之喻切懷，賦詩歸來，懸車之志無忽，於是依山鑒沼，因竹成齋，閒之以琴心，兼之以酒德，虛襟鄰儻之伍，善誘幼童之類，何其至道斯行，忽焉將落，粵以永徽五年歲次甲寅三月丁未朔八日甲寅，終於德懋里私第，春秋七十七，其月二十七日癸酉，權葬於邙山之陽禮也，殯階撤祖，需駕夙興，去華庭之顯敞，臨曠野之幽陵，夜月清兮松賈冷，玄堂邃兮芳音凝，銘曰，肅肅鴻基，遙遙令德，居周居漢，是法是則，松挺千丈，波澄萬頃，稟茲淑類，終朝三省，在亂不煩，處明斯哲，入省臨縣，政教無闕，知止自退，游衍幽，福散祈禱，處順忘憂，素飛飛，靈需肅肅，一扃泉戶，風竹，
子婿前郡常熟縣主簿陽寬撰公諱肅，字子敬，其先憚赫良史矣，曾祖爽，皇禮部員外郎，祖基，瀛州刺史，父，恆州長史，夫人皇再從長姑也，公以諸親從調，解褐左清道率府兵曹，無何官停，轉補潞州大都督府參軍，鴻漸於陸，方冀沖天，鳥來為災，遽聞庚日，以開元廿二年三月八日暴終於河南府崇政里之私第，春秋三，以其月廿四日葬於北邙山平樂原，禮也，公代濟勳華，身服儒素，前志具之矣，夫人北平陽氏，冠婚之右族也，曾祖文，皇中書舍人，青州刺史，祖大經，國子司業，坊州刺史，父欽莊，齊州錄事參軍，並傳盛烈於當年，濟生靈於明代，夫人則齊州府君之季女也，柔閒天植，禮樂生知，從周禮之移天，見鄭人之布幣，星霜未幾，存歿去乖，夫人蘊敬姜之賢，俄聞晝哭，府君負鄧攸之德，且絕承祧，子婿陽寬，則夫人之從侄，前任吳郡常熟縣主簿，夫人因往焉，以天寶六載十一月六日，終於廣陵郡來鳳里之旅次，享年七，即以其月十四日權殯於廣陵城南，嗚呼，生也有涯，昔悲外舅，天乎不吊，喪我諸姑，強以輿而征，展其亞子之義，以天寶十載十月廿四日遷祔於平樂原先塋，從天之達，禮也，寒日淒清，荒埏寂歷，茫茫萬古，憑此貞石，銘曰，懸鍾之山兮玄夜苦，于嗟夫人兮閉泉戶，鳳皇之穴兮鳴鳳歸，于嗟夫人兮閉泉扉，騎吹哀吟，松風晝起，去此桃蹊，言旋蒿里，于嗟夫人兮無嗣子，德音零然兮空在耳，千秋萬古兮已矣，
大唐故中大夫行定州鼓城縣令王君墓誌銘並序君諱玄起，字子昇，太原祁人也，後漢司徒允十四代孫，自周儲賓帝，秦將，仙胄嶽立，華宗雲曼，魏晉已降，周隋之間，名流德業，繼美於圖史，孝子忠華於譜牒，瑤構千仞，寶原萬里，王氏之世祀也宜哉，高祖德，後魏侍中，開府同三司，尚文成公主駙馬都尉，涇，寧，河，渭，，同，宜，太，甘，涼，東雍，北雍十二州諸軍事十二州刺史，河間郡開國公，謚曰獻，配食周廟，周書有傳，曾祖端，周大內史，開府儀同三司，隋商，延，亳，許，鄭五州刺史，光祿卿，樂平公兼吏部尚書，改封修武郡開國公，見周書隋史，祖世郎，隋隴西東曹掾著作郎襲修武郡開國公，父大禮，皇朝右千牛，尚遂安公主駙馬都尉，綏歙二州刺史，衣冠禮樂，聲溢於四代，降華，榮歸於二葉，金貂玉珮，廊廟相輝，茅社竹符，山河不絕，其范，史筆載其詳，餘慶氤氳，像賢休赫，君即歙州府君之長子，含純懿之，柔嘉之姿，抱義而行，戴仁而處，生膏腴之地，守以沖和，在鐘鼎之門，耽乎墳素，昔執親喪也，勺飲殆絕，溢米僅存，縞練已登，春秋逾感，終身永慕，不襲萊氏之綵衣，崇福報恩，仍捨平陽之甲第，君子稱其孝焉，及從王事也，屬淮甸作忒，江郊不開，君時為宣州司戶參軍，主上委之以兵革，直氣素飽，義聲先震，佳兵電飛，群孽霜掃，朝廷壯其忠焉，以功授朝散大夫行和州歷陽縣令，三命滋恭，粥以糊其口，一同垂化，脂膏不潤其身，理有能名，官無留事，御史韋安石廉君清白，狀聞，除太子左司御率府長史，紀綱環衡，趨侍宮朝，歲滿調補定州鼓縣令，鳶故國，涉他所守，趙際燕垂，舊稱難化，人康俗富，不俟期月，時也天子告成於嵩岳，諸侯會計於洛師，君以葭莩，預陪典禮，人殊太史，不歎於周南，鬼召文，俄悲於地下，以萬歲通天元年四月十九日遘疾，薨於會節里第，春秋有八，嗚呼哀哉，惟君公族之良，士林之秀，儀形韶潤，善玉山，人思見之矣，變論清微，泠如瑤瑟，人不厭矣，宜亨遐壽，以登太階，如何彼蒼，殲我英士，越景龍三年十月二日，葬於洪池原，笳鼓曜終，山河送往，聖人之禮，偃斧開封，大夫之墳，樹楊為志，有子庫部郎中熊等，崩心浩泣，銜恤永思，敢綴輯其所聞，俾鋪宣於來裔，銘曰，國之出，被服忠孝，其聲赫哉，邦之彥，棲遲蒲密，厥化康哉，梁木折，纓委感涕，命不贖哉，佳城閉，海谷遷訛，德彌曜哉，以開元十一年十月十日改卜宅兆，移就河南縣河陰鄉北芒山南原合葬，
鄭故處士王君墓誌君諱仲，字胡周，太原晉陽人也，昔之崔飛立，祚肇基，舉，長源派，翦三世名將，位重秦朝，朗一代偉人，望高魏室，至若忠臣孝子，公輔王佐，備諸史策，烏可罄言，祖利，魏開府儀同三司幽州馬邑鎮將，父，齊州饒安縣令，或縣旌萬里，或制錦專城，有愧弦哥之聲，未假蕃籬之固，君天璞不雕，逸量孤遠，年方齠齒，志逾強仕，先父即世，因乃家焉，於時齊歷告，權寵擅命，忍素之言，晦倫，君乃卻掃園林，然自若，一丘一壑，素琴濁酒，壯惠之臨濠上，嵇阮之對山陽，今古相輝，彼有慚色，歷周隋而不變，貫松竹而莫改，雍容然綽有餘裕，既而黃巾肇亂，赤眉騷起，山東河北，千里無煙，天道輔仁，君焉先覺，棄彼滄瀛之域，卜居河洛之里，避地於此，五六餘年，以田居於，方冀喬松之壽，從秋葉之，粵以大鄭開明二年歲在庚辰九月辛酉朔十四日薨於館舍，春秋六十有六，即以其月十八日殯於雒陽縣厚載門北一里芒山之南，夫人淳于氏，重結，訓教斷織，自，乃先即世，永惟聞穴之感，於陟岵之悲，嗣子德行君立曰基夙稟過庭之訓，永惟膝下之恩，將恐田屢移，將滿，徽音英紀，懿範無聞，爰命門人，書茲玄石，烏呼哀哉，乃為銘曰，地岐，業隆文武，赫赫盛烈，光於遠古，爰惟懿德，乃先乃父，襲殃璋，紛綸貂組，其一，慶延於世，君焉挺生，奇姿乃峙，逸量凝明，操稟撥，材苞夙成，去茲舍利，指夫後名，其二，乃就園林，畫游作丘，無樂，自若，避地滄瀛，卜居河洛，美芝蘭，芳逾杜若，其三，壽，當享遐年，如何不吊，奄在秋前，悵矣丘隴，悲哉，，竟慘風煙，貞觀，
唐故太子司議郎盧府君墓誌銘並序子婿朝散郎河南府河陽縣尉柳寥撰府君諱寂，字子靜，范陽涿人也，即北齊黃門侍郎思道之耳孫，曾祖承基，皇主客郎中，郢州刺史，祖元莊，沔，普，嘉三州刺史，父光遠，京兆府奉先縣丞，妣扶風馬氏，父士會南州刺史，公奉先之次子也，自太廟齋郎，歷濟，泗，台三州錄事參軍，轉嘉興，常山二縣令，次授城門郎，司農寺丞，太子司議郎，詔命致仕，凡八遷焉，公忠讜亮直，臨大難而不撓，屏奸嫉惡，奉至公而無愧，嘗為泗上從事，是時安賊亂，鄆守李通誣州將陳彪款於寇，遂縶深狴，公懇到誠請，彪乃雪枉，及彪臨海，因薦公為錄曹掾，斯讜直也，又為嘉興令，當廉使李棲筠之臨焉，邑人陸曾者居客梁東道者，曾實險皮，在江湖為群賊之藪，道則詭異結權勢為一門之援，公至止之日，曾乃移鄉，道則就刑，斯屏惡也，噫，夫事長義而東平不錄，宰邑正而元戎靡聞，何策名於聖代，氐沒身於議郎，以貞元九年五月八日終於河南縣道光里，享年八十一，夫人河東裴氏，祖守忠，寧州刺史，父子余，銀青光祿大夫，給事中，冀州刺史，夫人威容端肅，惠和柔順，主祀多藻之誠，居家罕喜慍之色，既而神不福善，倏殲明德，以公蒞常山歲奄終，遂權窆丹楊北崗，今卜宅兆，議茲遷祔，取其年癸酉十月廿六日葬於河南縣侯村南原禮也，女實三實二賢，閫則公堂，輝映蟬聯，男之長曰炎，攝嶺外諸郡，茂績昭著，廉使頻表，竟不真拜，徐方伯逖聽屈聲，闢為節度巡官，奏授大理評事兼下邳令，賜緋魚袋，男之次曰愜，少工真，草二書，善棋畫，通史傳，疾不願仕，放情希夷，有子若此，得不謂賢乎哉，孟女環適河東柳寥，仲女某適博陵崔蒙，季女某適河東薛當，寥為河陽尉，蒙為石邑丞，當為故陝縣有齋三女操行貞明，或琴比文姬，或識侔周姒，而孟也罹殃，季也早孀，有蒙之，孝性尤異，竭力事姑，十年一志，有女若此，豈非士也焉，公年高卜性胤天，惟三二宗儒學，一從釋氏，雖幼沖而未立，亦訓導而可至，寥弱齡結好，一紀於茲，顧中堂之以闃，哀外舅之俄謝，盧氏子嘗以寥備聞私家之政，庶工述作之體，俾揚盛列，用刻貞石，銘曰，涿野氣清，府君間生，有述有德，維亮維貞，爰於泗，讜言可聽，及化於興，奸人就刑，上國拜位，東宮議曹，桑榆落日，幾杖全高，無士行之，夢翼豈休，徵之佩刀，旋車轔轔，逝水滔滔，宴喜之地，他為哀號，先室維裴，孤櫬東來，洗川美氣，班女良材，移窆此矣，同歸在哉，門門生恨積，胤子悲纏，出送靈需，佳城古原，樹墟接連，草樹芊眠，誓河山兮險固，期永代兮猶傳，
曹州乘氏縣尉薛府也，曾祖寶胤，皇明朝朝散大夫雍州富朝請大夫，太府寺丞月十日遘疾，終於洛私第，時年五，夫人滎陽元二年十二月十七日終於魏州貴鄉縣臨川里之私第，時年九十四，以貞元六年歲次庚午十月癸巳朔廿八日庚申，合祔葬於河南縣平洛里之原，禮也，刊石刻銘，紀之泉戶，其詞曰，河汾之靈，棟樑之器，如芷如蘭，傳芳無已，墳高突兀，泉下陰深，千秋萬古，松賈森森，
君諱彥，字德明，河內武人也，族茂清徽，玉露泫英風之美，條繁景著，金章雕德懋之功，豈唯紫燕駢衡，青咼藻帶，警桃花於春路，釣緄於秋朝，祖志立，後魏海陵令，父莊，北齊魏郡戶曹，並婉貞清以凝質，湛明朗以團暉，遙興董生之才，遠映岑公之德，君風蘊藻，夙騁千里之蹤，釣景凝暉，幼洽十倫之教，蒸蒸之性，架樊孟而申懷，之情，篤姜陸而遺照，藝非三傳，文綜八行，裁晉乘以疏華，遞吳江而糅彩，選授秦府參軍，又授南和縣令，綺琴早奏，揚令績於薰風，蘭阪晨暉，奉渦陽之逸藻，月華長薄，引清吹於西園，霞藻朝梁，野馴於南郭，方懷邁德，翔麟閣之賓，清越琳，名奏鯤弦之曲，奄凋塞柳，葉將景而沉霏，落羽搖風，摧迅翮於雲路，春秋四十有一，去武德六年七月廿三日終於私第，夫人郭氏，河內人也，桂影凝貞，藻青山之繡霓，蘭風單務，清碧沼之紅漪，及響分庭，薰華薦豆，絢如賓於瑟，徵舉案於雕璋，豈晤津潔青，逝水警金風之切，林疏珠浦，留英凋玉露之團，春秋七十有五，越以乾封二年十二月十三日，終於洛陽縣敦厚坊私第，以乾封三年正月廿五日與君合葬於河南縣平樂鄉邙山之陽禮也，長子內府監右尚署令君諒，第二子蓼國公府丞君楷，第三子將仕郎君表等，感廣柳依依，轉雪津之步步，柏亭靄靄，驚挽響之淒淒，膽血凋叢，咽魚山之早誓，聲悲泣溜，涕屺岵之何從，敢述遺音，其詞云爾，華宗鬱鬱，景胄悠悠，在漢稱伯，於晉為酋，翠蘭繁夏，金菊光秋，誕茲淑穆，於今鮮儔，薰修德懋，桂析貞明，疾惡如怨，見善若驚，奉尊唯順，撫下斯平，儀高二德，惠洽三英，虛恍驚秋，華茵遽寂，聲沉匣鏡，響悲鄰苗，露薤朝哥，泉扃夜闃，樹將風而振彩，名共響而增逖，乾封三年正月十二日勒成，
唐故朝散郎前太子左贊善大夫高府君墓誌銘並序從侄朝散大夫試濮州長史岳撰府君諱岑，字柳奴，渤海縣人也，高氏宗門，炎帝神農氏之苗胤，周之天子，命我太公，敬願為師，遂與同車歸國，謚為齊侯，於今八百年矣，仲子息食邑於高奚，因地為姓，息生閏，封縣伯，其先昭穆，義在斯也，地連星斗，茂實柯條，禮樂衣冠，何朝臣之不有，隋左散騎常侍諱，公之五代祖，高祖諱品，皇左監門衛大將軍遼東，隴右兩道持節大總管，平原郡開國公，食邑二千戶，贈左武衛大將軍，謚曰威公，恩禮加也，曾祖諱崇禮，皇雲麾將軍行左衛率府中郎將，祖諱元琮，皇遂州司戶參軍，皆以大名令德，可謂冠婚，振揚佳聲，克紹前烈，府君則司戶公之元子也，劍鏡含弘，負才能重，自上積慶，及公而祥，降靈於德義之門，稟粹於純仁之府，則府君之謂也，豈期穹蒼昧鑒，不祿於陝府陝縣之私第，春秋六十有三，嗚呼，才屈於壽命也，去貞元十四年閏五月五日，扶護於洛陽縣平陰鄉王趙村邙山之禮，權禮也，夫人弘農尚氏，有淑慎之德，孟氏之賢，動為柔范，皆可師訓，克誕英哲，子孫其興，果達於邦家，皆夫人和鳴之慶也，奈何福善不永，貞元十八年九月十三日寢疾棄背，享年七十有六喪事先遠，兆葉從宜，元和二年八月十七日歸葬於先府君之舊塋禮也，悲夫，死生言異，旌同歸，丹穴含章，終論松柏之路，長嗣寧節度押衙，兼右隨四廂兵馬使，知州留後兵馬事，銀青光祿大夫，檢校太子賓客，兼監察御史幼成，虔奉王事，底寧藩維，職綰京西，疚心東洛，血淚成疾，喪禮有加，嗚呼哀哉，九原一歸，千古永畢，門通吊鶴，哀榮兩全，猶恐人代不恆，桑田變海，刻記貞石，篆於墓門，銘曰，府君之德，如岳之崇，傳徽繼祖，斯乎勿窮，惟君碩量，是有前風，命也不顯，時哉尚蒙，鴻範懿德，優柔禮節，天何不，神保不悅，落我珠星，沉茲寶月，精靈莫反，芬馥永絕，邙山之南，洛川之北，龜筮葉從，宜於舊域，其嗣必昌，神謀厚德，萬古千齡，保之不忒，
大唐故夫人竹氏墓誌銘並序夫人諱妙，字須摩，遼西人也，孤竹君之後，峨峨峻趾，聳蓮峰而極天，淼淼昌源，架蓬波而浴日，衣冠交映，鐘鼎聯華，岳瀆間生，像賢不墜，祖弘寶，周任青州錄事參軍，轉授相州司馬，老疾歸田，徵而竟不肯仕，父懷威，隋任幽州薊縣尉，並實標人傑，實曰國華，譽重州閭，望高鄉塾，夫人澡身蘭渚，分熊三春，毓德芝田，交輝四照，飛文歲首，縟彩煥於椒花，銳思年遒，風韻驚於柳絮，孝窮溫清，工妙延，式鏡母儀，實光女史，及梅垂三實，桃映九華，鳴玉而捫綏，儷金夫而徙軔，道光秦晉，義孕潘楊，娣妣挹其清規，宗姻仰其茂范，克勤奉盍，展敬情田，爰勖薦，惟恭靈府，不謂河湄回雪，掩晨露而將，江浦盪舟，泛夜壑而遂遠，粵以龍朔元年九月三日卒於私第，春秋六十有三，即以其年其月廿三日葬於河南縣千金鄉邙山之陽禮也，遂使虹梁之下，璧日長論，牛斗之前，金星永掩，恐蒼接杵，碧海開田，勒黃璽之清詞，庶貞風之不朽，乃為銘曰，標峰仙岳，導潤靈河，衣冠雲合，鐘鼎星羅，祉逾題劍，慶葉雕戈，乃祖曰考，聲溢工歌，誕生令淑，含英早歲，行皎析冰，聲芳樹蕙，柔范端莊，清規婉慝，婺上均華，娥升比麗，華易隕，粉川行閱，龍匣分標，魚軒委轍，奉神傷，安仁詞切，鸞鏡塵滋，鴛機網結，女青入，陰溝辟扉，素驂緩躅，青旆輕飛，初鶯曉思，遺露晨，煙雲已夕，簫吹虛歸，
大唐故漢中郡都督府倉曹參軍天水趙府君墓誌銘並序趙氏之先，出自少昊，昔伯益佐禹，造父勤周，爰始建封，克光厥位，世濟其美，時無乏才，將軍之賢，既聞多┬，大夫之選，誰其易，至於贊治經綸，統揖文武，備乎史策，可略言焉，公諱憬，字憬，天水人，曾祖儒，皇內史舍人，侍御史，滁陽郡開國公，夙挺清敏，早贊音律，詞學不忝，初以名望超光選有聞，後以賢良進，故得簪白筆而奏不法，冠鐵梁而王方書，惟謀永圖，以宴翼子，祖志宏，皇朝散大夫，新定郡別駕，藍田產玉，良冶為裘，涉海莫際其波瀾，瞻牆詎知乎宗廟，協和輔助，為化理之鷹揚，匡救非違，柄腹心之樞轄，父液，皇陳留郡錄事參軍，蠱從仕，承家紹業，蒞職周密，履道端平，彈正眾曹，總錄庶務，舒和顏而接士，奉鉤距以得情，盛德之餘，不貳所事，公繼純嘏之緒，福慶之規，匪撓澄源，克崇先構，瑰姿雄遠，逸宏廓，睹孝若之廟，盈量而歸，揖叔度之陂，自涯而返，以資蔭從調，解褐拜景城郡景城縣尉，轉河間郡博野縣丞，遷漢中郡倉曹參軍，雖才高位下，猶致檢身，守局詰非，掾曹肅史，擅三語以臨，展四體而率職，惜乎公望克復，方應皇王之求，台階未躋，空軫蒼生之念，以開元十二年十二月九日，府君無祿即世審教里之私第，春秋六十九，嗚呼，司德司義，孰吉孰凶，天道與善何哉，神理福謙焉在，夫人安定梁氏，長安縣丞宗之長女，淑慎有裕，浣濯勤，令德必聞，故歸於我，外姻雍睦，內則述宣，豈世仰母儀，實家承慈訓，降年不永，人世難留，竟謝傾曦，長隨逝水，即以天寶十載十一月五日合祔於河南北山之嶺，從制也，嗣子前縉雲郡松陽縣尉穆等，摧永痛，攀望無及，卜茲幽宅，考彼新阡，恭勒芳猷，敬題墳版，銘曰，波清源兮降生君子，洪規茂范兮世濟其美，命不與兮不遷，悲逝水兮傷流年，九原辟兮雙魂僉，白日兮，青燈幽戶閉不開，嗚呼哀哉長夜台，
雍州萬年縣故大明府校尉墓銘公諱字世通，揚州江部人也，夫五運推遷，察其源而識變，三精垂象，索其隱而知微，昏明之跡可尋，存滅之幾乃見，公包上智，性稟中和，早奉階墀，荷戟腰，贊勞榮顯，斯寄爪牙，道映千齡，其在校尉公矣，不謂隙駒雞駐，晨露巳曦，光疾暴增，化從風燭，時年五十有五，己掩殯於荒衢，母鄧氏，春秋六十有三，以龍朔二年七月廿四日終於私第，即以三年二月乙酉朔十二日乙亥遷窆雍州長安縣永壽鄉之，禮也，息等夙傅風，孝久彰，今擇吉辰，啟故墳以合新穴，悲身下淚，展拜奠於秦川，敢頌遺才，勒斯銘志，
巨唐故太子校書前進士李君墓銘李觀字元賓，其先隴西人也，始來自江之東，年二十四，舉進士，三年登上第，又舉博學宏辭，授太子校書，一年，年三十九，客死於京師，既斂之三日，其友人博陵崔弘禮葬之於國東門之外七里，里曰慶義，原曰嵩原，友人韓愈書石以志之，銘曰，已乎元賓，壽也者，吾不知其所慕，夭也者，吾不知其所惡，生而不淑，孰謂其壽，死而不朽，孰謂其夭，己乎元賓，才高乎當世，行侔於古人，已乎元賓，竟何為哉，竟何為哉，
大唐故游擊將軍行華州永豐鎮副張君莫志銘君諱叔子，字嗣元，河南人也，道光伏驥，先發繫於清河，智妙浮龜，後徙家於溫洛，祖雅，吏部常選，巨鱗水，越波浪而度龍門，勁羽排風，摶扶搖而上鵬路，父師，護軍事，韓彭才峻，絳灌風高，厚賞先登，鴻勳夙列，君幼而英傑，食牛之壯氣凜然，長而驍毅，汗馬之殊功大矣，解褐授鄉州沉水戍主，後拜游擊將軍行永豐鎮副，據天險，壓神兵，為作固之雄，概守方之猛，罹災有驗，與善無徵，忽棄千夫之長，溘盡九泉之路，春秋五十有七，神龍二年七月十七日卒於尊賢坊之私第，夫人田氏，鳳凰入兆，陳敬仲之高宗，龍馬出畿，孟嘗君之貴胄，自金夫永逝，玉箸長垂，不勝晝哭之心，復掩夜台之魄，春秋五十有二，開元二年三月十二日終，即以其年四月十四日合葬於北邙山原，禮也，素車塵起，聲馳於郭門，絳霞飛，影臨於泉戶，胤嗣標擗，行路酸辛，蒿里不春，郊林無色，生前有盟河誓徵，功跡已入於丹書，歿後恐谷變陵移，行狀必刊於翠琰，傳之不朽，乃勒銘雲，其詞曰，鞏有樹兮伊有桑，休東洛兮歸北邙，愁煙陵上兮埋青柏，悲風山際兮搖白楊，
大唐故戶部郎中泉州長史姑蘇張府君墓誌銘並序君諱言歲，字響彥，清河人也，漢趙王耳之後，代有人焉，或氣膺連珠，指七車而有問，學苞圖籍，盡千門而靡遺，亦錦緒霞，六義紛於西晉，芝英偃月，八體貫於東京，其後地發二鵝，江浮五馬，衣冠咸徙，家業姑蘇，鐘鼎馳暉，羽儀映，祖洽，陳太學博士，金部郎中，父載，陳掌史學士，度支郎中，隋資陽縣令，並德范澤宮，洞理窟於槐隧，道資天府，環分野於蘭香，公璧生自溫，桂萌斯馥，弱不好弄，夙整恢儀，懿局川沖，韶鑒風遠，猶魚劍霜發，氣駭胡，舒，質驚輪扁，加以業精萬卷，勤厲三余，總藝必能，尤閒吏道，隋釋褐拜謁者台奉信郎，皇朝州司戶參軍，冀州都督府兵曹，又除洛州都督府法曹，尋轉大理寺司直，仍遷大理丞，至於刑名區緒，絲綸案牘，爰下丹筆，不紊黃砂，梧台自清，隸林無怨，又除都官員外郎，又遷刑部郎中，又除戶部郎中，香浮青瑣，襲武帳以騰芬，星麗紫微，映文昌而驚色，又除夏川都督府司馬，又除交州都督府長史，尋轉泉州長史，同趙虞之忠篤，奏用山公，類陶猷之雋望，擢稱王道，當扈翠華於松，乘朱大於槐衢，豈謂逝水奔濤，黃陂遽落，藏山掩岫，嵇玉先頹，以顯慶三年九月十七日薨於德懋里之私第，春秋七十有二，夫人彭城徐氏，陳侍中左僕射太子少傅建昌侯凌之孫，隋秘書丞朝散大夫法言之第五女也，稟玉方流，資旋圓新，文清菊頌，藻瑩蘋詩，嬡范不留，柔華早翳，粵以大唐顯慶三年歲次戊午十月庚戌朔廿四日癸酉同葬邙山平樂之原，禮也，長子覽，泣盡寒泉，思窮風樹，嗟鯨之莫曉，痛鶴埏之永暮，懼陵谷之有遷，庶琬石而無蠹，其詞曰，巖巖瓊構，眇眇珠源，峰橫烏道，枝架龍門，羽儀分映，鐘鼎交喧，基聲咸美，翼子謀孫，其一，猗歟盛德，含和履慶，儀肅霜景，情華冰鏡，照縉家國，問望斯令，梁木遽摧，閱川俄泳，其二，雙棺止奠，兩挽移，丹旌飛捲，白驥遲留，日寒精晦，雲昏色愁，露啼蔓草，風斷行楸，佳城永，惠間空流，其三，顯慶三年歲次戊午十月庚戌朔廿四日癸酉，
大唐故越州諸暨縣主簿崔君墓誌銘並序君諱齊榮，字涗，博陵人也，代為著族，傳於舊史，曾祖大方，皇海州刺史，祖思古，太僕寺主簿，孝子儀，太僕少卿，楚，陵，通三州刺史，並克襲家聲，用光朝選，君即通州君之次子也，幼有成德，長而允恭，夙孝聰敏，內彰於性，強學該洽，外潤其身，踐忠信之途，滿朋游之譽，卿之輿子，未仕旄車，帝以離孫，許令隨牒，授越州諸暨縣主簿，未之任遘疾，以開元十六年六月廿七日卒於長安，飾棺歸殯，至於洛陽，即以其年七月廿八日權厝於北邙山之原，越鋒行專，荊璞潛輝，運促道喪，未婚絕緒，遽焉埋歿，空謝平生，良可悼也，兄前彭州導江縣尉榮，哀慟之志，感於行者，雖揚悲仲武，潘哭茂春，慟往之情，異時同極也，琦忝姻好，早枉光塵，痛兼友親，見命題序，瞻陵貿或，刊石為銘，其詞曰，賢既可慕，德必有鄰，秀而不實，見之若人，忠焉斯蹈，義以為珍，地華邦戚，帝念睦親，飛石天府，從蒞江濱，摶風矯翰，激水摧鱗，將行南國，委化西秦，如何茫昧，褰施與仁，年催逝景，水閱歸津，昔為吉去，今也凶臻，祖遷靈櫬，卜定幽窀，深泉掩穸，大夜寧辰，式銘沉壤，永播音塵，開元十六年歲次戊辰十月廿六日刊，
大唐故夫人惠氏墓誌名並序夫人姓惠氏，京兆郡武公人也，自濠梁飛辨，莊氏流芳，性觀魚，齊周夢蝶，逸人間出，賢俊代生，祖攸，齊任青州千乘縣令，父達，隋任三鄉府膺揚，並豐年珠玉，未足比其珍，儉日稻粱，無以方其貴，夫人騰芳蘭室，挺秀芝田，六行聿，四德光備，志識明悟，操履端凝，苞琬琰以為心，望松筠而立節，年甫十五，有行耿氏，內穆閨門，外和親族，銀鉤擅寫，蔡女非儔，訓以陰儀班姬難比，所天既喪，自誓孀居，斷織徙鄰，親訓諸子，鍾心庭玉，留愛掌珠，誨以義方，歸之正道，既而腠乖和，彌留漸篤，名醫莫救，俞附不能施功，丹藥空煎，終無返魂之驗，春秋五十有九，以總章二年四月四日旦，卒於洛陽清風私第，所天諱卿，早先朝露，以顯慶二年十月十一日卒，葬於河南縣平樂鄉邙山之陽，惟君材標當代，德冠時英，晦跡洛川，留連酒德，琴書自悅，善賦能文，辯折鄒天，談摧龍惠，但冥，默福應，積善無徵，遇疾而卒，合葬非古，行自週年，遵禮而循，流之唐日，以總章二年歲次己巳十一月景子朔十五日庚寅，合於耿君之舊域，墳非騰墓，翻有白日之期，人無偕老，死符同穴之契，其詞曰，天道無終，人道有謝，掩歸蒿里，藏之長夜，死生大期，黃金難化，漏克無停，寸陰不借，靈駕發軔，風松吟路，仙室暫開，泉門永固，白駒不停，毫末拱樹，空餘令范，傳芳縑素，婉婉柔明，娥娥懿淑，色照孝，芳流華菊，巧標悅，工傳綺，作嬪君子，克厲言容，佩申敬，奠藻惟恭，若膠投漆，如蘇附松，方麗仙蕖，俄傷落堇，粉川波逝，雕樑日盡，爰紀令蹤，式昭無，薤朝露，舟移夜豁，百年忽盡，九原難作，無復返魂，徒煎銀藥，松概星稀，終棲夜鵲，緬平生其遂阻，溘人事而成空，寄貞節於竹，播余芳於清風，情田夷遠，性域澄明，學推雅奧，文擅縱橫，周琴鶴舞，操筆鸞驚，聞投刺，側屣逢迎，總章二年十一月十四日鐫記，
唐故平陽賈君墓銘清和張弘慶撰於戲，生死者世之常，通興塞亦人之常，聖賢所不能免，矧吾徒耶，公姓賈氏，諱從贄，長沙傅誼之裔孫，曾祖，祖千秋，父政，高蹈不仕，居貧樂道，愛山親水，以寬襟抱，公與元昆皆稚齒自河內侍板輿於洛，旨甘膝下，色養庭闈，仁孝之稱，洽聞我里，居家肅穆，莫得而儔，予貧且賤，魯而愚，公不我棄，妻予元女廿年矣，婦道盡於舅姑，坤德竭於君子，期君偕老，榮樂等藏，天乎不惠，奄忽夜泉，臥漳濱之夕，三歷星霜，望物藥之瘳，分毫莫效，以大中十年二月十五日終於洛陽縣敦厚里第，甲子五十五，以其年七月一日北邙原河南縣平樂鄉杜翟村葬先府君兆次，公三男二女，皆予外孫也，長女年已笄，方擇吉士而議嫁適，長男閏郎，次曰石老，季曰宜郎，年相上下，未能履事，必冀教之以義方，似續君之規矩，季女麗麗始四歲，予恭之姻，得之善否，紀公所履，愧而銘曰，南瞻洛兮，北枕邙山，中有松喬兮，葬君其間，長夜兮杳杳，逝水兮潺潺，噫自茲而長往，竟天地而不還，想賢愚之一致，徒臨風而涕潛，
大唐郭府君墓銘君諱海，字山師，并州太原人也，其先帝周後稷之苗裔，或棲神方外，折一角以威儀，暢志環中，契七童而容預，燕照為之築館，漢憲鬼以燒冠，鏗鏘於五帝之中，煥爛於三王之內，船飛赤雀，乃先祖之嘉祥，地出黃金，遠尊之善瑞，並德派雲黃，散清波於陸海，遙分地岳，折琛石於天台，故得逍遙於干祿之鄉，搖拽臨之境，子孫相繼，無任不升，玉帛連衿，何官不歷，煥乎緗簡，可略言也，高詛是，齊任長史，器宇恢弘，標置清遠，有齊全盛，河朔會昌，衣繡而處憲台，掘蘭而居禮閣，祖貴，隋任功曹，器宇淹凝，機鑒弘遠，謙恭相守，忠孝竭誠，君資靈像緯，分耀隋和，陶思文房，含宋風律，兼惡名利，好悅田家，琴自怡，不求榮祿，忽疏廣，氣入之銷，春秋六十有七，鱗德二年十月，卒於家館，夫人王氏，行雲合彩，回雪分姿，垂拱元年三月十七日，卒於家寢，春秋六十有八，垂拱元年歲次乙酉十月癸酉朔廿五日景申，合葬於村東平原，禮也，孤子德遠，哀深裂魄，悲結屠魂，紀貞石於泉門，其詞曰，其一，後稷開，伊隆襲慶，崇基五彩，璋遑映，漢帝光暉，燕君，威儀，太原始祖，葉散枝分，派流此土，既逐川移，永歸，
大唐東都荷澤寺歿故第七祖國師大德於龍門寶應寺龍首腹建身塔銘並序門人比丘慧空撰粵自佛法東流，傳乎達摩，達摩傳可，可傳璨，璨傳道信，信傳弘忍，忍傅惠能，能傅神會，宗承七葉，永播千秋，說般若之真乘，直指見性，談如來之法印，唯了佛心，有皇唐兵部詩郎宋公諱鼎，迎請洛城，廣開法眼，樹碑立影，道俗歸心，宇宙蒼生，無不迥向，遂行邁江表之際，方有胡羯亂常，般若護持，傳燈有屬，享年七十有五，僧臘五十四夏，於乾元元年五月十三日荊府開元寺龜然坐化，其時也，異香滿室，白鶴翔空，有廟堂李公嗣號王，再迎尊顏於龍門，別有挺主功臣高輔成，趙令珍奏寺度僧，果乎先願，和尚昔經行宴息，曾紀此山，冥與理通，眾望亦足，其地勢也，北鄰天闕，南枕伊川，東望嵩山，遙窺觀之指掌，西臨華岳，隱龍首之在中，擇日吉祥，建乎身塔，可大可久，萬古千秋，唯佛與佛，正法東流，承宗七葉，劫石長休，永泰元年歲次乙巳十一月戊子十五日壬申入塔門人比丘法璘書，
河東裴鎬墓誌銘並序君諱鎬字千石，河東人也，曾祖承嗣，朝散大夫，梓潼郡通全縣令，河內郡武德縣令，材之楨也，祖仲將，解褐擢穎川郡許昌縣令，自後累遷至陽城郡太守右領軍衛將軍，銀青光祿大夫，上柱國，聞喜縣開國伯，清河郡太守，國之器也，考迅，首調信都郡阜城縣主簿，再遷馮翊郡韓城縣丞，仙州司士，江凌郡法曹，含章可貞，果行育德，風標孤直，山立秀，材高位卑，時所共歎，保食先德，降生於君，君少自遍孤，早失庭訓，及於成立，皆以天姿，懷倜儻之奇，出軌度之表，禮且行義，信必由衷，通詩禮以知言，略史傳而經國，桀出時輩，不可倫齒，以天寶三載，天子在鎬京，盜起海隅，王師有，皇帝乃命伊尹之相，是擇朝端，而吉甫之臣，以承廟策，則君之家叔河南尹兼攝御史大夫公，朝之英也，人之集也，當授命秉節，握兵守律，撫柔邊海，利邦家，精擇英豪，慎選子弟，愛君顏閔之行，籍君孫霍之策，公乃內舉，君其膺行，竭力輸心，逾節操，率身克己，必盡公忠，於是幕下參謀，當竭蒲之盜，軍還獻凱，方寧蒼海之人，時大夫以君戈戟劬勞，夙夜無怠，黃裳元吉，朱祓方來，特以賜緋魚袋，用旌勤效，然未及疇庸之奏，旋聞墊溺之憂，以其載四月甲午朔十四日丁未殞溺於海口，逢天之也，大夫乃捨軍降服，廢日供積，三軍為之下位，六郡為之哀傷，豈之藻行敏言，含弘屈己，去食存信，惠心利物耶，不然，夫何以及此各殲彼良人，如可贖兮，人百其身，時君之卒歲也，春秋卅，以其甲申月朔日庚申，卜兆窆於北邙山梓澤之里陪，禮也，青柏白楊，既封乃樹，東四置域，永代銘記，銘曰，昆山，隨侯寶珠，時人萬代兮為其珍，我家千里兮唯此駒，何秋霜兮降，春樹兮當摧，悠悠兮身隨逝水，寂寂兮魂歸夜台，問靈耆兮擇其青鳥兮安其所里，千齡兮之後，松風兮哀哀，
唐湖州故夫人墓誌銘並序鄉貢進士李翱書夫人金氏，諱淑，京兆人也，幼有容止，長能柔順，姆教婉娩，織組川，克修女事，秉箕執，婦道，始其笄年，佩玉待禮，時處士馮君名湍，長樂人也，世代儒雅，弓裘靡湮知名是空，高尚不仕，聞夫人令淑，以羊雁娶焉，且其閥望齊徽，姻榮並曜，孌彼慶善，宜其室家，鸞鳴鳳和，塤篪葉，敬修賓饋，然薦鹽梅，謹侍舅姑，謙恭娣姒，肅閨，舉宗嘉，訓育兒女，咸就婚適，冀之偕壽，歿而同塋，無何，天道疏鑒，殞茲令德，夫人以大中十二年四月十四日逝於鄉周章里私第，享齡六十有九，所育兒女六人，長曰亮，仲曰集，季曰彥，竟能仁孝溫清，罔違恂恂，里閭孰不欽仰，女三人，二歸沈氏，一適陸門，夫人棄背之辰，遠近奔格，擗踴慟，泣血絕漿，鄰里哀之，共修靡飼於人生浮諭之日及┴以年十二月十日宅兆葉吉，乃遷柩窆於縣西北盱婁山馮氏祖墓祔於先舅姑塋域東南隅禮也，至孝亮等慮時移世變，丘墟或湮，俾刻貞石，藏銘玄宮，銘曰，賢哉夫人，從德終身，肅肅容儀，譽美親鄰，俄然奄謝青春，卜宅安厝，余溪石濱，鬱鬱佳城，依依百歲，冥寞孤墳，
唐贈尚書左僕射嗣曹王故妃滎陽鄭氏墓誌銘並敘東都留守判官將仕郎監察御史晨行賜緋魚袋河南穆員纂大唐貞元景寅歲秋七月己酉，荊南節度觀察使，戶部尚書，兼御史大夫，江陵尹，嗣曹王皋奉先太妃滎陽鄭氏之喪歸於先王贈尚書左僕射諱戢之居，實洛陽邙山之原，先是皇帝使中謁者詔東京有司備鹵簿鼓吹洎祖載儀衛之物，且監視之，事之前日，嗣王有虞乎山墳泉隧，不常陵穴，乃以百世之後，貽厥來者之義，屬於小生，太妃諱中，字正和，恆州司兵文恪之孫，郴州司戶休之子，鄭之於百族也，如群岳之聳眾山焉，溢於世間，事不待紀，太妃以禮之節為質，以樂之和為性，以詩之鵲巢，采蘩，小星，殷雷，易之坤，蠱，家人為德，小大由之，且以其餘，施之於外，夫是以賢，子是以貴，以利於家邦，年十有四，歸於公族，居廿四歲而先嗣王即世，王屋天壇之下，有別墅焉，太妃挈今之嗣王與女子子，洎夫族之叔妹未冠笄者，與本族凋喪之遺無告者，合而家之，居無生資，勤儉自力，仁以┬，智以圖，使夫饑待我粒，寒待我纊，婚姻宦學蒸嘗之禮，待我以時，嗣王年甫及弁，其所以導成慈訓者，則以父嚴師敬之道兼而濟之，於時天下晏然而事有將亂之兆，太妃念嗣王之狀，必及經綸，不患不貴，患不更賤，不患不聞先王之訓，患不知下人之生，率以仲尼鄙事為教，及其長也，見其為龔黃，見其為方召，享其孝敬，勳庸，祿位三者日躋之報焉，嗚呼，月望而虧，天之道也，以建中三年冬十月九日遘疾，薨於潭州官捨之寢，壽七十有二，嗣王奉喪歸葬，達於南荊，國難方興，天下否塞，朝廷倚宗周維城之固，加於群帥一等，乃用魯公伯禽有為為之之變，俾復其位，且使即其次而窆焉，嗣王銜恤奉詔，以戰克，以攻拔，統江西，換江陵，其展墓也如生平之侍，其哀號也執干戈者悲之，今慈龜筮協，優詔惟允，議者或曰，東南之鎮，荊州為大，鄰寇僅滅，多虞未忘，遺羊杜之重，徇曾閔之節，越三千里，執喪釋位，謂安危何，員以為否，嗣王之於朝廷也，曩竭之以忠，朝廷之於嗣王也，今遂之以孝，君臣家國之際，於是乎古無以逾，況其奉先之志不可以奪，臨下之政必可以保，且用崇厥孝理，始於本枝，在此舉也，其至德要道之事歟，初，河南部將有王國良者，嘗危疑負固，歷年不下，嗣王為帥，恭太妃之教，以子召之，國良捧檄如歸，撫之以信，其後入衛中禁，錫鋁惟新，乃曰爾來之生，今日之寵，罔極之德也，哀請赴葬，上嘉而許之，其執禮致慕，視於苫塊，是以系之於篇，銘曰，抑抑母儀，稟訓德門，來嬪王族，慶集宗臣，如彼崇山，膺時出雲，霈然作雨，澤潤生人，裕我之蠱，啟茲寵勳，匡戴中興，為唐晉文，宜爾百祿，享茲萬春，運奪其養，天胡匪仁，清洛之陽，邙之阜，我歸我居，我從我友，維邙與洛，將安宅之相久，前山南東道節度推官試大理司直飛騎尉范陽張勸書，鐫字匠馬瞻，
唐故閬州閬中縣令上柱國崔公墓誌銘並序前宣州溧陽縣尉李衡纂崔之著姓舊矣，源長慶積，降德生賢，非務顯名，所貴繼代，有唐閬州閬中縣令崔公其人焉，公諱惟悌，清河人，十三代祖琰，有漢尚書，曾祖子純，隋萊州刺史，祖義起，銀青光祿大夫，岐王宮監，岐州刺史，封清河公，王有唐之始也，寵莫之京，保全恩私，實賴匡贊右輔之政，人到於今稱之，父玄鑒，相州林慮縣令，襲清河公，鄴衛之間，漳淇之表，清風如在，惠政猶傅，公即林慮府君之五子也，貞節獨立，清規不群，道有所宗，行無不備，起家漢州綿竹縣主簿，次任滄州清池縣主簿，綱轄二邑，董正六曹，州府準繩，奸猾懾竄，遷閬州閬中縣令，化俗成政，鳴弦有聞，青雲可期，白日先荊夫人河南爾朱氏，父義玄，會州都督，姻好既結，禮法克修，閨訓母儀，德全道著，與公先後殂歿，天寶末，燕薊肇亂，合祔乖期，權窆舊塋，實違先志，屬闔門違難，氛未清，家國多故，殆將三紀，孝孫序以貞元五年十一月四日遷櫬改墳，祔塋合葬，遵奉理命，罄竭私家，衣冠儀表，固可嘉尚，以小子業文有素，見為銘，銘曰，子男之秀兮有崔君，蘋蘩之德兮厥惟夫人，玉析蘭摧兮陵遷谷變，規貞質兮萬古千春，
諱字鍾葵是人也，安昌侯張禹之胤，爾乃長源浩汗，崇基峻峙，匡周則仲冠申甫，佐漢乃良蓋蕭韓，或以御史埋輪，或以司空博物，彪炳圖牒，可略言矣，祖刀，齊魏郡頓丘令，同呂望之處灌壇，等晏嬰之在阿邑，父茂，隋襄州長史，盛德比於王祥，英聲逸於龐統，公育靈山水，配德璋，潛萬頃以汪流，挺千尋而萼秀，左右才藝，出入文武，機略同於指掌，從橫允於結舌，大業中，以孝廉辟，補上谷易縣丞，百里肅然，功德仰其毗贊，一同流化，鸞鳳所以棲集，君既以才高位下，任非其意，且世道雲季，榮不足居，乃辭疾去官，屏守鄉邑，屬天下逐鹿，海內驚波，君以家在洛陽，脅從偽鄭，鄭主以君文武兼備，拜朝請大夫，忠貞發於自然，魚水徇於義合，大唐應德，天人葉仰，君朝夕進謀，勸主歸命，而福善冥昧，影響謬談，逮武德四年，鄭主牽羊，君遘疾殂殞，商人輟市，農夫釋耒，莫不哽咽欷，涕泗悲潔，惜其遂摧六翮，未極千里，而良木遽朽，哲人遐喪，嗚呼，邦國殄瘁，其在茲乎，夫人滎陽鄭氏，天挺令儀，神姿艷逸，行居四德，義著三從，詠柏舟以自安，字孤孩而獨守，豈其隙駒驟往，逝川難駐，春秋六十有四，以貞觀十八年五月廿六日，遇疹奄終，遐邇慟哀，中外崩憒，三息信，方，海等日夜號絕，殆於滅性，即以其年十月九日合葬於洛北邙，右屆元陵，左綿長陌，前臨清潤，卻枕榮河，英雄慷慨之山，龜筮葉從之地，庶桑田有變，聞白馬而識滕公，金石不虧，見墮淚而知羊祜，振斯不朽，式鐫永誌，詞曰，奕奕峨峨，榮宗茂族，周稱孝友，漢著帷幄，哲人承慶，資靈川岳，緯武經文，含珠映玉，運否東逝，堂扃北山，卻枕濁河，前帶清，楊風蕭瑟，松霧芊眠，天長地久，身沒名全，
扶風竇氏夫人隴西李氏墓誌銘並序夫人扶風竇氏妻，隴西李氏女，婦德女范，時無比焉，唐會昌六年寢疾，十月六日歿於河南府河南縣岳城里第，享年廿五，兩族親愛，無不痛心，明月十四日，權窆所居之北廿里金谷鄉尹村北原禮也，嗚呼，禮樂生知，和柔天至，喜怒二色，曾不在顏，居家有竭力之孝，從夫有舉案之賢，其先也，曾祖若水，星左金吾衛大將軍贈陝州大都督，祖，皇京兆尹，坊觀察使，贈工部尚書，父師周，皇京兆府櫟陽縣尉，四德允臻，六行咸備，淑問閑雅，謙和並致，嬰孩歲，丁先府君憂，祖母鍾念不次，常思無愛惜之態，絕縱恣之欲，然明敏，深齊己成，親仰之，保愛彌切，及笄，許嫁配乎令人成皋宰扶風竇師亮，從夫之禮，謝前古，上有奉舅姑之美，下有恤之慈，撫養鈐轄，各遂其所，至於刀尺筆硯，，咸得其至，誠期福善，慶延永久，才聞寢疾，奄歸大夜，銜痛終天，而銘曰，邙山之蘭，周之北，厥地，葬其，嗚呼後嗣，則，會昌六年十一月，鄉貢進士盧書，
唐故王處士墓誌銘並序君諱信，字善，太原人世，君資神川瀆，上參潤於隆河，稟量澤，連光於彩璧，高明察則，趙霄騰，致汪汪乃海器濟，畿宇昭融，問一知十之奇，文石采毫之藝，莫不其妙，索隱鉤深，俱荷堂構之基，賈誼之同志，粵以顯慶四年正月一日卒於私第，春秋十有三，嗚呼哀哉，哲人其萎，士庶同哀，豈國落太祖之悲終龜貞筮協，粵以顯慶年四月廿八日葬於邙鄉，禮也，息璉溫良凱順，孝感由茵，故亦冬翠筍，年代遐，令德淑，刊，式照遺烈，乃為銘曰，緝熙上相，寅亮魏蕃，偃息廊廟，式弭戊旃，一代美，千秋譽傳，琳球出，杞梓蟬聯，金相玉振，令問，其一，嗚呼泉路，有夫無歸，上其宅兆，終然允吉，杳杳長夜悠悠玄室，哀挽淒斷，風楊蕭，萬古黃泉，千秋白日，顯慶四年正月廿八日，
唐故魏王府廄牧丞路君墓誌銘並序君諱徹，字文徹，河南洛陽人也，其先漢前將軍博德，君即其後也，西京列業，婉累德於金籐，東國時乘，緘山河於石室，豈名韜實錄，響逸峰摧者也，祖朗，齊滏陽令，父買，微尚本州，並蘊枝士林，攄能好事，弘雅，架三善之風，爽氣漂漂，欣三樂之詠，故翹仰無極，虛挹愈深，君早著聲譽，少長異焉，英風弱冠，堪為士則，既而漢東淪替，洪都溺驂，遂跡藏暉，苟免而已，自逢成貸，樂道忘榮，難遷土之情，感榆之志，戢圖南之橋翼，委東之楨鋒，不逾父母之邦，俯從負骨之任，選補魏王府廄牧丞，是知山松孤映，乍低枝於叢薄，蓮鍔光，或游刃於雞肋，及王改順陽，因家不仕，追朋命侶，不覺年頹，方欣異聞日就，挹高風以實歸，俄落青山，掩清越瑤渚，春秋五十八，越以龍朔三年三月十七日，終於毓材里私第，以其年四月二日，葬於北邙之陽禮也，嗣子行起等，痛八桂飄瑛，將葉舟而徙壑，七橋虹斷，與星影而沉梁，敢述話言，其詞云爾，蓮峰上秀，鏡水濺空，清華交映，詎比高蹤，允矣君子，載穆家風，父同簡玉，藝總談叢，光馳巢駟，影高春，固音徽於玄石，湛輕霧於青松，
大唐汝州魯陽府別將胡明期母曹夫人志銘並序維開元十九年辛未歲二月廿六日汝州魯陽府別將母曹夫人終於進德坊，粵四月七日己卯殯於洛城東北隅王冠村禮也，夫人性質柔惠，心體幽閒，進退可師，俯仰成則，樂妻斷織，無以諭其勵夫，孟母移居，未議方於訓子，而風雨為媒，霜露成疾，返魂之香難見，閱川之恨已深，哀子明期，痛結終天，哀纏畢地，恐人代遷易，原野荒蕪，爰勒貞規，志於幽石，銘曰，高堂摧兮大隧開，聖善居此兮謂何哉，泉扃夜台相窈，千秋萬歲何時曉，前國子助教特敕知太常儀注騫國俊撰，
唐故福建觀察使檢校司徒兼御史大夫穎川郡陳府君墓誌銘並序前鄉貢進士黃璞撰安定胡兆祉書嗚呼，府君以大順三年正月二十九日薨變，春秋四十有四，其戢難之大略，鎮俗之宏功，實掛在民謠，於，江夏為名士傳以伸之，又為神道碑以明之，吁，今將葬矣，合作志銘，以備陵遷，夫志者識也，但書其爵里宅兆，鐫之於石，藏之於幽，識之於後，故其詞不縷矣，府君諱巖，字夢臣，帝王之後，其先尤以賢德聞者曰仲弓，穎川人也，當後漢時，為太丘令叔季和弟昆，動於天文，聚以表德，章帝旌之命為侍中始興郡王霸，先仕於梁，平侯景之亂，五世避永嘉之難，入閩之建安綏成，因鄉於曾祖父諱，字文保，為當府司馬，時淮西逆命，帥軍討之，功史御史中丞賜紫金魚袋，王父諱好古，字慕，溺林泉，不干利祿，搜抉勝異，蔚成篇章，有家集二十卷，追贈太子舍人，父諱簡，字言，漱流枕石，克紹先風，蘊粹孕靈，以鍾令嗣，贈工部尚書，又贈羽林大將軍，太夫人會稽郡氏，知詩禮，鳳鳴葉兆，子挺生，追贈會稽郡太君，又贈衛國太夫人，府君幼則徇齊，不為兒弄，長逢離亂，兵鈐，之泣血，興言王室，陳仲舉之登山，思掃妖塵，則神鬼宵奔，揮劍則槍星落，洎縻使職，功，廉使滎陽公鎰，夙慕英風，累咨畫，請為都團練副使，仍判清源，又三發疏章，請交代，滎陽公尋告疾北歸，公府文，威以肅眾，寬以撫，誓丹血以憂Φ而求理，嘗曰民莫先於令長，持法必繫於繩，遂精吐故不撓，瘡咸瘳，莫不率農桑學教賣力佩犢，再揚龔遂之風，左誦右弦，大闡文翁之化，故得與國於竟納於降幡，合浦靈珠，光於五夜，漁陽瑞麥，吐秀色於連年，家家吟多之謠，處處詠如坻之什，朝廷嘉歎，褒崇，就加工部尚書，兵部尚書，未幾，又加右僕射，左僕射，不二年，又加司空，噫，雖則委珠道著，益彰衣錦之榮，然而治水功成，未捧陶鈞之命，甘棠勿翦，講樹空存，哀哀生靈，何嗟及矣，夫人錢塘范氏，而出自令門，婦於華派，婉妮蕙蘭垂范於金閨，驟榮於石，府君非愉敦敬孝悌多奉以家規，至於恤物愛民，亦得於內助，之封錢塘郡夫人，有子六人，長曰延晦，太子司議，次延，一子出身守閩縣尉，次延晃，睦王府參軍，次次延曦，皆秀掩嵇松，茂逾緒柳，儼然在疚，柴毀逾禮，吾知聚星之德，其未艾矣，有女二人，長適事於判滎陽公適於太子正字董承和，即制東廉問相國之令子，孫男三人，長曰肇，任長樂縣令賜緋魚袋，令裔試於鋒，展驥終呈於逸步，次曰，檢校工部尚書守漳州刺史兼御史大夫，材質豐傑，宇量分茅土之之望，又可以見敬仲之後不乏其人焉，府君以景福二年八月十四日厝於閩縣敦業鄉太平里山之陽余復掇其民之哀歌而為銘曰，大滂仁化蘇凋俗，生植如膏雨沃，方喜九年重戴天，豈一旦閩山上，閩山足，佳城鬱鬱松阡綠，逝者雲可御，知，乾寧，
惟大唐貞觀八年歲次甲午五月辛未朔，卅日庚子，州永年縣敬德鄉故韓仁師，年廿二，今月廿一日命終，今葬在故倉西北芒山之上，故立銘記，
西河藺侯故夫人譙郡夏侯氏墓誌並序夫人先著族，譙郡人也，邕容絕代，風流耿，巧盈箱篋，規傳六姻，參省之儀既備，巾櫛之勞不虧，母儀婦禮肅如也，三從六行交如也，奈何壽生見促，享年一十有八，開成元年景辰歲仲呂之月有廿四日，奄終於夫族之室，良人西河藺侯，字弘武，泣涕而言曰，本結和鳴之好，冀保偕老，何期余留白日，君奄黃泉，追昔平生，憤問難己，姑嫜在堂，婦禮之喪曲備蓋為感鬼，晨昏禮全，內外和睦，至黃鐘之月有七日祔先舅之塋，禮也，冥路參省，罔墮禮節，恐桑田有變，原野或遷，遂制詞紀，用彰兮不朽，范陽質，更甚苦東鄰，何事黃天錯，，影沙酒長，無復作行雲，蕭蕭大郡西，寂寂瘞孤墳，
大唐乾封二年歲次丁卯閏十二月景辰朔五日庚申，洛州河南縣郭君之銘觀夫生平九泉之歲，工鳴振以聞天，少壯十里之辰，逸足奔而躡電，立風雲而外發，蘊璋而內明，望儼即溫，牆高宮邃，君姓郭諱君副，并州太原人也，往因先官，爰弟洛中，在鄉黨而接凡，於友朋而忠告，少徒戎，早習干戈，六奇納在匈懷，七略藏之心腑，以貞觀年中，特蒙拔擢，授以左屯衛郟辱府隊正，閭豪同慶，幕旅俱忻，展效東征，夷徒喪服，忠誠克速，光景俄然，霜露威嚴，芳悴落，春秋六十有七，薨於洛州之私第也，士女沾灑，行路驚傷，以七尺之骸，歸一棺之，並與亡夫人鄭氏同葬於北邙之柏，龍需後進，飛前通，白楊悲風，泉門遂掩，千秋寂寥，萬古幽沉，鐫石立銘，以為靈記，
貞觀十五年二月朔壬辰廿三日甲寅，交河縣民鎮西府內將任阿悅妻劉春秋六十有三，以虯喬靈殯葬斯暮，任氏之墓表，
前尚服李法滿墓誌銘並序尚服李法滿者，不知何許人也，貞慎為性，柔賢著美，奉宮掖之閒遊，掌山龍之法服，而光陰不駐，舟壑俄移，以上元二年四月廿七日亡，春秋七十有八，有敕喪事葬事所須，並令官給，以上元三年四月廿三日葬於萬年縣崇道鄉界，禮也，其銘曰，紫宮夙奉，袞服是司，賢明其德，敏順其詞，恩猷不再，脆促成悲，黃墟永人，白日長辭，
唐故朝散大夫秘書省著作郎致仕京兆韋公玄堂志第四子前山南西道節度判官將仕郎試大理司直兼殿中侍御史紓謹撰並書唐元和十四年三月廿三日，公棄背於長安新昌里私第，享壽八十有三，嗣子縝，洎系，練，紓，絢，哀號於天，毀未敢死，乃稽先王卜兆之義，以明年五月一日奉遷靈座祔於萬年縣洪固鄉畢原先太夫人太原王氏之塋焉，縝等咸以公潛耀道德，不求顯著，他人論撰未能盡美，盍自志之，公諱端，字正禮，五代祖孝寬，後周大司空鄖襄公，高祖津，隋民部尚書，曾祖琬，皇成州刺史，贈禮部尚書，祖季弼，太僕寺主簿，烈考廉，尚書庫部郎中，自鄖襄公以盛業洪伐，延耀後嗣，以至於郎中，茂纘其德官壽不至，士大夫到於今嗟稱之，公即郎中第二子也，體苞元精，天付全德，孝友忠信，莫匪生知，以古之賢達有保身遺名不降其志，不辱其身之道，莫不洞與心契，歸於一揆，故常以恬曠自適，怡攝為宗，是以家人忘貧，位不稱德，官歷率更寺主簿，下縣主簿，下，陽翟二縣丞，國子監主簿，凡五仕三為色養，二為孤幼，皆非公之志也，自是之後，蕭然杜門，淮夷削平之明年，皇帝在宥，天下方宏孝理，詔百辟父母存有顯擢，歿有褒贈，時縝為工部郎中，由是拜公朝散大夫，秘書省著作郎致仕，先太夫人追贈臨汾縣太君，時謂公之義方，縝之顯揚，斯為至矣，太夫人曾祖諱子真，皇襄州錄事參軍，祖怡，河南尹東都留守，考毗，昭應縣尉，太夫人生令族德門，稟柔明淵，懿修睦婦道，裁成母訓，輔佐君子，逾廿年，所以敬養先姑無違尤，慈功惠下無怨悔，縝等不孝，祿養未及，禍罰已鐘，而外族淪替，靡所依倚，是以霜露怵惕，有加罔極之痛焉，以貞元六年奉安宅兆，至是蓋祔，嗚呼蒼天，縝，工部郎中，系，陽翟縣尉，練，鄉貢進士，紓，兼殿中侍御史，絢，前太廟齋郎，紓頑暗不類，哀敬不文，泣血書石，以置泉隧，
唐故內玉晨觀上清大洞三景法師賜紫大德仙官銘並序通直郎前行京兆府長安縣尉趙承亮撰仙師姓韓氏，諱自明，曾王父瑛，皇儀州刺史，王父，太子洗馬，父佾，果州刺史，仙師年廿二，適孝廉張則見，既期生子而張氏卒，洎絕晝哭，托孤於父母家，棲心於神仙學，銷忘彼我，齊致貴賤，乃於嚴君理所得同志女謝自然於民閭而友之，時粱有上士程太靈者，神明而久壽，惕先譴而初不傳法，後因山行得玉印，文曰三天之櫻不習師，與謝友詣門求度，程君曰，印之來哉，有為耶，遂設壇授之以三洞符，法事粗畢，印亡所在，數歲，謝乃仙去，師獨布化於代，操，行堅苦，立德玄邈，人眾妙門，知長生要，結居華陰，山侶靜友，和而不樂，著於世故，當時公相母妻探玄者得輿師游，如登龍門附驥尾焉，師慈愍於一切，而施由親始，故撫孤侄弱子，咸俾有家而居室，又嘗貨棄山墅，聚畜子祿，代兄債逋責於中貴人，身雖困忍寒委，而色無堙郁，德既升聞，帝思乞言，大召入宮玉晨觀，師每進見，上未嘗不居正端拱，整容寂聽，備命服之錫，崇築室之賜，至五年三月，以疾得講，復居京城親仁里咸宜觀舊院，越四月十二日，謂門人曰，吾將無形消息大患爾，勿於神捨，勿虛美於象設，清淨儉薄，殮形還葬，無費財而妄期福，吾知所適，不假是也，言畢而棄世，享年六十八，子行簡，侄楚長，門弟子周玄景，孟玄簡及尼戒善等泣奉遺言，動遵理命，以其月廿二日庚寅，遷神於京兆府萬年縣洪固鄉胄貴里之鳳棲原，不問於蓍龜，不入於先兆，言出世而達節也，承亮義比諸甥之列，恩等廟門之痛，含淒紀時，詞不敢華，銘曰，鏈質歸真，示滅從俗，誰辨去來，空瞻跡躅，神還遼天，形合崇原，至德無名，難鮮瞽言，煙澹樹，雲封孤畝，雕琢翠琰兮播遺芳，焦山壇兮終萬古，鄉貢進士張損書，
唐故太子司議郎李府君墓誌銘並序堂侄將仕郎守國子周易博士隱撰趙郡東祖有丞相崇，顯於後魏，謚為文惠公，文惠公其下四世生貞簡，為唐司農卿，司農生崗，為譙郡永城令，贈吏部尚書，尚書生元善，為襄州錄事參軍，贈太尉，太尉生涇，為金州刺史，金州娶博陵崔氏，生府君，府君諱璩，字子玉，族茂簪纓，門傳鐘鼎，爰自童稚，推其仁厚，志學之歲，以蔭藉出身，仕為京兆府參軍事，秩滿又補河南伊闕尉，由澠池丞歷河南尉萬年丞，所到有立，吏不忍欺，授東府士曹，未之任，改國子丞，分務洛邑，以法去弊，奸吏不便，訴以嚴理，以安州戶曹掾，移汝州司戶，陝州功曹，除太子司議，復得所便，分曹東洛，府君當年不與角逐者爭，孝謹立事，溫茂端良，勤干謙默，頗有長厚之譽，以司議赴調，銓衡以名送相府，不以官榮為得，樂於閒逸，久不以送名干請於相府，閉戶頤志，不顧浮榮，探慕玄關，擁門卻掃，於茲三週歲，以咸通十二年五月十三日遘疾，終於永崇里之私第，享年五十八，府君娶京兆杜氏，故河南少尹承慶之女也，明悟淑妮，貞懿閒和，蘊其四德，光於六姻，銜府君之喪，氣絕者數四，男二人，長曰奉規，前襄州鄧城縣尉，識略過人，孝敬天授，次曰嵩老，方志於學，一女曰賓娘，未笄，皆茹荼泣血，感動人倫，以其年八月十一日，歸葬於河南府洛陽縣平陰鄉成村祔先塋禮也，嗚戲，府君處世，恬澹自得，孝友生知，┬物濟人，清慎克己，不享崇班巨秩，抑其命歟，乃作銘曰，貴賤壽夭兮宇宙多之，惟君之道兮處世無私，冠冕朱紫兮天下纍纍，惟君之德兮守行何虧，克備令譽兮徒愧菲詞，貞石紀美兮千載不遺，堂猶子虞鄉縣尉陲書，
唐故周府君墓誌銘並序君諱望字仙，蘭陵郡人也，祖諱考諱光，鎮州散將游擊將軍守左金吾衛大將軍，宏才博古，閱康成之門，愛好重賢，習當時之世，府君忠以懷德，儉以立身，性靜謙恭，勳級殊綬，世承家克，方迪後人，自樂逍遙，不貪榮祿，琴書披玩，內典偏修，何圖兩劍一沉，雙周半折，忽積巢鴻之畔，俄成埋土之悲，君乃享年八十，即以長慶三年歲在癸卯二月景戌朔卅日終於私第也，以其年四月廿五日權窆於朔州天寧軍城西北三里平原禮也，嗣孫懷義，哀毀過禮，血變裳，負土成墳，殆於滅性，絕漿五日，追曾子之遺風，泣血三年，慕柴之命節，川連雲蔚，地接桑乾，恐後山移谷變，代隔人遷，故勒刊石揚名，因滋厥訟，其詞曰，孤墳岌岌，壙野茫茫，斯人沉瘞，歲月延長，風無靜樹，川則急流，素車一往，松賈千秋，
故左金吾引駕仗正將都知檢校太子賓客上柱國清河縣開國男食邑三百戶賜紫金魚袋張公墓誌銘文並序鄉貢進士應制劉贇撰並書公諱惟則，字，其先京兆萬年人也，享年五十有九，大和九年十一月廿二日屬天運草昧，釁起前疑，禍發渠魁，終於是日，嗚呼，竭誠奉國，誤被傷誅，福善禍淫，神理何，公弱冠效武，強年立勳，出塞橫戈，禁門警衛，何期功成名遂，遭此妖凶，天枉冤深，已沐曲恩洗雪，孔父有言，惋命矣夫也，公祖諱，中大夫，岳王傅，烈考諱，朝散大夫，守沖州司馬，上柱國，賜徘魚袋，有韜鈐之術，知進退之機，稟稟英威，可謂干士，公永貞初，宿衛品子，至元和四年，授陪戎副尉，守左驍衛綏州伏洛府折衝，至元和十年，復遷朔州尚德府別將，又至長慶初，敘上柱國，賜紫金魚袋，後至寶歷二年，封清河縣開國男，食邑三百戶，賜紫金魚袋，生有盛於榮祿，壽無契於天年，即以開成元年四月十六日乙酉宅兆馬鬣，葬於萬年縣崇義鄉南姚村也，夫人天水郡趙氏，柔順有操，庭訓無虧，琴瑟倏離，號擗切切，嗣子三人，長曰獻貞，宣節校尉，左武衛長上，孝悌勤誠，臨雖英斷，次曰貞佐，猷直等，哀號罔制，柴毀易形，觸目崩摧，五情縻潰，衣衾重舉，窀穸斯藏，刊石銘文，直書志曰，於戲張公，挺生奇特，赳赳丈夫，雄雄光職，時遇妖凶，運遭塞，言哉，忽殲忠直，滌蕩幽魂，勿怨誅殛，四海欽風，六親，刊石為銘，窆斯塋域，萬古長存，千秋，
巨唐故李尊府君夫人劉氏墓誌銘並序天滋儀從地理兮，故傳今千秋不，尊府君逸其先隴西人也，出自承帝顓頊之苗裔，外內之傑莫是繼嗣次遠祖漢敦煌公，任兗，殷二州刺史，東平將軍，繼屯留侯，食封二千戶，其屯留於上黨五里，此城是也，其城周方九里半二十步，縮東北，西北角，敦煌公理此城二年，時春秋五百甲子，斯後至正月，葬於屯留城百步超陵門，其陵高十五尺左右，子孫墳一百一十步，因此繼子孫也，緒先皇宗諫為已迥天下五性，墓門南開，敦煌公兄諱持，公諱銳，弟諱嵩，人等不回墓定號曰人士李，左邊見有石羊石虎見修三德，乃武乃文，任常州錄事參軍，罷秩後四百廿甲子，以乾元元年為四月十日寢疾而終也，皇妣范陽盧氏，家族簪纓，鳳凰雙飛，琴瑟偕老，一十四甲子，以乾元三年元月八日寢疾房帷而終也，曾諱文，敦茲重禮，貪慕典墳，隱居廬山，攻文義精曉，時禮聞筵遇誰，乃於天下分派擾攘中華，迤數年，歲募，蒙除府學博士，廿餘年，老將才伐，還家食，偃臥丘園，時春秋四百廿二甲子，相之月，中秋有也，皇蚍清河崔氏，柔儀姿德並鸞鳳不分，琴瑟偕老，以春秋四百卅甲子六日臥疾台而終者也，祖諱，立身三端有備，六藝俱全，為文也馬篇，為武基，猿啼樹，為邦家之血脈矣，郡縣之股肱，伐不輟於儒風，若安之別以疾，血於成家，將春秋四百八十甲子，以元和三年為日一月三日終於私第也，皇妣河內常氏，門德大忠質，訓男習東魯之禮，訓女沿四德三從，和里仁，義推六親吏恭克順，以春秋四百十六甲子也尊府君悼年好弱冠群書，一覽無遺，政典五經，長念，後從儒慕道朝霞月帔，駕青牛而睹漢，戲雙以遨遊，燒金灶，日月之晶，九轉神丹，素雪，六十甲子，時大中元年月十日五葉瑞氣呈升霞往西天而去，夫人彭城劉氏，含秋江明，朗月潔瑩，長天對娥之結，但積善餘慶，福潤成家，子孫綿綿，如花如萼，時春秋四百廿二甲子二月廿六日臥疾華堂，掩從風燭也，嗚呼，風高燭滅，江月難留，玉碎昆山，花無再蕊，美一而不秀，居制未從天命之明年八而終也，次子慶元，陵雲之志，懷松柏之貞，爍負三從居家，五孝未，曾參郡縣推，鄉閭揖美，見以兄弟四人等，昊天罔極，克竭劬勞，崇及長兄慶初，幼弟慶十歲，大中元年三月五日加制遷此幽門，見次弟慶長，好文好武，見在戎職於有忠，次子慶真，童年，度釋教之門，捨父母，棄囂塵，身離苦海，時為會昌緇徒誡令反俗，次子慶芳，從師慕學，忠孝兩全，五德自彰，出言無玷，見昆季四人已悲合克月遷祔玄堂，青烏兆域，以大中十三年歲在中元己卯四月丁亥朔十一日丁酉，葬於西北屯留縣南龍澤鄉李坊村東半里甲地平原，禮也，東瞻故城封壘，西眺藍川，南觀丹朱城邑，北望漕渠之水，詞人，忝曰知見，見慮後桑田變改，陵谷改遷，故刊石為銘，萬古不朽，其詞，千峰輔，萬谷系依，周迥屹屹，，其一，松柏森聳，鸞鳳歸巢，雲霞結瑞，煙鎖荒郊，其二，上連紫極，下接黃泉，歲歲年年，其三，長子新婦太原王氏，孀居，次子新婦彭城劉氏，次子新婦河內洛氏，次子新婦彭城劉氏，天水趙氏，嗣孫崇會，新婦安定梁氏，嗣孫崇茂，嗣孫崇福，嗣孫崇敬，嗣孫崇寬，嗣孫崇德，嗣孫崇泰，嗣孫崇益，繼敘於志銘記，
唐平盧節度徵試右武衛兵曹參軍何叔平故夫人彭城劉氏墓誌銘節度隨軍前明經梁昈撰並書陰陽之男女流形，伉儷之義重，故牝馬之之詠入四德之儀，禮備三從之旨，詢之於代，昔漢高祖封合肥齊國史載焉，其曾丕，大父祥，隱，
維大唐開元十年歲次壬戍四月壬申朔廿三日甲午，蘇州長洲縣尉李暄妻河南于氏，比因遘疾，以今月十八日己丑奄終公第，春秋卅有九，權殯於當縣界永定寺後園，恐年歲遷逝，故為銘記，
大唐故銀青光祿大夫行左監門衛將軍上柱國王府君妻彭城郡夫人劉氏墓誌銘公諱叡，字文，太原郡人也，公鐘鼎夙參，簪纓代緝，早陪天闕，執戈戟於門庭，侍衛宮闈，抗節麾於太極，往年薨歿，先著銘焉，今太夫人劉氏渭南縣人也，早傳箱素，繪緝綺羅，紅顏如月的之輝，翠艷若雲中之彩，婦儀有則，笄冠王門，禮行無違，夙承榮寵，四德表列，三絕異聞，旋縈腠理之災，忽染膏肓之疾，不謂降年有策，以終七十之期，何圖福運不昌，奄赴三千之室，以開元十一年八月十六日遘疾於永興里第，時年六十有八，即以其年十月廿八日庚申合葬，同歸幽宅，嗣子信等傷嗟泣血，悲沉泉壤，而乃二龍契合，八水雙游，優馬鬣之松扃，念青烏啟兆，含毫作詠，刻石為銘曰，分流虹渚，構接雲房，榮崇開輔，頒列侯王，四海之內，名實揄揚，將軍之風，按節為此，玉馬授策，銀龜告始，鵲印承祧，璋映里，簪纓赫弈，芝蘭之美，畢陌原上，滾水郊前，悲流黑壤，心斯碧煙，以貞石，瘞以黃泉，千秋萬歲，誠無朽焉，○開元失，文字模糊，行右清道副上柱國李府君墓誌銘並序府萬里，世德播於史，溢之能之盛，無得而稱隨南侍郎，大理寺丞檢校刑部郎中，大明經贈州長史，君即趙州之第子也，沉深雅量，特書海流寶貝光輝照叢如神入會稽之柱，又詳朝謂神授其妙，天縱其才，其孰能尋屬太夫人元氏寢疾太夫人疾未癒，君惶懼，嗚呼，取盂疾之柱本草，悲視群方，桐君秘訣，豁而太夫人瘳，尚書左王及善省，尋授太醫丞，夫為人子而神明而能道，出奉綬術高和古，復何足言，神龍初，授朝散大夫，殿中尚藥奉御正議大夫王府司馬，望崇朱邸，跡鄒枚，慶發繼柱國，爪牙丹掖，調護春儲，清白於子孫，望於朝廷，令績嘉聲，芳猷於天下，琴書忘，又澄於義，恆思止足之分，樂之思致子孫膝下之歡，林遂纏悲於遇隙，十二年十二月廿日遘疾終於洛陽里之私第，春秋七十有九，夫人高陽許氏，諱懿，字左衛將軍莫之孫，令咸之女也，有禮有則，以柔以順，外其婦德，身心澄淨，定惠而入禪門，經典清微，受持而喈私盈相篋，以開元八年九月十八日終，享年六十有六，即以十一年十一月廿二日與尊府君合葬於洛陽之清風鄉原，禮也，嗣子諤，詮，訥轅，哀感霜露，伏長號，號天永暮，鳩鳴卜地，龍耳開墳，長盛德，溫哲明懿，雍正環奇，量不可度，材無不施，道惜千秋矣，蒼蒼極野，寂寂玄宮，幽隴思月，白楊千載不泯，
唐故雋州陽山縣主簿皇甫府君墓誌銘並序君諱即鷹揚郎將之嫡孫，游擊將軍貴之子君懷萬頃之量，蘊千里之姿，播藏分疇而繼美，成童游，洞經史於，弱冠齒鄉，稱孝友於宗族，既而行名立，從政匡時，光輔一同，弼諧百里，感梁竦之，鄙割雞之小榮，遂乃處安排，閒居養志，忘懷風月，取樂琴書，慕長統之高蹤，得安仁之深趣，豈圖輔仁無驗，夢豎有徵，望西景以馳輝，閱川而徙壑，以永淳元年歲次壬午六月四日，卒於里之第，春秋六十有一，即以其年十月庚申朔十四日癸酉與夫人范氏合葬於北邙山之陽禮也，嗣子仁，等恐陵移海易，河徙山飛，式題玄石，用紀音徽，其銘曰，英英哲人，蘊靈智，和光混俗，依仁義，同館，風志，十室芳，千門播懿，電流川閱，月，昆，風樹瓊摧，川原隕照，煙，實，齊天地乎同歸，
白字墨地，大周西州高昌縣上輕車都尉氾府君墓誌府君諱德達字志，西州人也，源分渤，玉塞而遷居，卜宅王庭，處金方而迥秀，乃祖乃父，唯孝唯忠，奉公奉私，恆勤恆謹，有二男三女，長子行同，夙承餘慶，少仕天曹，局務驅馳，曾無虧失，次子法朗，出家入道，志在清虛，女適右玉鈴衛，前庭府旅帥，曹氏之門，並以節義居懷，今問今望，以久視元年九月十四日終於私第，春秋五十有八，即以其月廿二日，葬於高昌縣西北舊塋，禮也，嗚呼哀哉，
大唐故洛州都張君墓誌銘並序君諱欽，字子伯，清河白水人也，其先漢相留侯之後，然則將軍魏代鼎臣，司空晉朝上相，莫不羽儀萬古，台鉉百王，春蘭秋菊，芬芳無絕，祖曹，周弘農太守，令問令望者也，父騷，隋武縣令，威惠兼施，弦韋雜佩，德侔三異，化洽一同，君稟靈上哲，含和獨秀，風飆茂乎早歲，孝友彰於童齒，桂蘭始樹，便散含風之芳，栝柏初萌，即聳陵雲之，以廉讓而自守，棄榮華如脫屣，每歎州縣之職，自是徒勞，遂匿跡丘園，優遊桑梓，天不輔德，與善無徵，春秋五十有一，構疾終於私第，嗚呼哀哉，粵以永徽三年歲次壬子十二月甲申朔一日甲申，與夫人成氏合葬於邙山之陽，夫人少履貞順，用仇君子，蘭儀無歇，玉度長存，壽極期頤，乃錫鄉君之號，一時尊顯，終貽萬代之榮，已切盡哭之悲還申同穴之義，勒銘玄室，永記芳音，其詞曰，惟斯華胄，弈葉簪纓，依仁履義，抱質懷貞，像賢是繼，道冠前英，備諸縑素，詎假言名，既稱有美，宜享永年，如何不淑，搖落秋先，滄茫丘隴，蕭索風煙，勒銘玄室，萬古尤傳，
唐故孫君墓誌銘並序君諱處信，上黨人也，門傳禮義，業茂忠貞，雅質被於蘭華，故德光乎史策，此可略而言，曾祖游，隋任歸州司法，祖秘，隋任將仕郎，父康，並脫穎英髦，冠冕時彥，朝而秀，度清霄而布誠，豈惟激澗雲，恩洽馴翟，粵以總章元年五月七日卒於私第，春秋四十有六，即以其年其月十九日窆於北邙平原平樂鄉禮也，鐸鳴哀響，雲慘風悲，仕庶淒傷，人懷鬱結，恐海變桑田，故為銘曰，一代英奇，不終遐壽，何期竹柏，先雕蒲柳，魂歸異壤，煙生隴首，勒此青徽，千齡靡，
大唐康氏故史夫人墓誌銘並序夫人姓史，洛州洛陽人也，家承纓冕，代襲璋，可略而言，備諸簡冊，祖，呼論縣開國公，新林府果毅，父英，左衛郎將，襲封父邑，並謂俱承懿，冠蓋連華，茂慶門傳，芳徽不絕，夫人女儀無爽，一志貞心，婦禮有功，四德兼備，宜應壽茲福，保卒遐齡，豈意天不遺，奄先朝露，忽以顯慶六年二月廿三日終於私第，春秋卅有六，即以其年三月七日窆於洛陽城北邙山之陽禮也，復恐陵為深谷，海變桑田，不紀余芳，無傳後葉，其詞曰，風儀婉順，令芬芳，蕊開春茂，遽秋霜，
大唐亡宮六品暮志銘亡宮人者，不知何許人也，爰在年，班名內職，移管，順無，隙電不留，泉塗，以儀鳳二年十二月十四日卒廿二日葬，春秋十，爰，或傳不朽云爾，天長地，若淳，夜台何遽，華屋難留，，月慘雲愁，貞順不，，
唐故斛斯君墓誌銘並序君諱祥字德善，東京河南人也，魏侍中斛斯敦之苗裔，若夫至理難圖，功靡尚，鴻猷盛烈，千載彌光，高萼枝，百齡無歇，祖齊任刺史，父德，唐任翊衛，莫不疏榮桂簿，擢質芝田，聳長條以拂雲，驚巨浪而奔海，韻金石，美譽播芝蘭，宜應錫以永年，降其福，豈期含芳委曜，毀璧摧柯，著東山，收魂北極，春秋卅有四，以龍朔二年七月十一日寢疾，卒於私第，即以其年七月廿二日葬於北芒之原禮也，仍恐居諸遞運，陵谷遷移，爰勒玄銘，庶傳不朽，其詞曰，東周沃壤，原隰夷平，哲人斯出，載誕吾生，洽仁義於州里，標孝悌於閨庭，卓爾，儼然容止，固穆穆之盛德，信汪汪之君子，降志接凡，傾心待士，州里稱德，鄉閭Γ美，才行舉，文藻新，方期利，望廁忠臣，欲搏風而落羽，將躍而摧鱗，朋流掩泣，行路沾巾，勒石泉戶，盛德無倫，
唐故河南府長水縣丞樂安孫府君墓誌銘並序親兄朝請大夫前守常州刺史徽撰並書篆孫氏得姓之祖，自軒轅皇帝之後，派緒綿弈，不可殫紀，曾祖府君諱宿，皇華州刺史，大父府君諱公器，皇邕管經略招討使，贈司空，烈考府君諱簡，皇檢校司空，太子少師，累贈太尉，長水府君即太尉第八子也，諱幼實，字鼎臣，少能勤督，尤工歌詠，太尉府君屬念之厚，實有以異期於久久，以大吾門，無何幼罹疾疹，錮束不展，竟不能用文以進，粗豁志學，嗚呼，捧夜光之寶，擅連城之價，不彰於代，終晦其跡，痛哉痛哉，俄以門蔭入仕，初授河南府參軍，次任緱氏縣尉，後任長水縣丞，秩未終，以陽氏季妹孀居襄漢，群稚無主，乃挈家赴於漢南，奉姊庇甥，未嘗一日有間，天不與善，神戾於睦，頃構風恙，綿月三紀，藥餌似效，期於痊釋，不幸四月中，天兵肆暴，驚劫士人，府君所有微財，悉罹狂剽，由此恐悸，舊疹勃增，至其年五月二十三日構禍於襄之私第，享年四十四，有女三人，曰嬋娘，曰嫻娘，曰娘，嫻娘出適閻氏，亦不能溫飽，嗚呼，府君幼以仁育，長以順傅，於公廉稱，在家孝聞，九族六姻，用期遠大，今之遘禍，得非以浮涯幻世，壽夭同途，歸全之義，冀彰充歿，余曰，始以本根固護，枝葉演熾，今者孑然在世，形影無依，天之誅，神之殛，顯耶晦耶，歿耶存耶，日月告旋，龜蓍兆吉，宜從理順，難既於哀，以廣明元年十月二十日，歸葬洛陽縣北邙山杜翟原祔大塋以葉制也，雲涕勒石，用泣銘云，芝圃流芳，玉田產瑞，由根及葉，期於不既，陰陽戾序，澤愆和，儲天稔慝，移災構訛，壯棟未舒，貞筠猶詘，斧斤霜露，攄材不出，彭殤異歎，存歿同途，賢愚智拙，歸全不殊，所恨爾才，不暴於世，所悲余齒，不先爾逝，零丁之苦，形影獨留，桑榆蒲柳，期何以修，日月告期，龜筮兆吉，泉原永秘，後前而窒，
唐故段君墓誌銘並序君諱文會，字仁﹀，洛陽人也，漢都尉即其後也，素履貞，雅符忠孝，束松筠而立性，架薰若以凝神，專志禮經，篤誠書傳，學優業就，程試蘭台，忽朝露而條，奄曉風而淒樹，春秋廿有五，越以龍朔三年三月廿八日終於第，以其年四月二日權葬於邙山陽禮也，嗣子多侯等痛年未勝衣，陟屺之悲斯及，山樹琬之志希憑，其詞曰，堂堂遠祖，著自隆周，條繁葉散，枝庶分流，時以路苦，獨映松楸，穆哉夫子，仰繼前貞，凝道性，德洽孔門，義浮竹溜松昆，福祜茫昧，星奔，音徽遙裔，千載名存，曾祖，亡弟子大男，多侯，小侯，女妙兒，祖承，父師，
大唐故管君墓誌銘君諱思禮，字扙，洛州河南人也，器識宏通，神凝遠，尚履端秀，風度詳華，孝友哀於冥資，忠誠符於令德，謙居體，恭慎為懷，處儉絕詭遇之情，在泰無驕矜之色，立松筠之節，執金石之心，祖卿，父徹，其先平原人也，並承積德之美，膺川岳之靈，貞固之心，白非重，然諾之信，黃金已輕，故美譽播於鄉閭，英名流於雅俗，君幼而明敏，鄉譽高於友朋，長而遜悌，孝敬流於覆載，方當撫翼雲衢，驤首天路，輔仁莫驗，福善徒言，未申大夏之材，遽奄荊巒之玉，以垂拱二年十月八日卒於私第，春秋卅有八，以其年歲次景戍其月戊辰朔廿三日庚寅葬於洛城之北平樂鄉之界長崗之邙，可謂薤露將垂，更切田橫之歎，白駒流隙，有感莊叟之心，嗚呼哀哉，乃為銘曰，朝光不住，物性短終，哲人斯委，身去名留，池台絕跡，墳混游，於茲永罷，相求，
朱書墨地，維永徽二年歲次辛亥二月朔乙丑廿日甲申，武牙將軍杜相轉願武騎尉，春秋七十有一，葬斯墓之表也，
唐故魏州昌樂縣令孫君墓誌名並序君諱義普，字智周，樂安人也，受命作周，懿親分衛，肥泉自遠，瓜瓞攸興，儒術著聞，卿有聲於霸楚，兵法修烈，武流稱於強吳，興公之藻思文河，安國之屬詞史筆，並播之謠俗，傳諸好事，曾祖信，魏拜露門博士，武闈訓胄，槐市說經，玉柄增輝，璧池逾，祖進，周晉州長史魏州刺史，題輿奧壤，露冕雄州，譽重沂歌，愛深並竹，父乾，隋郾城，陳倉二縣令，弦桐表逸，綰墨凝威，卓令恥其移螟，成人愧其冠范，君積基三襲，騰芳八桂，玄蘊睿，辯日飛英，涯岸自高，波瀾莫究，以明經擢第，釋褐魏州昌樂縣令，導德齊禮，今古攸難，君顧水火以銘懷，佩韋弦而取誡，疲人有恥，獷俗知方，子承景，至孝有聞，高材緝譽，情深色養，有懷捧檄，上元之歲，從宦河東，奉以之官，獲申溫清，而徂春不駐，靖樹難追，粵以二年正月二日終於官舍，春秋九十有三，夫人李氏言容著美，琴瑟克諧，逝先風露，奄同泉壤，君雅道絕倫，貞風邁俗，穎川英傑，許以黃中，譙國俊賢，方之日起，重以虛舟在己，仁心拯物，妙達玄言，歸心釋教，爰自弱冠，洎乎華，飲食薰辛，嗜欲咸遣，每行般舟道，常誦法華經，未終之前，若有神應，恆詠薛開府詩雲，昨望巫山峽，流淚滿征衣，今赴長安道，含笑逐春歸，詞氣淒婉，左右傷惻，自是數日而終，嗟呼，知命不憂，文見意，君嘗以為次房交夢，近乎懷土之心，卞言留，幾乎達人之智，故趙文子之擇地，楊王孫之不襲，其得意哉，承景今任雍州高陵縣尉，聿遵先旨，改窆京畿，即以文明元年五月廿一日卜葬於高陵縣之西南樂安鄉之偶原，禮也，入小其東界黃河，遙臨晉邑，西郊黑水，近帶秦，前望終南，得夏公之寶氣，卻居渭北，枕尚父之璜津，是知黃壤四隅，白楸三衽，延陵魂魄，無所不之，丘也東西，焉能不識，嗟厚穸之難曉，歎陰溝之永，玄石以披文，庶清徽之不墜，其詞曰，葦載頌，淇竹傳詩，悠哉畏長髮，邈矣丕基，卿傳儒雅，武善兵師，家承簪紱，業懋基茲，於鑠通賢，惟材之秀，禮義韁鎖，人倫領袖，環堵業殫，金學富，從政之道，德音以茂，制錦非學，棼絲易理，潘泳自輕，游弦知恥，脫屣城邑，披襟田里，傲睨風雲，徘徊林，夜壑舟徙，悲泉景異，斗蟻翻聲，巢任翼，萬化斯盡，九冥誰測，清風，泠泠不息，
故舒州司法楊君夫人賈氏墓誌銘夫人諱通，其先武威人也，夫宣室良談，漢文以之前席，天下知信，魏武由其執手，英賢繼踵，代有人焉，曾祖琮，周任，襄陽縣令，龜蛇曳，蝗翟開祥，祖哲，隋任韓州司戶，黎元阜滋，構塍墾闢，父子通，唐朝請大夫守河陽縣令，政融寬猛，不佇韋弦之誡，獄有明察，自無桐棘之冤，夫人餘慶膺靈，韶儀稟粹，梅其在矣，淑女馳芳，葛之蕈兮，良人喜匹，以茲六行之美，光乎九族之中，既而和鳳輟音，聯翩孤影，猗桐半死，焦頁餘枝，悲歌共黃鶴齊鳴，白玉與清心並映，訓垂斷織，恩洽徙鄰，無虧教子之方，卒有潤身之學，所冀板輿行樂，方欣捧檄之榮，豈其隙駟不留，俄軫驚飆之歎，奄以證聖元年三月十二日以疾卒於章善里之私第，春秋七十有二，即以其月廿六日殯於北邙之阜翟村東南平樂里禮也，嗚呼哀哉，清風罷拂，逝水不回，貞操可傳，乃為銘曰，朝雲稟瑞，夜月降靈，功茂，行鑠丹青，逝川渺渺，長夜冥冥，風悲草樹，霧塞泉扃，一瞻蒿里，空聽松聲，遺芳余烈，桂有蘭馨，大周證聖元年歲次乙未三月戊申朔廿六日癸酉，
大唐左衛高思府果毅都尉長上譙國公夫人武氏墓夫人諱，本居沛國，至後魏給封於晉陽，因家太原之地，大夫武子則匡贊宗周，將軍武臣則牧王全趙，孤卿玉帛，代有其人，紛烈金緗，史無虛籍，祖至元，則天皇太后昆季也，太后稱制，贈蜀王，王非劉氏，雖違高祖之約，義取隋時，未前王之典，父嗣宗，周封臨川郡王，宗正寺卿，後封管國公，豳州刺史，昔軒轅居正，盤石選乎懿親，而帝座重明，蕃屏寄於明，夫人即管公之長女也，秀色端莊，蕙心柔順，幼而敦禮，乃受於公宮，生而有文，故歸於譙國，及作嬪君子，琴瑟克諧，職鎮家人，閨門緝睦，既而蘭芳遽折，春露俄從，先天二年九月七日終於嘉會里之第，以開元三年二月廿一日，歸葬於咸陽北原，禮也，台留寶鏡，無復春妝，箔送銀蠶，唯應夜績，銘曰，王少子，手文命氏，公侯必復，璋由此，是與令德，必有其鄰，手文再兆，為譙夫人，結始慶，即愴留巾，寶琴罷友，黼帳誰親，夜台無盡，舊館徒春，千秋萬古，同此黃塵，
前任游將軍京兆府宿衛折衝尹伏生塔銘並序粵我尹公，武用標奇，神悟天縱，欣然獨得，何圖天道茫忽，逝水，光驚，百年俄畢，男孝忠，遂擇芒山，恭建茲塔，慎終追遠，幽靈有涯，雖拂石有虧，而斯福無盡，仰報深恩，故勒斯記，大唐開元十三年四月廿六日男孝忠建立，
大唐故侍御史江西道都團練副使鄭府君墓誌並序朝議郎守洛陽縣令賜緋魚袋杜信撰府君諱高，字履中，滎陽開封人也，北齊侍中，度支尚書述祖七代孫，晉州襄陵縣令，贈博州刺史進思之曾孫，金部郎中，坊，亳二州刺史願之元孫，大理評事竇之長子，弱不好弄，長而敦敏，強學待問，餘力丁文，藝冠等倫，進士高第，遷喬木，驥聘長衢，調補太子正字，故鄂岳觀察使何公士干辟署推官，改太常寺協律郎，歷大理評事，兼監察御史，本道觀察支使，遷殿中侍御史，轉侍御史，十數年間，麾管清靜，亦佐幕之功也，暨何公雲亡，棲遲鄂渚，今江西連率趙郡李公巽名高德重，政肅刑清，雖闔境安，猶思賢共理，以府君文行忠信，時議充塞，辟書薦至，奏加章服，領都團練副使，既獲所從，眾情惟允，軍郡輯睦，將吏歌之，受庇三載矣，自天寶已來，四方多故，權窆旅殯，飄寓江淮，未克歸葬，十有七八，府君永惟窀穸，疾首疚心，菲薄率先，儉約訓下，罄祿俸之資，舉兩代家事，親朋仰歎，中外所稱，亦冀神理佑仁，以享多福，曾未逾月，斯禍潛臻，天與其才，不假其壽，悲夫，以貞元廿一年正月四日寢疾終於洛陽縣時邕里之旅舍，春秋六十一，以其月廿六日，葬於緱氏縣芝田鄉，祔先塋，禮也，夫人清河崔氏，懷州刺史朝之孫，檢校金部郎中積之女，德行兼備，柔順克修，一子小字小陽，年甫成童，並違在南昌，凶訃未及，令弟試太子通事舍人爽，躬自主喪，必誠必信，銜悲茹泣，哀感四鄰，痛雁序雙來而孤鴻獨返，陟崇崗而望絕，瞻原而魂斷，永言銘記，見於予，操筆涕零，傷為敘述，銘曰，粵惟府君，純茂淑質，妙年擢桂，累踐榮秩，刊正書方，討論經術，奉常舉墜，登欣司律，平刊陳寺，繩違石室，左幕登青，里軍爭謐，秉心無二，行歸於一，去彼春華，崇慈秋實，搏扶方展，風水相失，如何不淑，音容永畢，馬鬣爰開，青烏兆吉，一泉扃，何時白日，
唐故右街使押衙試金吾衛長史翟府君墓誌銘並序前義武軍節度掌書記兼殿中侍御史令狐澤撰府君諱慶全，字從善，尋陽人，其先漢相方進之俊，初，子威自傷沉下寮，乃從蔡父相，父奇之曰，子骨有封侯貴，因輦其母來京師，十上射策，中甲科，果封高陵侯，既富貴，奉養執役同家人，內行修飾，朝廷繇是以孝聞，後少子義為東郡太守，聞王莽矯攝，乃檄天下郡國，立劉信，憤激一呼，義師百萬，如饑鷹之赴臂，是以子孫世世，必忠必孝，必信必義，曾王父諱宥，大王父諱昌，顯考諱晏，皆卓犖有奇節，嘗讀司馬法，畫得韞鈐要秘，鄙穰苴區區行小國，非為王者師，不原起，故三世高尚不仕，而府少有立，嘗拊髀歎曰，大丈夫得一土則可霸，何必祿而後食，乃於計然五策用三於家，未期，累金百萬，是得結連駟騎，擊食鐘鼎，絲竹滿堂，朱紫盈門，皆與之分庭冗禮，貴何啻千戶侯等，府君萊衣有光，烏志無怠，太夫人含飴白首，就養高堂，祈福所宗，尤奉金仙教，嘗持靜名書，精究玄理，慧劍一揮，塵縛迎刃，輕財若土，重義如山，食不異盤，架衣無主，名聞當世，行出古人，嗚呼，天不與壽，以咸通六年正月廿四日終於金城里之私第，享年六十有一，二夫人並太原王氏，前夫人肅雍有德，早年下世，今夫人晝哭不絕聲，示有禮也，有子二人，長曰弘績，次曰弘緗，並鄂鄂華華，荀龍列前，賈虎繼後，女一人，適敦煌令狐氏，四德有聞，六姻推重，以其年四月廿日窆於長安縣龍首鄉祁村澤，以小弟早接姻援，而府君令嗣請銘，讓不獲，其詞云，古之志墓，虞陵谷遷，今之志墓，紀德昭賢，夭壽誰司，難問上玄，既賦之命，何奪其年，惟余德音，不泯且千，刻詞重泉，與石齊堅，鄉貢進士李殷望書並篆蓋魯球刻，
唐故朝請郎行太原府文水縣尉裴府君墓誌銘並序弟朝散郎前左監門衛胄曹參軍簡述公諱諠字諠，河東人也，華宗襲慶，代仰高門，雅局連芳，人崇令望，則題諸史諜，略而不書，曾祖仲將，皇貝州刺史，祖迥，皇河南尹贈工部尚書，考曰勝，皇河南縣賜緋魚袋，公則簡之第五兄也，幼習文儒，少從官敘，才行卓立，精彩自然，處群眾之中，標出拔之狀，每為名公器重，亦時望歸美焉，常禮樂修身，孝行立節，弱冠入國學，應考廉科，數舉而不登第，得非時之歟，命之歟，君子共興永歎，元和九年，以蔭第齋郎出身，選授許州長葛縣尉，考秩未終，再丁家艱，致毀加等，哭無常聲，至大和二年，又選授太原府文水縣尉，才過一考，忽染痢疾，數日之間，醫巫不救，眾類所悲，百身莫贖，以大和三年六月十六日傾逝於文水縣官舍，享年六十七，嗚呼，克己於仁，悉心主善，道以昭益，室無暗欺，今位不至高，壽不至永，蒼蒼者天，何以報應，以其年十二月九日葬於河南府河南縣梓澤鄉宣武里，祔曾大父之塋東北，從宜也，夫人河南元氏，皇旌德縣丞彬之女，有子二人，名鄭邑，非元氏所出，年十五，血號天，天性也，簡手足之喪，痛深骨髓，不能假手，輒自立言，援毫涕零，豈任嗚咽，恐年代更遷，山海變革，刻銘立石，以示後昆，銘曰，入仕干蠱，閨門肅邕，未及遐壽，冥寞何從，行路銜涕，鄰里罷舂，乃成新，依於舊封，哀哀幼子，慘慘喬松，
墓誌銘女道士賀幽淨，年一百八歲，咸通五年六月五日，准敕造藏身室，上二層磚壇，於萬年縣崇道鄉西趙村，與故女道士杭法新墓相近埋殯，看墓人鄭文善鐫字人監葬副使內養周從初監葬使十六宅副使賜緋魚袋韋，
大唐故段府君夫人墓誌銘並序君諱賾，字義玄，武威姑臧人也，西河處士，藩魏抗秦，北嶽將軍，據燕宗晉，猶繁景牒，可略風流，祖凝，齊豫州刺史，父光，隋襲蔭文成王府記在軍事，並崇墉桀立，神機特秀，風搖袁扇，質勁嵇松，君玉潤昆山，珠明漢水，桂峰含月，蘭室薰飆，方騰絕電之姿，欲矯排霄之翰，屬以有隋失御，君子道消，洎寶歷有歸，金墉尚梗，公乃誠歸化，識變從風，授都督，非其志也，君素植淹和，玄夷遠，守約為泰，立言逾默，載郁游真之氣，還彰聚德之星，徙入洛之雄，遽嗟歸岱之魄，以貞觀三年十二月廿五日奄捐里第，春秋卅一，以其年十二月卅日窆於北芒之山，夫人河南蘭氏，幼彰婦道，蘊四德以流芳，夙稟母儀，著七篇而擅美，而陽台仙質，隨行雨而不歸，洛浦靈姿，共流風而長往，以麟德元年六月十八日卒於里第，時年六十有一，以其年十一月乙巳朔五日己酉合葬於舊塋禮也，佳城鬱鬱，泣想平陵之東，壟樹蒼蒼，悲睇芒山之北，嗣子孝德，迷心集蓼，染淚凋松，玄龜襲吉，青鳥雲相，感蓬山之淪岳，恐桑海之移田，紀玄穸之昭烈，寄丹籀以冥筌，綿綿遐胄，翹翹遠新，顯晦周史，偃息魏君，裕流前烈，慶滋後昆，兮響無昧，英靈有存，慶鍾余德，義誕崇基，方龍並臥，比虎齊飛，顏鬢才颯，鄒霜遽霏，百齡長謝，九轉徒依，婉彼淑德，歸於好仇，潘楊載穆，藻克修，悲驚減瑟，誓守泛舟，英徽如在，芳靈若休，洛城四望，芒山北回，青烏已相，百馬行來，草衰霜橫，松古風哀，徒旋容衛，永閉泉台，
大唐故朱府君墓誌君諱寶，字伏寶，洛陽人也，先宗植祉，衣錦移太守之榮，敷信，折襤表直臣之節，衣冠禮樂，百代攸推，道德賢良，千所襲，祖彥，齊儀同三司，會稽太守，入綜仙闈，出諧露冕，父，隋齊州司馬，遷荊州別駕，道光齊甸，化洽荊陽，並孝友基身，廉貞植性，屢資匡弼之德，重申毗贊之功，政教逾彰，訛屏，君器宇沉邃，毓質溫恭，隆至性於生知，體深仁於妙道，礫平弦直，愛上樂賢，信有黃金之諾，行無白之玷，浮雲名利，不徒羈束之勞，明月林亭，貞得逍遙之致，然公材佇構，方啟峻於干霄，而清露易曦，奄興悲於流電，粵以龍朔三年七月二日終於立行里，春秋七十有三，夫人吳氏，凝姿蕙畹，流雅韻於清風，挺質桂巖，照澄暉於朗月，爰昭四德，俯契三從，貞順宜家，將勸祟於徙宅，時行冀野，旒興寶對之歡，有跪梁庭，方俟齊眉之敬，且謂壽延松實，凌清雪而逾貞，不圖氣掩花，犯頹風而早落，以文明元年七月七日遘疾，終於尊賢里之第，春秋八十有四，粵以其年歲次甲申十月己卯朔廿四壬寅，合葬於北邙山之原，禮也，嗚呼哀哉，乃為銘曰，長源，崇基峻峙，衣錦為榮，折檻標英，金組代襲，朱輪繼軌，玉質，霞蔚起，其一，誕生時彥，仁孝自天，義，志尚，方冀野，作敬梁筵，行矣雙祔，歸於九泉，其二，素驂移，丹縈空，山昏苦霧，樹咽悲風，松門易掩，柏淚難窮，石表德，芳聲永隆，
大唐故王君墓誌銘並序君字信威，太原人也，自巢桂凝芳，遂龍飛於鼎，馭雲搏彩，引鶴駕於星階，軒冕簪纓，可略言也，曾祖某，祖某，並建元承統，位傳鐘鼎之榮，仁嗣，佩聚星辰之秀，其後鴻勳告牒，靡能收敘，君婆娑里閭，慕園綺之清風，棲秘丘衡，知帝王之何力，豈謂逝難拮，生涯易揭，以貞觀廿三年月日終於私第，享年六十有三，夫人滎陽鄭氏，秦大夫平之後，亦以其年六月日於堂闈，春秋五十有六，父操純孝無疋，曾閔倫，遷窆之，孔子曰，丘未逮，而有志焉，不虛也，歲月靡，俄致終殞，嗟茲王父，遺恨途，俾我孝孫，念爾祖，即以景龍三年歲次己酉十月甲申朔二日，合葬於故臨淇縣西北二里之原，禮也，九泉，名映千古，雖玄堂寂，諒無琰芳，庶敢同於不朽，其詞曰，無力殲我人墜翔翼哀哀鴻迎域禮深移徽靡息，
唐故朝散大府膺揚王君並夫人孫氏墓誌並序君諱孝瑜，字節，晉陽太原人也，若夫肇基王季，姬川稟靈液之津，茅土錫，參墟表萬齡之慶，惟君幼馳令問，藻麗瑰奇，翰落雲飛，思抽泉湧，祖臣，齊任齊州刺史，父義，隋蘇州司馬，岐州刺史，政績尤最，式侔黃霸之功，孝友深仁，齊蹤張仲之烈，君長而驍銳，壯志逸群，寶劍星輝，雕弓月彩，斷蛟春浦，落雁秋山，挫猛鷙於重圍，抗雄渠於厚陣，隋任驍果校尉，系桑登布，賣勇三軍，拔戟蒙輪，偏當一隊，加朝散大夫晉陽府鷹聲，運籌帷幄，高邁子房，果毅戎昭，遠齊方叔，屬皇基草昧，發跡汾陽，深達事機，捐符效命，授上輕車都尉，閒蒙甲冑，將討不庭，屢被通中，旋私攝養，貞觀十三年，例加陪戎副尉，君相名利之為患，思偃仰於泉林，逍遙五畝之間，放曠一丘之內，棲神得性，耳順已過，撤瑟中宵，杳然遐逝，粵以永徽六年三月十三日，卒於敦厚坊之第，春秋七十有四，夫人孫弘之長女也，優柔四德，婉娩三從，年府系纓，好仇君子，母儀外朗，婦順內融，偕老斯違，沉浮異軌，先以貞觀九年四月十二日傾背，春秋有二，嗚呼哀哉，兩劍俱沉，雙珠潛翳，輟相漣濡，絕弦揮涕，靈龜葉吉，先遠示期，禮制無二，何斯或違，粵以永徽六年歲次乙卯四月庚子朔十日己酉合葬於邙山之原禮也，長子仁恪，任招武校尉，領府洛，二弟花萼，亦總戎班，鄉曲承顏，扶輪接軫，忠貞挺秀，孝友淳深，闖陟岵之因，悲蓼莪之罔極，式鐫貞石，用敘芳猷，乃為銘曰，顯允王季，帝度其心，洪源淼漫，溢派汾陰，千齡不滓，萬古逾隆，經秦佐漢，穆爾清風，有齊握歷，妙簡惟良，乃祖先父，並紉金章，臨淄擅美，岐渭流芳，六條斯舉，俗化時康，惟君襲慶，志尚英才，思抽泉湧，翰落雲飛，六奇間起，八難斯違，義旗電舉，殆預戎機，棄榮辭秩，憩仰泉林，棲仁物外，慍嘻無心，安歌在耳，撤瑟俄侵，滕公往路，王君再臨，令哲往，誰其嗣音，
范陽盧府君墓誌君諱景脩，字子從，小字郎，姓盧氏，范陽人也，曾祖諱寰，臨汝郡長史，祖諱政，太子中允，贈越州都督，父諱琬，檢校太子右庶子致仕，外氏崔姓，外王父諱，太子司議郎，君即庶子之第四子也，孝友恭信，端莊溫敏，盛文學，美人物，以是全德來京師，舉進士，一發失鵠，人咸冤之，遂僦居長安中，以大和五年十月二日遘疾，終於光福坊西南隅李氏之廟，享年三十四，其仲兄景南護喪歸於洛陽，其年十一月八日葬於邙山陶村之東原先塋之側，景南泣偏孤之殘喘，惜同器之金枝，匍匐千里，悲纏病身，強搦管書石，紀官氏以虞陵谷耳，其能文乎，銘曰，仁必壽兮，以子而不知，善必福兮，以子而愈疑，既耕獵之有得兮，於子心亦何思，嗚呼，子從清芬令望兮曷其已而，
唐幽州節度衙前兵馬使王公夫人故隴西李氏墓誌銘並序正義大夫檢校右散騎常侍兼光祿卿上柱國賜紫金魚袋劉礎撰並書夫人諱元素，其先隴西人也，爰祖及父，俱厭名位，高尚不仕，以從其心，夫人四德克修，五常無爽，鄉黨重其孝，鄰里傳其行，年九，適王公門家於幽州之幽都縣，與其娣姒，偕事先姑，夫人藝出自然，孝秉天性，及姑之病，綿歷歲時，夫人色不滿容，行不正履，飲食湯藥，必致其誠，裁縫繡畫，必盡其力，是以先夫人愛之重之，不使離其側，每謂所親曰，我見此新婦則疾覺小瘳，其敬順之至，通於神明矣，洎丁先夫人之禍，亦以孝聞，有男二人，長曰從約，次曰從禮，有女一人，早歸於礎，元和之末，穆宗篡位，礎自幽州，作牧南陽，夫人愛女隨焉，銜命西上，旋屬薊門長惡，姻黨稱兵，音書兩亡，倏忽十載，九秋明月，不照別離之心，三峽夜猿，應識悲涼之思，粵去年秋七月，方達京邑，棄危疑之地，登仁壽之鄉，室家以和，骨肉相保，豈期百花林下，未盡歡娛，三春節中，俄聞哭泣，以大和六年二月廿有九日遘疾，終於道政里之私第，享年六十六，屬纊之時，精神不撓，所有遺，其詞甚哀，嗚呼，夫人合二姓之好，歷四紀於茲，事夫稟梁鴻之婦道訓子孟軻之母儀，理家以正，接下以慈，命也不造，德之何衰，即以其年五月八日歸葬於京兆府萬年縣龍首鄉成義里鳳棲原，禮也，雖音徽昭美，已佈於遐邇，而陵谷更變，式資於述作，琢於貞石，用紀遺芳，乃為銘曰，桃之夭夭，灼灼其華，彼美夫人，宜其室家，既出李宗，嫁為王婦，容止可觀，進退可度，唯靜唯默，以貞以素，誰謂年光，忽如薤露，成義之里，鳳棲之崗，寂寂墓門，蕭蕭白楊，身葬異國，神遊故鄉，萬歲千秋，德音不忘，
唐殤子鄭行者墓誌殤子姓鄭氏，行者其名，余之元子也，實有岐嶷之資，聰慧之性，奉尊上曲盡其情，意備應對，每見其敏捷，大凡人事，盡得機要，所闕者未知書耳，繇是鄉黨驚視，目為奇重，咸以為異時必能飛鳴驚人，一舉千里，豈期不實，四歲而夭，嗚呼痛哉，校書郎李戴工為文，嘗錄其行事為異童志，嗚呼，爾夭於元和三年十月權窆於邙阜之別墅，逮今廿一年矣，余罪畔不天，再集荼蓼，偃師縣亳邑鄉北原，吾先人之所宅，越翌日，合祔上先府君之塋，是用歸爾骨於大墓之側，爾其有知，當為弄孫，代吾左右，承顏泉隧，其樂如何，吾殘骸哀瘵，臨爾一慟，竟何言哉，竟何言哉，大和二年十一月八日父前諫議大夫肅記，
大唐故左監察御史張府君墓誌銘並序君諱，字，清河人也，邈矣基構，偉哉遠，五代相韓，英精間發，七葉匡漢，風美聿宣，布族斯昌，分枝克茂，曾祖達，齊左光祿，周開府儀同三司，本郡大中正，祖璋，隋宗州別駕，皇朝宜君令，父選，皇朝益州郫縣丞，相州司倉，司農寺主簿，並孤風俊邁，逸氣曾騫，擢太山之偉材，聳岳之靈秀，君資和毓德，踐粹含英，幼而清警，長而明，年未弱冠，總經闈，雕章以煥其文，博物以弘其器，早預國子生，應詔自舉，詔問焉，封奏者千有餘人，君蔚為舉首，爰降明詔曰，少年聰穎，機神博達，對策問，詞義可稱，可待詔弘文館，准學士例，供食隨仗，入內供奉，時年十九，雖賈誼英拔，晁錯智謀，望我高芬，失其歸趣矣，尋授易州永樂縣主簿，又徙授宋州寧陵，楊州江都，魏州貴鄉三縣尉，鯤游鯢澤，鵬息雞藩，韞跡卑位，怡然自得，遷司刑評事，尋於御史裏行，俄授朝散郎行左監察御史，烏署申規，衣冠效職，權豪以之斂跡，台閣於是生風，霜簡含清，冰起照，尊賢容眾，謬在乎無私，弘量虛懷，徇法歸乎靡忒，屬契風月，寓賞琴樽，促膝者必侯賢材，把臂者咸求俊秀，禮無違者，言必有章，放曠不虧於直繩，倜儻未聞於撓法，可謂千載奇傑，一代通人者歟，瞰室生災，閱川斯及，以垂拱四年七月四日終于思恭里之私第，春秋五十有三，嗚呼哀哉，元貺不存，贈言奚，叔卿逝矣，故友長悲，夫人紀氏，丹陽人也，歸周備禮，入齊保姓，弘風垂裕，代有人宗，夫人稟靈桂魄，孕芳蘭畹，六行，四德弘宣，嬪則於清閨，母儀照於彤管，降年不永，奄悲夜台，歲月其除，復申同穴，還以其年七月十七日合葬於北邙山在禮也，邙山北指，洛川東注，笳迥思於秋雲，馬繁嘶於曉霧，若一朝之溘盡，永悠悠於大暮，嗣子升，暹，，務等，並秀髮地靈，孝極天經，摧心魂於壟路，於泉扃，庶圖芳而撰德，垂百代與千齡，乃為銘曰，邈哉崇構，遠矣靈苗，盛德勵烈，百代光昭，惟祖惟考，四海高，哲人秀出，煥彼瓊瑤，詞雄意匠，弱冠登朝，是司察，氣逸驚飆，游鱗發諫，遐馬興謠，譽光百辟，聲馳九霄，警節俄盡，祖年遽凋，松風促夜，薤露朝，空山秋兮落日迥，平野晦兮白雲遙，思故人兮徒掩泣，痛歸魂兮不可招，
大唐故鄭州管城縣令張君墓誌銘君諱曄，字文殊，南陽白水人也，漢常山王耳之苗裔，寶符開族，溢虹景而韜奇，黃石…基，標韞玉披秀，降茲英俊，蟬冕相仍，文叢於兩京，學府窮於三篋，祖弘，齊任安州長史，父讓，隋任徐州琅琊縣令，惟君煦堯日以棲真，泛舜溟而落景，韙凝松竹之節，式保園黃之齡，顯慶四年，版授鄭州管城縣令，遽謂川流不息，終驚赤岸之波，電影難停，倏泫金莖之露，春秋八十有六，龍朔元年六月廿三日，卒於相州滏陽縣南固村之私第，夫人杜氏，春秋八十有一，總章二年二月廿二日寢疾，同卒於固村之室，粵以調露元年歲次己卯十月戊申朔二日己酉，合葬於白道村西二百步平原禮也，離方紫陌，近接烏墳，震位銅台，遙通燕，哀子，爾防雷之有切，悲負米之無從，爰採石於山扃，庶雕文於泉，其詞曰，金柯，玉葉田田，黃峰架迥，素浪浮天，佐韓，輔漢貂蟬，龍光遞照，鳳彩俱騫，降此貞猷，式光餘慶，瑞雁隨軒，祥鸞入詠，猗，處場無競，圖懿範於泉扃，與日月而長鏡，
有唐太子文學王公墓誌銘並序公諱太貞，字大正，陽平人也，自文王荒國，子晉錫胤，累有明德，世為大家，曾祖君懿，高蹈不仕，祖玄度，明經登科，父修恪，安州雲夢丞，並克纂盛烈，休有令名，或道不辱身，或人浮於食，公雲夢之長子也，弱則嗜學，長而能文，四時厚其和，百行豐其孝，事友以信著，居家以悌聞，郡舉孝廉，吏補正字，登畿表梅仙之望，作掾弘孟博之聲，屬新冊儲宮，盛擇端士，署太子文學，從人望也，春秋五十有九，遘疾終於歸義里之官第，五月十七日，歸殯相州安陽縣西南六里平原，禮也，公大而能廉，光而不耀，至於王圖霸略，八索九丘，皆殷在胸中，發其口，宜為士林之宗長，而不達於時者命也，如沉如浮，不吏不隱，造次顛沛，輒與道俱，夫人修武張氏，後夫人長樂馮氏，並苗而不秀，先公而終，繼夫人滎陽鄭氏，禮而後動，惠其有章，慟哭小其帷堂，善訓深於斷織，嗣子等，孝能竭力，哀則如疑，東西之人，不可無識，以文見，有為為之銘曰，天曰與仁，神曰助直，其道何有，惟此哲人，秉心泉塞，寧不眉壽，龍腹之岡，馬鬣之墳，去此不復，于嗟王君，
大唐故承務郎前相州林慮縣丞奇府君墓誌銘並序君諱玄表，字護，其先燕人也，自遠系寓居惟豫，故今為洛陽縣人焉，璧夫搖嶺丹枝，徙南州而分馥，江皋玄實，移北土而稱珍，然其道藹家風，榮標國史，遂乃胤隆上谷，列茂下都，曾祖獻，齊任齊州長史，祖續，隋任并州太原縣令，鷹揚負海，筮朔場，展休徵之股肱，緝漢宗之歌頌，父師，道貞秀，行葉芳華，肆沖用於妙門，洞真如於德岸，班丘削智，鄭陂吞響，有孚於缶，葉齊物於大椿，惟公奉訓趨庭，離經左熟，超眾標於萬里，敏學擅於三冬，韞丹穴之虹輝，韜赤野之驪彩，括羽挺於東箭，鼓篋入於南雍，升第廁於匡衡，利用侔於敬仲，永徽之際，蒙授登仕郎，公業著拾青，情希養素，屢頒楊歷，不願薄游，戀彼庭闈，歡於色養，至麟德二年冬選，蒙擬相州林盧縣丞，輔化道清，提綱規劭，執文憲於錯節，凝准的於具寮，重以尊天吉成，展采雲畢，恩徽普暢，榮級預，又蒙授承務郎，隨班例也，方期化鱗遐舉，博角上征，遽招瞰室之災，俄結止隅之禍，以咸亨二年遘疾，五月日終於豐財坊私第，春秋有，爰以其年歲次辛未五月景申朔十四日己酉殯於河南縣平樂鄉邙山之原禮也，嗣子仲祥等，八龍矯首，雙鸞整翼，集蓼迷心，席薪而泗，結如慕之崩絕，卜先遠之期至，恐玄扃而易遷，憑翠石而圖懿，其詞曰，醫閭聳仞，易水分源，疏華銑葉，聯茂瓊根，贈刀歸祉，配社居尊，誕靈懿哲，無替高門，德逾劭訓，第擬公孫，奪官舉直，毗政除繁，方膺翹乘，行悲露軒，松庭雲慘，梓城煙昏，唯余懿烈，終古存，
大周左監門長上弘農楊君墓誌銘並序君諱昇，字文陟，弘農仙掌人也，瑞雀呈休，祥表慶，蓮峰疏趾，國秀氣而凌雲，箭水導源，引長波而浴景，乘軒服冕，四代傳徽，曳組垂紳，五公繼美，曾祖仲達，唐金紫光祿大夫，蔡州總管，上柱國，魯國公，璋重寶，燭廡馳光，梁棟宏材，入室騰譽，建持節，既隆剖竹之榮，開國承家，載擅分茅之寵，祖行模，唐息州刺史，通直散騎常侍，上柱國，義陽郡開國公，德契中和，道符上善，業傳將相，代襲公侯，建隼馳芳於六條，疏爵分榮於五等，父武越，右衛翊衛護軍，天官常選，文武兼資，寬猛相濟，出孝入悌，履道順常，脫略簪纓，好尚泉石，折腰斯恥，陶泉明所以歸來，曳尾可安，蒙莊子由其遂往，風含松徑，即韻琴聲，月映桂叢，仍浮酒色，樂天知命，不亦然乎，君誕粹惟岳，稟靈自天，幼履謙恭，早忌詩禮，雅度恢朗，沖襟俊拔，馬相如之逸氣，直在雲端，謝仁祖之遐情，眇然天際，加以悌洽昆季，信接友朋，鄉黨稱其仁，儕類欽其義，操矛睹奧，載窮孔父之經，執戟安卑，遂處楊雄之位，起家以調補左監門衛長上校尉，忠以事上，正以立身，利害不擾其心，唯義所在，顯晦不易其貌，以敬自居，悲夫，列武天衢，金門光其鐵馬，文地府，泉路掩其雕龍，以萬歲登封元年壹月四日寢疾，終於立行坊之私第，即以其月廿七日葬於北邙山平樂鄉之禮也，子藥樹，夙歸正覺，俄切閔凶，痛草露於園，感風枝於柰苑，一女十娘，初登歲，尚未笄年，叩地無追，號天靡訴，毒深荼蓼，悲貫心靈，爰叟才，以銘上德，其詞曰，疏基仙岳，引派靈源，慶傳乃祖，祚流裔孫，誕茲上善，光此謙尊，腰皇闕，執戟天門，期諸松桂，偶彼蘭蓀，奄然永已，痛矣何言，柏庭霧靄，楊遂風喧，慨斯天道，悲哉可論，
大周七品宮人墓誌銘並序亡宮人不知何許人也，氏姓不顯，書籍無聞，乃儀令淑，乃性謙恭，入奉椒塗之芬，實佐頻煩之潔，靡保貫魚之寵，遽殞驚鴻之姿，忽以證聖元年五月十五日終於侍宮，即以其月廿七日殯於邙山之原禮也，夫善可紀，尚嗣蘭菊之芳，況六宮有稱，豈絕鏘之韻，乃弘墨妙，以慰泉扉，其文曰，詵詵宮侶，卓卓其秀，彼美伊人，實光其，令儀惟淑，嘉德斯茂，六極將盡，一生難救，福謙非保，餘慶斯終，雲光斂白，霞色銷紅，百年人事，一代泉宮，暫時蘭有，永播松風，
仁鳳鄉故李府君墓誌銘，隴西人也，弈世載德，慶門垂裕，姻親，光於家諜，備詳時望，此不府君昔因宦游卜居磁邑，守節承家，志好典謨，高道不仕，豈謂生涯，遐年，春秋五十有二，天寶十二載正九日，終於私第，夫人廣平程氏，代襲榮，幸孀居，撫育孤遺二十餘載，兢兢靜慎，不家風，何圖天奪善人，奄歸泉壤，時年八十有，大曆十四年十一月二一日卒於私室，即其年十二月二十五日於磁州滏陽縣西五里仁風鄉定仙寺東南二百步平原祔葬，禮也，南瞻滏水，澄澄合於漳河，北瞰真門，峨峨通於淨剎，嗣子進琦，希果等，幼遭憫凶，禍染溟海，思報恩而罔極，泣血茹祭，罄竭家貲，以供葬祭，恐陵谷遷徙，刊石紀銘，其銘曰，積善餘慶，與道為鄰，在昔薄葬，於河，厥孤淳孝，永惟遷神，建中，
唐故上儀同秦君墓誌君諱進儀，隴西天水人也，阪泉發兆，導清源於上流，媯升聞，固靈根於末葉，祖，周左武衛將軍，六韜兵術，性合神翁，三令戎章，名高細柳，父景，隋右親衛，風情倜儻，志氣縱橫，勇爵登朝，材官入仕，君蘊符深密，發彩清華，幼志夙成，長而無改，皇初授上儀同，資舊業也，君識達高遠，器度弘深，以為殉安者危，任真則危廢，求榮者辱，推理則辱亡，故能渾安危以同歸，齊榮辱而一量，於是拂衣長揖，謝朝列而不還，結宇依人，雜風塵而長往，浩浩焉，汪汪焉，不可測已，以永徽三年歲次壬子七月景辰朔廿五日庚辰寢疾，卒於私第，春秋六十，物既榮而必瘁，理有始而克終，伊昔哲之且然，況吾人之能御，悲夫，孤子元向，摧心扣地，泣血號天，敬問東龜，安神北阜，即以其年八月景戊十五日庚子葬於北邙之山，禮也，浮天靈海，桑鬱鬱而上抽，括地大江，碑沉沉而下沒，鑒陵谷之遷貿，懼塋遂之推移，紀令德於九原，庶傳芳於千古，乃為銘曰，顯允君子，德業俱隆，觀龜喻，味道求中，緇銖軒冕，脫略王公，被褐懷玉，善始令終，吉日晨興，凶儀夙引，丹啟路，素車移軫，紛思萬端，迸淚交殞，哀極，行行塗盡，塗盡伊何，言至中野，朝發堂上，暮宿泉下，瑟瑟寒風，蕭蕭馬，玄石斯勒，芳猷是寫，
大唐故宋君墓誌銘君諱季，字伯奴，南陽定人也，今貫居洛陽縣，仍往河南人焉，祖洛，父伏，並行高常塾，道邁時英，教義挹其清瀾，縉紳籍其餘論，逍遙里傳味道之賓，放曠風雲，琴玩談之旅，君以擢秀芝田，業優庭訓，分枝桂浦，藝洽私門，器宇淹凝，神衿橫溢，屬隋綱絕紊，寶祚將終，明去就於計先，定存亡於未兆，於是辭吳去楚，入漢歸周，故得乘西園，曳居東，陪清夜之高興，偶飛蓋之嬉游，功成於提構之初，業隆於幕府之始，於貞觀年中，詔授陪戎副尉，方當朱紫交映，銀玉相輝，豈期報施無徵，流謙莫效，以咸亨三年十一月廿九日遘疾，卒於私第，時年七十焉，痛深泉壤，思噎波川，即以其年歲在壬申十二月戊午十五日，殯於邙山王趙村東北五里，嗣子楷恐年零侵遠，岸谷隆頹，勒玄石於幽泉，恕風猷之無泯，其詞曰，天地權輿，陶甄萬類，篤生夫子，稟靈凝邃，輕祿遺榮，跡神養志，懼彼微班，惡茲名利，陽烏遽掩，陰菟俄沉，淚班風條，氣噎松陰，帷遠，素帳哀深，逝矣君子，永息徽音，野奠既羞，殯階將徹，旒影蕭散，薤歌哀噎，荒郊雲，穸門風切，永夜台，長扃曉月，
大唐開元十四年正月癸未，前國子進士上谷寇堮卒，堮字子齊，代二千石宋州之次子，幼孝謹，美容儀，學如不及，文而有禮，廿五擢第，卅而終，始其亟也，父伯視疾，時羸臥積旬，神明不亂，乃言曰，死生大數，斷之久矣，所可為恨者，貽父兄之憂耳，俄而夭歿，中外哀慟，即以月丙申遷祔大父曹州府君塋次，父援翰而敘之云，吾嘗言之，實昧天道，信則必立，忠亦可保，何負靈祗，罔克壽考，永堙淪於千載，不俾屏夫一老，
周故府君墓誌之銘君諱素，軒帝之苗裔，姬王之胤胄，曾祖留，隋任廣州錄事，祖虎，隋任徐州司法，考瑋，唐授朝散大夫，並思逸麟經，精超豹略，操刀就列，利器從班，暢東里之威恩，西門之風彩，公毓德中和，資靈上善，霜華澡性，氣掩秋輝，露彩凝情，神光春艷，詞林蔥，絢楊鳳於文條，筆海深沉，渙董蛟於辯窟，然志輕軒冕，性重林泉也，風月相趨，琴樽自得，豈謂服襖斯漸，豎釁逾侵，以聖歷二年二月十六日卒於私第，春秋八十有一，其年三月廿七日，葬於村西北一里平原，禮也，嗣子靜，痛貫風枝，悲纏露序，恐旋岸里躍飛庶勒遺芳，而為銘曰，仁敷動道翔議，
唐故太廟齋郎吏部常選郭子墓誌銘並序太原郭氏之子懌，字如城，自得姓于姬，受封於虢，言秉高致，燕王為之築台，才蘊良圖，魏後因之決策，至於纂戎世業，榮耀國經者，不可毛舉而縷述也，曾祖感，皇邢州司馬，祖善，皇朝英王府記室參軍，父，朝議大夫將作少匠，子幼而敏沖，生而岐嶷，謙恭得於成性，孝悌稟於自然，雖徐稚之辯月晦明，王戎之知李甘苦，春卿之幼曉章句，子正之夙慎威儀，蓋未足方其少異也，年十二，補太廟齋郎，奉職宗，虔誠毖祀，潔俎趨事，式禮莫侃言，屬天官擇人，拘以恆格，有才無祿，君子病之，以開元廿年歲次壬申四月十六日寢疾，終於東都恭安里第也，春秋二十，嗚呼，將騁千里，遽沉良驥之足，僅登七年，翻折豫樟之，苗而不秀，豈獨前賢，以其年五月十九日殯於洛陽縣平陰鄉之原禮也，郭公夢均王導，哀甚卜商，悲玉樹之摧階，痛明珠之碎掌，纘其遺事，見斯文，銘曰，原幽扃，長夜冥冥，奠觴沐槨，塗車芻靈，露濕荒逕，雲埋野庭，山川今古，松柏青青，
大唐故右衛翊衛吏部常選甯府君墓誌銘並序公諱思真，字子仙，汝南人也，原夫開家令氏，帝顓頊之風猷，食采分茅，姜子牙之茂族愚智坐怡，孔宣父之興歎，扣角歌，齊桓公之夜爝，由是代參龜組，官襲蟬聯，史諜再詳，可略而言也，曾祖威，齊任朝散大夫，文敷表質，朝野挹其規模，德善居仁，朋友欽其令范，祖詮，隋任澤州刺史，六條稱教，褰帷馳茂之功，百邑馴人，乘幡於焉不下，父信厚，唐任游擊將軍，絳州桐鄉府左果毅都尉，上柱國開國男，食邑三百戶，千夫之長，勇冠軍前，萬里持謨，橫戈在後，公承茲品秩，不墜箕裘，起家任右衛翊二府翊衛，吏部常選，公以閒居養性，盛德在仁，束帛丘園，徵而不就，陶陶然有嵇君之雅志，侃侃然有顏回之獨樂，不仕無義，聊持執戟之官，有道閒居，自得安排之性，風亭命友，常招鄭驛之賓，月館開筵，即是無生之客，誠可規模作范，將遺後昆，豈意夜舟，將同朝菌，公春秋七十，神龍元年十月七日終於洛陽縣履信之私第也，即以十月廿四日甲時，殯於北邙山王趙村十里高原之禮，嗚呼哀哉，青烏既啟，望荒而增哀，丹旄戒塗，松賈而流涕，黃泉白日，聽鐘鼓之何時，釣渚弋林，知大暮之長夕，將恐桑田碧海，蕪沒周原，深谷青山，俄沉胡邑，遂勒茲琬琰，以記當時，頌彼賢才，未窮其妙，顓頊命氏，呂望謀商，自君作固，諸侯檀方，封菜食邑，錫土分強，調弦百里，非唯五簧，武標雄略，文質稱汪，定焉夫子，堂構彌芳，丘園賁帛，養素行藏，何圖不意，殲我賢良，
大唐故騎都尉龍君墓誌銘君諱義，字懷亮，晉陽人也，枝分唐日，構旋極以承家，業著，御龍而命氏，遙源構，可略而言，曾祖康基，齊上開府儀同三司，中書舍人，祖真，周黎陽總管府鷹揚，或飛纓，德茂前星，或彈壓關河，爪牙斯在，父恆伽，皇朝授遼州刺史，懿範，標榜人倫，茂實嘉猷，激揚鄉譽，公稟靈如射，資氣，早樹嘉聲，幼標通理，屬太君豹變，早頂攀龍，特隆恩，授公騎都尉，方當陪祠目觀，聆萬歲之聲，扈從游汾，詠秋風之，高莫從，奄然長謝，以顯慶二年十一月六日終於私第，春秋六十有一，夫人游氏，廣平貴族，卿相盛門，合哲人，，懿哉芳樹，倏雨先凋，譬彼雙鸞，存亡忽異，方斯劍，後俱沉，貞觀十九年十一月廿日而卒，以大唐龍朔三年歲次癸亥二月乙酉朔十二日景申，合葬於晉陽城北里堀山之原，禮也，嗣子行等，茹慕純深，幾將滅性，淚下凋松，聲淒罷祖，恐陵移壑徙，徽烈靡傳，爰勒貞，式不朽，其詞曰，極天峰峻，帶地流畏，蟬聯杞梓，並葉琳琅，祖班岳牧，考列文昌，銘鍾鼎，積著旗裳，其一，載誕哲人，實惟門祉，優遊道義，獵略文史，運屬龍飛，時逢鵲起，鳴玉鄉亭，鏘金州里，其二，玉葉先凋，金枝早落，室余龍錦，機殘綺鶴，蕪沒琴台，寂寥箏閣，百身易殞，千金難作，其三，靈需動軔，馬嘶原，立扃長，廬鎮昏，風，，，，
皇唐故西河郡平遙縣尉王府君墓誌銘並序原夫行於蘭谷者，猶聞十步之芳，陟於松巖者，尚睹千尋之，況乃門善族，名家，堂構挺生，不者矣，公諱字河內人也，太原望族，徙居河內焉，曾祖，隋任遂州司馬，皇朝太子塚令，贈少府監，並以睦義登榮，儒翰貴，父皇朝任太子中舍人贈銀青光祿大夫，至於承親孝范，割股仁節沐旌表門閭之恩制，越古超今，降揚道並已編於史諜，此可略而言焉，公以積善資靈，性早登儒之科，釋巾任宣城郡宣城縣主簿，江左澆風，難以清平作范，正直申規，得吏愛謠，傳芳播譽，秩滿，庭以名家之子，筆之才，擢授西河郡平遙縣尉，汾川巨邑，晉地稱井之繁，人恣田之訟，公以襟靈若湛，筆翰如流，疏決與奪，並甘其理，自六曹統考在公，閭閻無謗之聲，揚之，清秩才滿，駕即歸，朋僚懷戀德之情，吏結去思之感，千里轅轡而已，勁三冬，滿庭而畢萃，昆房喜躍，善以同居，鄰伍歡愉，仰仁德而垂蔭，廣淨業，紹繼先風，何期福善無徵，殲良奄洎以天寶九載二月九日遘疾，終於河南府河陽縣城鄉之本第，春秋五十有六，以其年三月十四日安厝於河清縣親仁鄉禮也，惟公德方，嗣徽名植操慕深仁之范，立身崇之高節儉表其心，風神其體，斯乃自天攸非以乎，激浪沉鱗，翔空墜羽，御車將駕，蒿隧已開，夫之永隔，悲舉案之長乖，有子三人，茹魂，惟彼善門，誕生材子，稱奇襁歲，言，唯仁是履，宣城授職，汾邑榮，察剖斷仁明，去思流美，遺愛馳聲，反轡丘園，安神靜謐，，永休，禍曾荊桂萼旋凋，佳城已啟，德志虔標，陵壑長，
唐范陽盧夫人墓誌銘夫朝議郎行起居郎李璋撰帝十七葉，年號咸通，以二載九月廿有七日，夫人疾歿於上都永崇里所從李氏之私第，享年一，粵以明年正月十六日，歸葬於河南府洛陽縣平陰鄉成村，祔於李氏之先塋，禮也，有六男子二女，男長曰道扶，前河南府兵曹，嗣子升，習進士業，皆可以禮襲家風，德傳外氏，余皆幼，次小字閔九，次曰小閔，次曰夏兒，次曰烏八，皆敏惠可愛，長女令兒，年十八，天與柔明，工惠皆至，先夫人一年而夭，次女小盧，未笄，志性過人，肖似夫人之氣，咸能茹毒興哀，柴立不，大凡為文為志，紀述淑美，莫不盛揚平昔之事，以虞陵谷之變，俾後人睹之而瞻敬，其有不臻夫德稱者，亦必模寫前規，以圖遠大，至天下人視文而疑者過半，蓋不以實然故絕，今璋盡非文飾，直舉夫人之德可以垂范者書之，庶不慚於直筆，夫人年十九，歸今起居郎李璋，璋，趙郡贊皇人，元和中相國，累檢校司空，興元節度，贈太傅諱絳謚貞公之季子，璋時應進士，未第，文鈍時塞，八上十年，方登一第，綿歷年歲，若澀寒餒，夫人晏然，如在飽足，家則夫人有葛蕈勤儉之德也，夫人多男子，無忌嫉，則夫人有螽斯之德也，居常有節，動循禮則，是夫人有敬姜之美也，言必從，詞必順，夫人得和鳴之慶也，而又發言必恨不得逮事舅姑，往往興歎，移時不改，璋或履事之未當，夫人必曲以他喻而成之，冀終歸美，竟不拂其意，至於食飲，必伺其所尚而羞之，或事礙未就，必移時輟餐，終不下箸，愧以不才之資，過承舉案之敬，自顧懦質，何以克當，如此不懈者廿三年，每晨暮相會，列兒女於前，為他族所羨者累年，一時之盛，世罕臻此，至於撫育諸孤，不間己子，未嘗以兼味而自充，務存均養之義，至得歿世之後，諸侄諸女聚哭無游聲，向非後已，豈若是乎，洎夫人諸父諸兄，若弟若侄，莫不加常禮以待遇，故仁孝敬順之德，浹乎內外，至於六姻，李氏之黨，欽若龜鏡，況璋庸拙魯鈍，方倚為援，一旦摧落，如刳其心，剔去腸胃，叫之無聲，應人如癡且狂耳，噫，天賦此性，又賦其全德，曷不福以壽耶，是瑩澈真正太甚而不得久處耶，將分限有涯而駐不得耶，惑之甚也，夫人九代祖諱，後魏左僕射，以小字陽烏，今稱閥閱者多以陽烏房為上，曾祖諱光懿，滑州衛南縣令，祖諱渚，門下省城門郎，父匡伯，河南府洛陽縣丞，丞即璋之親舅也，以宿敦世親，許垂毀媾，謬獎魏舒之賢，遂申戴侯之卷，既榮舊好，克修前修，相期遠大，未虞促齡，命也不淑，雲如之何，前去後來，終期一穴，視其便房，可以減恨，吞聲握筆，遂乃銘云，盛德之後，正人之子，天賦婉妮，能貞所履，既從李氏，生多令嗣，有女天然，宛其肖類，夫人之仁，和合六姻，為龜為鏡，道契明神，余昔未立，寒凍苦澀，夫人怡然，如在素習，俾余有成，實猶緩急，俄登上第，從事四府，和鳴在行，婉順相補，洎升朝序，三通金籍，實賴明德，有以贊益，方圖出刺，稍豐所資，何圖促齡，莫我相依，骨肉失援，親姻淚垂，邙山蒼蒼，鑿隧為堂，上列勁柏，中施便房，我來豈遠，神胡過傷，握管收涕，紀蘭之芳，刻於貞石，冀千載之不忘，
唐故賈府君墓誌銘並序君諱琁，字十，洪同人也，因祖任洛陽，今為洛陽人矣，賈誼之後，後稷之，曾祖少以從戎不得其名，祖偃定，偃臥丘園，躬耕南畝，詩書為業，逸性自閒，父暉，守道自德，鄉人仰之，君少且孤，安寢其親，愛育季弟，炯誡其子，恭惟克身，閭里為則，歡賞其賓，義方多見，忠信博聞，何期太山頹，梁木壞，哲人長往，鄉人流涕，君即於其日呼弟命子而言曰，吾疾將衰，歎曰，日月逝矣，歲不我與，人生幾何，俄成終古，吾當逝矣，吾當逝矣，君六十有二，於貞元八年十月廿八日卒於家亭，是時也，愁雲變色，寒草抽心，季弟失誨而行悲，貞妻孀居而懷泣，雉子落陰，孤幼無依，嗚呼，即以來年正月日殯於平原祖父之塋側，去都城東北五里，其地左右合宜，青山之陰，邙山之陽，松柏森森而永固，野署萬頃而蒼蒼，其詞曰，男踴傷神，女涕崩墩，鏡轉孤鸞，琴哀白鶴，
君諱澄，字玄靖，朧西牛心郡人也，昔縉雲命官，引蒼精而紀號，劉累掌豢，因鱗長以開宗，資此二源，遂光千葉，若乃段業雲季，逢固節以扶危，楚霸將傾，且捐軀而旬敵，祖真，隋任鷹揚，父伽，皇朝以宿德年高，板授遼州刺史，清規懿範，標榜人倫，茂實嘉猷，激揚鄉譽，君分球吐潤，折桂騰芳，綺服翔英，青襟擢秀，游書獵藻，托劍奔奇，以武藝見知，擢任西明府旅帥，君奉上以禮，統下以方，遂屬凶奴未寧，從軍北討，既而清瀚海，霧廓龍庭，綸積策馭，授驍騎尉，尋轉任校尉，君志雖溫柔，行乃貞厲，恥居下職，思效深功，乃廁綸言，宣風絕域，已窮定遠之境，方成博望之功，既而昆岳途遙，玉門難返，乃屬狂凶縱虐，狡寇傍侵，固守窮城，以一當萬，道殫援絕，執節而終，嗚呼哀哉，實其命也，尋遇諸蕃無事，後使言歸，遂奉靈軀，以還前壤，年六十六，大唐龍朔元年七月十三日窆於苑西，嗣子痛其道之永絕，傷泉途之已深，爰述清風，式為頌曰，猗猗茂族，赫赫華宗，或稱唐杜，或號豢龍，冠冕弈弈，人物雍雍，篤生是子，德表琮，握武臨戎，功苞在列，茂實芳猷，獨高先哲不郡，妙智斯絕，使奉皇，行逾聖轍，閬嶺超遙，玉門迢，于嗟哲人，道窮斯逝，不遂生還，式從茲瘞，年代雖易，徽音恆繼，
唐故顏君墓誌銘並序君諱，字弘憲，魯國琅邪人也，祖太和，齊太僕丞武陽侯，父伽，齊幽州涿縣令，翻飛文苑，價重馬卿，恤隱屬城，名雄卓茂，君鄧林秀木，玉水方流，蘊上德之資，苞五車之富，以為天地無量，人生有涯，寧曳尾於塗中，豈祀骨於清廟，於是卜居河洛，跡晦人物之中，棲志典墳，心隔榮華之表，每至春散彩，心愉悅而握丹，秋月流光，實披拂而舉白，以大唐永徽三年歲次壬子九月乙卯朔廿三日丁丑寢疾，卒於洛州洛陽縣章善里私第，春秋六十有九，悲夫，君言必有物，行必有恆，守死善道，終始若一，長子汾州孝義縣尉仁楚，次子潤州曲阿縣尉義玄，幼沐膝下之恩，長遵義方之教，痛風樹之不靜，悲閱水之驚流，訪神物之元禎，翦邙阜而開兆，即以其年十月乙酉朔十九日癸卯，葬於河南縣平樂鄉故倉西百步禮也，下走投分明珠，聞過庭之餘訓，里仁為美，承坐塾之嚴科，士感知己，懷此何極，敬述徽音，勒之泉下，敢為我名曰，緬尋宗本，發跡邾君，自茲已降，流派葉分，菁華重疊，芳氣氛氳，氛氳伊何，載君子，一貫榮辱，兩終始，非義不居，非禮不履，登頓陵阜，荒涼丘墓，月慘松門，風悲路，玄石斯刻，佳城永固，
唐故國子生李夫子銘並序夫人諱魚，字茂，都督長子也，生積德之門，懷儒雅之量，風格峻整，天姿鎣徹，眾相謂曰，此兒李家千里駒也，歲，都督與之弈爭道，都督曰，相與有瓜葛，那得爾耶，九歲通周易，十歲明禮，十三精史漢，十五能屬文，十七補國子生，成均國學，俊選林藪，見其清節令材，風韻韶雅，僉歎其偉曰，今之禰正平矣，開元八年十一月，遘疾五日，一幸而卒，錢有百萬，神來買於王悅，地有三泉，交徵顏子，抑其也，母柳氏，痛河邊青草，偏被犬心，江路鳴，正逢腸斷，中都求石，即是天星夜，硯山碑，懼其陵谷朝易，經侍講，勒銘云，聞衛珠寶，玉平三倒，若對斯子，竊未之比，稠人廣眾，無不驚視，昊天不傭，而死，哀哀慈母痛何已，生割人情，天常耳，
唐呂公墓誌銘並序將仕郎行扶風縣尉任皓撰公字思禮，東海人也，公即師尚父之遺裔，自雲雷饗帝，高陽分五聖之墟，唐代封王，廟建三秦之地，運籌海內，氣徹於滄溟，據石奚，勢臨於吳岳，靈姿間出，寶契潛生，充周文之師，義申明主，陰謀奇計，疾惡傾商，長策奮發於朝端，高風磊落於寰宇，衣冠所被，鐘鼎所纏，西伯為之仁賢，東海為之茂族，高祖雲，唐陪戎副尉，左武衛長上，出入禁圍，翼衛金闕，忠能竭國，孝乃於家，曾祖巽，唐許州司馬，題輿之任，政已聞於聖明，半刺分憂，名實著於列國，祖定疑，不事，公即之元子也，大略鳴謙，沖機勇通，不樂公侯之秩，性好林泉，敦閱詩書，畜道自養，跡慕劉寵，犬吠邪山，忽去鄧攸，雞鳴吳郡，豈期積善無慶，以乾元二年十一月廿一日遘疾，薨於河南縣道光坊，春秋七十有三，夫人隴西李氏，四德夙備，聲重敬姜，三從有聞，恩隆孟母，以上元二年九月十二日，薨於道政坊私第，春秋六十有八，蘧瑗之論葬地，不及瑕丘，高慎之遺孫謀，空傳業，以貞元九年歲次癸酉十二月景午朔廿七日壬申，葬於河南縣平樂鄉朱陽村西也，嗚呼哀哉，海曲殘金，與百年而共盡，阿蒙奇計，與五策而同埋，旃旌肅而上路寒，簫吹動而嚴郊晚，邙山鬱鬱，陟屺岵而難望，洛水悠悠，與逝川而長往，嗣子奉天定難功臣，特進，試殿中監，上柱國，天水縣開國子，食邑五百戶，扶風縣鎮遏使翊，悲深叫地，痛極號天，惟孝莫大於揚親，旌德自歸於時傑，實慚詞拙，不獲已而為之，爰抽弱思，式敘雄觀，刻石題金，瘞碑銘於此日，乃為銘曰，大道歸兮絕世緣，人生過隙兮俄百年，松門寂寂和煙閉，蒿里悠悠陌與阡，素車轉兮載白骨，旃引兮入黃泉，兒孫慟哭兮將扣地，氣竭息兮上告天，背邙山兮塋域，面洛水兮逝川，弟端，左威衛太原府靜智府折衝，乾元三年正月十二日亡，春秋廿，招魂於堂內，妹花子，廣德二年三月十二日亡，收在母傍，
唐故臨黃縣栗少府墓誌銘並序維貞元四祀正月庚戌朔五日甲寅，范陽栗君遘疾卒於陽郡官舍，享年肆拾，於戲，昔孔宣父稱秀而不實有矣，悲夫，君諱涗，字獻實，王父諱宏，皇恆州真定尉，父諱璦，皇海州別駕，祖宗冠冕，代纘徽烈，蒞政弘優，素范惟遠，君以弱誓志，勤學師古，奉訓克家，聲聞於外，解褐奏授澶州臨黃尉，服義仰德，姻於明η，惟我台長隴州防禦使，京兆蘇公君之外舅也，親之厚之，情禮且深，君遂辭歡庭闈，只覲東武，徘徊累月，戀我德義，未整回駕，寢瘵漳濱，天乎降災，殲我良人，吞恨白日，芳猷永謝，地扼寇戎，烽候時警，來歸河朔，寓魄邊庭，越以其月十二日辛酉卜宅，權厝於之西北原，禮也，嗟乎，萬物遇春而榮，系君及春而逝，暫違色養，遽隔重泉，修短雖同，露曦何早，叫叫幼子，哀哀夫人，泣送墳隅，悲感行路，顧慚薄劣，承命惟志，文曰，生則有死，萬古同途，名志未立，能無怨乎，慈親在遠，獨歿窮邊，權窆羈魂，仁人痛焉，
唐故鄉貢進士達奚公墓誌銘並序從重表弟鄉貢進士裴端辭撰公諱革，字日新，其先軒轅氏之垂裔，至後魏承獻帝諸王，太和中，封氏遠祖長寧公蕈，蕈生宜城王公實，宜城王之後，軒裳茂族，自國朝系美者，湖州刺史恕，殿中丞，司農少卿懷義，戶部員外郎缶宜，皆公之一源，洎公五代祖諱聞恭，唐州比陽令，四代祖諱降風，右華州刺史，叔祖，進士高第，禮部侍郎，三代祖諱恪，舉進士高第，河南府濟源縣主簿，大父諱逢，明經及第，本州陳留縣尉試大理評事，贈許州司馬，父諱賈，試左武衛兵曹參軍，公氣稟端方，秉志好學，雖治產，未嘗廢卷，及壯，文學節行之稱，洋溢於鄉里，前後七舉進士，皆主司乃獎其賦，嗚呼命耶竟不遂，思再復故里禮樂，進取為後來之不失之言，不負兒童之信，天生純孝，執喪哀毀逾制，葷茹不經其門，凡有舊圃，悉耕辟之，同氣之喪，皆至摧毀，噫，實令人也，衰疾之中，尚營遷祔大父於陳留，中道輟，卻還，試以子弟，終遂私志，斯後疾苦，以至不救，咸通七年六月六日，薨於六安之里第，享年七十有二，夫人博陵崔氏，自結髮，令淑聞於姻黨間，孤子二人，長曰淙，次曰渥，皆孝行承奉家法，紹有文學，三女，長適隴西李氏，婿名，次適渤海高氏，婿名挺言，皆軒裳之家，雅葉素德，幼女未笄，皆承先夫人之訓誨，令淑早著，夫人大中十四年十一月九日前薨，咸通丁亥歲八月十八日合祔於壽州安豐縣之里禮也，孤子以端辭承公生平垂愛之分，號請其詞，銘曰，之裔，文行夫資，俗薄萬變，堅白不移，得喪如一，我心自怡，行堪化俗，學冠人師，庭喻詩禮，慶流無涯，夫人令問，閨門儀，松薪耕，道德巍巍，
唐故國子助教範陽盧公墓誌銘並序外兄儒林郎前守鄭州原武縣令鄭勃撰君諱當，字讓之，范陽人也，高祖諱寰，臨汝郡長史，曾祖諱政，太子中允，祖諱瑾，尚書屯田員外郎河中少尹，考諱寓，試大理評事，嶺南節度推官，君廷評公之幼子也，外族隴西李氏，中書侍郎平章事諱揆，君之曾王父，杭州刺史諱幼公，君之王父，中外炳煥簪纓赫弈，官閥俱美，莫之與京，君立身端謹，早習文史，年十六，經明擢第，調補汝州臨汝尉，年幼秩卑，能振官業，籍籍之譽，喧於洛師，今夏州節度使鄭常侍助刺臨淮也，以君才識高遠，人情暢洽，首辟從事，奏授太常寺協律郎，理之方，溢於人口，鄭公內喜，深謂得賢，府罷從調，補國學助教，膠庠之任，君實宜之，生徒歡然，知所歸向，曾未半歲，績已顯揚，方期長材展榱棟之用，驥足騁千里之逸，豈雲暫嬰疾恙，遽告凶災，以大中八年十月十三日終於京兆府萬年縣宣平里之私第，春秋卅有三，其明年二月十一日，歸葬河南府洛陽縣平陰鄉附於先塋禮也，嗚呼，君學藝修立，操履端潔，不鼓虛美，不交雜賓，事親以孝，奉長以悌，族姻之內，靡不稱歎，而年才壯室，祿未光大，如此而已，福善何乖，夫人滎陽鄭氏，今潞州節度使禮部尚書鄭公涓之女，實秦晉疋敵，潘楊世親，賢明淑哲，宜配令德，有子男二人，女一人，年皆幼孺，方在懷抱，君伯兄回，銜涕相告，見為文，勃與君內外弟兄，情好斯厚，雖年齒相遠，而出處靡乖，誠非肩隨之徒，每同攜手之侶，輒陳所履，用彰盛德，握管悲慟，彌切酸辛，銘曰，族高鼎甲，質秀瓊玉，學行偕茂，宜履高躅，年才壯室，倏而歸全，春木方屯，飛霜遽先，叫叫慈親哀哀孀婦，冤聲一發，淚文行路，天不可問，理亦難知，淑慎付性，凶災隨之，嗟兮盧君，行美齡促，顏冉之夭，非德不足，玉折蘭萎，人倫之衰，數不可違，徒生者悲，表甥盧岫書，
唐故處士張君墓誌銘君諱師，字藥，止黨人也，祖儒，襄城令，父良，朝散大夫，並舞鳳嘉榮，攀鱗顯職，君早承芳祉，少懷聰敏，未登觀國之光，遄見為郎之召，年廿有八，鱗德元年終，息太忠，幼傾庭蔭，周遊海內，紹以傍構，漸以微班，大周長安年，蒙授陪戎校尉，雖階尺木，倏梁膏肓，長安三年七月廿四日，春秋，卒於私第，忠母晉氏，為早喪所天，少養孤幼，舅奪其志，再改孫門，雖重誕於韋珠，遽沉輝於巫岫，年二，以為忠之所生，孝心無絕，孫君以入道門，夫人原從冥養，並以其年歲次癸卯八月一日，合窆於州西南二里之原禮也，嗚呼哀哉，嗚呼哀哉，
維大唐垂拱二年歲次景戍九月辛巳朔，西州高昌縣前庭府隊正，上騎都尉汜建銘諱竊以二儀應表，惠照郡萌，鵠樹韜光，顯迢品物，真容出代，組綬門傳，不謂妙體分留，玄潛永息，靈誠終始，遐暢久臻，一沒長泉，令名居代，在生差性幽讓，魂猶長誓循文，登神淨業，德苞往右，道習依仁，墓繼招宗，隆三界，殊路有異，哀忉傷心，痛割崩，不勝辟踴，春秋六十有已，七月十二日深患，廿二日緦悌，用今月十七日葬在於城東北原，禮也，孤子汜神力墓誌，
平陽郡故敬府君墓誌銘並序府君諱覺，字德峻，平陽晉人也，昔虞帝之孫，命陳開國，厲公之子，賓齊啟邦，莫之與京，承敬仲也，春秋以王父字為氏，府君得之，乃教述職平陽，子孫因宅，遂為郡人也，遠祖孝英，北齊太常卿尚書左僕射永安郡公，祖並逍遙不仕，含光藏輝，盛德之餘，生府君也，荊璞以抱真為貴，魏珠以含潔為尊，天生逸人，遁世無悶，先王之訓，咸摭精華，非聖之書，吾之不好，七十之黨，回也亞丘，五百之賢，子陵逃漢，厭俗者以寵榮為身累，居貞者以淡泊為天和，樂志林泉，偃高霞月，何必珍食，沉瀣可以為飧，何必錦衣，薜荔可以為服，商山穎水為方外游，享年八十有四，以天授二年寢疾，終於絳州大平縣之私第也，夫人天水郡趙氏，坤儀克順，乾以之貞，婦道克柔，夫以之正，詩興苡，禮獻蘩，鳳皇于飛，紹前烈也，一言辭辟，楚於陵之妻，三徙擇鄰，鄒孟軻之母，享年七十有四，以萬歲通天二年寢疾，終於洛州河南縣之里也，粵大唐開元十五年歲丁卯十月五日，合葬於河南縣河陰鄉之原禮也，長河北濟，嘶白馬之朝來，崇岫南臨，泣青烏之夜掩，嗣子朝散大夫行國子監大學博士，集賢院侍講學士會真，以先君弈世貽慶，故後嗣高門象賢，侍講丹闈，承恩紫殿，以為陵谷將徙，硯碑之歲不留，瓊瑤可書，滕碣之名斯在，俯命狂簡，式銘洪休，其詞曰，河之南兮山之北，中有佳城掩冥默，均雨露於天和，葉陰陽於地德，君之來兮爰處，慶之流兮彌億，紫綬兮金章，長耀耀兮光國，
大唐故翊衡任君墓誌銘並序詳夫犧軒構極，龜瑞騰方，掌握所以宗，繼體由其列氏，侯分西漢，望建西河，即其後也，君諱愛，字友仁，汾州隰城人也，父恭，驃騎大將軍臨濟縣開國男，英聲一代，封襲千年，階籍貂冠，位參龍翊，望升鴻漸，希陟鶯遷，豈期梁委和松，山摧嵇玉，春秋五十有三，光宅元年十一月廿七日卒於家第，前夫人陳氏，後夫人謝氏，並德融婦禮，夙預三從，茲母儀，忽歸萬化，嗣子懷，懷嗣，並前翊衛兵部常選，哀深冬筍，望絕南陔，應仙鶴以疏墳，感祥禽而助壤，開元六年歲次戊午十一月辛卯朔十二日壬寅，合葬於汾州東北三十里平原禮也，北望摘巒，東觀汾泊，有慮桑田海變，故勒斯銘云爾，璋君子，珠映代玉，露晨，奈何盛德，蒿里沉魂，
唐故棣州司馬姚府君墓誌銘並序府君諱子昂，陳留郡人也，姓自帝舜之後，漢魏時有姚萇焉，晉至於唐，冠冕者幾，祖不尚榮貴，經史，考貞，皇朝朝議郎行營錄事參軍，智能其高，文乃多備，知道委命，順行於時，府君則錄參軍第四子，氣量宏遠，幼則文儒，運籌至深，博學多古，上聞聲譽殊，錫功勳別，敕授易州安義折衝，任職忠勤，固竭其力，尋遷棣州司馬，佐理惟賢，合曹寮之靜，仁風高下，將分太守之憂，寶應二年十月十八日，因使遘疾官舍，天降禍殃，逝矣泉路，享年五十九，嗚呼，邑人贈吊，城肆罷舂，連官慘悲，一時休務，嗣子殿中監居德，仰天號訴，七日絕漿，傷摧轉多，不心哭，是歲葬於幽州城東南一里燕台鄉之原，夫人康氏，皇朝大寧郡屈產府折衝賓之女，四德自容，溫柔克禮，出言和雅，舉動成規，崇是用，以善為務，孝行業，長育孤遺，不墜風猷，貞潔從志，何期人命有歸，泉路將逼，寢疾私第，救藥無何，仁者則亡，哀哉痛矣，建中元年十月廿八日終於盧龍坊，春秋七十七，人之雲亡，城郭風慘，阡陌淒愴，塞門加寒，男正議大夫，試太子中允，兼平州盧龍縣主簿居正，左威衛翊府中郎將居安等，摧絕何堪，淚變成血，哀聲孝也何言，以二年正月廿二日合祔先亡墳也，左帶梁河，近矚東流之，右臨城郭，接之陵，葬之備儀，朱雀玄武，愴矣增感，勒其銘曰，府君綸，水鏡，佐理分憂，皆靜，惜哉哲仁，喪茲於命，桑乾之陰，悲風起，親戚難止，追攀號絕痛其子，葬送備禮多儀，夫人後逝同蒿里，合祔棺帳室，惟德揚揚兮千載無，
唐故滎陽縣君鄭夫人墓誌銘並序親表侄朝議郎前行河南府功曹參軍上柱國范陽盧壺撰有唐大中四年十月十三日，故光祿卿致仕賜紫金魚袋博陵崔府君諱廷夫人滎陽縣君鄭氏終於東都從善里第，享壽六十五，從夫年，自移天至於就木，令德藹然，無諸訕議，即賢行懿烈，學一舉可以知十矣，夫人祖明，皇遂州別駕，父液，皇梓州新津縣令，夫人即長官第三女，以其明敏超越，故得歸於當時才人大卿府君，生於茂族，依於相門，貞元初，名太常，元和中，位陪省署，憲宗皇帝嘉其人物，重其皇華，遂假旌旄，錫金紫，銜命弔祭於樂浪國，雖泛滄溟，叱馭而往，朝廷以為難，實由夫人以事君之理助焉，往返三歲，貽憂六親，夫人自始去至於言旋，蓬首濡瞼，堅意空門，求福以助行，果安逸而速返，旌旆既至，大卿府君謂中外曰，立吾家由吾內子加敬，敢不等於恭姜輩，爾後大卿累遷官秩，夫人隨其位封邑，朝於興慶宮，榮耀士林，亦難儔比，長慶二年，大卿薨於位，夫人痛切未亡，勉於從子，食貧晝哭，垂二十年，嗚呼，子又先歿，夫人悲不勝情，有孫三人，咸幼而未立，賴夫人勤於撫訓，力致宦名，逮至成人，皆甚孝謹，即大卿昔日稱立吾家由吾內子，信有徵矣，嗚呼哀哉，修短有數，膏肓難逃，遽謝昭時，不享遐福，何神理謬歟，嗣孫慶之，稱家營奉，孝孫鐵師，毀瘠主喪，以大中六年閏七月廿日，歸祔於河南縣梓澤鄉杜村大卿府君真宅，遵周公之制，緩葬以力褊故也，大父相國恭公，即大卿元舅，姓雖分其崔盧，情頗逾於骨肉，家法有教，世代相傳，懿範可誇於古今，纂揚敢效其刪削，不愧荒拙，謹而為銘，銘曰，恭惟夫人，令德日新，志切承家，義重如賓，位果配於九列，行復貫於六親，榮封本郡，貴為縣君，閨門娣姒，曷可比倫，痛風儀之已往，思讚詠於明神，嗚呼樹，永保千春，
唐故奉天定難功臣興元元從朝議郎行內侍省奚官局令員外置同正員上柱國丁府君墓誌銘並序鄉貢進士李周撰公諱承義，其先三原縣人也，自晉漢間，簪纓繼代，咸史策，曾祖諱沂，祖諱空，皆恬然樂道，清虛自安，父門雅，前河中府監軍使，朝議郎，行內侍省內謁者外置同正員，上柱國，賜緋魚袋，常侍以儉素以高，乃全峻節，上方欲大用，終於京師，詔贈中大夫，內侍省內常侍同正員，上柱國，譙郡，食邑三百戶，公即常侍長子也，少尚名節，躬履仁義，故能克崇舊業，只寵前勳，從務有聲，累遷其職，嗚呼，疾風迅雷，奄及大夜，以大和八年八月九日，終於長安頒政里之私第，春秋八十有三，即以其年八月廿四日吉辰，葬於京兆府長安縣龍門鄉南漕村安厝，禮也，夫人朱氏，柔順淑德，作嬪妃君子，有子一人曰仕用，上柱國，賜綠，幼而孝敏，長而恪勤，奉親以仁孝，與朋友而信，仕用與宗族有遠見之賢，恐陵谷交變，日月推移，奉命有請，敢為銘曰，公生於福，嗟不盈目，孝子夜哀，宗親晝哭，白馬素車，新墳古木，魂去不歸，豈無華屋，
大唐顯慶二年歲次丁巳八月丁巳朔廿八日甲申葬在北芒平樂鄉之內，曾祖靖，齊任博陵郡守，上柱國，開國男，司勳郎中，吉州刺史，祖建，隋任吏部員外上輕車，後任浮州司馬，父達摩，唐任勳朝散大夫，驍騎尉，上大都督，常君妻柳三代諱，曾祖綱，齊任德州刺史，陳國公，祖方，隋膺揚郎將，開府儀同，雲麾將軍，父唐，任紫州司馬，上護軍，
大唐故隴西李夫人墓誌銘並序維大曆十年二月十日，贈博陵郡君夫人年五十有二，遇疾終於布政私第，以其年四月八日，葬於萬年縣原，禮也，夫人其先系譜牒，號為甲族，祖海通，揚府長史，父福延，唐元功臣，左金吾衛大將軍，賜紫金魚袋，上柱國，皆文武不墜，聲名當世，冠首古今，不可載而言也，夫人笄於穎川陳府君，乃歸蒸嘗，宜其室璋，余緒詩禮，溫柔淑慎，而六親克和，馴衽賢能，則四德欽美，積善寧輔，皇天難忱，因疾遘凶，降年不永，嗚呼，華哀一夕之役，白駒追過隙之感，移天義重，罔極恩深，嗣子實應軍衙前射生副將，扈從功臣，朝散大夫，試太子洗馬，賜紫金魚袋，上柱國神等，皆號天罔極，泣血增酸，就扇枕而偏悲，思風樹而永慕，悼亡撫疚，魂銷神傷，幽明殊途，前後相痛，刻石銘紀，哀如之何，其詞曰，夫人系譜，派遠源深，夫人儉德，服荊簪，遭命不永，歎哀陰，宜家之范，特冠斯今，嗚呼松賈，萬古成林，
大唐徐君夫人榮氏銘並序榮夫人者，蓋榮國人也，皇朝處士乾福之女焉，榮公榮伯之家，榮季榮黃之胤，世承寵，己任柔明，厥初生姿，桃李既形於相表，爰逮成立，功言合於誠中，令淑方聞，媒氏來娉，始結隨陽之慶，將申籠水之誠，輜未達於有家，遂生於異室，春秋廿有一，開元十年歲次壬戌二月癸酉朔十九日，奄終於蘭閨矣，嗚呼哀哉，良人屬纊，隨氣絕而心斷，所生割慈，念魂化爾情裂，雲衣寶鏡，箱匣猶存，鬢髮玉顏，光輝已滅，即以其月廿八日，窆於故鄴城西永固村西一里平元郊地，此地則魏齊故壤，封樹形勝，孤鸞夜絕，舞鶴朝臨，俾余作銘，用紀年代，銘曰，之子長逝兮魂化為，蘭房翠幌兮寂寥，歌聽聽兮警中宵，飛旌去去兮雲路飄，痛哉彼蒼兮胡不饒，長隨舞鶴兮難重招，其一，
唐故王君墓誌君諱段，字通，其先江東人也，鴻基迥構，令問流於漢朝，茂實高騰，逸響標於吳郡，祖彪，父如，君籍蔭冠冕，資潤膏腴，孝敬表於閨閭，仁義洽於州里，四時無以過其信，百金不足比其諾，立志無違，出言必踐，豈意福善無驗，仁義非徵，以顯慶元年十二月廿二日卒於私第，春秋六十有八，即以二年歲次正月壬寅朔十四日癸酉葬於邙山之陽，禮也，恐陵谷遷窆，乃為銘曰，雅度之君，如江之量，虎略龍詞，辯才衷壯，食珠始，蘭枯負杖，將軍掩涕，司空息望，
唐故裴公夫人韋氏墓誌銘並序夫人韋氏，其先京兆人也，高曾近祖，代有芳名，夫人門傳清德素之風，規訓謹遵大家之教，三從禮備，四德有聞，方登笄歸於裴氏，奉事舅姑，敬之以禮，順從夫婿，相待如賓，外和六姻，內睦九族，正期撫育孤男，不料遘疾，醫藥無助，於天寶八載六月二十五日奄終揚州江陽縣集賢里私第，享壽五十有二，生男女二人，男曰伯源，令名早著，女適杜侍郎子，孤男孝女，泣血哀訴，卜兆吉辰，以九載十月六日葬在城東嘉寧鄉之平原禮也，乃刻茲石，以為之銘，銘曰，蒼何，殲及慈母，樹風悲，愁雲月苦，孤男淚血，無朝無暮，一閉泉門，宛若今古，
大唐故隴州刺史薛府君妻弘農楊夫人墓誌銘並序季弟禮部員外郎仲昌撰夫人諱祁麗，字祁麗，弘農華陰人也，百代著姓，五公盛葉，華山之下，墳墓碑版累然矣，則刑部尚書，魏國公元琰，魏國夫人崔氏之女，隴州刺史，新城公薛府君之妻也，於是始昌師恭，儉從傅姆，入其門而可觀，坐其宇而知美，豈有上公之子，諸侯之後，德若是乎，仍棲游覺門，撥離苦趣，福雖備於因果，理不制於生滅，水火之患，盈十年乎，春秋五十一，即以開元廿四年五月十七日自殯室朝於先塋，從夫穴禮也，有子萱，然獨濟喪，事諸親位，哭喪涕夷，物無不遷，願附貞石，銘曰，夫人之德，恭儉有成，夫人之儀，環釧有聲，從夫之死，啟於佳城，松風夕鳥，更相悲鳴，恭惟執，以展哀情，開元廿四年五月十七日建歲次景子，
隋故處士成君墓誌並序君諱願壽，字願壽，其先燕趙盛谷人也，源潔流清，湧滔天之巨浪，根深林茂，聳拂日之條，曾祖長，齊建節尉，父高，隋溫縣尉，君隋內騎直長，並依於德義，履道行仁，謀謨帷握之間，決勝千里之外，及皇威遠被，長蛇已翦，為法受屈，隨例去官，幸遇明時，優遊京洛，寵辱喜慍，不形於色，窮通得失，無分於心，閒居隘巷，履道從容，志守丘園，敬崇三寶，既而幽冥得道，西域採花，四大颯然離魂，同涅盤而寂滅，且天長地久，日往月來，萬物推遷，大爐銷鑠，君春秋八，開明元年正月十二日卒於私第，夫人李氏，隴西狄道人也，年甫廿，作嬪成室，夙植業隆，天賜遐壽，皇恩遠被，詔授武濟鄉君，春秋九十，忽以顯慶四年三月八日卒于思恭里第，即以其月廿五日合葬於清風鄉之，禮也，嗚呼哀哉，乃為銘曰，
朱書墨地，偽戶部參軍宋懷仁墓誌君諱懷仁，姓宋氏，高昌人也，稟性聰敏，立志忠誠，敦友季，孝於父母，秉冰玉而為性，慎在四知，持水鏡而為心，謹於三式，閒於教訓，禮敦詩，文武兼知，志存禮讓，勤勞公事，仁智彰，以爵酬勞，遂偽受戶部參軍之，耳順之後，染悟內經，從心之前，規無越，天算已盡，奄及悲，龍朔三十二月廿四日，卒於私第，春秋七有一，至龍朔四年正月十二日，葬高昌縣北陵，禮也，生死異路，去住永殊，嗚呼哀哉，嗚呼哀哉，葬於斯墓，龍朔四年月十二日辰時葬矣，
唐故崔君墓誌銘並序君諱嚴，清河人也，遠祖從官上黨，子孫因而家焉，昔漢朝有命，貂蟬開七葉之榮，韓國克昌，印綬錫五侯之寵，可略言也，祖道，隋本州縣令，夫人李氏，父獎，唐朝騎都尉，正直是則，忠烈是聞，恥屈節於公侯，樂歸田於農圃，夫人一王氏，一李氏，並支芳八桂，葉茂九蘭，向夜月以分姿，就朝雲而絢質，叔洛，唐朝文林郎，詞行芳潤，裹珠露於春叢，割析片言，盤金波於秋漢，夫人二，並李氏，婉婉淑德，灼灼華，弟洪福，妻輔氏，毅，妻路氏，並不終孝養，俱卒私第，以開元十五年歲次丁卯十月己巳朔廿八日丙申會葬於縣城西北卅里之原禮也，左綿九達，右控濫川，智水縈映繞其前，靈剎吟空鎮其後，嗣子洪毅，洪爽，洪太，洪藏等，絕漿七日，泣血三年，杖而可行，扶而後起，恐陵谷貿遷，乃勒銘記，其詞曰，哀纏薤露，痛結松音，何期兩劍，前後俱沉，
大唐故滄州長蘆縣丞簿府君墓誌銘並序公諱仁，字範，雁門人也，粵以五星東聚，列妃後而嬪帝，萬乘北駕，命通侯而佐皇，故懿哲茂親，頂聞前史，豐功厚德，載芳來葉，祖師，唐安州義安府統軍，考城公，上柱國，馳聲細柳之前，果獲大名之賞，父峻，皇朝原州平高令，上輕車都尉，法雷綰墨，馴翟有聞，列宿鳴弦，驅雞自遠，公年才弱冠，任國子監學生，靈府虛融，神姿實發，微言一覽，洞曉三經，射策甲科，詞鋒穎脫，選眾而舉，爰授忻州行參軍，拮州永嘉縣尉，滄州長蘆縣丞，武騎尉，謝失海隅，入調天府，遘疾神都，以垂拱二年終於旅舍，春秋五十九，夫人南陽樊氏，恆州長史之孫，隴州治中之女也，中和秀氣，上靈資淑，閫德貞諒，閨訓夙彰，只奉內儀，虔恭巾潰未極南山之壽，忽傾東岱之魂，終於私寢之第，春秋八十有四，即以開元二年歲次甲寅正月十七日合葬於相州城西北二十里崗之原，禮也，息升鉉等，沖和植性，純孝自心，泣血增裳，倚廬何望，素即路，白衣相送，士庶淒怛，原野蒼茫，清風響怨，白日無光，恐人非之地是，而海變之成桑，庶勒銘而紀石，雖代故而名芳，其詞曰，高門鼎族，弈代觀光，岳靈川粹，輔漢臣唐，令問令望，如如璋，朱輪華冕，拖紫懷璜，其一，有媚媛，誕姿淑懿，閫德陶神，閨儀蘊器，奄忽終古，同穴荒，萬歲千秋，幽明永闕，其二，
唐周球故妻張夫人墓誌銘並序夫人清河人也，父悅，夫人悅之幼女也，春秋六十有八，時元和十四年四月廿四日，終於私捨，以其年十月一日窆於依仁鄉甫里村周宅地塋，禮也，有子澄，叩地泣血，恐陵谷改移，刻磚於號，銘曰，寂寂高堂，寥寥泉戶，月照長松，千秋萬古，
大唐故上柱國司馬府君墓誌銘並序大理寺丞鄭荖萊撰公諱元禮字元禮，河內人也，其先因職命氏，能宿其業，至於軍旅之急，則兵法存焉，祿秩之崇，則夏官在焉，其餘子長筆削，長卿詞賦，蓋代不乏也，祖懷智，隋左驍衛郎將，謀足決勝，智足解圍，禦寇之爪牙，干城之矛戟，父玄藏，皇雅州銅山鎮將，奮身不顧，揮刀莫當，勇貫於熊羆，名高於鵝鸛，公即鎮將府君之嗣子也，幼常讀書，長又習武，龐眉大耳，空負奠豪之相，樂天知命，邈無名位之心，企慕交遊，好治資產，嘗顧謂之曰，總四方會，據一國沖，致天下人，聚域中貨者，曷若旗亭乎，贊賓主禮，取談笑資，成骨肉親，結金蘭分者，曷若玉醴乎，既而乃議卜避喧湫，得齊人攫金之所，石家販鐵之地，列其廣肆，誓將老焉，觀其閎已高，欄檻增飾，志不狹也，然後五齊式均，三事用節，秋釀含啟，春醞夏成，待價而沽，多享厥利，更分清白之品，彌葉聖賢之目，中山之液，尚謂澆漓，東魯之漿，不其淡薄，揭相如之牖，未隕家風，解仲舉之蹋，斯延國士，達人願見，不異於瓊枝，君子消憂，無俟於萱草，故得韜精晦跡之客，誇雄遊俠之徒，聞風而匯征，十室而八九矣，雖古之舉袂成帷，揮汗如雨，未足多也，別有無衣無褐，終窶且貧，睹奧長吁，過門大嚼，重楊雄之賦，能說鴟夷，鄙庾闡之文，虛捐玉碗者，曰有其人矣，有識者由是知司馬公之大隱也，無何，以天寶二年四月廿三日遘疾，終於東京福善里之第，春秋六十有四，嗚呼哀哉，以其年五月廿二日永厝於龍門山天竺寺之東谷，夫人弘農田氏，幽閒立儀，婉娩成則，配我夫子，成彼好仇，忽厭浮生，俄求法樂，冀知泡幻，漸晤色空，奄遭府君之喪，便嬰不起之疾，甫大祥日，而遷化焉，時天寶四載四月十六日，春秋五十有八，以其載八月十七日，祔於先府君之塋，禮也，嗣子等，克紹弓冶，載罹閔凶，將勒石於千齡，乃余之數字，銘曰，易著噬嗑，漢崇，生我夫子，隱其為大，於以介壽，於以養賢，夫子雲至，醴乎乃傳，濡首之生，酣身之客，標其引滿，明其舉白，匪隨觀鶴，寧因閱書，雲集霧散，朝盈夕虛，美矣夫人，配我吉士，窈窕其貌，淑慎其止，逝川化物，大壑遷舟，形影雙泯，聲華獨留，苦霧霏霏，愁煙漠漠，既封隴隧，誰嗣糟粕，
夫人諱女羨，南陽白水人也，其先少昊之苗裔，漢相留侯之後，齊州刺史賓之女也，夫人稟氣淳和，感靈載誕，幼閒內則，少習女師，著范媯姚，表儀江漢，欲歸工正，兆出鳳皇之辭，將逝魚侯，手見夫人之字，況木下逮於葛，黃鳥上集於喬枝，百兩既迎，言歸段氏，至於探頤機辯，鄧曼訝其聰明，文章卓犖，班女慚其詞賦，聽曉雞以試君子，執夜炬而就陽都，衷求令姿，祗奉靈廟，敬同梁室，賓若冀妻，眾女仰蚣胥之不忘，淑媛愧鳩之均，既屏環，方績延，睹貌雖溫，聽言必厲，問君之免，豈止司徒之妻，夫直言，何獨州犁之母，德以被物，嚴約而塞違，堂上有琴瑟之聲，寢中無嗟歎之響，天，偏喪哲人，既操缶哥，終休夜哭，煢嫠之地，獎教諸孤，並德表家邦，聲傳閭，由兒斷織，為子魚，故曾參竭其色養，萊子盡其至孝，遂乃精心六度，研志一乘，喜捨不越於身，香花莫離其，恆謂逍遙法，遊豫道情，豈期福善無徵，奄從遷化，以大唐貞觀二年歲次戊子四月景子朔一日景子遘疾，終於重光城私第，春秋七十有九，粵以其年冬十一月癸卯朔七日己酉，合葬於雒陽縣清風鄉張方里芒山之陽，子森仁，君操，師曄，玄義等，或三年泣血，或七日不餐，毀瘠之形，殆將滅性，瞻蓼莪而感思，望岵嶺而增悲，山源為其改容，風雲因變色，哀白日之長分，痛黃泉之永匿，敬丹青，以申罔極，其詞曰，金天表族，炎漢稱勳，山嶽靈異，方誕奇人，懿氏感繇，仲子呈文，共宜家室，同處蘭芬，既藏夜燭，乃伺晨雞，賓如缺婦，敬似鴻妻，在宗孝央偶思齊，顯仁幽闥，挺質閒閨，亦既孀居，嘉聲日布，中為令德，周爰諮度，教之清儉，誨以敦素，曾母年衰，萊親齒暮，施金雕像，散寶書經，捐斯火宅，厭此危城，未終千月，遽虧百齡，離烏西去，逝水東，柴容既毀，參命亦傷，岵山徒陟，蓼草空望，玄英日短，黃扃夜長，壟風蕭瑟，松賈淒涼，霜雲愁思，輅馬悲哀，銅棺瘞質，貝齒含瑰，闃寂荒，森束野台，何年何月，屍化歸來，
唐故彭城劉府君墓誌銘並序府君諱通，其先彭城郡人也，家承漢緒，德襲堯風，門稱碩儒，世躡高位，父諱滔，養真不仕，處順而安，唯道是從，居簡無悔，靈鑒豈惑，慶流不私，況府君性自天姿，幼沐庭訓，式備詩禮之義，克修敬慎之容，恩惟睦親，謙以和眾，豈在遐邇，其誰不瞻，奚圖上天，止賦中壽，奄折梁木，旋萎哲人，以元和八年九月十日終於揚州江陽縣崇儒坊之私第，享齡七十矣，夫人清河張氏，蟾宮降德，虺夢膺祥，聲華既芳，容範增肅，鳳唱斯洽，龍光奄分，離魂九，哀臨三絕，男一人，名士舉，恭惟世德，言念孝思，爰自執喪，毀過常制，泣奉龜策，將謀所安，人神葉心，靈兆彰告，以其年十月十八日丁酉，躬護喪櫬，安厝於江陽縣嘉寧鄉五乍村之原禮也，恐陵谷有變，乃刻石紀德，銘曰，漫漫豐谷，霏霏碭雲，盛德不亡，逮生府君，智實天假，學如素聞，光景莫留，英靈已分，奄卜五乍，屹為一墳，川水夜流，松煙晝昏，空有書劍，傳於子孫，
唐故田玄善妻張氏夫人墓誌銘田氏之妻，張氏第二女也，夫人諱起，字行，潞州上黨人也，夫人戴德有輝，，嘉聲遠被，仙儀肅穆，美譽遐彰，耀松姿，偃嵩丘而並峻，孕懷金寶，涵德以凝神，出適高門，作嬪君子，播儀於姻屬，貽婦德於閨庭，秀水招風，夫早逝，遂乃歸宗三寶，跡屏六塵，折骨於片言，亦捐軀於半偈，於是十明十智，豁爾神開，三藏三乘，一聞領誤，以空惠而摧六賊，永超三界之羅，用戒定而伏四魔，長出六天之處，春秋六十有三，垂拱二年十月四日卒於私第，其年月廿三日殯於城東五里，嗚呼哀哉，日倏而逾遄，何今古之更作，年代俄而變芳於金石，後令譽之空傳，其詞曰，，深閒聖聖旨，不染有為，廣窮無理，
大周故處士張君墓誌君諱信，字仁亮，本南陽西鄂人也，白水長源，黃河靈粹，慶傳筮仕，緒曳家聲，史冊詳之，可略言矣，祖德，隋任雍州懷舊府折衝，術總捍城，略標禦侮，月懸弓影，幾擅啼猿之工，星動劍花，遽騁犀之妙，父倫，唐勳官上柱國，望重時雄，德光人傑，運籌奮捷，酬效式，家國之誠，忠孝無忝，君陸飛驥子，壹舉鴻姿，慷慨則肆海襟期，投分則伯年風月，信不衍於白日，諾必重於黃金，仁友因心，州閭Γ美，石光俄促，忽驚游岱之魂，蘭馥已銷，長掩歸泉之魄，烏呼哀哉，始以萬歲通天貳年壹月貳拾柒日終於私第，春秋伍拾有貳，即以其年貳月拾柒日葬於洛陽城北拾伍里之原禮也，邙山墓古，悲風結松柏之聲，洛水流新，駛雪蕩神仙之態，道長命短，空留達士之名，物在人亡，冀銘君子之德，其詞曰，赤龍之野，白水靈長，謝玉交映，韋珠嗣光，友悌崇德，忠規克彰，金輕諾重，德舉言楊，閱水易驚，隙駒難息，和緩藝舛，隨遭命促，騁驥窮途，騫鴻墜翼，窀穸俄掩，長銘篆刻，萬歲通天貳年貳月拾柒日，
維大唐麟德元年歲次甲子二月己卯朔十二日庚寅東都掖庭宮司簿王氏之銘，
大唐故濟陽郡東阿縣主簿陳府君墓誌銘並序公名添，字明德，穎川人，本胡公之後也，朝多冠冕，代有衣纓，弈弈相輝，不絕，具詳史傅，可略而言，大父遂，皇朝定州刺史，土門軍大使，華州刺史，父宏，皇朝左衛司階，寧王府典軍，或馳聲要鎮，或播譽王門，咸以行升，並因材進，公即典軍之元子也，公少而穎悟，長而惠明，多應變之機，有隨時之具，解褐以營田上賞，調投濟陽郡東阿縣主簿，為政寬平，理人清簡，溫和可以恕物，廉慎可以立身，其在私室也，則孝之與義，共在公黨也，則信而與忠，江海比量，足致青雲之外，風塵未脫，尚安黃綬之卑，九族美其嘉猷，六親傳其令德，豈謂壽年不永，積善無徵，才過知命之年，遽奄埋魂之痛，以天寶十三載歲次甲午正月丁酉朔，廿五日辛酉遘疾，不祿於京師道政里之私第，春秋五十有八，即以其載閏十一月歸葬於咸寧川之原，禮也，郊慘愴，松拍蕭條，風煙與草樹俱昏，雲物共山川比色，盾車東駕，落日西沉，顧幽而傷魂，想夜台而殞沒，嗚呼哀哉，乃為銘曰，壽丘福遠，媯圖修，根深蒂固，源長流，其一，積善之慶，爰有令孫，調心四海，守節一門，其二，天之報施，何太無准，春草榮，秋霜俄殞，其三，泰山其頹，梁木其壞，盛德長存，余芳永在，
大唐故京兆李府君基志銘並序府君諱崇，字善夫，本貫長安，移居淮楚，今遂為揚州人矣，祖諱敬文，父僕元，門傳清禮義之風，處世溫和，居然自守，府君孝承家，性柔順，內外之親，皆傳賢明，何期天不與壽，染疾經，醫藥無助，於貞元八年歲次壬申三月十六日奄揚州江陽縣仁義里私第，享年四十有一，娶清河張氏，生男女二人，男曰士奇，女適王氏，子女等泣血號訴，即以其年八月己酉二十四日卜於葬東道化場之原，禮也，恐歲月久遠，陵谷變，刻茲貞石，以紀年代，乃為銘曰，猗歟府，主明．，，唯儉於勤，來，，，卜葬平原，悲風，
唐故貝郡張公墓誌銘並序譙郡曹彬撰夫泉源之深，則孤流自遠，族望廣大，而今古傳芳，張氏之先，承漢留侯之後，因封有地，族居貝州，自漢及唐，冠冕著盛，烈諸史冊，不可紀載，自曾三世為鄭人焉，府君諱崇，曾祖諱清，祖諱忠，並性尚恭儉，道德資身，林泉自適，不仕而終，父諱洪，溫和孝友，德行謙沖，家乃豐盈，心常謹敬，不以富有不自矜，妣董氏，故當州押衙公之次女，令淑修謹，早謝芳姿，仲父景先，終衙前虞候，季父景，中年而終，嗚呼，家道雖豐，胤嗣短促，孫不識祖，婦不見姑，比之於公，已歷三代，今府君又有遺胤，奈何父子不相識矣，府君歲，失於所恃，伯母慈育，迨及成人，冠年又丁父喪，孤標自立，器宇深沖，將期大用，獨攻文筆，常思倚馬之能，時愛杯筵，共賞峭雲之德，又好崇釋氏，重道敬僧，合蒙福祜，永保如山，豈期年殆及於子夏，逝更促於顏回，抱疾三朝，遽去長往，咸通五年四月十日，終於合陽里之私宇，春秋廿有四，室女三呂氏，奈何痛悲湘水，恨切嶧陽，抱撫孤遺，崩城歎，女二人，長曰宜，次曰會會，嗚呼哀哉，又有遺腹嬰男劉七，天假英姿，復生賢子，冀其後胤，續公之，姊妹三人，皆適君子，令弟檀，幼曰師師，謹原柔和，風猷甚著，家法不墜，克紹前蹤，非禮勿為，勉修凶卜，用六年十月廿五日殯於齊解原，祔先塋，禮也，彬素承府君知與，備見公之終始，檀銜哀有請，志我亡兄，彬學業荒蕪所志者，慮年代改易，陵谷變移，直書其事，豈敢文焉，銘曰，泉源深兮枝派長，族望廣兮傅歲芳，家道豐兮嗣不昌，胡謂人兮，悌孝友兮甚溫良，冀榮耀兮保無疆，刊貞石兮山海竭，睹斯人兮悲難忘，
大周故滑州韋城縣主薄梁君墓誌銘並序朝散大夫檢校給事中徐彥伯撰梁氏之先，出自帝顓頊，裔孫仲衍，在夏禹之世受封於染，因以命氏焉，公諱鎣，字南金，安定人也，曾祖仕規，宇文氏驃騎大將軍，大宗伯，陝州總管，冀氏縣開國公，祖僖，隋度支侍郎，倉部侍郎，司農少卿，襲封冀氏縣開國公，考嗣表，唐左衛兵曹參軍，楊府法曹參軍，廣州懷集縣令，嗚呼，克濟其美，生人，蘭芝，珩弈世，不其盛歟，君抱醇熙之德，懷豫之懿，非禮不言，義不動，彬彬乎其有文章矣，琅琅乎其猶金石矣，談緒奔，神崖峭，若不可千犯者焉，若不可應按者焉，既而垢聲利，江湖道德，秉獨往之心，凝確然之氣，友於敦逼，晚有宦情，以門蔭補左衛翊衛，及第，解褐滑州韋城縣主簿，身曳黃綬，心傲白雲，雖陵遲於下調，常嘿眄於遙古，歌南山以載懷，吟玄老以歲，滅戀瓊組，考金壑，坐藥嶼而橫琴，蘭苕以自，清情心，時弄彩豪，貴友真朋，同開野饌，嗟乎，今年在己，鄭原成自夢，本命在辰，管公明不起其疾，嗚呼哀哉，粵以久視元年歲次庚七月戊申朔廿四日辛未遘疾，終於洛陽教業里之私第，春秋五十有二，以今久視元年歲次庚子十月乙巳朔五日己酉遷窆於洛陽北原，從祔先塋，禮也，東都門外，忽千年而見日，北芒山下，聚八覽而開墳，乃為銘曰，里，遘茲地靈，榮，嘯志沉冥，駿猶裹，利越青，河，汶江淬，裹伊何，若歷塊，於鑠君子，炯心無，屈道黃綬，遨襟碧雲，世則嬰我，譽不求聞，鸞庭，翻飛鶴群，逝河驚進，生涯迅速，仲祖可憐，子猷無祿，鐸搖哀挽，聯拱木，金友玉昆，寒山慟哭，
大周故滄州東光縣令許府君夫人清河崔氏合葬銘並序粵若二象權輿以還，八維建立之後，則有山河紀地，日月麗天，是以真宰調元，異人間起，靈源靡竭，遠自閬風之圃，孝子不匱，長鍾積善之門，君諱行本，穎川人也，昔大人利見，赤帝肇於先貞，惟岳降神，白羽建其遐裔，唐年讓國，洗耳於箕穎之濱，周室同盟，翼霸於蔡丘之會，曾祖彪，齊儀同三司，善元郡守，寧國縣開國公，氣秋天，惠和冬日，功宣帝念，道被人謳，祖康，齊梁州刺史，江夏縣開國公，薪酋惟良，亮天功於是職，甘棠勿剪，穆遺愛於前氓，考緒，太原佐命，恕死第一等功臣，左侍極外府，司農卿，瓜州都督，豫州刺史，上柱國，真定縣開國公，挺生淳粹，載德英靈，負國之材，郁沖星之氣，六條垂化，千里騰英，期月政成，冰壺並潔，隨車布潤，湛溽露以流甘，別扇揚仁，起香風而動俗，起家太穆皇后挽郎容州都督府功曹，公恭寬信敏，廉明清直，屈涵牛之巨量，就烹魚之下任，尋轉霍王府兵曹，朱軒飛蓋，屢陪明月之遊，抱玉握珠，時口連城之價，授滄州東光縣令，絃歌化洽，時舞清塵，夷屆道凝，自違乖訟，公車見辟，侯睹文園之札，衷規不沫，遂開榆次之碑，春秋五十五也，公器宇宏，明濟開豁，愛敬盡於事親，忠列資乎成性，周旋可仰，劉尹成於薄德，商略應矩，林公謝其有才，友葉二龍，門昌三虎，又以文如夜月，出乃天下皆明，德若晨風，至則士林咸動，夫人清河崔氏，雅操橫霜，貞心映玉，采南澗，法度就於公宮，柔東門，琴瑟洽於君子，始悲孤影，誓皎日於佳城，終以雙沉，契龍文於劍匣，以證聖元年正月廿九日，葬於邙山禮也，石城左巨，金谷前鄰，羅綺沉色，松賈惟新，鶴儀仙客，君成故人，恐桑田之有變，乃勒頌乎斯，曰，大庭垂胄，嵩岳降神，胤齊派許，生甫及申，箕山讓帝，穎水封臣，業隆玄圃，源導盟津，璋疊秀，簪裾間起，貽厥孫謀，以宴翼子，龍章五色，隼千里，好爵縻之，令問不已，應期挺哲，命代興賢，鳳毛如在，龍德猶傳，懷苞日月，鑒洞幽玄，儀標青峙，辯湧飛泉，盡忠移孝，彈冠登仕，東序翔鸞，春皋狎雉，彼蒼者昊，興山輟匱，君子道消，邦國殄瘁，北邙開隴，東洛臨塋，玄宮玉，翰苑花生，燈寒天暮，日黯佳城，春蘭兮秋菊，播馥乎泉扃，
大唐故貝州司戶參軍杜君墓誌銘君諱敏，字思賢，雍州長安人也，雍州則古京兆，長安則昔杜陵，上葉則列伯周朝，中古則明尹魏代，曾祖，後周大載師，祖寵，隋巴陵太守，父凝，大唐太子左衛率，景谷縣開國男，並才高珠璧，位兼中外，出腰藩組，仁惠搖於謠，入總兵鈐，威績滿於朝聽，君幼齡表俊，弱冠多能，游經極於典墳，飛藻潤於金石，射稱停水，書號偃波，縱志丘泉，節慕巢許，親老之養，應辟賓朝，解褐趙王府記室，歷潤，貝二州司戶參軍，典記藩王，有仲熊之美，司臨牧掾，逾公孝之賢，而度鳥難留，奔駒易往，未盡揮金之樂，遽纏埋玉之悲，以永隆二年五月廿三日遘徉，卒於貝州之官舍，春秋五十有六，粵以永淳元年歲次壬午十月庚申朔廿三日壬午葬於洛州河南縣北邙之下禮也，嗚呼哀哉，乃為銘曰，仁成道著，禮備名高，顯允君子，代載英髦，辯兼天口，文冠風騷，聲超鶴淚，身表鳳毛，隱染玄門，針石經病，淡泊榮滓，從容德行，捧檄養親，解韋承命，政猶砥矢，明齊龜鏡，奔曦罕駐，逝水難停，倏歸蒿里，俄泉扃，勒茲陰石，昭闕素靈，松賈方茂，蘭桂徒馨，
唐故涇原節度押衙知進奏銀青光祿大夫檢校大將賓客右金吾衛長史兼殿中侍御史上柱國王府君墓誌銘並序鄉貢進士董璿撰並書公諱幼虞，字舜卿，家世於河東，曾祖昌，祖文禮，父仲甫，皇代不仕，公迥然獨，卓爾不群，少而孤焉，榮路自立，縻職留務，累更重難，自效辛勤二十餘載，戒慎以為意，約己以身，去歲旋遇汝南八座，杖節邊陲，遷公知留邸，署職居右地，奏秩繼衛銜，充門榮家，誰能繼也，公謙讓於知己，孝義於長幼，侍伯母敬若慈親，育孤侄憐如愛子，名可以欽巷，德可以表鄉閭，公夫人天水郡趙氏，懿範傅芳，淑儀舉，修婦行已光於女史，敬夫禮將及於齊眉，二男，長幸胡，次護兒，六女，長曰及笄，小曰懷抱，二弟幼虔，幼膚，並未有所官，公秩雖不至高位，平生歌樂管弦，足以暢矣，出乘駿馬，入座華堂，未常一日暫辜在生志，公玄發未變，豈期微恙，遽遘沉，藥餌無療，遂至於歿，乾符三年丙申歲十一月甲戌四日丁丑，薨於京兆府萬年縣永樂里私第，公春秋有六，以其月廿九日，葬於萬年縣洪固鄉李永村先塋，悲乎，觀者酸測，莫不傷哉，是余門客，紀而述焉，式示冥魂，用告幽壤，乃作銘曰，千尺貞松兮狂風忽摧，送奔流兮夕陽西頹，立事立功兮垂名不朽，惟孝惟義兮誰可繼哉，俊氣英靈兮夕委寒灰，仁德溫恭兮將掩夜台，空想音容兮情生慘切，薤露歌聲兮深可悲哀，
唐越州諸暨縣主簿宮君故夫人秦氏墓誌銘並序夫人諱沖，洛陽人也，其先蜀丞相宓，夫人即其後也，祖雄，隋儀同三司，父應，皇朝將仕郎，俱以彩映白雲，志漂青阜，量藻黃陂之湛，器苞荀鵠之機，夫人稟德宗華，融朗教義，言涵綺歲，行飾岐年，明艷暉霞，峻節清玉，識異表於宗黨，辯則述於朋從，內法克修，行於宮氏，車搖響，步振薰風，婦節合璋之聲，女蘊蘭之氣，恭勤可則，流舅姑之近慈，贊佐斯漠，固良人之遠節，方申保護，篤家道之有憑，奄凋階樹，遽雲葉之飄泊，春秋卅有九，越以龍朔二年三月十三日終會諸暨官舍，東南鏡水，閱羈魂之易流，西北首陽，紆之進，往逝九溪之右，今瘞三川之隈馬，顧於舊邦，魂低回乎何，以其年八月一日於邙山之陽禮也，貞龜啟非，良筮期，泉堂既敝，駕方之，風翩翩兮裔裔，輪肅肅兮馳馳，荒隧兮虛寂，隴樹兮增，遺芳可述，勒此貞碑，其詞曰，矢高高胤，歲歲茂族，基祚趙邦，條繁漢錄，表祥貞淑，流慶敦仁，蘭方郁，瑤華比珍，儀弘玉亮，法履金聲，冀空齊德，梁家述名，奄虧庭樹，浙江之右，寂阮房，簟淒潘綬，黯隴色之寒雲，庶芬芳之彌久，
大唐故亡宮六品墓誌承芳蘭蕙，秉性松筠，族茂五陵，望雄六郡，嬪風早著，柔范夙彰，粵以良家，言充永巷，盤龍明鏡，契玄鑒於靈台，回文綺機，符巧思於神符，春秋六十，以儀鳳四年六月十二日葬於城西禮也，其詞曰，馳暉過隙，閱水驚川，一辭明宇，永窮泉，隴寒宵月，松深曙煙，唯余令范，千載攸傳，
載初元年九月十四日，故澤州錄事參軍賀蘭府君夫人豆盧氏墓，聖武二年二月十八日，曾孫將舉大事，不獲皇考，不克祔葬，已俟他歲，求於良聖記，
大唐故濟州司戶參軍事鄭府君墓誌銘並序公諱撝，字流謙，滎陽人也，昔建侯錫土，開國承宗，周美武公緇衣，漢重尚書曳履，同車繼好，榮百代之婚姻，推轂求賢，接四郊之賓客，則知源派遠，德厚慶長，高祖護，周中書令，以嚴壟純懿，弼亮國經，曾祖偉，隋蓬州刺史，以忠肅敏，鎮綏藩服，大父湛，皇朝刑州刺史，人倫師範，龔黃之政，父知道，皇朝中大夫義清縣令，士林標則，產豹之徽猷載扇，世濟厥美，於何不臧，公即義清府君之元子，惟德生知，才固天縱，詞林擢秀，學海騰波，正直剛柔，箕子之三德，文行忠信，宣尼之四教，公大互歸善，一以貫之，弱冠宿衛出身，拔萃舉及第，初乃忠誠抗節，侍衛軒墀，終以詞藻顯名，發揮簪紱，解褐楚州司戶，調遷濟州司戶參軍，郡政由其軌儀，藩理賴其安靜，弘農坐嘯，適可均芳，南陽畫諾，終然繼美，嗟乎，福善無徵，豈天命不僭，報施之理，何其爽歟，以開元廿六年十二月廿八日，春秋七十，嗚呼哀哉，夫人皇甫氏，安定人也，諫議大夫之女，四德爰備，六行聿修，采克終，犯禾先葬，開元廿三年七月四日，春秋五十三，粵以開元廿七年正月廿八日，合葬於河南縣金谷鄉之金谷原禮也，嗣子仲邕，執喪致哀，充窮血泣，乃琢磨貞石，昭著芳猷，式表泉扃，永傳不朽，銘曰，鄭氏本系，出自黃帝，降及於周，實為甸侯，文昭武穆，枝散源流，厥惟夫子，實天生德，如如璋，有典有則，適來適去，短何常，自古有彭聃猶殤，清徽茂烈，地久天長，魯人合周公蓋祔，卜因宅兆，禮從封樹，刻石紀德，流芳垂裕，溫縣尉樂安蔣溢文，河陽縣尉昌平寇巒書，
唐故朝議郎守殿中省尚藥奉御翰林供奉上柱國賜緋魚袋段府君墓誌銘並序國子監三史張舜公撰並書府君諱文絢，字禮成，其先武威人，長於京兆，得姓自周朝柱下史伯陽甫之後，夏封於段干，故因姓焉，當魏文侯禮下賢者時，有段干木為文侯師，文侯厚禮之，每過其閭，未嘗不式，厥後胤嗣歷漢，魏，晉，宋，齊，梁，陳，隋，咸居卿大夫位不斷，逮國朝，府君曾大父諱簡，太常寺協律，大父諱，常州長史，皇考諱元度，梓州涪城縣令，居位皆以禮教化人，通明吏治，寬猛得眾，變俗移風，誠與古賢同心，異代而談也，府君蔭第出身，少即慕道，性敏而和，孝於家，信於友，究遠祖之遺文，根越人之深旨，至於佐王經國，字人之策畫，君皆蘊之，元和中，釋褐授均王府參軍，開成初，授右武衛兵曹參軍，洎武皇御極，乃選府君待詔翰林，拜許州司戶參軍，知者相謂曰，君將應募，帝貴得仁，再授河中府戶曹參軍，今上韻飛，擢徙府君待詔宣徽，遷殿中省尚藥奉御，賜緋魚袋，爵位彌盛，密地轉升，奉上勤公，夙夜無擔恩渥屢降，同列莫侔，嗚戲，府君心知止足，將退林泉，志與願違，俄遘斯疹，大中三年二月廿二日，終於永樂里之私第，享年止乎五十有六，其年八月十五日，祔於萬年縣川鄉西先大塋也，仲弟二人，長曰振，左清道率府錄事參軍，清廉自守，蒞事唯能，大位未居，旋歸泉壤，次曰淙，饒州余干縣主簿，氣略當時，知鑒遼迥，理家有慈惠之譽，任官絕奸猾之儔，況明代急賢，即期超擢，府君娶廬江何氏女，有男子一，女子一，男曰敬，年才弱冠，奄隨逝波，女適濮陽仲氏，子曰師可，懿德清規，莫能備紀，再娶上谷寇氏女，有男子一，曰白澤，襁褓未離，學語學步，二夫人皆柔順風姿，敬上慈，並先歿於府君，後娶范陽張氏女，肅慎承家，孤貞秉操，母儀婦道，九族咸稱，府君遺言以侄遂前右內率府兵曹參軍承嗣，居喪軌範，備合禮經，瘠毀不形，言寧見齒，舜公沐仇香中外之分，感府君生平之知，寄跡明庭，已逾星歲，常洽共語，具閱風儀，見為文，敢不從命，自恧菲薄，刊於貞石，銘曰，倚岳降靈兮生哲人，少而慕道兮全其真，窮越人術兮侍紫宸，九天恩澤兮誰可與倫，雍門之東兮之瀕，森森松賈兮上齊蒼，中有君墳兮知者傷心，泉門一掩兮莫知，
大周八品亡宮志銘並序亡宮氏姓不顯，族譜無聞，稟柔順之儀，立忠愨之操，執霜雪以取潔，持蘭菊以芳，翼翼小心，奉竹宮而自謹，勖志，椒掖以成勤，故得身享榮班，名登顯族，豈其日月遄往，風儀不留，奄纏屬壙之期，遽延就木之慘，長壽二年七月二日卒，以長壽二年七月廿二日邙山禮也，既而年代飄忽，慮閉骨於窮泉，敢存良愨，勒銘其詞曰，長偶堇，風生逢日，柔順，堅貞稟質，享彼榮班，登斯顯秩，不造，奄泉室，千秋寂寂，萬古遙遙，黛草才茂，黃葉施凋，今來昔往，滅名消，惟顯譽，終楊翹，
大唐故寧遠將軍河東郡鹽海府折衝都尉致仕桓府君墓誌銘並序文雲文雲，刀筆雲乎哉，武雲武雲，戈戟雲乎哉，文者所以濟於時，武者所以果斷於事，兼而能有，其惟鹽海公焉，公諱義成，字穆，其先沛人也，在永嘉之際，南遷江陵，洎隋皇之間，入仕京國，因官樂土，遂為京兆人，初姓于齊，茂族於漢，或以兵強而彰霸主，或以儒行而超國師，振業植根，芬芳相繼，曾祖，隋任大理少卿，祖，皇任鄧州別駕，考會，皇任青州北海縣令，皆以文學政理，聲冠當年，仁慈惠和，慶流後代，公即北海府君之第四子也，含道之粹，食天之休，靈機開通，狀庭，弱冠以門補左衛翊衛，尋以材勇補渝關軍總管奏充，別奏因功授靈州武略府別將，又改銀州龍川府左果毅都尉，仍充子將，敕授坊州杏城府左果毅都尉，忠公用譽，狀跡彰聞，遷蒲州六軍府折衝都尉，扈鸞輿封岱岳，覃恩廣被，勳品增榮，加寧遠將軍，攝本衛郎將，充東受降城營田副使，雖丹心猶壯，而黃發高，轉鹽海府折衝都尉，仍聽致仕，歷官凡六政，從事卅年，再入使聞五交軍師辟其於立功展效，裨國富人，康濟津多，不司悉舉，奉上惟謹，率下必誠，誨導有方，役使皆悅，懸車樂性，宜哉，宜哉，春秋八十六，以天寶六載十月廿八日終於扶風里私第，用七載二月廿日遷窆於武功東原，禮也，嗣子前信安郡龍丘縣尉嗣宗，踴身絕地，碎首號天，俯從風樹之儀，敢銘旌之識曰，哲士，允武允文，立身存節，效職崇勳，名聞八使，跡播三軍，退惟自樂，居不亂群，來必有盡，去之雲，獨余聲烈，千古氛氳，
大唐趙郡李亡妻滎陽鄭氏墓誌並銘昔後稷肇祀，即家於邰，桓公勤王，始國於鄭，子孫繁衍，公侯繼踵，具於史諜家譜，此可略焉，夫人諱珍，字玄之，滎陽之滎澤人也，世稱北祖焉，家傳孝悌，世襲軒裳，族為甲望，當今之最，祖諱汶，皇監察御史宣武軍節度掌書記賜緋魚袋，祖妣清河崔氏，皇秘書監諱謙之長女，考諱弋，皇舒州太湖縣令，太夫人范陽盧氏，皇大理寺評事諱幼安之女，中外炳煥，郁為時宗，閨門雍和，士林取則，夫人以開成庚申歲八月望歸於予家，洎於大中乙亥歲五月晦，蓋五百五十二旬也，夫人性惟天縱，夙稟義方，靜乃淵默，動有常則，言貌視聽，皆可法焉，行止進退，無非禮教，綽焉賢人君子之儀表也，當予家之盛，逮事先公，僮僮首飾，祁祁忘疲，婉娩敬從，友穆娣姒，居無出困之言，動無驕惰之色，至於中饋，賓敬惟謹，及燁家罹時綱，播遷嶺外，涉歷危苦，未嘗倦容，予鍾鞠凶，聞訃貶所，夫人號慟將絕，哀感中外，予衣服外除，再抵荒外，歲時祀事，夫人皆躬自預焉，予長兄故尚書比部郎鍾念少子曰褒，顧其靡識，危之際，令予子之，夫人鞠育勤到，至愛由衷，恩過所出，可以觀其內則矣，嗚呼，曾靡螽斯之慶，俄軫捐館之悲，大中九年乙亥歲五月廿九日丙子遘疾，終於蒙州之旅舍，享年廿九，嗚呼哀哉，以予方嬰譴謫，子始孩提，無人護喪，權殯於蒙州紫極宮南，期予恩貸，自營葬事，歲月彌遠，歸日難期，粵以大中十三年歲次己卯十一月十五日，祔葬於河南府洛陽縣金谷鄉先兆禮也，有子二人，曰莊士，曰莊彥，匍匐孺慕，予不忍焉，竄逐荒外，杜絕交親，搦管銜悲，強為銘曰，履帝武敏，時維姜原，瓜瓞既漸，本支實繁，氏炳緇衣，世載朱軒，赫赫茂族，輝輝盛門，婚宦之最，忠孝之敦，戎車掌記，湖邑理煩，草檄之妙，鳳騰彩翻，制錦之工，雉馴郛園，慶積於世，澤流後昆，篤生淑人，松茂玉溫，歸於予室，接卑奉尊，曲盡禮敬，人無間言，夜川潛徙，藏舟詎存，劍龍水隱，常娥月奔，清洛北阜，邙山故原，稅駕幽室，永營魂，聊銘片石，具美難論，
唐故北平田氏夫人墓誌銘並序夫人令望北平，即齊國輔弼，衣冠世，義啟千齡之躅，孟嘗公子之遠葉，祖諱意真，父名萬，數代居漳濱，為潞人也，夫人即長之令女，淑順其美，玉貫溫潤，芳香蘭蕙，四德六行皎如也，笄年禮聘隴西李君，治家婦禮守節，和鳴琴瑟合調，年光廿一，豈謂花朝開，風妒而暮殞，縈疾於寶歷元年夏四月一日終於私第，嗟乎，花凋漳浦，玉碎韓山，令子八八，孝行全心，銜恩灑泣，嚴父墮淚，慈親涕零，良人悲曰，結婚望千載之榮，豈料沉九泉之路，孤鸞失影，別鶴無聲，花既謝而庭宇寂寥，君長逝而房櫳慘色，旅寄鄉外，誰為室中，在何人，以成家事，夫人於其年其月廿七日遷窆於潞府城西南三里臨泉村西南一里平原禮也，壺口峰右，漳水之濱，創栽隴樹，恐年代遠，陵谷變，遂刻石紀銘，詞曰，田氏玉顏，花謝春圃，鳥啼壺口，水咽漳浦，令子墮淚，良人悲苦，刻石九泉，永標千古，
大周故朝議大夫上輕車都尉行澤州司馬清河張府君墓誌銘並序君諱玄封，字毓德，汝州梁縣梁川鄉豐樂里人也，昔者周遷商鼎，孝友聞於大夫，晉主夏盟，忠規振於司馬，留侯運籌而王漢，右侯提劍而昌趙，其德可高，侔峻極於衡霍，其功可大，比弘量於滄溟，必百代嗣，豈徒然也，曾祖終，周北海王府司馬，汝南太守，新平縣男，觀過知仁，爰相北海，推賢主若，即守汝南，祖仕達，隋唐州刺史鄆城郡守，襲新平縣男，政肅刑清，人莫之犯，恩崇化洽，吏不能欺，父義，唐夏州都督左監門將軍夏邑縣公，懷戎撫俗，遠至邇安，人侍出司，職修扃禁，公則珩胤緒，公侯子孫，資以海岳之雄，蘊以星辰之秀，實天鐘美，猗人間出，生而神奇，幼而純粹，暨乎過庭聞禮，志學明詩，則神彩射人，芝蘭襲予，挹其風範，疑夏月之融懷，瞻其儀形，謂隱珠之蕩目，雖則蓄聞天之響，累歲不鳴，然而隆蠱之才，無何已調，以公業傳良冶，故職授寶刀，擢公左千牛，繁星夜列，攸拱北辰，繪弁朝趨，載周南面，尋除尚捨直長，趨馳廊廟，祗奉帷幄，自非人才穎逸，地望清英，莫茲選也，既而獻脆羞甘，食資厚祿，安親捧檄，每喻奔林，求為雅州司兵，行其志也，清以礪己，正以當官，解印遷渠州鱗水縣令，夷舊壤，俗浸虛訛，彭濮遺苗，性多捍，公綬之以德，撫之以寬，形憲靡加，而風情遽革，僅逾期月，除公合州司馬，又遷渝州司馬，公明騁驥，未擬奇才，士元御龍，尚多慚德，終秩授絳州夏縣令，又轉潤州丹徒縣令，嚴而肅物，χ鼓希鳴，兼以率人，煙火不舉，雖復真君善政，罷臨淮而宰陳留，翁卿效官，去陽而監上蔡，何以加也，除泗州司馬，尋遷澤州司馬，目擊事理，心料幾牘，州任繁，率多經濟，豈直賢良始入，便令樂廣稱奇，宴席終乖，頓使桓溫不樂而已也，既而家駒逸於君孝，未陟台階，佩刀襲於休徵，寧斑太保，遽而明靈戢惠，皇天降凶，夢奠雨楹，妖延二豎，甘芳輟御，物藥奚施，粵以長壽三年歲次甲午壹月乙酉朔癸已薨於澤州官舍，春秋七十有一，即以其年四月甲寅朔庚午遷厝於合宮縣之邙山禮也，蒼鳥下泣，玄燕營墳，風物淒勁，煙雲蕭索，哀子秀之等，糝藜增毀，苴疚懷，望喘喘而崩心，叫蒼蒼而罔及，恐坤騰乾降，岳謝川隆，節序推遷，徽音歇滅，式藻貞石，爰刻斯文，銘曰，惟灌有梓，惟林有筠，猗歟令哲，超古絕倫，雄姿謇謇，文質彬彬，昊天不淑，殲我良人，哀哀孤孺，宗賓，丘塋遂古，松賈徒春，寒共溫兮更謝，德與名兮日新，
唐齊州山茌縣丞張府君墓誌銘並序河南府戶曹魏承休撰諱齊丘，安定烏氏人，漢趙景王耳之後，晉涼武王軌十三代孫，君子見機，賢人宗變，聞甘公之說者，識天下有歸，想竇融之風者，知河西可霸，是以棄常山而取趙，國以永存，辭散騎而圖涼，王業伊始，高祖伏，魏威厲將軍，散騎常侍，文武縱橫，蔣通不辭於，雍容敖雅，子仲見推於上賓，鄭默之不累清談，特光參乘，高堂之有神聖政，實由論樂，曾祖敏，六官建，授冬官下士，勳州別駕，伏波將軍，奉車都尉，建威將軍，荊，鄧，壽三州司馬，亳州長史，周建六官，首參於多士，王化萬里，俾宣於半刺，侯共載，諸將莫儔，馬援論兵，與我常合，奉車之任，掌天子之乘輿，建威之寵，擁韓國之麾蓋，只如荊鄧掌武，梁譙分職，雖司馬謝弈，每以方外稱高，而上佐薛兼，常謂秩優自損，祖父會，隋國子進士，武德初，佐五府兵曹，鄭縣令，通事舍人，歷幽，原二州長史，同州別駕，洛州長史，濟二州刺史，胄子修業，賓於王庭，參軍兵，其政，韋弦得寬猛之衷，敷奏有抑揚之美，累佐府州，每興謠於邦國，屢分竹，恆闡頌於仁明，父處節，益州參軍，潞州司戶，常州錄事，居梁竦之宏圖，從子荊之薄宦，在割能斷，撥繁不疲於案牘，當官而行，繩非豈憚於強禦，君稟訓清白，樂茲名教，高直上，陽烏之而自回，利器無前，蛟龍拂之而中斷，起家左金吾衛引駕，金吾翊道，鑾駕前驅，當六郡之良家，參之妙選，才地之美，疇與讓焉，考滿，調濟州山茌縣丞，控齊國東陵，割青州西部，舊俗詐，移風在人，乃戢長離，匡小邑，豈唯處議官法，固亦在邦必聞，嘗張暢有名，佇膺推薦，誰謂桓譚不樂，奄然，以天壽二年八月廿五日，終於官舍，春秋卅有六，以開元五年三月廿日，遷祔於洛城西北高原禮也，嗣子時譽，侄具瞻等，早聞庭禮，敬奉楹書，方追往日之期，遂結終天之痛，庶夏侯嬰之石室，千年暫啟，文康之玉樹，萬古長埋，承賢胤之，用紀逸人之墓，銘曰，壯哉景武，辟趙開漢，及苗裔，既侯且王，家聲祖德，疊懿聯芳，積慶之後，挺生令章，前驅位，雌伏名揚，高志未遂，中年殞喪，青春非我，雲夜何長，公業有，君其不亡，
並序王初撰朝，其先廣平人，因事遷居，今為洛陽人也，祖父單嗣相承，嫡長流裔，公即少自成立，特達，公不好從事，交結橫才，信義為心，上德其志，優遊壽，訓子有方，積善之餘，果後嗣有福祿矣，有適人江左，公即偏念難捨，遂就之行，何圖天不輔人，貞元年十月廿九日寢疾，終於蘇州吳縣別業，春秋七十五，夫人隴西李氏，先公早世，終已多年，難述其德，然見存敬，即知母之全淑，餘風慈愛，歿後尚乃存焉，傾者時屬干戈，亂兵侵業，人皆流離，多闕享祀，權厝之所，不無心志識，後嗣罔極，合祔無由，既禮有明文，許招集啟歸伏於土命也即魂無之志咸感神幽途葉義，茅像形，號訴申論，謹招先妣之魂，合葬事終之禮，以貞元四年八月七日，安厝於洛陽縣平陰鄉之地有，哀哀號天，聲盡泣血，於雨露，崩迫窀穸，詞曰，邙山之南，洛水之陰，冥路難惻，窮泉苦深，將閉貞道德，
大唐故趙州司法參軍鄭公墓誌銘並序公諱晃字晃，其先滎陽人也，祖希巖，懷州長史，父忠客，宣州錄事參軍，並瑰材敏行，慶流及公，公孝友純深，詢惠通辯，襟期暢朗，白黑分明，至於陰陽圖緯之經，易象精微之術，人謀鬼謀之奧，出生入死之玄，皆研真源，窮理盡性，杳冥不能越其境，神化不能遁其情，連率聞其風而悅之，訪以機要，公算無遺策，言必中，當設伏宵軍，決之晷候，公進以奇秘，授以神機，故得拾敵如遺，剪凶如草，用酬公高邑縣尉，轉趙州司法參軍，邦伯敖庾是憂，委以監守，軍人之稍食，官府之祿廩，出納惟雄，胥徒憚焉，是以菽粟京坻，紅腐流衍，於戲，白雞之年，自知命定，青烏之兆，亦授生前，所謂鏡窮達而洞吉凶，雖古之哲人，無以過也，以貞元四年四月廿二日終於官吉，春秋六十有二，夫人清河張氏，克配君子，佐理成家，哀不逾閒，儉不過禮，以其年八月十五日葬於高邑縣西古原十里禮也，恐陵谷遷貿，勒石昭德，銘曰，研精六位兮通貫二儀，深無不測兮隱無不知，君之短兮早定前期，不可奈何兮安而順之，方應變而隨適，念存者之空悲，
唐故夫人呂氏墓誌銘並序翰林待詔朝請大夫行舒州長史上柱國賜緋魚袋毛伯貞撰並篆侄試左金吾衛兵營參軍文廣書夫人呂氏，其先望於東平之金鄉，今即京兆人也，曾祖諱，祖諱，皆志樂林泉，隱居不仕，烈考諱惠徹，興縣崇節府左果毅都尉，賜緋魚袋，夫人即果毅第四女也，芳蘭狎性，桃李其容，愛自笄，婉特異，逮乎出適，窈窕有聞，於是擊歸於我洪州都督府司馬毛公諱釗為伉儷焉，夫內范聿修，從善專壹，秉班姬之戒，敬以事夫，擇孟母之三鄰，仁而育子，加以齊眉舉案之禮，徒擅古人，孝敬舅姑之名，已彰聞於曩日，凡婦工之能事，夫人莫不備焉，噫乎哉，司馬毛公去大和年遽傾逝也，夫人哀禮遇制，何圖積善無憑，忽嬰無妄之疾，以大中五年四月二日終於京兆廣化里之私第，春秋六十有五，即以其年七月十一日龜筮葉從，遷窆萬年縣長樂鄉之原，近先夫塋側，禮也，有子三人，咸彰孝敬，長曰向，右金吾街使判官，將仕郎，前守左內率府胄曹參軍，次曰克勤，雖公籍有名，未登貴仕，小曰知本，年猶未冠，有女二人長曰適事於內養魏公，次曰娉於東川監軍都判官王公，皆祟顯之門，名家之子也，至孝等洎遭荼毒，善瘠過哀，斂涕竭情，請述銘記，伯貞幸以夙承先司馬仁兄存日，嘗沐以親善見錄，備睹嫂之前修，故不揆寡辭，敢揚懿德，於琬琰，用賁幽泉，銘曰，猗歟夫人，淑德資身，飾容修己，唯善為鄰，如蓮出水，似鏡無塵，祗事貴夫，柔儀不忒，克著家聲，名彰內則，豈圖賦命，不保延長，華萎露，蟬鬢浸霜，終華於何，長樂之鄉，秋風蕭颼，隴樹蒼蒼，空餘片石，萬古稱揚，
大唐逸人焦君墓誌銘並序君諱達，字德成，南安人也，自澄清耀象，秀瓊以梢，凝濁裁儀，滋瑤柯而拂漢，感龍祥而孕質，應文瑞以標宗，家榮襲於周昌，門貴聯乎秦霸，湧神源而疊浪，控靈爪以增湍，惟君惟王，代多人矣，曾祖充，祖顥，並文苞佐主之能，武備御戎之用，冠拔相映，卿將歷居，弓彎盡月落日耀以駑劍奮全蓮驚星光而鶉轉，父達，淑質端華，靈姿儼粹，收仁智於藝圃，植禮義於書田，慕嵇夜之孤風，追許由之絕軌，逐晦躋捐榮，韜名棄，不謂菟影夜馳，烏光盡驚，福善無效，哲人其萎，武德六年十二月廿日卒於私第，春秋卅，惟君夕眺山蓮，離才峰於藻岫，朝望花錦，絢文穎於詞條，忽以掩質泉空，棲神岱嶺，以乾封二年十月廿二日葬於平恩縣東北五里平原，禮也，嗣子遺濟，早訓過庭，夙標孝敬，恐桑移海變，谷徙陵遷，永紀嘉猷，勒斯芳琰，其詞曰，崇基姜峻，迥瓜靈長，芳符字祉，芬應龍祥，流英竹素，騰譽縑緗，神宇沖粹，體量高清，道德安志，琴書養情，賞終意氣，宴逸性靈，陽烏逗景，陰菟流光，蘭周馥，菊散金香，愁雲慘日，悲風忉楊，佳城寂寞，痛矣心傷，
大周故常府君墓誌銘並序君諱師，字釗敏，真定人也，至魏廿式祖彪為趙郡在守，因即家焉，粵若炎禎誕粹，參野輝，承後而疏基，胄三公而列族，奇稜西霸，擯武安以申謀，文越東阿，掩陳王而入魏，金玉聞響，踐天漢之星階，朱紫相輝，歷大魏之雲陛，謀孫翼二，代有斯人，祖猷，齊任光州記室從事，貝州武城縣令，父亮，隋任博陵郡司公書佐，趙州房子縣令，仁山疊峻，學海垂深，戢之福天，下從馴雉，抑巨鱗之從壑，俯就烹鮮，神態多權，騁驥之塗猶屈，仙姿有裕，飛鳧之境己申，映制錦以文，掩犀而游刃，君乃承訓傳儒，道固友於積玉，稟性疏祿，理不求於散金，南陔載循，覽白華而照，北窗高臥，橫素以自娛，逸氣薄煙霞閉襟下風月，丘園獨，終未從於鵲書，耆德特隆，竟加封於龜綬，既而才江夜遊，盡藏舟，愛景朝俎，理窮埋璧，如意元年四月一日遘疾，終於私第，春秋七十有四，夫人李氏，葦彤管，表潔霜紈，遙知式馬之恭，預顯當熊之義，年衰桃李，頻催萬壽之春，日落桑榆，遽掩九泉之夜，春秋六十有七，長安三年二月十七日合葬於屯留縣西廿五里平在禮也，青烏獻兆，白鶴呈祥，鳥塊既銜，獵封斯起，嗣子襲，二慶，三基等，奉趣庭之遺訓，承徙宅之深慈，素昊極以崩心，俯寒泉而軫咽，披蓼莪而絕氣，染柏眠而牽淚，懼桑海之有變，志家而無墜，其詞曰，參野祥禎，風集慶，公侯間起，簪裾義，緒隆，音徽彌竟，濟時舟楫，鑒藻鏡，哀深埋玉，歎，蓼莪，欒棘心傷，悠悠玄夜，蕭蕭白楊，，，
五品亡宮志文並序亡宮不詳族姓，不知何許人也，蓋以淑問騰芳，良家入選，應之寵命，播蘭蕙之芳猷，體柔居德，閨扇其風美，積善餘慶，詩史垂其景光，彤管所以載輝，朱紱由其有裕，既而倚伏何在，鬼神侃聽，舟遽悲於遷壑，日俄見于歸山，以天冊萬歲二年正月日卒，其月廿八日葬於邙山之禮也，永辭昭代，長泉宮，哀榮之典，存歿斯隆，其銘曰，辭六宮之寵榮，歸九泉之杳冥，吁嗟兮惠質，永兮佳城，
唐故處士康君墓誌君諱元敬，字留師，相州安陽人也，原夫吹律命氏，其先肇自居畢萬之後，因從孝文，遂居於鄴，祖樂，魏驃騎大將軍，又遷徐州諸軍事，父仵相，齊州摩訶大薩寶，尋改授龍驤將軍，皆以忠勤奉主，操等松筠，委質稱臣，心貞昆玉，故得弈葉傳芳，崇其遠，纓紱遞襲，詳諸國史，昔由余入秦，日歸漢，流芳簡牘，譽擅縑緗，彼乃一時，未可同年而語，君生於之門，幼聞仁義之訓，居心廉慎，口無擇言，立性恭儉，交遊以信，不貪榮祿，怡然自安，放曠里閭，逍遙卒歲，然洛中都，地惟神壤，往逢喪亂，乳邑彫殘，文明握圖，四清謐，爰降綸旨，令實三州，君光應朝命，徙居河洛，即編土圭之鄉，洛州陽城人也，幸屬宗大禮，瘞玉雲亭，山稱萬歲之聲，壇起白雲之瑞，遇斯嘉會，授君為公士，理應積祉餘慶，永保遐齡，豈謂瘵疾彌留，溘先朝露，春秋六十有六，五月七日壬辰，卒於私第陶化里，以咸亨四年五月景戍，朔廿九日甲寅，遷厝於河南北邙平樂鄉禮也，東望首陽，惻夷叔之荒隴，南瞻伊洛，切由客之哀歌，子宋生，年餘齠齒，號悲在疚，泣風樹之不停，陟岵無見，追昊天之罔極，恐寒暑變化，陵谷貿遷，敬撰徽猷，乃為銘曰，人惟英彥，志懷秀異，金玉在躬，雕琢成器，不貴榮祿，怡然是恣，不尚軒冕，無容造次，闔棺邙野，啟殯中荒，靈影風減，筵寢徒張，松風蕭風瑟宿草滋簪，及真冥昧，芳猷永彰，咸亨四年歲次癸西五月景戍朔廿九日甲寅，
唐故朝議郎行揚州大都督府法曹參軍京兆韋府君墓誌文孤子式己記府君諱署，字公致，其先京兆杜陵人也，曾祖興宗，皇朝散大夫司屬寺長史，祖令裕，皇朝散大夫尚書屯田員外郎，父傳經，皇朝議郎京兆府縣尉，府君即第四子，居官莊肅，守禮端嚴，直道是行，汩沒下位，解褐奏授將仕郎，試恆王府倉曹參軍，賜上柱國勳，選授朝議郎，行壽州都督府倉曹參軍，秩滿，充諸道鹽鐵轉運巡官，親累，貶虔州雩都縣尉，量移舒州懷寧縣丞，轉揚州天長縣丞，故相國李公鎮淮南五年，以賊捕郵驛委府君，時屬軍興，辭不獲免，投會箕斂，日當萬數，府君靜以理之，一無差，元和十四年秋，國家削平區宇，曠蕩恩光，府君自當牽復支科，詔授揚州大都督府法曹參軍，會府殷繁，事多冗仗，府君度而行之，物得其所，謂積慶之所鍾，何天地之不，嗚呼蒼天，以長慶元年八月十三日暴降氣疾，奄棄背於揚州法雲寺之官舍，享年七十有四，夫人滎陽鄭氏，故尚書倉部員外郎澍之次女，嗚呼蒼天，府君平生以孝義仁信行於友朋，乃於蠢動，豈家禍之辰，一無來訊，孤子式己，荒毀迷謬，不知所從，泣遺誡而莫聞，仰蒼天而摧絕，內無強近之親，外無投寄之友，慮微命之不存，闕終天之大禮，嗚呼蒼天，以其年八月廿七日遵聖人卜宅之義，奉寧神於揚州江陽縣嘉鄉五乍村王氏之前，從權擇祀，嗚呼蒼天，孤子式己，鞫，侍慈親，兩妹未歸，一身孤立，造詣親友，求志泉扃，詞從，無以，是敢血筆書石，用備禮儀，哽咽荒迷，謹志泉石，曰天，嗚呼蒼天，法雲寺沙門至廣書，
唐故濟陽江君墓誌銘並敘濟陽江氏，其先楚之與國，羋姓之後，楚之乙，漢之充，南齊，梁之淹，洪，隋之總，溢，貞觀未渙，垂拱中融，皆以文行，得時顯名，則江之為族也茂，而其源之所流也清且長矣，有裔系曰公儉，楚州安宜人，曾祖潭，不仕，祖文宗，滁州永陽尉，父泳，左金吾衛兵曹，君少而俊拔，材力過人，交結豪右，使氣任俠，嘗因暇日，兵曹誡之曰，我之族代有文人，爾不能修之而又壞之乎，君曰，比者大人寬慈，愚不知，故謬其所為，今日承訓，請退學矣，由是斂跡讀書，非有命使，未嘗出門，實數歲，業未大就，而天年不永，以元和七年七月廿四日遇暴疾，卒於京兆布政里，時年廿七，嗚呼，道未知患不得知，既知之而又夭其生，不得行之，斯君子所以惜之也，死生之理，則固常耳，於死之十一日窆於長安縣昆明鄉龍首原之嚴村，其里人富春孫師讓書石為志，云，金光門出六里餘，北折一里江君墟，西三百尺鄰漕渠，男岑六歲未倚廬，女大二歲麻居，父祖哀哀反為孤，死生顛倒悲何如，
府君諱其先杖受封上谷石亭府，子孫寄焉，王父諱美甘棠，大父諱西同，石亭府兵曹，高陽軍判官海霜，刀在指之手，府君即判官公之長子也，誕赫炳靈，駿發神秀，彈冠登濟時難，奏受光祿卿，賜紫金魚，光輝燦爛，榮顯受年，何期大運忽臨，日中見鬥，奄然祿殄，以長慶二年三月二日卒於開曜坊之第，春秋七十有七，嗚呼，皇天何負，喪此賢良，愁雲慘愴，日月沉光，以長慶三年正月十六日窆於石亭府先塋之原，夫人田氏，頃年謝世玄寢，先妣以相從合祔禮也，有子二人，仲曰懷順，天喪早終，內外傷嗟，悲慟，長子舜，典軍衙前馬軍將，試鴻臚卿，騎都尉，上黨縣開國子，石邑五百戶，銀立身信直成固，頃從戒律，咸著功名，御邊疆，邁侵軼而增氣，固將，強敵而轉堅，止戈殄寇，坐策齊驅，恆劍一揮，逆黨盡殪，是時也，日月再光輝遍天日遠降，累德斑崇，酬勳貴秩，遂受銀青光祿大夫，試殿中監，同經略副兼監察御史，劍後傳芳，揚名保代，長子重舜，深無改於道不勝琰於幽泉，風於刻石，其銘曰，
大唐故張處士夫人王氏墓誌銘並序君諱幹，南陽白水人也，天姿英寺，雅量凝，桂馥蘭芳，含章挺秀，依仁遊藝，索隱鉤沉，君春秋七十三，卒於私第，夫人太原王氏，少履貞，無違四德之言，長習組川，有葉三從之義，雖居閭用恆，希蘭惠之風，和彼瑟琴，景澄之教，藥貝葉，轉誦四時，如一載，春秋七十三，龍朔三年四月十七日，卒於私第，即以四月廿六日殯於邙山平樂，禮也，墳既允偕老之言，雅符同穴之義，芬芳銘曰，有薄，唯龍有津，緬懷自古，欽若人，嘻不悴色，慍豈悴神，以孝作輔邈哉隕，孰嗣清塵，景行斯仰，蘭玉空存，淑人長往，茂德誰賞，清風鼓振，空流余響，龍朔三年四月廿六日殯，
君諱伍，字德深，恆山桑干人，自周錫土，列藩於譚，枝葉既蘩，源流不竭，祖徹，魏丞相世子府參軍，父亮齊，東平郡掾，世擅羽儀，風流繼踵，君體冰桂之資，秉雲霞之操，棄尋常之污瀆，屏世上之塵紛，演志箕山，大隱朝市，以大業之歲，爰屆洛陽，日往月來，因家於此，方期申茲遠業，錫此永年，豈圖皇天無親，善人斯逝，粵以貞觀三年歲次己丑六月庚午朔，十六日乙酉卒於第，春秋六十八，即以其月廿五日甲午，殯於邙山之金里，恐深谷騰沸，大海桑田，玉樹雖埋，芳猷不泯，乃為銘曰，丹穴靈鳳，昆山文玉，不待剪拂，何繁琢，偉哉夫子，實紹鴻族，文義生知，睦親彌篤，殯帷即啟，祖奠方收，奄虧朝露，急移夜舟，素車停駕，白馬鳴，九原留恨，千載沈憂，蹉跎螻蟻，零落山丘，式鐫貞石，以記芳猷，
大唐故處士申屠府君墓誌銘並序昔昔周成王之興也，據親寵而命申君，周幽王之衰也，因避地而加屠號，時逢暗主，狄舊骨於黃川，道合明君，嘉輸誠於赤匣，賢良起，豈徒五百年哉，珠玉重暉，何但十二岳矣，若乃紹隆基構，總輪轅，結遺愛於千齡，振餘風於萬古，受之無毀，至孝籍於揚名，生也有涯，盛德期乎不朽，孰能兼者，則我申屠府君乎，君諱誠，字行諶，本望金城，曩者隨牒此郡，即今為潞州上黨人也，馮瑗因守，長子孫，鮑宣擇鄰，廣開土宇，袁家盛族，累葉蟬聯，應氏高門，重規舄弈，亦猶濫觴疏派，涓流成沃日之波，覆遺崇基，細壤起凌雲之峻，祖慶，後魏陳留郡守，蒲鞭示恥，驅竹馬而為期，官燭不燃，慎私書而靡發，考郎，周任汾州平遙縣令，觀星謹慎，期月政成，調琴延自舞之鸞，制錦狎將馴之翟，灌壇當路，風雨哭而不行，武城下邑，絃歌笑而未寢，君器深括箭，業美傳弓，生而岐嶷，長便溫雅，波瀾萬頃，清濁難量，枝幹千尋，歲寒無改，至若綠葵傾葉，霍靡潘園，黃菊搖香，芬芳陶院，優遊鄉曲，來巾下澤之車，落魄家塗，往就高陽之會，南榮負日，不知天子之尊，北牖迎風，自許羲皇之上，其道難屈，甘養志於一丘，其位可排，恥折腰於五斗，樂天知命，居常待終，豈言庚子日斜，遽見坐隅之禍，粵以垂拱三年五月廿日，終於私寢，春秋七十有七，嗚呼哀哉，即以其年十月歲次王長朔十八日己酉，葬於州城西南二里平原之勝地也，嗣子元將等，柴毀救形，杖延支立，卜其宅兆，塋置萬家，為其棺槨，情窮五孝，以為堅貞不朽，情潤須刊，翰苑搜奇，得伯喈而無鬼，荊岑運寶，縱兩刖而何辭，乃為銘曰，石耳延祚，木運琉疆，開封寵極，避地門昌，狄辭亂政，嘉輔興王，英賢疊軌，珠璧重光，其一，猗歟高族，允懷斯美，白賁幽貞，黃中通理，非隱非吏，樂山樂水，甚名流，淑人君子，其二，志輕拾紫，情敦養素，逕狹元卿，陂寬叔度，優遊五典，精勤十喻，北牖攜風，南榮偃煦，其三，西景不停，東川遽閱，平生已矣，琴樽斷絕，隴暗朝煙，松明曉雪，佳城暫啟，泉扃永閉，其四，
茲閏寺故大智焱律師灰身塔，貞觀十六年四月廿五日終於山勝所，刊石記言，大唐貞觀十八年四月十二日於師亡後，弟子智瓊敬造，
德之後，代有其人，曾祖諱豪，皇不仕，王父諱旭，皇任蘄府君諱希，皇任左武衛率府長史，君實府君第四子也，君而上或仕或不與時長降，自晉室東遷，衣冠南隨君之因渡江而家越之山水清秀難偕，乃祖乃宗，閱是勝概，卜居蕭山，伯氏仲氏，官爵相繼，或闕庭班列，或郡縣清途，門風禮讓，鄉里軌儀，君承家代之休美，稟夢筆之靈異，生而好學，長而能文，尤攻於體物，舉進士亟敗於垂成，獨步名場，時論推之，無何，風樹不靜，家禍遽鐘，萬里奔喪，骨立柴毀，殆將滅性，親戚勉之，方微進粥食，及禮制外除，是歲，將再就鹿鳴，中為善無徵，奄隨物化，國喪賢良，家亡令子，嗚呼，人之年齡有遐或夭，孰主張是而不繫於善惡孝悌也，詩歎淑人君子，胡不萬年，謂是類也，以咸通十年歲次己丑四月戊子朔廿二日己酉終於家，享年四十九，娶河東裴氏，先府君諱懿，登進士第，從事陝郊，終使下員外，君之內子即員外長女也，有男俞九，女二人，男未及冠，長女適於鍾氏，次未及笄，藐爾諸孤，朝不謀夕，原對此，何痛如之，以咸通十一年二月廿四日卜於昭玄鄉昭玄里社頭村之原也，庠嘗射策春闈，竊在下風，熟君德聲，及此承乏，數月相從，一篇一酌，每至促膝，無不移時，歡獲未艾，悲又間之，嗚呼哀哉，天亦茫茫，殲我良友，丘既卜，執紼有期，願望樂石，以表永別，乃為銘曰，續改地在廣孝鄉延壽里杜湖村之原也，嗚呼公都，碩學鴻儒，修身無玷，立行不孤，今其逝矣，可勝歎乎，幾從鄉薦，累敗垂成，天耶命耶，有德無名，歿而不朽，永播烈聲，松兮桂兮，風雨摧之，文章事業，一旦已而，銘茲貞石，川谷難移，
唐故監察御史賜緋魚袋隴西李府君亡妻渤海高夫人墓誌銘並序宣義郎前行河南府洛陽縣尉程勉撰夫人五代祖刑部郎中，大理少卿士訓，夫人鉅鹿魏氏，高祖通事舍人覲王，夫人河東裴氏，曾祖皇朝大夫，潤州長史軫，夫人南陽張氏，祖皇州參軍事，祖妣北平陽氏，父皇河南府密縣丞岳，妣博陵崔氏，公外祖齊州歷城縣丞峻，祖妣東海元宏女，夫人即密縣府君長女也，宿承祖德，世襲衣冠，閨帷之中，謹聞女則，他們之內，共揖母儀，兒女七人，各有攸處，長子玄慶，自承祖蔭，前太廟齋郎，次曰克明，季曰克恭，嚴訓之下，贍於經學，鄉試之歲，嘗登禮闈，時命有涯，奄從逝水，長女及笄之歲，凋於上春，次女當年，已適陳昔，也素承資蔭，亦冀從宦，共次二小女，花之歲，因染時氣，相繼淪謝，夫人痛生前之存亡，飲疾不起，以長慶三年七月廿八日歿於東都富教里，享年五十有四，長子玄慶，以獨之身，匍匐苫塊之次，推心泣血，護終大事，即以是歲十一月四日，祔於北邙原陶村先塋禮也，勉即夫人親姨妹婿，力綴斯文，直書其事，乃為銘曰，於穆夫人，性正行真，嚴明自處，中外是親，而今而後，孰繼清塵，長慶三年歲次癸卯十月壬午朔廿一日壬寅嗣，子玄慶謹扶力書檢校人村戶駱叔義，
唐故上谷侯夫人義明鄉君譚氏銘並序夫人諱二娘，雁門人也，建國命氏，魯史定昭穆之規，龜組陸離，可得略而言矣，曾，齊任青州刺史，祖師，梁弘農令，父約，隋河間令，並才秀異，望重古今，弘義讓而字育，振平惠而當官，豈唯獨舞青鸞，有稱馴雉已，夫人即河間之元女也，素履徽猷，夙敦教義，貞明白雪，質炫秋霜，言稱可模，行諸侯氏，是以規矩內外，貽則鄉閭，高行母儀，詎能稱也，所以屢降明詔，存問安和，詔授鄉君，優年德也，誠可久敦貞順，永庇華宗，何期樹玉風搖，芝薰露警，春秋九十有七，粵以龍朔元年歲次辛酉七月甲午朔廿六日己未終於私第，八月甲子朔廿一日甲申葬於邙山之陽禮也，嗣子恐碧溜浮天，翠微遷谷，仰勒鐫以傳芳，酌斯銘而表德，其詞曰，瞻紛紜之盛列，播帝籍之縑緗，俯貽則於千載，仰當代之琳琅，凝德音於淑媛，實景行之昂藏，貞順艷於春日，志節爛於秋霜，何天德之無輔，奄推落於斯良，悲華庭之少行跡，泣重阜之掩芬芳，歌薤露兮酸野外，風蕭蕭兮淒白揚，
唐故太原王府君夫人韋氏墓誌銘並序堂弟宣德郎守都水使者元實撰余京兆人也，自劉累之後為韋氏，八世祖鄖國公諱孝寬，韋氏有九派，余實鄖公之孫，夫人於余即堂姊，大王父諱昭訓，皇太子僕，王父諱光憲，皇光祿卿，父諱賡，皇京兆府萬年縣主簿，夫人幼失所恃，養於季父諱庸，皇黔南觀察使，及笄，從季父為揚子令，歸於太原王修本，以明敏孝愛，慈仁敦睦，婦德婦工，為王氏之族貴重，無何，王府君抱疾，越年，藥餌飲食，盡妝奩篋笥之有無，以冀疾愈，修短之數有涯，療治之術無朕，俄羅晝哭之痛，屬纊猶能言，顧謂夫人曰，鬻其第，將我歸於洛師，啟遷我祖父伯仲女兄女弟凡七穴，夫人曰，未亡之人，何生生為，一如王府君之顧命，由是士林以為節婦，夫之族無家可歸，歸於季父母弟之黨，享年五十六，卒於咸陽縣令之公署，卒之年丁丑中秋之五日，葬之年戊寅中秋之十四日，祔於夫之塋兆禮也，有女一人，適趙氏，有子一人曰金兒，孝養之道有父風，能以士行，遵庭誨遣女奴來請志墓文於堂弟都水使者元實，元實家傳孝友，骨肉無等差，廝役之徒，雖幾年，不能分辨其親與疏，執筆之際，痛哀彌極，銜悲敘述，固無文焉，其詞曰，溫清如玉，和惠如春，為婦貞節，代先斯人，生於名族，適事賢德，夫宦不顯，子無家克，曷彼昊穹，與善不終，使無福壽，生有困窮，丹兆東指，零丁一人，人誰無悲，悲哀及此，侄男鄉貢進士郜書，
唐故朝議郎行汴州司倉參軍員外置同正員隴西李府君及夫人南陽張氏墓誌府君諱頡，皇室之枝，六代祖後魏定州刺史諱乞豆，即太祖景皇帝母弟也，曾祖普定，國初洮，岷六州總管，岷州刺史，歷資，眉等州刺史，封西平郡王，祖玄﹀，州長史，父元明，資州資陽縣令，弈葉積德，傳慶於府君，開元中，釋褐袞州參軍，次任邢州司倉參軍，乾元初授此任，到官未幾，避地江淮，至元年建丑月十一日，因調選終於揚州旅舍，時年五十三，遂權窆於江陽縣東郭之外，後十八年，夫人南陽張氏，以建中元年八月十七日終於蘇州，享年六十，祖，父延，陳州苑丘縣令，至貞元十年月日，嗣子亳州司戶參軍鎮奉靈櫬祔於，
唐故張君墓誌銘並序君諱山象，字伯仁，南陽人也，蓋漢少傅留侯之裔也，昔留侯得滄海之力士，東報於秦，隨黃石老人，西歸於漢，山河勳鼎，子孫保之，父為，釋褐授上輕車都尉，瑚璉器著經濟之才，大位不躋，元德滋茂，君體英毅之姿，沖希默之最，齊敏內肅，端簡外融，有朋友之信焉，有閨門之譽焉，非夫恭人，其孰能景行行也，父深識遠量，天性孝友，童幼時便卓爾不群，陰曠寡慾，不言世利，博尋經誥，雅有天才，容止可觀，進退可度，州閭鄉黨，並敬而慕之，朝廷公卿，皆願通友好，然靜處家人，不見喜慍之色，不澄不橈，外非所能窺，怡然內得，安乎卑位，起家自舉，武藝超絕，越階授皮氏府旅帥，夫人母氏，夙稟賢明，幼閒淑，桂馥蘭芳之美，挺自兩髦，女儀婦德之聲，每盡恭承之節，以春秋五十五，去乾封九年十月十六日，終於私第，以開元十一年歲次癸亥十月癸巳朔十七日己酉，合葬於龍門縣北原下，禮也，去縣二里，嗟乎，陵谷貿遷，天長地久，俾春蘭與秋菊，共金石而無朽，乃為詞曰，合葬非古，周公所存，死生千載，棺槨雙魂，
唐故南陽范府君墓誌銘並序處士魏郡柏章甫撰貞元十三年十一月十三日有唐高士范公卒於京兆府奉先縣昌寧里之私第，享年七十有一，公諱顏，字仲用，其先南陽人也，胙土命氏，前修令德，圖史家讜詳矣，曾祖諱達，朝議郎行岐山縣令，祖諱味虛，正議大夫，檢校費州刺史，上柱國，世濟其美，克大其門，並振羽儀，馳聲郡邑，公即費州府君第二子，幼有耿介之節，長立方直之操，結言以信，導物以德，仁孝足以清己，禮樂足以庇身，故肥遁居貞，不顯不曜者矣，是以結廬東山，效太沖之招隱，采蘋南澗，侔士衡之養高，蘊道唯精，主家以儉，遇災荒而不乏，履艱阻而無虞，至如智計良圖，奧乎不可聞也，其用未展，其生有涯，天不遺，奄然長逝，粵元和元年歲在景戌正月景寅十七日壬午，葬於縣城西之平原，不歸先塋，禮也，夫人井氏祔焉，夫人四德爰備，六行聿修，何期淑善無徵，華年早世，有子曰儀，前守坊川城縣尉，承家惟孝，開國惟忠，泣風樹之無追，痛榮養之不逮，所以聿遵遺訓，日月有時，懼陵谷或遷，乃勒銘沉矗銘曰，邈矣高士，清風罕比，一同孫，千里之子，生於德門，長於仁里，不永其年，琴瑟俱弭，其一，合葬平原，爰處新墳，千載不寤，大夜長昏，風悲蒿里，月吊松門，自古皆死，吞恨何言，
唐故隰州西道縣令劉君墓誌銘君諱攬，字士周，彭城彭城人也，氏族相傳，交映方策，桂枝蘭葉，何代無人，祖忠，周大司馬，父提，隋大都督，並骨鯁冰霜，昆藏路，搖翠雲而疏，儼青池而派質，君早標令問，夙振異儀，孝友顯於私庭，忠信彰於公府，可謂出其類拔乎萃也，自遭隋末，隱跡私門，家務在心，遂忘榮寵，於是布懷鄉曲，意仁風，閭里服其清廉，同志推其雅政，自幼及長，老彌篤之，故能簡在鴻恩，遂授隰州西道縣令，拜之未幾，尋見遷舟，以永徽四年七月十六日終於善里第，春秋八十一，夫人則魏司空祥之後也，素履貞順，雅符容德，福扃禍襲，先落桂枝，去永徽三年六月二十日終於第，今以永徽四年八月三日合葬於邙山之陽禮也，去白日之昭昭，襲長夜之悠悠松風急兮悲野外，山煙凝兮擁素旒，壽堂寂兮無響，衽席虛兮增愁，傳德音於玄石，庶彌久而可，銘曰，英華綿邈，茂實淒清，蘭芬蕙馥，玉潤金聲，風擁虛徑，月映空庭，松疏桂凍，唯余舊名，
大唐故亡官墓誌銘並序亡宮者，不知何許人也，以儀鳳三年三月九日卒於患宮坊，春秋八十有二，即以其年其月十五日，葬於北邙山之源禮也，
唐故江南西道觀察判官監察御史裏行太原王公墓誌銘並序表侄前諸道轉運推官將仕郎試大理評事許志雍撰公諱叔雅，字元宏，太原祁人也，其先食采於祁，因邑命氏，軒蓋蟬聯，弈葉茂，忠貞孝友，史不絕書，素風懿範，繼華紹烈，誠有國之枉石，為令族之領袖，五代祖，周驃騎大將軍，開府儀同三司，光祿卿，隋拜司空兼中書令，謚曰忠烈，忠烈生皇朝比部郎中，資州刺史師感，公之高祖也，資州生朝請大夫，澤王府司馬，清源縣開國男守節，公之曾祖也，清源生渝州刺史，贈懷州刺史，公之王父也，懷州生金紫光祿大夫，試秘書監，兼御史中丞，衢州刺史，贈揚府大都督諱承後，公之先考也，以中書之勳烈，比部之充望，清源之宏茂，懷州之懿德，中丞之雄邁，世濟其美，慶鍾後昆，公即中丞第四子也，弱不好弄，幼而能文，一見不忘，有類王充之敏，五行俱下，不慚應奉之才，為善孜孜，小心翼翼，恭敬以奉上，篤愛以臨下，接士必盡其材，己不疵於物，於是鄉里揖其仁，朋友伏其義，時秘書郎嚴維有盛名於代，雖以公年幼，交契老成，若祭邕才重，拔王粲於弱齡，李膺望崇，歎孔融於稚齒，嘉其至性敦重，機深邃，每器而厚之，時攜幼弟適郢，乃賦詩以贈云，萬里天連水，孤舟弟與兄，時屬而和者連郡繼邑，染簡飛翰，期月不息，繇是聲華籍甚於公卿，郡舉進士，才及京師，動目屈指，傾蓋結轍，為禮部侍郎劉太真深見知遇，再舉而登甲科，浹辰之間，名振寰宇，俄為山南東道嗣曹王皋闢為從事，丁太夫人憂，服闋，調補左衛率府兵曹參軍，環衛望高，以優賢也，未幾為嶺南連帥韋公丹舉列上介，表遷左金吾衛兵曹參軍，蓮府才雄，軍門瞻重，每徐孺之榻，獨奪陳琳之筆，屬本使節制東川府莫遂散，邀公獨行，奏遷廷尉評兼監察御史，府公再遷慈晉，俄領江西，復隨鎮拜監察御史裏行，以南康缺牧，假行刺史事，盡閭里之情，祛疲之疾，人得歸厚，吏不敢欺，歲月之間，增復臨川南郡之理，仁風所被，清議攸彰，無何寢疾，經時沉痼，以元和四年正月七日告終於洪州南昌縣之官舍，春秋五十有五，嗚呼哀哉，以公之孝可以動神明，以公之忠可以社稷，以公之德可以反澆漓，以公之仁可以厚風俗，有一於此，即為全人，況其者乎，奈何天不與善，奪重器，民不幸歟，時不幸歟，夫人河東薛氏，故禮部侍郎之女，族謂清門，家稱令室，以謙睦中外，以端奉公以伉儷之重，加於人一等，如賓之敬，禮若常林，居家有恆，情如顧悌，由是時論多之，有一男一女，男曰高陽，女曰吳婆，皆在孩幼，哭無常聲，公雖臨郡佐莫，以清潔自約，祿俸所入，皆均親愛，故不勝其貧，需車既還，亦無以葬，於時南西道連帥御史大夫韋公丹，以公賓四府，始終如一，感歎追舊，情均支屬，賻貲百金，加以將校護喪，聞者伏其高義，以其年十月十三日歸窆京兆府咸陽縣之延陵鄉祔先塋禮也，此志雍親同懿屬義比斷金，見記斯文，銜哀永歎，銘曰，汪汪王公，德門之秀，儒宗賢士，茂族華胄，忠為信臣，義稱良友，器逾瑚璉，人推領袖，何備其能，不豐其壽，嗚呼哀哉，歲月雲邁，言歸鎬京，綿歷舊遊，想像襟情，倏已終古，閉於佳城，蒼莽日落，蕭颯風驚，寒原故里，丹新塋，嗚呼哀哉，盛德無窮，傳今與昔，於元壤，斫茲貞石，陵谷是遷，令問不易，泣下漣，氣填胸臆，嗚呼哀哉，猶子鄉貢進士楚卿書，
唐故楚州盱眙縣令滎陽鄭府君墓誌銘並序鄉貢進士張玄晏撰府君諱濆，字信士，滎陽開封人也，識族望者曰北祖第五房，鄭實姬姓，自有周建國命氏，武莊之勳德隆，載於簡冊，故歷代為著族，魏晉已降，人物秀異，官婚鼎甲，繇是始分南北二祖，若夫閥閱之崇，軒纓之貴，如日觀聳拔，鄧林扶束，蓋傑出於當世，豈俟乎多譚哉，曾祖，寶鼎縣主簿，大父，永寧縣主簿，嚴考由禮，襄城尉，咸以高才，終於下位，清風克紹，素范彌芳，府君深識廣度，強記洽聞，沉默著誠，端明飾己，鄉黨積廉考之譽，閨門弘友愛之規，襲翊世楷模，誦前王詁訓，故相國崔公群姻族之中，幼所歎重，未弱冠明經高第，解褐鹽城尉，漲海之濱，蒲所聚，金奸摘伏，一境畏焉，再調靈寶尉，推恕已之心，滋及物之惠，稍遷陝縣丞，廉使稱美干能，多其溫克，屢加指顧，殊績載彰，銓庭閱佐邑之勤，嘉體仁之用，遂擢盱眙令，縣民素欽，清白備仰，公方至止之日，壺漿盈路，是則牛刀試弄，已洽絃歌，鳧屨才飛，便騰霄漢，萊蕪塵甑，單父鳴琴，諒兼之矣，無何Φ縈，頓罷印而歸，魯恭之雉攸馴，時苗之犢斯在，粵咸通甲午歲六月乙酉，終於宋州別業，享年六十有二，其年十月十五日乃葬洛陽之邙山，祔先塋焉，夫人清河崔氏，故國子祭酒倬之次女，柔嘉婉妮，六姻所推，琴瑟是諧，蘩無闕，生男子二人，長曰，次曰剛，克肖令儀，羸然在疚，女子一人，適著作郎崔宏，不幸早世，，府君稟天至和，與物無競，不及上壽，未盡良能，善善之徒悲者，銘曰，緇衣之美，施及百世，子孫繩繩，風流洩洩，允也君子，才惟良麗，囊螢就學，金得第，實佐三邑，三邑革，爰居百里，百里懷惠，解龜未幾，俄驚川逝，嚴霜兮霏霏，丹兮依依，北邙之顛兮清，輝慰二子之罔極，鏤貞而與歸，
大黃州行參軍韓府君墓誌銘並序君諱仁師，字子敬，河南人也，粵以綿基遠趾，孕華周而錫宇，積潤遙源，光大晉而揚紱，家諜詳，今可略焉，曾祖超，祖通，父政，並味道幽蹊，松喬而抗跡，棲遲素里，韻巢許以居貞，公雅遠，風規自然，開筆海之清闌，聳詞峰之藻秀，釋褐蓬戶，從宦金門，以乾封二年五月九日授黃州行參事，存五美於政塗，重二難於交友，而降年不永，與善無徵，咸亨二年六月廿六日寢疾，卒於官舍，春秋五十有二，嗚呼哀哉，至四年九月廿一日，遷窆於邙山之原禮也，嗣子令真擗趨庭之無，哀陟岵之長隔，溯溫洛以摧魂，仰天潯而音徽之未沫，敢圖芳於貞石，其詞曰，華錫宇，大晉開源，慶鍾來葉，爰生哲人，神機，旨泉分，志高松梓，美馥蘭蓀，天厲不戒，善難忱，鬼名顯，岱嶺魂沉，塋松蓋落，隴柏風吟，奄淒零而懷感德，仰假墨而音，
惟大唐文明元年歲次甲申七月庚戍朔廿四日癸酉，金君諱義，字玄，天水人也，祖師，隋任平鄉府校尉，運籌冠，撫習三軍，狀戟挾，橫鋒六陣，輔上以道，恤下成醪，父傑，先任洛府校尉，弈葉連榮，重暉處官，輔鷹揚於府內，縱賞憂人，灑溫語於兵中，人俱挾纊，以仁以義，其可悅乎，惟君器宇寬平，敦交益敬，徽芳名於閨，列藻質於朝端，任左驍衛翊衛，坐甲里糧，待詔金馬，執松筠之性，行恕已之心，懸榻招賢，虛襟接士，年八，七月十四日，因遘纏，卒於本第，葬於北邙山，禮也，可謂紅顏與白俱摧，淑質與瓦礫成碎，珠沉漢，璧棄趙朔，瓜葛連傾，親交再逝，旅飛而歸右，需車發而悲傷，烏乎哀哉，痛切心矣，其詞曰，飛旒送去，悲哀丘墓，松檀縈墳，棄新歸故，文明元年七月廿四日銘，
君諱師感，字桃湯，洛州鞏縣人也，若乃秦室將軍，虜燕王於遼左，漢朝丞相，定楚霸於彭城，其後鄧苑分枝，周原析土，或樹基河朔，或望高江表，煥乎典載，可得言焉，祖靜，隋任東海郡太守，威振百城，化行千里，父安，柏林府上儀同，武略兵權，外寬內肅，君承華貴緒，藉慶嘉聲，器量弘深，風格清遠，幸逢開運，早知協佐，以勳功授建節尉，以申榮寵，始階尺木，志在為山，青紫未紆，燭風旋及，顯慶元年六月十五日捨壽，春秋五十八，即以其十一月十二日葬於城外河南縣界大王村之西北禮也，君幼而卓異，長乃英奇，導德齊禮，依仁遊藝，是以鄉閭推挹，遐邇聞風，始樂春台，奄秋露，然恐居代運，陵谷傾回，仰憑刊勒，記之泉戶，其辭曰，休哉茂族，邈矣高門，秦昭將相，周靈子孫，金聲玉振，紫蓋朱軒，道光往冊，芳流後昆，君之降生，克隆華裔，志懷忠烈，情深孝悌，喬枝可，澄源無際，光遽落，東流長逝，風虛易損，和鵲難逢，已矣魂爽，冥漠何從，親賓欷，稚子龍鍾，雲開舊月，地起新封，神儀永翳，展奠徒恭，
唐贈太子司議郎皇甫府君墓誌銘並序公諱悟，字悟，安定朝那人也，晉玄晏先生之雲孫，安州應山縣令貞之第一子，公志氣敦厚，寬裕廉直，材貌魁梧，識量深奧，溫潤如玉，落落如石，雅操懷冰霜之堅，歲寒有松柏之茂，故鄉黨稱悌，執友稱仁，乃恬素賁於丘園，從容優遊以敖世，高尚名節，不事王侯，嗚呼哀哉，天不遺耆老，疇昔上元二年十二月十四日，遘疾終於舒城私館，春秋五十有五，公嚴訓克著，伯魚趨庭，有其子芬，璋特進，天姿文藝，顯揚先祖，光榮其親，學誠理家，忠勤事上，功勳丕績，累遷朝議郎，賜緋魚袋，上柱國，行大理寺主簿，皇帝觀其行跡，以其有子，父用譽，追念遺美，大曆十二年，贈公太子司議郎，夫人清河張氏，禮儀有度，容止可觀，率性閒詳，柔和聰慧，六親既睦，四德有聞，榮族稱賢，國有禮命，所以後王，追贈清河縣太君，噫嘻，曷期福為禍所伏，奄忽窆穸，哲人其萎，梁木其壞，一子既歿，二女承家，慧藏慧凝，至性純孝，號訴哀毀，泣血漣如，雖少而修持大乘，曉通內外輕重，淒愴怵惕，有終身之憂，匍匐千里，扶護屆於河南，以建中元年八月十一日，合祔於東都北原邙山之下禮也，幼孫孺慕感切，女等罔極過情，望而靡及，思存琬琰，小不才，以刊素范，乃為銘曰，猗嗟英妙，問望彰聞，安定司議，清河太君，峨峨青山，萋萋，歷松風，悠悠壟雲，幽魂窈窈，旌紛紛，昭明高，淒愴，令德，有禮有則，優然若存，其儀靡忒，孝子瞿瞿，憂心翼，永，求而不得，嫡系嗣女，氣憊絕力，春秋祭祀，永懷罔極，
朱書，維咸亨四年太歲癸酉，二月丁巳朔十六日壬申執，西州高昌縣人，前偽任主簿史住者，斯乃稟性純和，景行修潔，三才俱備，六藝無虧，為衢里之楷模，作室家之領袖，何其逝川靡息，隙影難留，致使冬柏摧柯，春筱殞質，一朝物化，掩遂風光，鄰伍悲傷，行路啼泣，仰思嘉德，尚想餘風，雲淚垂珠，更添斑竹，春秋七十有七，掩然殞逝，即以其日殯葬斯墓，宗悲號，鄉閭痛惜，嗚呼哀哉，乃為頌曰，形神安在，瞻眺傷懷，哭望幾筵，悲戀軒蓋，諸子酸結，宗族攀號，鄰里痛深，鄉閭哽咽，哀哉哀哉，頌之云爾，
朱書，貞觀廿年歲次丙午六月辛酉朔廿一日，騎都尉張延衡妻麴氏，春秋十有二，即以其年六月廿八日殯葬斯墓，
唐右金吾郎將馬君夫人燉煌令孤氏墓誌銘夫人其先出自周文王子畢公之苗裔也，其晉侯，賜邑令狐，因以命氏，王莽篡漢，將軍邁，匡復漢室，為莽見敗，子孫避難於敦煌，因為敦煌人，自茲厥後，宗棄蕃碩，曾祖文軌，皇汾州長史，祖因拯，皇利州嘉川令，父同只，蘭州金城令，並自家形周，位烈休光，夫人即金城府君之長女也，昭然天假，清懿典儀，春秋十九，歸於馬氏，乃家沐清風，將和鳴偕老，豈謂遘疾不愈，積善無徵，以上元二年七月廿二日，終於私第，春秋五十，有子二人，伯曰文質，前鄉貢明經，季曰文瞻，幼而聰敏，哀以泣血，毀至絕漿，以元年建十月廿一日，措於岐山遂鄉之三原，禮也，即夫人家邇，非遠先塋，令歸魂而無依也，獨悠悠於白日，望淒淒於長川，貞石紀時，而為銘曰，逝往古來，去不可止，代如疾風，歎茲閱水，孤王樹於庭中，棄明珠於掌里，事在生而永歎，悲千秋而長巳，
故仁勇副尉皇甫君墓誌銘並序公諱相貴，字晚，先安定人也，因官，家於洛陽焉，祖禮，父順，並桂貞霜白，蘭薰玉潤，門帷清鑒，室號通賢，公幼而貞明，長而鄉黨遵其素論，州閭仰其嘉聲，釋褐仁勇副尉，又除武騎尉，既而桑榆已晏，遽辭榮寵，舟壑潛運，勞息不停，以龍朔二年八月廿日終於私第，即以其年九月歲次四日葬於邙山之平原，生氣懍懍，歷千載而猶存，敬勒芳猷，其詞云爾，亭亭竦，淼淼長源，清潤遂廣，華實彌敏，功宣矢人，用擬輪轅，並驅騏驥，齊翥鴻，屑屑人事，悠悠彼蒼，白駒迅巢，黃鳥於桑，霧寒日，風急秋霜，泉門一閉，蘭菊芳，
唐故丁夫人並序東黃昕撰夫人姓丁，其先濟陽人也，祖昭父望，夫人性行溫克親戚諧和，可謂令淑，昕多幸忝秦晉，一十八年，何期疾疹暫縈，藥針不及，嗚呼傷切，悲哉痛哉，以其長慶元年十二月廿六日，終於私第，春秋享齡四十，於二年十一月四日，窆於明州貿縣昌鄉之原野，有子審宗，年尚童稚，女曰子，又未未人，灑血哀號，撫視傷悼，執筆聊此，勒石為詞，銘曰，立身之道，秦晉難會，夫人貞節，實慚匹對，上和下睦，一十八載，謂將偕老，中路分背，傷嗟女兒，悲不，，增悲潰，執拂無因，耳目，
唐故前左神武軍使奉天定難功臣右衛大將軍梁州元從興大將軍弘農郡開國公梁府君墓誌銘並序維貞元元年歲次乙丑十一月癸巳十七日己酉唐故左神武軍使弘農梁公於長安縣安定私第，享年六十一，嗚呼哀哉，公諱昇卿，字，弘農郡人也，曾思哲，任疊州司馬，祖諱壽，贈鄭州刺史，長子重暉，元從功臣，游騎將軍，行右羽林軍左司階，次子重鯨，游擊將軍，元從功臣，討擊副使，右神武軍衙前將，次子重鯖，元從游騎將軍，行左領軍衛州崇道府折衝，定難功臣，皆積代衣冠，位登班敘，或門傳鐘鼎，清才拔萃，姿性冰立，風神標舉，自致霄，惟故梁公，五百挺生，轅門異策，智見未萌，肅肅備於五德，昭昭洞曉六韜，心瑩明月之珠，意澄滄海之鏡，文武齊行，家國兼濟，名揚萬古，德震海隅，先朝大行皇帝登極，拜官封爵，委任賢能，三命龍闕，名列史籍，統御禁軍，權秉師旅，侍衛青瑣，頃者朱憑陵宗社，構逆中原，鑾輿幸遷，故梁公隨今聖南朝奉天，封定難功臣，名書竹帛，寵錫丹墀，久渥恩，天書降臨，盈茲寶篋，皆竭忠事主，盡節勵誠，嗚呼，河山秀氣，森森孤松，勁節高標，嗟四時風燭，摧折良木，卞玉長瘞，趙璧無光，痛夜台悄悄，蒿里茫茫，孀妻高堂，涕胸臆，嗣子泣血，痛形欒棘，喪有備數，哭無常聲，先遠及期，即以十一月十七日安厝於長安縣龍首原，禮也，才薄鄙詞，多慚平子之文，刻石紀功，敢為銘曰，承家象真，弈世生德，猗嗟哲人，萬夫之特，觀茲令問，士林程友，兩朝列職，規模有則，冀大宗門，建綏邦國，如何彼蒼，降此凶慝，塗芻戎路，風改色，服馬悲嗚，胡越淒惻，何地龜謀，是安窀，哀哀嗣子，孝思罔極，式揚休烈，載刊貞石，
唐上騎都尉韓君妻綦母氏墓誌夫人諱字，酒泉人電，其先孫，承慶枝葉，郁繁昌，子，其後或游趙而辨，或仕晉，代有人焉，備乎圖牒，曾祖伯，齊夫，徐，兗三州刺史，隋開府儀同三司，祖，皇，文，兗，廬四州刺史，父賾，良恭，臨洮，溫泉三縣令，夫人降陰精於月，女氣於星光，賢性端華，風神朗，孝友慈惠，稟自天然，織組川，不勞師習，仍留意雕篆，屬情緗素，既清遒於蘇琰，亦美麗於班姬，四德聿修，三從有度，俯應大禮，言適良儔，齋敬居心，婉成性，潔誠蘋藻，和如瑟琴，相重如賓，有逾冀室，高言以德，遠尚梁妻，豈其與善無徵，輔仁違喻，花落，仙鶴分雙，春有九，以大唐貞觀十七年歲次癸卯正月壬子朔十二日癸亥，終於私第，以其月九日窆邙山，，隨玉質以沉淪，實帳妝奩，逐，唯徽猷而尚在，與蘭菊而無窮，乃勒斯銘，其詞曰，姬風靡靡，因生，命氏，蘭叢散葉，桂苑分枝，雍雍令范，抑抑威儀，爰娉好仇，作嬪君子，福兮禍，明銷魄起，巾車隴，飛泉門，永歸冥，無復，
有唐孫府君墓誌銘序將士郎行房州房陵縣丞柱國范保龜並書府君姓孫，諱忠晟，祖諱士榮，高陽人也，府君氣枸堅貞，德含雅量，門襲清風，家傅禮讓，文之英，懷武之勇，名既推賢，人皆欽尚，可謂鄉標準也，享年六十有一，終於新莊之所，夫人琅琅王氏，慶懷陶母之賢，嘗秉擇鄰之政，為六姻之儀範，為九族之龜鏡，有子三人，長曰用晤，次曰用章，幼曰用方，而皆孝悌，恭而能順，為家之肥，為里之規，有其二女，皆適他門，唐文德元年，歲在戊申十一月十三日，祔葬於景城縣宣化里北劉念村莊之西隅二百餘步先塋之側，墓南十步，枕東西之道，保龜不度，荒菲奉命，聊為銘紀，刻於片石，乃為銘曰，昊天降，旋歸天夜，滔滔逝水，人兮如此，荀龍摧絕，庭闈永訣，既無再會之期，空悲燕山之月，男用晤新婦韓氏孫男敬文女錄五娘子孫男十七龍紀，
大唐義豐縣開國男崔四郎墓誌並序君諱宜之，字，博陵人也，自玉璜慶洽，金柯族茂，琰居八座，林踐三階，卓哉門閥，煥乎國史，祖漪，瀛州河間縣丞，贈濟州刺史，河山誕秀，屈毗銅墨，朝廷褒善，追贈符，父日用，吏部尚書，常州刺史，齊國公，星台曳履，聲筐徹九重，水鄉洗幘，化流千里，君年方馭竹，是千金世子，名襲苴茅，擬萬石之榮業，雖敏超荷戟，憂起夢錢，何彼天之茫昧，使斯人之夭枉，穎川五百里，非復聚星，滕室三千年，于嗟見日，以開元五年五月十日終，雖復毗陵城側，權埋玉樹，所冀邙山葬後，來認金環，齊公以痛甚新安，悼深嬴博，聞山猿之叫，已切斷腸，見海蚌之色，還悲碎掌，爰命庸諛，乃為銘曰，偉哉邦牧，營丘華族，誕生鳳雛，將嗣鵬圖，暫游板市，遽美桃都，田薤朝唱，謝蘭春枯，終還溫洛，且殯全吳，風悲古樹，水咽平湖，敬題貞石，庶名播於童烏，
興國寺故大德上座號憲超塔銘並序京莊嚴寺沙門元應撰並書上座俗姓太原王氏，累世京兆涇陽人也，童子事師，年過受戒，報終七十有六，僧夏而五十焉，業精妙法，於大曆八年試業得度隸名住興國寺也，上座行操寒松，戒德霜白，道洽群物而悲敬齊行，持念無虧，經聲不掇，優曇花之句偈，曉夕相仍，分利之開敷，香風不絕，向萬餘遍，稟學定於總持東院，繼七業之蹤，心燈於巨夜之中，明終不絕，而忽於今年，覺是身虛憊，氣力漸微，絕粒罷餐，唯茶與乳，右脅而臥，四旬如生，命入室門人上座子良，都維那智誠等曰，吾今色身應將謝矣，怒力勤策，法乳相親，金泉及梨園鋪，吾之衣缽，將入常住，以為永業，言已，帖然累足而去也，門人子良等號呼慟天，空血灑，澗流舊咽，庭樹摧枝，川原無色，悲風慘然，巍峨雁塔，崛起於西原，颼颼松吹，金龜之田，即於其年三月七日，於興國下莊淨室飛香，神顏不易，狀若平生，黯爾終矣，門人子良等采以荊，徵搜哲匠，鏤於金石，鏟之以銘，欲使後賢而知今矣，詞曰，戒行嚴潔，松篁比貞，秉志堅直，如昆如荊，衣珠內瑩，獨耀心靈，精持妙法，德冠群英，四旬絕粒，而亡內逼，諸漏蠲除，聖賢不測，唐元和十三年歲次戊戌十月辛亥廿日庚午崇建金龜鄉臥龍里紀也，門人子弟，上座子良，都維那智誠，子，了禺，子琮，子倫，子英，尼弟子戒盈，童子阿萬，侄王癸，仇元誠，史湊，趙旃，法華邑人，史清，趙杞，房慎疑，牛雲，劉興，韋牧，宗悅，張政，敬等，
隋尚書右僕射北平襄公第七息謁者台議郎故段世弘，粵以大唐貞觀五年歲次辛卯十月丁亥朔十四日庚子，歸葬於雍州咸陽渭陽鄉，
洛陽縣王氏呂夫人之墓誌夫人呂氏，穎川陽翟人也，盛德早閒，織俱備，請美著，確謹逾揚，孝悌類於曹門，和穆洽於閨室，及適王族，即河南郡洛陽人也，其君衣纓晉闕，班列於太原，奕葉重枝，傳派流於伊洛，性崇敬愛，履道直言，維孝維仁，是夫人之志操，是知隙駟難停，人事遷改，忽謂金風蕩節，玉露雕林，積善未徵，奄從朝露，維大唐永隆二年四月八日春秋六十，乃從斯逝，竊以碧海湛然，猶遵改變，逝川未息，斯人長往，靈蓋引長旒於前路，素馬登芒阪以悲鳴，高堂朝別，暮奄玄泉，香無驗以可明，草何功而可錄，魂兮不返，神去無歸，悲慟泣於頹齡，空灑淚於孤隴，恐年代遷改，陵谷再移，勒此實銘，以單記，其詞曰，四備既閒，織斯則，內穆於家，外和九族，翼翼閨庭，邕邕美德，理合規矩，雅操寂嘿，金風損節，雕露摧林，逝川長往，哲人無停，長旒引路，馬嘶芒阪，玄泉既奄，白日將遠，嗚呼哀哉，痛深斯永，
故亳州臨渙縣丞趙府君墓誌銘並序趙翌撰公諱瓊琰，字忠，河南人也，其先造父封於趙城，其後世祿不絕，公侯余業，詒厥無窮，衰盾以忠正承家，襄簡以雄規開國，克奇克傑，無代無之，曾祖夔，隋婺州東陽令，耿光往列，公之量也，祖，泗州長史，克襲前慶，叔度之器也，父仁，不仕王侯，高尚其志，躡玄圃，深天機，得像罔珠，入逍遙境，鴻蒙之術也，積德鍾美，而生公焉，公是以幼而有靈，長則大度，宣和以容眾，恭懿以睦親，志有所成立，譽於是乎在，夫不有行者，誰捍牧御，初以投筆功拜饒州樂平尉，再補淄州高苑丞，又轉亳州臨渙尉，公所居克敏，惟德是視，一離梅福之任，再授桓譚之屈，公亦安卑就政，無問當官，孤弱雲蘇，奸豪泯息，人吏懷惠，如甘棠之詩，嗚呼良人，遭天不，以開元廿八年冬，遘疾於河南私第，受終正寢，時年六十有八，嗚呼哀哉，年則下壽，德實高標，未登和羹之用，已奄勞人之位，惟德是輔者天也，惟才是效者人也，人則信矣，天何謬哉，元夫人吳興郡姚氏，繼室廣平郡程氏，並淑德自天，閨儀克范，好逑秉繁之節，從父服浣濯之衣，故我君子，友之琴瑟，用孚螽斯之慶，不幸先公而歿，死生殊實，徒懷胡越之悲，旌兆同歸，終沉松賈之路，即以廿九年春三月改卜遷祔，異啟塋域於梓澤西原，從古禮也，二子泌，等，皆肅奉嚴誨，邈然高規，泣血天，攀號罔極，如公遺令薄葬，今嗣子一如訓焉，昔人所謂歿而不朽者有矣，夫則公之遺范也，翌忝余派，叨游翰場，雖不知其他，敢不刊述公之明德，銘曰，餘慶福兮鍾美公身，多才藝兮惟和惟純，中孚兮克家睦親，敦道兮含章日新，盛德兮為國珍，蒼蒼天胡不仁，才高位下兮今已矣，梁壞山頹兮傷我神，張明憲書，
郭嚴者，涪陵司馬之元子也，唐天寶十三載六月廿五日卒於陽之墅，禮從塗邇，機窆園中，潛寐一相，殆將二紀，至大曆九年十一月廿五日，其弟長子尉遇，鄯州司馬迥，相與祔於邙山之先塋，嗚呼，昔或戲於閨門，茲得飾於泉壤，成哲兄之曩志，允令弟之友於，容體盡哀，則存乎書，生死致美，實映於古今，所謂仁人，斯焉弟悌，銘曰，陟彼崗兮，不見其兄，臨茲穴兮，不聞其聲，千秋兮萬歲，長寄乎哀誠，
夫人諱尚，沛郡彭城人也，楚元王交之後也，遵鴻源於豐邑，聳層構於南陽，湯湯與江漢爭流，峨峨與蓬瀛皆峻，詳乎載籍，無俟言焉，祖英，周陳州大康縣令，父仁，隋申州義陽縣令，壽春留積，非唯時骨之能，中雅馴，豈獨魚恭之美，銅章交映，墨綬聯輝，莫不貽范後昆，見知先達，夫人含芬桂苑，毓質桃蹊，榮曜夙彰，徽華茂日，以笄年歸於成氏，虔恭內政，肅穆中闈，成君蔑彼軒冕，婆娑里第，分霄對酌，月下觀書，夫人性洽安貧，不求榮利，財儉節用，無思厄禮，溫柔控性，婉順居心，箕掃無失其儀，藻不僭其度，乎之重，豈只姜詩之妻，因心之義，寧唯東海之婦，庶憑餘慶，享此遐齡，報施之理無徵，平分之言何爽，粵以麟德元年十二月廿八日卒乎立行里，春秋卅有六，長辭織室，永別妝樓，望月娥淪，瞻星婺掩，即以麟德二年正月三日窆乎邙山禮也，胤子道等，畢地長違，終天靡及，寒泉之慕逾切，凱風之思莫追，受於泉戶，勒欺銘曰，華基載誕，累葉傳芳，聲超季女，德貞姜，光斯由槧，彼縑緗，閱川已往，崦光遽落，路斷松城，香填朽，帳虛無，妝樓寂寞，淒愴郊野，縈紆原隰，風慘愁，松悲露泣，朗月空傷，何嗟可及，
大周張君墓誌公諱茂，字元和，其先南陽人也，因宦而宅三川，故今為河南合宮人焉，家承軒冕，代襲公侯，國史詳焉，可略言矣，曾祖隆，隋朝請大夫，蒲州河東縣令，政洽一同，化光百里，祖成，唐荊王府執杖上輕車都尉，公唐東宮率府翊衛上柱國，承榮朝侍，陪蓋夜遊，勳績斯隆，清規可范，方諸昔賢，曷以加此，可謂堂君子矣，永昌元年三月廿三日寢疾，卒於私第，春秋六十三，嗚呼，天不遺，殲我良，哀甚輟春，嗟深大耋，夫人太原王氏，貞閒自得，柔懿克宣，何圖夜壑默遷，朝輝遽掩，春秋五十五，永淳元年六月廿六日，忽焉大漸而終，粵以長安三年十月遷於北邙禮也，嗚呼，青烏既卜，白驥斯奔，嗣子液等遠詠蓼莪，空積終年之恨，延攀松柏，思傳不朽之聲，遂為銘曰，白水滔滔，清瀾浩浩，人物無替，風規有操，其一也，杳杳黃泉，蒼蒼青棘，雙魂永，九原何極，其二也，長安三年歲次癸卯十月己未朔十五日癸酉遷，
宋墓誌君姓宋，諱懷熹，西州高昌縣人也，君稟氣松蘭，韜奇玉石，忠信之節，遐邇咸周，仁義之方，洪纖盡備，隋光武王爰命行人，使君為左右，於是長劍不脫，承階宇，積有年紀，功業可嘉，乃授君武牙將軍，以彰報德於時，馭馳效野，邊塞塵清，即遷東宮廳上子弟，舊職如故，英才勁勇，武藝應時，又轉為廳上干將，於是聲起華夏，譽振關西，我大唐文武不遺，更量授飛騎尉，以酬庸，然而生存歸，人理同之，粵以永徽六年歲次乙卯二月丑朔十五日乙卯，春秋七十有八，卒於私第，嗚呼，超忽，桂消，哲人斯逝，式此銘謠，乃為猗歟人，志立節，博達前賢，才過往哲，其一，蘭堂永謝，荒依，悲哉松檀，棲鳥忘歸，其二，隴上，山，，遊魂是，
唐故穎川陳府君扶風輔氏夫人合祔墓誌銘並序府君諱彥，字文中，其先穎川人也，昔敬仲明受，苴芋太丘，道應辰宿，冠蓋邐迤，簪延，因官居，今則海陵人也，祖光裕，父全，以儉讓，賁於丘園，府君則之裔孫，全之元子也，敦詩習禮，執素弘真，垂懿德於後昆，謀於前軌，以貞元十一年二月十日寢疾，終於常樂坊之有三，其年三月十三日，還夫人姓輔氏，諱真，其先扶風人，之時晉避地而為輔氏，夫人則魏之唐處上河之女也，年及笄，總歸於持恍待賓客，婦德弘懿，母儀克明，以十六年而府君幽晦之以晝哭，敬姜之賢也，三十八夫人撫育幼之以義方，大家之德也，嗚呼，以大和六年三月十九日終於私第，遐齡八十有四，令子二人，長曰岳，次曰邑，章鳳姿，名重，為禮樂之，邦家之紳，並泣血精，以其年六月廿九日夫人輿柩合葬於府君之西塋，盡飾終之禮也，恐歲紀，野更變，刊之貞石，銘以傅芳，詞曰，蕭蕭兮佳城郁，薤露既兮悲歌愈出，合祔兮永黃沙，埏燧重緘兮長辭白日，焉，往何能述，族侄將仕郎姚玿述，
大唐故楊君墓誌君諱佰隴，弘農人也，唐上騎都尉，漢朝光宅，早馬之封，晉國肇開，已登彝器之賜，乃祖乃父，且武且文，或播九功，時旌七德，燮諧帝道，則媲彼鹽梅，調御家邦，則同斯霖雨，昌華奕葉，軒冕蟬聯，懿德瑩於當時，鴻名酉於一代，奉君之道，則進思盡忠，事父之經，則退思補孝，汪汪乎與冬日齊衡，洋洋乎與春雲競爽，故能外毗鄉黨，內睦閨門，入則含香握蘭，出則剖銅分竹，可謂如如玉，含問令望者也，君之先業，可略言矣，惟君周旋祖范，免前蹤，使溫仁被躬，而清明天性，雄圖挺發，有鄒紇這才，英傑穎標，著仲由之列，丑蘭生之一弊，美班子之再通，遂投筆忘親，援戈徇國，所征無敵，志勇爭先，俘馘有歸，勳庸居最，君之祿籍上騎都尉，豈直上頤宗祧，故亦下榮苗胄，此乃雲過松竹，其郁難名，風拂椒蘭，其馨更遠，君年逾耳順，歲迫桑榆，杜氣不停，盤桓鄉邑，宜其眉壽，以保期頤，不任蒼昊無徵，亟嬰疚，呻吟未幾，疾篤彌留，遂以永徽三年歲在壬子二月戊子朔六日癸巳卒於私第，春秋六十有五，即以其年二月廿二日己酉崩於北邙之里禮也，背河面洛，左鞏右，恐年代推移，深谷為岸，故勒斯記，庶茲不朽，嗚呼哀哉，圖銘翠石，
唐故上柱國盧君之志君諱千，字伯隴，其先河間瀛州人也，曾祖，齊任并州司馬，因官於晉，乃卜居於榆次，故今為晉人矣，祖光，隋任縣鄉長，父德，大唐功臣，上騎都尉，公等赤生姿，振羽儀於五百，舟山，充股肱於九三，莫不契咸以挺生，，君器淳，空潘江而沃日，宅，披天，山濤之玉重輝，嵇康之松幹丈，不謂，將乘葉縣之鳧，蘭刈俄侵，控遼川之，春秋八十有二，於私第，粵以景龍三年歲次己酉十一月癸丑朔三日乙卯卒，與夫人張氏祔於盧村之西南三里之平原墳塋之禮也，恐田成碧海，地變蒼山，爰勒斯文，以為代記，詞曰，持佳城看白日，逆訝隍池不為回，所以今方偉，懸愁後代飲漿開，
大唐亡宮七品銘並序亡宮者，不知何許人也，蓋以良家子選入後宮，以備內職，天生淑態，日就貞規，班氏遺文，常守七篇之誡，漢家舊秩，行參八子之榮，方期位以才升，已聞名於鳳闕，豈謂人隨物人經，遽歸地蟾輪，以大唐某年月日寢疾終於某所，春秋，粵以神龍元年三月五日朔，葬於某所禮也，嗟乎，陽春有暮，荒涼李之蹊，厚夜無晨，歇滅芳蘭之氣，式雕玄礎，永秘黃泉，其銘曰，燕姬擅北，越女稱西，芝蘭比秀，桃李成蹊，良家入選，內秩仍躋，六宮有位，四德無暌，落日西黯，逝川東注，忽睹佳城，永辭芳樹，晝日何仰，聞雷勿懼，萬祀千秋，塵埃一聚，神龍元年三月五日甲申，
唐故牛君墓誌銘並序君諱通，名統，隴西人也，君稟靈質，特挺英姿，養泉源，詎一二而能測，心希山水，足履蒼，逍遙於禮樂之場，放蕩於經史之圃，情崇大隱，穢跡旗亭，既處濁而能清，乃有條而不紊，斯並節操貞固，璺羨明鑒，桂馥蘭芬，金聲玉亮，君優遊暢志，醑德以歡懷，迭蕩簪纓，琴書以恣性，豈謂哲人斯逝，隙駟西傾，久積沈痾，掩從風燭，以永徽二年歲次辛亥正月乙未朔十四日戊申卒於洛陽時邕里第也，春秋七十有一，即以其月廿五日己未殯於邙山之陽，非復悲情鳥思，淒感行徒，美譽無聞，清風莫記，量恐原陵汩變，巨壑移舟，德音無顯，余芳漸柚，勒茲玄石，用志黃盧，嗚呼哀哉，乃為銘曰，邈矣祖，葉茂枝楨，托敦大隱，處濁能清，優遊文，志禮庭，鬱鬱威儀，渙渙令名，懷哉君子，唯哲是祟，道遵往則，深懷彩風，性樂泉石，道跡蓀，雖不朝士，恆拖貞隆，歲月不與，風燭難亭，一歸泉，千載徽名，魂兮往矣，白驥悲鳴，美霧黯，隴路風，
唐故右威衛丹川府校尉上柱國邢君墓誌銘並序君諱政，河間鄭人也，邰室靈苗，豳岐而致業，周公錫胤，伉凡蔣而疏封，漢侍中之直道，魏太常之正色，豈止檀玄虛，喬稱純粹而已，曾祖嶠，祖玉，父道，並神養和，棲閒保素，德星垂耀，賢雲駐彩，君縱靈歸厚，孝敬之范冥深，誕慶高陽，朗潤之姿間發，捐觚志，撫劍長懷，願封侯於萬里，思樹恭於百戰，屬貴霜餘孽，懸度而挺妖，大月遺黎，雜燒當而縱慝，慨然投袂，占募從軍，每效先鳴，頻參後勁，執誶獲丑，谷靜山空，氣掩白蘭之域，聲振倉松之表，以功授右威衛丹川府校尉加上柱國，期門漢職，柱國秦官，軍政式序，戎章已峻，粵自河朔，家於洛陽，棲息人野，從容語默，良田負郭，狹室面城，澹乎無悶，頹焉有適，傲睨終古，優遊卒歲，庚子日昃，俄臻賈傅之祥，辰已年窮，忽感鄭公之夢，以如意元年七月廿七日終於神都從善里，春秋七十五，夫人清河張氏，秦晉嘉偶，宋楚柔規，棲鳳和鳴，孤桐半死，乘龍合好，雌劍先學，以唐麟德元年正月一日終於東都從善里，春秋五，粵以長壽元年十月九日合葬於邙山之陰禮也，孤子褒，哀纏創巨，行標純至，爰協蓍謀，載安蒿里，敬刊貞石，式播芳塵，銘曰，流烏末胤，珥貂余緒，正室良人，宜家淑女，言行無擇，德容斯舉，外承軍務，內穆閨儀，慷慨英雄，淑柔規，始分龍劍，終合鴛枝，既安鄒穸，還遵魯祔，皎皎寒泉，蕭蕭風樹，陵谷方徙，徽音永裕，著作佐郎直弘文館學士路敬淳撰文，
君諱藥，字子，南陽白水人也，太清肇剖，則乘星象之精，秦國始基，則建諸侯之位，自降星繁略而之矣，祖通，齊任揚州刺史，父藥子，隋任州臨縣令，並清規雅度，標冠人倫，偉器高才，鄉閭令望，君資神溫潤，流液滋於荊山，稟質貞明，含光照於漢浦，加以器局沖邃，體度綿邈，辯妙超倫，文英迥拔，每臨池負月，命濠梁之賓，舉桂陰松，追小山之客，不謂日月循環，春秋更往，遘疾彌留，奄從遷化，即以大唐永徽年十月十四日卒於私第，春秋六十五，有夫人李氏，四德資備，七禮無違，沃盥以事舅姑，奉和以諧琴瑟，不謂降年多爽，履福或，寢疾不瘳，俄升桂月，粵以永徽元年十一月一日卒於私第，即以其年十一月一日合葬於河南縣平樂鄉邙山之原禮也，恐高陵磨滅，深谷夷疇，式圖玄石，銘志泉門，乃為銘曰，秦朝承相，晉日司空，乃祖乃父，為先為澤，唯君繼嗣，降此高蹤，運逢隋亂，晦跡牆東，二儀長分，四序虧盈，人從故代，地起新塋，窆低碑闕，松列佳城，山寒色，樹汶秋聲，但以天長地久，無沒得掩，勒訟其銘，以為永記，
唐故王君墓誌銘並序君諱仁行，太原人也，根英挺秀，江色回九折之車，宗骨天奇，鄴郡動雙鳧之舄，其後系臨上黨，而家屯留焉，君依仁履德，月朗風清，屬雁塞塵驚，龍庭燧舉，君所征無敵，所伐無堅，主悅奇功，蟹上騎都尉，開元十七載四月，終於私第，春秋八十三，夫人郭氏，四德柔閒，母儀婉順，開廿七三月，終於正寢，載八十四，子梵相，以天寶四載十月廿五日，葬縣東北廿里，禮也，川阜形勝，樂哉斯丘，雖海變陵移，而冀茲長久，銘曰，聲雄上晉，邦分太原，裾代襲，鐘鼎家傅，文武之道，主功立言，其一，百齡倏注，人代俄遷，榮主哀死，今古同然，風悲松路，日修荒埏，一歸丘隴，畢地終天，其三，
唐故南陽郡韓府君墓誌銘並序韓氏之姓，本自先周，文王次子，國封，因地賜姓，故以韓為氏焉，曾祖諱，祖諱倩，父諱遂，府君諱稹，即先公之第二子也，幼以儒業修其身，長以禮義立其節，文翰歌詩，琴酒內經外傳無不洞達於襟懷，事父兄，居鄉黨，處六親，訓子弟，皆名繼古賢，聲超後代，故得受福無涯，香名有諭，享年七十，或有一日，謂諸院骨肉及子孫日，我生之足矣，不涉艱危，不經寒餒，因命酒與弟侄，歌歡過極，中風氣，枕席三朝，而掩然長逝，時乾寧三載正月十日也，夫人清河張氏，嗣子元裕，元約，元及，元佶，元禮，女十七娘等，皆號天扣地，荼裂五情，嬴瘵形容，減耗筋力，子弟五人，皆蒙仁訓，各蘊賢能，元佶一人，幼從公官，每獻忠勤，衣紫金，昂昂迥有沖天之勢，今乃罄其家資，備以安厝，今於乾寧四年丁巳歲十月癸卯朔七日己酉，厝於昌樂縣西五里昌城鄉里，其東望樂邑，西瞻莽河，南眺郁龍之池，北望虎牙之塚，兆靈草瑞，可以居之久矣，遂刊石紀詞，用光厥德，銘曰，天縱奇人，賢德日新，孝行克著，禮樂能親，何期運盡，旋歸逝濱，哀號姻族，痛灌鄉鄰，嗚呼歲改，卜兆斯，姓字，萬古千春，
大唐故濮恭王妃閻氏墓誌銘並序妃諱婉，字婉，河南人也，曾祖慶，魏龍驤將軍，太安公，祖毗，隋殿內監，右保公，父立德，工部尚書，大安公，妃即公之長女，年十一，膺選歸王，王是太宗第三子，封於魏者，貞觀中，王以事貶為順陽王，徙居均州鄖鄉縣，至永徽年，王薨於遷所，追贈濮王，垂拱之際，有命除其子嗣濮王欣為穎州刺史，無何，令環州安置，未至遘禍，薨於途中，妃羈旅艱虞，沉憂成疾，以天授元年九月八日奄薨於邵州官舍，春秋六十有九，嗚呼哀哉，有婦周氏，即欣之妻，盡孝承姑，歷險奉柩，以證聖元年正月六日遂權窆於洛川龍門之北原，洎嫡孫國子祭酒嗣濮王嶠，孝感天倫，情深罔極，遷於舊殯，將赴鄖鄉，粵以開元十二年歲次甲子六月二日，祔葬於恭王墓西北隅，遵先志禮也，乃為銘曰，生榮死哀兮王之門，哀昔榮今兮賴哲孫，歸來歸來兮無留魂，
唐故義武軍節度十將陪戎副尉守左威衛沁州延雋府別將員外置同正員上護軍弘農楊府君墓誌銘並序公諱弘慶，字弘慶，其先弘農人也，天枝貴族，弈葉騰芳，組蟬聯，延耀不絕，曾祖諱林，皇雲麾將軍試左金吾衛大將軍，皇考諱，朝請郎試左率府長史，咸以風神朗邁，儀表端莊，布德義以資身，英才拔俗，公即長史之孟子也，含章挺秀，器宇深沉，天縱清機，神授武略，貞元中，聯帥陳賞其百夫之特，暑公親事正副將，其武之師，寄以腹心之用，元和初，成德不庭，天討有罪，公乃志輕生於敵，效死節於疆場，元戎賞其丕績，授公使宅正十將，褒其有功，處其劇益見閒，爭其權不紊其政，直而能溫，光而不耀，俄授公營田都將，三農畢力，萬頂，師人興足食之謠，倉廩有坻之詠，公享年五十八，以大和八年八月廿六日終於崇仙坊之私第，州鄰慘切，邑野悲傷，夫人張氏，晝哭如儀，嗣子仲禮，泣血居喪，以其年十一月廿四日窆唐縣唐城鄉之原，銘云，英英哲士，如龍如光，動靜可則，出言有章，天胡不惠，奄喪貞良，薨里日短，泉台夜長，千秋萬古，永閉玄堂，
大唐故李君墓誌銘君諱泰，字友仁，隴西成紀人也，光韜史，用蘊洪奇，誕白首以標靈，旌老名於俗表，丹轂皎青牛之異，紫氛挺羊質之神，非名言所易窮，唯顯晦之難測，遂使清源括地，聳本干天，桂岑秀鄧林之繁，長川鼓洪濤之浪，簪組交映，賢達連暉，弈葉隆蔓，非卒縷遐躅也，曾祖爽，隋任洪州司戶，嘉聲雅度，孤擅當時，祖弘，隋任秦州錄事參軍，懿範清規，獨標物望，父亮，隋任陳州別駕，體尚夷簡，質懷沉毅，但人倫之風範，實見重於時宜，君發彩珠泉，延芳菊浦，少標令望，早擅英奇，研精孔墨之場，放曠老莊之囿，文藻遒麗，卿雲僅可齊蹤，機辯清華，龍鶴才湛並列，言談鬱燠，時聞蘭之芬，詞句鏗宏，每搖金玉之響，文光奪日，才氣凌雲，汪汪焉，嶷嶷焉，牆仞罕窺，陂深難挹，皇上乃纂嗣歷，撫運乘乾，掃氛而廓山河，斬鯨鯢而定區宇，君乃效專諸之勇，登布建輪，申慶忌之捷，七擒七縱，獻茲誠列，以轅門，蒙授車騎，用酬勞後也，君於是捐光寵，慕情虛，養素林泉，肆情文酒，一丘一壑，左琴右書，井近雙桐，門依五柳，馳競既息，喜慍自夷，混以是非，並乎百慮，蕭然物外，放曠自得之場，稟操沖和，不撓天然之性，而乃晨疏電滅，夜壑舟遷，沈君發夢絹之徵，孔公應梁摧之兆，粵以大唐麟德二年十月廿日終於私第，春秋七十有二，夫人弘農華陰楊氏，騰芬閨菀，挺秀芝田，六行凝神，四德俱備，葛蕈之風外顯，恭姜之操內融，時號無雙，邦稱罕昆，終期同穴，對劍影於幽堂，爰枝，琴聲於奧室，以總章元年歲次戊辰十一月辛巳朔二日壬午，合葬於河南縣平樂鄉之原禮也，卻貞南山，帶崇邙之邐迤，面流東逝，雜松蘿之嗚咽，嗣子善崇，次子行德，悲風樹之既遠，泣負米而莫追，孝性感於冰魚，精誠移於烈火，懼陵谷遷貿，桑海變田，敬刊銘文，乃為銘曰，邈矣遠祖，實惟高陽，條分葉散，岳寺川漲，明輔殷主，聖佐周王，爰及後嗣，盛德逾光，華宗盛族，沉遠基崇，裁德無泯，承家克隆，篤生邦彥，靡墜門風，銷聲山北，埋照牆東，草塵易墜，牖電難留，俄辭白日，永翳玄丘，松門露泫，楊逕風秋，勒銘幽壤，以記芳猷，
故程君墓誌之銘並序君諱某，字仵郎，其先南陽人也，帝嚳之後，因官錫姓，因以命氏，此乃昆玉移輝，芝蘭派植，冠蓋相仍，芳流萬代，祖祿，隋任潞州司馬，祖方，才稱廊廟，器德清高，齊任洛州中正，不謂與善無徵，先驅螻蟻，君敖遊自處，不籍榮官，志在逍遙，不求高仕，年餘耳順，終於斯第，夫人韓氏，年笄匹合，四德早彰，母儀光著，春秋七十有三，永淳年中，已從風燭，光德操履忠貞，溫儒義而為信，男文舉，男文徹，不謂香樹無徵，卒於斯第，以長授二年，歲居南呂，月在應鐘，十七日癸酉，合葬於北陽村西北三里之原禮也，其地膏腴沃壤，形勝實多，卜筮合從，而安吉兆，東觀峭嶺，西望雄山，南瞻故城，北依高嶺，四至之內，寂靜，可以安魂養神，墳壟無虧，英名不朽，哀哉，為銘曰，世本高辛，連延周胤，廷正六卿，名傳三，漢稱良輔，魏號廉謹，明珠去魏，美玉離秦，庭宇空曠，蕭索風塵，昆山極峻，甘水靈長，源通液，井垂芒，俱騰豹彩，遞映龍光，千靈無替，萬古傳芳，
大唐文林郎劉代寶夫人張氏墓誌銘夫人氏族南陽鄂人也，其先帝子之苗裔，因官遷徙，流寓雍州，極基，蟬聯不絕，爾其鴻源遠派，測日浮天，緒扶疏，於雲蔽月，祖飛聲於魏代，叔騰茂於隋朝，並獨映當時，國華人望，煥乎前史，可略言焉，夫人稟性溫柔，媲春雲而等潤，情貞潔，將秋月以齊明，豈謂嬰痼纏，奄從窀穸，粵以顯慶四年歲次已未三月戊寅朔六日癸未，卒於長安縣光德坊之私第，春秋五十，即以其月十九日於城西高陽原塋，禮也，將恐陵谷遷貿，餘芳莫傅，刊茲琬琰，其令德，其詞曰，猗歟張氏，源茂隆，廷生今淑，克繼家雄，潤雲澤，貞方月融，寧期恍忽，不盡遐縱，隙駟難羈，尺波瀾，一吳惠，奄從窀穸，冥寂，泉宮，顯晦斯殊，之痛惜，
唐處士吳文晃妻施夫人墓誌銘並序夫人諱，祖相先，父諱容，夫人即容之第三女，吳興郡人也，我夫人稟性柔和，自謙四德，立身貞順，禮嫠三從，受以笄年，歸吳君君子，夙興溫能揮柔，善事於人，和如琴瑟，何期禍從天降，百藥無瘳，捨棄人間，歸從政道，享年七十有九歲，忽遭彌留，逝川東往，魂兮西歸，以咸通十五年敦之歲，為如之月，廿有一日庚戌而終於私室也，用其年為陽月十八日癸酉，而窆於蘇州昆山縣城鄉歸義里，吳郡東南角，漳浦西，呂涇南，去涇約廿步，祖業墩地，雙塋禮是，夫人嗣男女等總八人，長子傳智，二子傳習，三子傳經，並譜籍，紹嗣宗門，五女出適，各有所歸，並泣血塗車，昊天，殷憂在疚，窀穸有時，土地年月久遠，江海毀侵，故勒磚而記銘曰，嗚呼永滿，黃泉日疏，空留帳，鸞鏡無，男女號慟，永棄鄉閭，願登仙道，羅漢同居，乾符，
公諱高，弘農楊，洛州澠池人也，詔授太州刺史文之孫，并州司馬慢黑之子，分土惟三，遂崇茲弟，唱和不二，乃宅此基，夫人諱滿，壽安宮也，雍州長史徹之女，四德先彰，六行垂范，鏘鏘許和鳴之鳳，關關留巢處之鳩，忽以大疾彌留，童育日漸，吞蛭未能蠲許，扁鵲無以施功，遂大周長安二年歲次壬寅二月戊戌朔廿日丁巳，卒於私第，遂使閭慟泣，行路傷悲，鄰童罷謠，鄉婭寢瑟而已，公忠信備用，文武兼行，汪汪澄萬頃之波，落落重十城之價，爾乃求占白鶴，得兆青烏，護龍耳之墟，營馬鬣之宅，以長安二年三月戊辰朔三日庚午窆於此地，禮也，芝蘭敗秀，杞梓摧枝，德以頌宣，乃為銘勒，其辭曰，祚隆唐晉，系自豳周，結斯堂構，繼此箕裘，表績閭里，籍甚風猷，雄思內侍，僕恥外侯，蹇蹇虞臣，勤勤獻直，愛虢美鄰，拒晉垂棘，積德猶存，余聲未息，彼後昆，諒行前則，嚴霜頓菊，秋風敗蘭，揚歌夕舉，松門夜寒，荒墳闃寂，古樹摧殘，紀上士之溫潤，故勒石以名刊，
唐故衛尉寺主簿趙府君墓誌銘並序公諱庭，字璧，天水人也，其先皋繇伯益之祚胤，蓋周成王列爵於趙，遂命厥氏，由來尚矣，其後徙於天水，則充國定冊於漢室，宣子驟諫於靈公，時無與京，代有其美，昭彰史籍，譽望歸焉，曾祖諱文舉，周秩冀王府長史，隋瀛州刺史，新昌縣伯，祖諱孝鈞，隋秀才登科，初補校書郎，轉益州城都宰，烈考德王，皇朝散大夫，大理寺丞，並材為世出，道可時宗，服勞王家，克著成紀，公稟吞烏之精，抱射牛之氣，動則成矩，言必造微，學富妙年，宦情方立，屢丁荒疚，幾不滅身，服闋甲子廿八，屬今天子有事於南郊，君以先後之親，得陪位，入調解褐懷州參軍，猶屈其量也，三考又我皇上展柴祭之儀於泰山，特敕授東封齋郎，改任衛州司士，淇澳之間，英俊龐雜，暨君作掾，僉伏其能，秩滿，稍遷衛尉寺主簿，偉哉棘署，掌捨是供，雄戟霜攢，弈幕雲委，不有宏材洞物，碩量甄敏，則何以主於茲也，公克謙而從性，毀方而瓦合，門生自遠而味道，縉紳閉關而取則，豈圖夢奠頹梁，藏舟去壑，與善無慶，彼蒼者天，春秋六十有一，以開元廿七年夏四月卅日遘疾，怛化於河南洛陽教業里之私第，即以其年八月辛酉朔廿四日權窆徽安北原禮也，玄官既啟，益歎生萏，白馬雲來，空悲隴樹，恐高岸而為谷，紀佳躅而何慚，銘曰，於戲夫子，淵哉允柔，有典有則，不忮不求，方假官以階漸，何粹魄而雲收，常聞與善，曾不留，卜遠茲日，遷居是游，蒿里無逕，松扉自幽，夜月徒朗，神風益愁，國寶斯瘞，千春萬秋，
唐故張君墓誌銘並序君諱才，字，南陽郡白水南閣鄉曲里人也，崇基峻峙，靈根固於敬侯，初生也，挾赤光之旌，後長焉，有武略之勢，遭時萌亂，豪傑競興，釋褐觀光，出身輔漢，橫弋萬人之上，Γ國規謨，勇銳爭輝，銜君命而撫齊，積善餘慶，降福後昆，唯祖唯父，職隆不絕，曾祖遵，周任大都督，祖高，隋任輕車都尉，唯君天縱挺生，風神凝遠，降靈誕秀，雅度弘深，擊劍控弦，恆懷壯氣，於時隋室版蕩，思弘志道，興滅繼絕，敘舊錄勤，君以衣冠子弟，勳庸克著，暨乎皇泰之初，仕至上柱國大將軍，既而隋歷告終，唐皇啟聖，隋官例降，准當陪戎副尉，謹從班例，遷居洛中，見貫洛陽縣也，公以文章蓋世，非唯子建之才，志重閒居，晦跡無悶，分華昆閬，擢秀鄧林，獵略五車，蟲筆下，依山帶水，育德衡門，敦悅詩書，箭弦遞奏，傾東海而為酒，未盡其情，並太山而為餚，豈能盈眥，筏竹云云夢，斬梓四濱，舉袂傳，思墓劉氏，宜城九醞，樽常盈，蔡氏琴，何嘗離手，不欣時務，不顧時榮，筵高侶以暢情，令群賢而共萃，懼春夏而速去，慮秋冬而不停，逸志清虛，游心物外，可謂久閒仙路，洞曉無心者也，嗚呼，福善禍，沉癭痼疾，是以俞跗鵲之術，爭盡其能，餌藥無瘳，而其病彌篤，以永徽六年三月廿四日卒於私第，春秋六十有八，即以其年四月十六日窆於洛陽城北邙山之左，既而逝川易往，歎彼光陰，傷茲風燭，庶傳不朽，乃命泉唐賈無銘為之銘曰，蟬聯盛族，赫弈華宗，曰文曰武，乃侯乃公，積德惟厚，其生亦隆，箕裘是襲，斯在人雄，君之挺生，實惟岐嶷，灰果侔智，舒鉤表力，高尚思閒，忘榮鄙職，山林斯處，丘園是息，逸志方遠，誇曦遽催，奄辭華屋，言歸夜台，山秋日慘，松晚風哀，德音無泯，蘭菊斯摧，磚堂已構，佳城方遠，白日滅光，何當復，愁雲冒隴，悲風雜晚，驄馬徒歸，魂兮詎返，
渤海李氏一娘子墓誌銘並序鄉貢進士張之美撰一娘子姓李氏，京兆縣人，元和中，以柔順著於鄉里，故從於我陝州士曹韋公，公宰相家，門大族盛，中功期功逾百人，李氏承奉周旋，莫不得其中道，皆慰悅焉，三子，長曰思道，明經及第，初任汝州參軍，再任陝州靈寶尉，次崇，亦以明經入仕，釋褐參河南府軍事，次思謙，未任，皆承積慶，早有令名，清直當官，顯赫於世，一女適張氏，生三女，長曰部，次曰菩，幼曰小菩，皆之美從父妹，咸通初，以崇守官獲俸，故自靈寶遷居洛中，至三年十一月廿三日，以微疾告謝於東都尊賢里之私第，春秋六十六，韋氏家世儉約，思道等不敢隳紊，即以其年十二月廿六日祔葬於大塋河南府洛陽縣清風鄉郭村禮也，銘曰，伊西洛北，安穩善地，青松危墳，羅列佈置，李氏真宅，此焉永，母以子貴，春秋之志，
唐故徐宿濠泗觀察判官試大理評事兼監察侍御史李府君墓誌銘度支推官朝議郎檢校尚書禮部員外郎兼侍御史柱國王慥撰李氏之系，自皋繇為理官，子孫因以官為族，厥後有食李以濟難者，因易理為李，源流遠，系衍盛大，備於家諜，今不書，君諱梲，字卿材，隴西成紀人，元魏滎陽太守姑臧穆侯諱承九世孫，皇成都時司錄參軍踐曾之曾孫，汴州司田參軍悅之孫，河南府溫縣令贈尚書工部郎中豐之季子，君少孤，奉先夫人訓敦，自幼及長，謹默不自逸，維勤力於學問，雖寒暑蚤暮無倦，遂博涉經史，業詩輟文，其雄詞麗藻，抉幽摘微，盛為前達所許，果登進士籍，以試秘書省校書郎觀察推官從裴大夫寅於陝號府，裴公移旆江西，又以君為支使，轉太常寺協律郎，府罷，調授同州朝邑縣主簿，鄭太后之山陵也，禮儀使奏君守本官充修撰，國朝典故，問如響答，碩生老儒味縮頸不敢有同異，學者稱之，既復土，君亦秩滿，婆娑京師，不交人事，崔大夫彥曾廉問徐方，精擇寮佐以自貳，及受命，捧詔書，從騎吏，拜赴君於里捨，遂以觀察判官辟，奏授試大理評事兼監察御史，直道正言，不曲不訐，君子曰，學優人仕，宜如是乎，無何，徐卒之戍南土者以戍久未代，其驕悍者乘眾之怨，因殺主將，劫桂之甲庫，相與而歸，雖朝命姑容之，而陰詔崔公為翦滅之計，崔公懲繹騷之俗，威其風靡，矧嫉其潰叛，將龔行誅戮，固不密其謀，嗚呼，彼叛者誠可殺也，而居者皆叛卒之宗姻骨肉，誰肯同我，果有洩其事者，遂揭旗注矣，擁軍吏龐勳以亂，焚剽奪，宿，宋之間，罹其毒矣，從亂者益附，不三四日，除州失守，崔公輿幕客監軍使皆束縛就拘，朝廷為之旰食，征諸鎮兵環其境以討，屢折凶威，會勳之黨謀將就而敗，由是群盜自相疑，故崔公幕客監軍使同殞於寇手，時咸通十年四月五日也，君享年五十七，前是崔公期奉中旨，人人洶懼，左右勸公自免，冀脫禍亂，君曰，男子之志，志四方也，男子之行，行五常也，焉有利其祿而避難乎，若天將助亂，群凶把順，則吾死所也，矧軒裳隆貴，甘腴嗜欲，吾可不死哉，使吾死於軒裳甘腴，寧死於名節歟，自始亂至遘禍，凡八月，仰見雲天，傍觸兵刃，語其危，亦危矣，而君仰揚感勵，略無屈撓，去就端特，古人所難，君之配范陽盧氏，故澤州刺史子俊之女，嬪於君二十四年矣，奉祭祀，供賓客，敬長撫下，盡心合禮，君既不幸，即日，夫人輟哭自髡，期在亂不辱，賊平致喪，忠節貞風，夫夫婦婦，君一子，鄉貢進士延龜，謹卓肖似，在家有聞，亦同遇害，延龜之子摩醯，年未成童，零丁獨免，君之仲兄前魏王傅以疾以貧，臥於東洛，自君圍逼，日號泣以望，凡親友之來者語及徐字，輒咽絕良久，及君凶問至，諸子聚謀，祗以病不起聞，粵其年九月，賊平，傅命諸子奔護喪事，而盧夫人將摩醯以從卜，用其年十二月七日葬於偃師縣之土婁，祔先塋，禮也，嗚呼，君行成於家，名立於身，其和也淑郁三春，其介也聳峙千仞，而言論無玷，出處可師，不知天始付之優，孰若均之於末，顧愚懵不能明也，愚不佞辱與君游，故傅以國士眷愚，由君而致也，將葬，傅敘君之德行官次，馳書於京，且命愚志君之墓，曰，予弟與子有舊，予既病，且不忍文，子為纂敘以志，否則無以塞其冤，愚拜受書，道遠不得辭，謹敘而銘之，銘曰，言為身文，行為身基，矣卿材，人皆仰之，徇祿酬知，秉節不移，人誰不死，君瞑其宜，兄友妻烈，侄護孫隨，君骨歸此，君名永垂，系曰，前是書君墓以志，既絕筆，使覆命，越其月二十六日，詔贈君起居舍人，賜緋魚袋，節自持，褒贈加等，朝典優縟，不其盛哉，嗚呼，世有位躋相而死於罪戾音多矣，豈比君命屈志伸，揚名立德者，我故為語，請附前志之，猶子鄉貢進士紹休書，
唐故鄉貢三傳支府君墓誌銘朝議郎守蘇州錄事參軍滕綬撰公名詢，字小孚，小名溪郎，高祖敏，皇攝廣州司馬，皇祖光，皇江州尋陽丞，祖成，皇贈殿中監，父諱竦，皇任雲，瀘，齊，光，邢五郡刺史，鄆王傅，鴻臚卿致仕，先妣夫人汝南譚氏，繼夫人清河崔氏封清河郡夫人，公有兄弟十一人，三人早夭，皆有名聞，八人在世，公年十七，以會昌二年八月三日終於瀘州，旅櫬沿巴蜀江至揚州，稿殯於江都邑之偏，公之遠祖本京兆雲陽人，其先琅耶也，因晉末亂離，避禍於東吳，邇來數百年矣，今乘先君子鴻臚公申命嗣子書宅於周郊，以大中十年五月十八日，自揚州遷兆，同六世祖禰歸於河南府河南縣北邙北之陽也，公以饑抱寒，苦心焦思，聚螢求學，倚馬為文，崇業肥家，行貫鄉族，通經應薦，必究根源，勵節事親，孝聞中外，奄登長夜，情實痛乎聯荊，鍾彼在原，徒有留於餘慶，不與者壽，豈伊賢人，改舊丹書，再新玄壤，銘曰，積善得名，期乎壽考，孰不長生，顏惟早夭，霜落寒枝，風摧秋草，舊穴如溝，新塋天造，遺芳未泯，令德如在，手足望斷，心目鍾愛，永配蒸嘗，用光遠大，希公至靈，無遠不屆，
大周故上輕車都尉樊府君墓誌銘並序君諱廉，字元貞，其先南陽人也，若夫玉理開家，導鴻源於姜水，璜靈錫祉，著雄兆於滋川，折鍵王門，應星辰於漢闕，銜杯帝座，澍雲雨於邛都，承相衣冠，燭曜平原之第，大夫軒冕，繽紛上黨之郊，曾祖禮，隋梓州飛烏縣令，上柱國，鳴琴化俗，制錦調風，躍魚之績克彰，馴翟之功允著，祖仁，唐左衛兵曹，上柱國，南陽侯，於時隋網混亂，王室然，雀闕屯丹，魚唯兆赤，九州坼裂，四海沸騰，天命皇唐，運鍾歷數，重綏區夏，再造生靈，公察變知機，臨危效節，喬玄之逢魏武，早識英雄，漢主之見馮唐，更思良佐，匡輔經綸之業，弼諧濟代之功，茅土列於南陽，枝葉綿於北塞，公少稟生知，早標雄傑，夢蛟之筆，天縱心襟，臥龍之才，神明意氣，冥通算術，曉洞兵鈐，趙達盤中，借箸之方可驗，馬融樓上，混天之數已窮，俄屬卞馬挺襖，黏蟬逆命，狼顧青丘之塞，鴟張碧海之濱，公杖劍橫行，鸞弓且進，屢奮搴旗之勇，方申斬將之勞，以功授上輕車都尉，既而洗兵海島，返旆惟桑，顧榮利若浮雲，輕祿位如糠比，琴樽得性，山水忘憂，投身木雁之間，竄跡煙霞之地，廣萃竹林之友，以拓蘭室之遊，烏呼，禍福無窮，循環莫終，鳥忽臻於座右，桑亦生於井中，天冊萬歲二年，終於私第，春秋七十有六，以萬歲登封元年二月廿四日，遷殯於郡城東三里平原，禮也，夫人皇甫氏，閨闈夙穆，蘋藻敬誠，無復齊眉之，永結崩城之哭，長子惠沖，陪戎副尉，次子惠莊，上柱國，殊功常選，並兄友弟恭，蘭薰桂馥，訴昊天而罔極，切風樹而銜悲，式贊家猷，乃為銘曰，緬惟祖考，赫矣靈長，家傳冠蓋，代債賢良，公侯必復，枝葉其昌，痛哉嗣子，敬申忠孝，滕郭馬嘶，陶丘鶴吊，營魂寂寞，隴隧蕭條，昆山玉碎，漢浦珠銷，松生苦務，地起寒飆，黃泉路近，白庭遙，長歸厚夜，無復春朝，
唐銀青光祿大夫太子賓客岳陽縣開國伯食邑五百戶陳公墓銘並序公諱憲，字令將，平陽臨汾人為氏，洎七葉有漢大將軍棘蒲侯武，又十五平陽侯，子孫家焉，祖遠，雄武多大略，徵晉昌令，不高量累辭辟命，沒謚真隱先生，積德未亨，是用有後，公氣降虛明之神，清暢條理，夷雅閒秀，詞學優深，操行無玷，不徇速達，年卅，鄉貢進士，對策上第，其年解褐滎澤主簿，師尉，明堂尉，閿鄉令，秩滿受詔關內覆囚，旋拜右台殿侍御史，轉庫部，吏部二員外郎，丁內艱，哀毀過禮，服闋，除禮部，考功二郎中，遷給事中中書舍人，策勳上柱國，除大理少卿，出為虢州刺史，復大理少卿，遷工部侍郎，又出為袞州都督，入拜衛尉少卿，復工部侍郎，又出為蒲州刺史，入拜太子右庶子，遷太子賓客，累加封岳陽縣開國伯，食邑五百戶，凡所歷官，咸著成績，皆任實以物，不激譽而於進，休名自著，僉舉允諧，喪仲弟，哀感成疾，以開元十三年九月廿五日薨於東都審教里第，春秋七十八，粵以開元十四年歲次景寅十一月乙亥朔十六日庚寅，葬於偃師縣龍池鄉之北原，祔先塋禮也，惟公宅乎中庸，樂在名教，體忘悔吝，德全終始者，朝廷壹人而已，又嘗著中道，通教二論，注周易，撰三傳通志廿卷，集內經藥類四卷，合新舊本草十卷，並行於代，噫，可謂立德立言，歿而不朽者矣，嗣子長安縣尉少儀等，孝思純至，永懷揚名，乃刊石勒銘，以志幽宅，其辭曰，盛德之後兮實生哲人，文義博暢兮志業清純，孚政光國兮懋寵榮親，立言不朽兮全道歸真，
有唐故成都府司錄參軍劉公墓誌銘並序女婿前攝成都府文學徐有章撰公諱繼，字嗣卿，南陽人也，維大中四年五月五日歿於位金容里私第，享年七十有九，惜其才也，雖以壽終，誠同天喪，其先漢景帝子中山靖王勝之後裔也，曾王父問，鄧州刺史，王父元貞，左龍武軍大將軍，贈使持節都督，天水郡太守，考瑩，鄧州內鄉縣令，世襲儒風，冠冕不絕，公風神高邁，文武兼資，立行鄉閭以孝稱，朋友以信著，初解褐以太廟室長選授漢州金堂縣主簿，時謂棲鸞枳棘，處鶴雞籠，斯譽雖久，猶傳蜀人，長慶元年，再選授雅州倉曹，郡以殘破，倉儲籍繆，以公到任，廩實額敷，軍伍足給，人皆仰食，然由茲校課，累第居上，大和七年，以循資選授陵州仁壽縣令，車下之後，風威不張，絃歌自化，政多遺愛，人懷去思，開成六年選司以歷任清慎，考稱廉平，特署成都府功曹，蜀風多詐，奸吏尤甚，睹公衡鏡高懸，隱欺何有，大中二年帶功曹銜選授司錄參軍，聲政仍舊，吏多承式，何期天奪其壽，臥疾未幾，岱宗忽游吁嗟已往，親朋空彥，夫人張氏，故朝散大夫漢州金堂縣令賜緋魚袋叔元之女也，稟性柔克，閨門肅穆，公之喪也，痛移天之重，號慟過禮，嗣子詢謀，次子知溫，俱以詩禮立身，弓裘不墜，長女以比年已歸有章之室，和鳴數秋，小女適見任彭州九隴縣主簿李師仲，而子孫盈門，詵詵之慶，斯為盛歟，嗣子恭承遺囑，以其年孟冬之月廿有八日遷柩歸葬自西蜀抵於上都，路僅三千里，扶護無虞，至十二月廿九日，卜宅葬於長安縣在城西龍首鄉未央里祁村白帝壇西南隅三百餘步，存歿禮也，有章慚無玉潤之才，而述冰清之德，萬無紀一，銘之墓曰，英英素質，玉石其心，性與道合，直難邪侵，時多恩賴，人懷好音，德逾山重，量含海深，府寮承則，奸吏斂襟，風儀濟濟，嚴毅沉沉，行為人表，義高士林，嗚呼，松兮有時而折，魂飛錦浦，星隕上列，唯余芳聲，萬古不滅，勒石荒埏，用紀仁傑，
尉耿志銘諱本鄭州縣人也，將拜井稱奇蜀之西興分地，曾祖，魏平東將軍，諫大夫，祖匡，晦跡丘，淪不仕，考深，隋任營東都工監，後遷衛司兵參軍，公志氣風雲，偏知劍術，儻，聲烈有聞，入選登朝，起家仁勇校尉事君則忠，方當望天闕以上馳，踐高步，豈赤鴝鵒來膏荒秦醫之術，於貞觀九年八月廿日春即以其月廿七日窆於山之陽，楊三里，只恐陵谷遷徙，主莫，海變桑田，德蕪，嗚呼哀哉，乃為銘曰，為功，分地成德，冠纓漢魏，縉紳拜國，，禮儀是則，公之志氣，特在風雲，，節不群，起家登仕，體烈早聞，
大周故朝散大夫行司宮台奚官局令莫公墓誌銘並序公諱義，字承符，京兆萬年人也，昔者工精練鍔，孤飛寶劍之銘，理兵，獨贊楚君之美，金玉疊映，蘭桂芳，代榮比景之郊，族盛番禺之家茂實，史策攸傳，勝跡芳猷，縑緗可紀，曾祖登，祖隆，父迪，並芝蘭稟性，丘棲神，視簪紱猶糠秕，將榮利為羈紲，志忻樂道，俱不仕焉，公體蘊生知，超先覺，少不好弄，長而奇挺，元其筮仕，將趨八水之途，首謁天門，且踐四星之職，榆南望，想舊邑而仰之，辰極北瞻，就新榮而有禁，因辭五兀，別貫萬年，故為京兆人也，初貝水清，丸都尚霧，公身陪大樹，預蒙騏，忠盡喪元之心，賞在酬功之地，因授雲騎尉，轉加陪戎校尉，又更加智果校尉，屢參武禁，歷踐戎班，警夜候於嚴更，罄丹誠於清，效彰欄，跡顯優勤，以公忠孝在身，文武不墜，用輟執戈之仕，將從剖滯之曹，因授朝議郎行司官台奚官局令，澄心肅物，史不敢欺，正色當官，人皆有憚，遂授朝散大夫，奚官局令如故，位階通顯，轉勤忠赤之規，職奉禁闈，漸懼尊榮之地，所冀玄穹善，方延濟巨之榮，何期幽贊無徵，遂掩摧梁之痛，春秋六十有七，以長壽二年正月十七日卒於尚善里之私第，即以其年臘月十三日葬於合宮縣界邙山曲禮也，孤子守滿等，寒泉結思，罔極增哀，酒血淚而無攀，可悴榮空之柏，慟丹心而有感，當抽節之筠，望飛之翻翻，見寒松之肅肅，黃泉一，白日千年，雖其人之不存，故其跡之難掩，豈可妍芳懿跡，空仰美於前人，善政能官，不追勤於今日，故紀功於玄石，庶不愧於青編，其詞曰，猗歟勝族，盛矣嘉聲，氏傳相號，劍得人名，金銷玉振，菊茂蘭馨，望高北景，價出連城，惟彼哲人，令望君子，少覽黃中，幼敦青史，以德潤身，求榮仕，發跡南郡，飛聲北里，官稱五品，職應四星，趨馳紫閫，獻奉丹庭，既參戎律，復踐文扃，丸都滅寢，奚局流聲，將希與善，欲冀腰金，光光族胄，徽徽德音，妖童忽逼，斗蟻俄侵，因從夜壑，不及晨吟，曠臨東洛，墳依北邙，行需出沒，飛低昂，聽松聲之蕭瑟，望隴色之蒼芒，去泉深而路遠，知地久與天長，
大周故洛州告城縣騎都尉辛君夫人翟氏墓誌銘並序君諱恭，字行，隴西之甲族，曾祖，後魏因宦內遷，居隋驃騎，君長子敬忠，第三子慈明，並蒞策班，任，既聞夫子之書，投筆從征，還奉班超之，或一鼓而敵，或再戰而終軀，處王事於金河，卒花顏於玉塞，豈命矣，夫何哉，但以翼子之計末成，謀孫之念已就，夫人翟氏，先帝顓頊之苗裔，漢大丞相方進之孫也，曾祖齊驃騎，祖相，德問劍氣騰逸，環材峻偉，擲筆長歎，三從士之謀，警策遐，俄擢登壇之，夫幹得性筌蹄游位，道勝，奄從三樂之，缺生涯，俄軫兩楹之歎，夫人母儀婦德，垂訓邕，持戒淨行，菩提不退，並尋疾於永昌縣訓善里第，君聖曆元年八月廿三日終，夫人至二年八月廿六日卒，君春秋六十有三，夫人六十，以聖曆三年二月二日合遷窆於先君之域合宮縣平洛鄉里，禮也，嫡孫守平主喪，松兮風委，白楊兮霜落，歲月亡兮不追，游兮何記，恐陵遷為谷，海變成田，爰述潛規，式題，為銘曰，貞碎干，玉山摧質，樹悲風，雲慘，荒涼丘朧，冥冥泉，一旦窮埏，千齡永畢，其一，君諒宏慈，能仁忠國，秀，卓爾岐嶷，其二，孫不葬祖，世傳其實，今如，，
大唐故朝議郎行尚書都事上柱國夏侯府君墓誌並序公諱思泰，字懿，譙郡人也，漢征西將軍，雍州刺史玄之苗裔，自漢魏已來，冠冕不絕，配天光宅，祚徙於熊川而長劍簪纓，而運開於爵里，雲興沛邑，勳高擁樹之班，星掩譙都，寵冠編鐘之肆，紛紜茂寅，備乎史策，曾祖﹀，銀州司馬，祖弼，鄆州錄事參軍，父留生，並參玄守白，弱不好弄，愈輕代榮，雅尚黃老，心自遐矣，未始惻焉，公皇朝解褐河南錄事，次遷尚書職方王事，次遷太常寺鼓吹令，敕授吏部主事，次遷尚書都事京職五拜，清白無二，或毗贊一同，或光揚八座，或兼統兵馬，或引汲才雄，或典邦八胤，或勾考六官，早赫奕於京縣，晚優遊於省闥，公忠信之德，彰乎自然，英略之才，實稟天挺，所居官守，清如水鏡，皎若冰壺，匡輔盡誠，劬勞贊務，誰謂天奪其魄，而道不行，天乎天乎，吾將安仰，以開元廿六年七月廿九日卒於京兆府萬年縣崇義坊私第，春秋六十一，嗚呼哀哉，天不借壽，奄忽殂遷，適應享其榮秩，終見辭於明代，乃知蘇韶之夢，尚自思歸，溫序之情，非無懷土，新豐之野，翻傷挽薤之歌，桃林之塞，更悲絮酒之酌，以開元廿六年歲次戊寅十一月甲午朔八日壬寅歸殯於河南府河南縣平樂鄉之北原禮也，長子右衛兵曹參軍孚，次子左衛翊衛武舉及第兵部常選杲等，痛深風樹，悲纏陟岵，恐高岸為谷，德音不留，實為志，永傳不朽，銘曰，峨峨邙岫，雄雄佐時，神交魏袞，德動周詩，汶精垂曜，金冊天姿，高山既摧，大隧方開，嚴父居此，無由重回，泉台月照，遞相窈窕，千秋萬歲，何時更曉，女婿宣義郎，前行溫州橫陽縣尉，騎都尉申諫臣書，
大唐李君墓誌之文並序公諱辯，字琮，隴西人也，其指樹為宗，迥標於周吏，盡忠佐命，寵班失於魏朝，莫不代忌簪纓，家傳杞梓者也，曾祖纂，周任齊州刺史，用能弼諧聲教，統千里而無虧，布政宣風，總六條而有譽，祖願，隋任益州錄事參軍，職察而孤直，是非之理必彰，齊道德以匡人，賞罰之威有格，父達，唐朝任宣德郎，但公節儉莊心，溫良宅性，蘊龍門之高義，懷柱吏之韜光，既而敦孝悌，葉淳和，循南陔之庭闈，重棠棵之昆季，窮詠林於藝府，鼓舞六位，殫禮義於詩書，皈漁百氏，以大唐永淳元年四月廿九日卒於綬福之私第，公春秋有九也，豈謂與仁非驗，永寂寞於泉扃，夢奠有徵，掩跡於窀夜，粵以永淳元年五月十七日殯於邙山之原禮也，箭景難留，懼嘉聲之淪泯，丘陵靡定，刊金石紀芳，積善持鐘，生唯俊哲，席間義富，懸何理絕，毫端秋露，文華春潔，一放曠，三逕逍遙，匪希千祿，庶踐松喬，茲泉石，永謝煩囂，嗚呼哀哉，西山黑兮已墓，東岱游兮不追，玄夜長兮寂空，丘荒兮何依，將命兮，
大唐故冠軍大將軍行右威衛將軍上柱國金城郡開國公李公墓誌銘並序公曰仁德，族李氏，其先蓋樂浪望族也，自堯臣類馬，周史猶龍，真裔散於殊方，保姓傳於弈代，考甲子，皇贈定州別駕，天上降成綸之恩，地下光題輿之寵，公即別駕府君之元子也，風骨驍奇，器用英遠，智為甲冑，義作干戈，談王霸則金火生光，說甲兵則旗鼓動色，當昔中宗晏駕，韋氏亂常，將欲毒黎元，危宗廟，公於是義形於色，憤起於衷，發皇明，披紫闥，奔走電激，左右風趨，心冠鷹，手刃梟鏡，人再色，帝宇廓清，翊二人以御天，功存社稷，膺四履而列地，封固山河，是用拜公雲麾將軍行右屯衛翊府中郎將，金城縣開國子，食邑三百戶，晝巡徼道，環黃屋而竭誠，夜拜殊榮，佩紫綬而光寵，是用遷公右威衛將軍，錫馬承恩，一日三見於天子，以爵馭貴，十卿同祿於諸侯，是用加公冠軍大將軍，進封開國公，增食二千戶，何居昊天不，哲人其萎，山嶽收神，日月奄壽，以開元廿一年正月廿日薨於醴泉里之私第，春秋六十有一，嗚呼哀哉，公履謙謙，杖翼翼，不軒裳而恃，不江海而閒，其生也榮，其死也慟，匪止鄰不相，巷不歌，實亦負興嗟，同盟畢吊，特敕贈絹二百匹，賻物二百段，米粟一百石，供喪事也，即以其年四月十三日葬於高陽原禮也，南面近郊，問三龜而一吉，東首顧命，減大樹而小封，金玉靡藏，誡之智也，琴瑟空置，奉之仁也，有子二人，長曰思敬，右驍衛中候，次曰思讓，右驍衛司階，並七日絕漿，式五月而葬，孺慕罔極，賓拜無容，防地道而變盈，紀天性於幽隧，銘曰，惟岳降神，冠軍當仁，忠孝是佩，清白為鄰，曷其榮也，社稷貴臣，曷其哀也，朝市悲人，生可續兮，孰不萬春，死可贖兮，孰不百身，生不可續，死不可贖，歷考古今，誰免風燭，人閱代兮代閱人，倏兮忽兮一丘塵，舟移壑兮壑移舟，蕭兮索兮九原秋，意氣盡兮萬事罷，泉門閉兮九重幽，悲夫悲夫空默默，魂兮何悠悠，
唐故宣德郎行忠州參軍事飛騎尉陸公並夫人孫氏墓誌銘並序公諱廣秀，字元恂，河南洛陽人也，七代祖麗，後魏簡王，六代祖，後魏平原王，五代祖希靜，後魏青州刺史，高祖子瑩，後魏譙州刺史，曾祖正禮，周青州司馬，祖孝友，隋朝大夫，顯州司功參軍，唐貝州清河縣令，父乾迪，唐使持歷岷石冀延等四州諸軍事，岷石冀延等四州刺史，大周使持節州，都督等卅二州諸軍事，州刺史，上柱國，東平縣開國男，並服冕乘軒，分錫土，才高器廣，嶽峙川亭，遠則事列於縑緗，近乃義存乎耳目，古今推仰，可略言焉，公識亮明惠，體性溫雅，仁孝忠謹，挺自天然，詩書禮樂，不賢師訓，唐解褐朝散郎，行忠州參軍事，在職數年，勤恪攸顯，加授宣德郎，累遷飛騎尉，屬州牧上書，妙求聰浚以公詞令，差使入都，面奉玉階，親承聖旨，對揚敷奏，毫釐無爽，未辭天闕，俄然染患，以垂拱三年四月十九日，終於合宮縣弘教里私第，春秋廿有九，公才行既高，婚娶難返，未有伉麗，奄從風燭，兄景等，痛棣萼之春，悲岱魂之影只，今將禮葬，遂結冥婚，與公娶樂安孫氏女，祖處約，唐東西兩台侍郎，父俊，見任中大夫，安北都護，其都護即公之姑子也，其女在室，以垂拱四年四月廿五日終於家，春秋一十有六，令淑殊狀，內外共推，婦德芳規，幽顯同仰，是稱秦晉，實曰潘陽，泉露馭輪，百兩之儀斯展，扃合巹，六禮之式攸甲，以大周延載元年歲次甲午十月辛亥朔十日庚申，合葬於洛陽縣清風鄉邙山原，禮也，恐懿範之湮沉，勒琬琰而存紀，乃為銘曰，忠孝君子，溫柔女德，襲父母之先規，冠曾子之懿則，潘陽兮宿重，伉麗兮不忒，痛玄扃兮淑慎，悲幽燧兮瘞，勒石紀名，流芳靡極，
大唐故婕妤三品亡尼墓誌銘並序宮人諱字，不知何許人也，祖代閥難可詳言，某雅志，窈窕其儀，蘊范維之工，體溫恭之德，奉獸闈之列，夙興匪懈，參鶴之流，晨夕無怠，方將永承景殿，長奉青宮，忽掩娥暉，光沉婺彩，以轔德二年十二月日遘疾，於某所，春秋處，禮也，紀清徽，乃為銘曰，峻趾極天，長闌紀地，金碧斯蘊，殊毗雲，蟬聯，襲葉承徽，載誕莊，真懿斯歸，色艷綠波，鮮侔翠羽，領鋪爾佳，晝堂晨武，藏舟遽徙，夜俄沉，名香徒馥，虛帳莫臨，去去靈輿，悠悠大暮，山煙引碧，隴凝素，翠石方傳，清風永樹，
唐故太中大夫行中書舍人裴公夫人彭氏墓誌長子蟾撰夫文武之道，未墜於地，大凡建勳伐之家，多有後慶，挺生夫人，賢淑以慶，門族在隴西，彭氏亦為顯姓，柄節方面，功書圖史，惟夫人一家而已，曾祖光耀，任金吾大將軍，隴右節度使，贈兵部尚書，祖膺，任天德軍使兼御史中丞，父詵，為河東右職兼殿中侍御史，夫人即侍御府君次女，自幼日失蔭，為祖母所慈養，明慧淑敏間出也，女工之事天授也，時宗族間聞夫人年尚幼，而所立皆超異，所尚皆高潔，所學皆容易，所見皆深遠，所解皆精微，無不歎羨，蟾嘗因晨夕承奉慈顏，誡勵之外，因言曰，我承祖母嚴訓如此，得人如是，稱我善耶，今敢不條列敬述焉，洎昔歸於先公，干家道以嚴以肅，奉祭祀以勤以敬，迨今四十年，六姻九族，咸共稱美，及蟾等遭罹偏罰，夫人哀毀過禮，號慕不絕，制終之外，往往慟哭又如初焉，以是累歲常結積氣，宿成疾恙，以咸通二年正月廿七日終於上都開化里之私第，春秋六十有一，以其年四月廿八日歸葬於東都河南府河南縣平樂鄉尚店村澗里伯樂焉邙山之北原，夫人雖嘗有所苦，而無疾色，心力神用，未嘗減耗，悟真如理性，虔奉內教，晨朝清淨，轉讀諷念諸經及真言，常滿千百遍，如此為志，未嘗暫捨一時之功也，且恭敬供養心又倍於是，常有願曰，我一日身後，莫令受他罪，勿為人所憂覺也，及終之日，果如是願，蟾殘骸余喘，待盡朝夕，扶力握管，言詞迷謬，敬為銘曰，賢明淑順，夫人之德，上下咸悅，姻親歎息，孤遺二子，號天泣滴，止哭握管，固無文飾，洛水之湄，邙山之側，玄堂已啟，慈顏永隔，銘存貞石，歲千萬億，
唐故潘君夫人牛氏墓誌銘並序夫人姓牛，洛州洛陽河南人也，昌緒綿長，鴻源遠，聞之簡冊，著自緗圖，祖文，嘉北齊，銷聲不仕，父善，韜光林壑，抗志煙霞，遠慕羨門之儔，為邑鄉之所高矣，夫人夙稟賢明，幼標閑淑，桂馥蘭芳之美，挺自兩髦，女儀婦德之聲，彰乎仰，年青上六，婦於潘氏，和齊琴瑟，芬若椒蘭，六行無虧，四德俱備，至於川組酒醴，莫不躬事執持，匪流譽於時，實傳芳於後諜，豈謂高門積慶，延壽之道無徵，上藥靈香，返魂言寡效，嗟乎，洪川東遊，方興薤露之悲，陽景西頹，不極獻觴之歲，春秋七十有一，粵以總章元年歲次戍辰九月壬午朔廿五日景午子時遘疾而卒於北纏之私第，即十月九日，遷座於平樂鄉界北芒之原禮也，嗚呼哀哉，乃銘曰，顯允夫人，令淑多聞，清貞鑒水，姿態疑神，雙眸似月，蟬鬢如雲，既同玉潔，何異蘭芬，素驂移駕，丹縈空，山昏苦霧，樹咽悲風，雕翠石而表既，庶芳聲而不窮，
唐故周夫人墓誌銘王紳撰夫人姓周氏，其先汝南人也，爰自炎漢，達於有唐，綿歷衣冠，其來尚矣，曾王父府君，皇承務郎敕授薊州三河縣令，王大父府君歸皇宣德郎，試左贊善大夫，賞緋魚袋兼上柱國，王父君彥，皇彭城郡高望府折衝，賞緋魚袋兼上柱國，皆業崇儒行，世繼簪組，閭次門慶逾長，夫人則折衝府君之長女，幼年貞柔，至性純孝，凜乎正氣，賢行自天，雅量絕儔，風見難並，適佐君子，令淑猶彰，雍睦承家，母儀增書，是以恭儉聞惠和，不以鉛粉益容，但以禮節資德，時貞元辛巳歲，寢疾於莫亭集賢里之私第，伏枕逾月，醫無所為，以其年五月十三日奄從於化，享年四十八，嗚呼，天命數盡，生也有涯，哀哉，哲人何不為壽，瑤琴絕聽，寶鏡休窺，珍玩滿室，莫之能守，親戚彌切，痛無偕老之期，岐路感傷，嗟有懷仁之德，以其年冬十一月八日卜兆於莫城東南二十五里世業平原之禮也，雲結長川，風悲草樹，嗣子操，次子摸，並殘骸毀容，能竭孝道，慮恐陵谷將變，歲序將遷，刊石紀時，其銘曰，郡城東南兮滹水湄，歲往月來兮無盡期，明明寒月兮對孤，蕭蕭白楊兮悲風吹，
唐成德軍節度使麾屬平原郡大將冠軍大將軍守右八善德將軍試太常卿上柱國秦樺信故夫人張氏墓誌銘並序夫人張氏，自清河郡之房，皇帝之胤也，乃祖勳業盛著，分薦茅土，享於伯城，胄裔聯榮，隨官食邑，烈士冀方，累世遷任，遂為郡人焉，夫人幼笄之年，敏淑有異，宗親甚奇，未盈卒成，溫閏殊禮，惟舅姑曰，斯孝婦也，遂命賓合，躬執箕帚，恭謹北堂，唯室唯家，自奉沃盥，魚水相感，雲龍相從，美茂當年，敦睦九族，仁物多盛，日加遷榮，男長登仕，女依外奉，家無孤幼，六姻歡會，常感意氣於一言，唯諾未終，倏忽敗風雲於千載，暫染小疾，藥餌無徵，以元和七年九月二旬有九日，終於平原郡，春秋六十有八，以元和八年二月壬寅遷神於安德縣至孝鄉之原，乃命刻石泉戶，揚於志烈，銘曰，於惟夫人，婉懿無雙，德功言容，備於厥躬，禮唯作合，懋於嬪風，漫漫平原，新塋肇開，紀揚芬烈，永寄余哀，
唐故韓州助教向君志銘並序君諱徹，字，原夫上相歸周，順天明而受國，左師戰魯，分地理而開勳，其後君子推賢，集山陽之龍風，大夫貴德，錫河內之膏腴，珠浦重輝，瓊林疊秀，祖康，隋任雍錄事參軍，境控龜津，地當野，肅霜威而蒞郡，氣逸烏台，皎冰壺而勵職，風生白簡，父舉，唐元從任募團校尉，遷德州留守，功超百勝，葉天策而問西都，勇冠三軍，狀星文而靜東邑，授上騎都尉，君少挺英奇，琴書是友，幼通博學仁義為藩，年才弱冠，任韓州助教，典青襟之禮榮，立行可模，貫玄象之精華，出言成范，不謂神徵異辯，光收管輅之年，鬼瞰明靈，不興顏回之壽，春秋廿有八，即以貞觀十九年四月一日遘疾終於私第，夫人韓氏，娥輝淑祉，婺宿垂精，出峽仙雲，雖發陽這藻，驚林逸吹，是銷陰魂之形，對植龍門，而悲半死，分飛寶匣，竟歎雙沉，春秋八十有一，久視元年二月十六日終於私第，嗣子崇仁等，咸得曾參故跡，越禮外而居喪，姬旦遘塵，考經中而用事，長安三年歲次癸卯一月癸巳朔廿八日庚申會葬於村西北二里平原，禮也，東西水陸，魚鳥徘徊，南北荒阡，風煙爛夢，石銘山上，咸推杜預之機，玉掩泉中，幾惜文康之貌，嗚呼哀哉，乃為銘曰，疏源九田，萬仞，河朔藩周，山陽遁晉，冠嗣明德，一口忠信，休述，徽猷並振，輪環氣序，奄忽年，，岱岳知名，草亭春色，松有秋聲，悠悠荒隴，對城，
權氏殤子墓誌銘並序殤子祔先祖之域，其世官代業，不復備書，大父德輿，山南西道節度使，扶風郡公，父璩，前監察御史裏行，扶風縣男，母河東裴氏，河南尹謂之孫，縣尉儀之女，殤子叢，內外大父曾祖之慶澤，生而沉靜孝愛，便文字書札，質貌秀異，六親多憐之，父母有不懌，不離其側，從容得其歡則退，骨肉間有凶，則長思雪涕，欷如不勝，每退自庠序，諸兒或戲游逐樂，獨以筆札錄所讀書凡數通，用以自娛，大父嘗以為此子似我，眾孫中特異之，生之日，大父始為太常，故以奉常名焉，凡中與外皆意其多壽祉，克纂基緒，一日得瘡，侵潰發，百術不能治，遂落發歸桑門，僧號法延，以為清淨之教，足以蠲六疾，玄理難扣，終不獲助，以元和十二年六月廿四日夭於興元大父理所，享年九歲，以其年七月壬寅祔於曾王父之左，元兄之後，縣曰洛陽，鄉曰平陰，其父以營奉改卜之事，不見其歿，其母以沉痛在體，不臨其喪，嗚呼，藥石雖備，不獲其要耶，饌羞雖精，反致其耶，由此生哀，哀至難御，自前歲以至今歲，喪爾兄弟，於今三人，雖過壯年，已有衰貌，不可吐，不可茹，天乎天乎，並與之，一何惠於前，並奪之，一何譴於後，天為之，地為之，鬼神為之，抑其氣，伸其詞，銘其墓曰，育之何艱兮晦明九年，夭之何易乎死生立分，智氣融融兮復歸於空，萬有千古兮北邙之中，
唐故幽州節度衙前討擊副使太中大夫試殿中監溫府君合祔墓誌並序侄景中撰川流不息，年逝難停，烏兔遞以推遷，人事同乎過隙，今來古往，孰能追之，府君姓溫氏，諱令綬，字令綬，河東并州人也，其先軒轅氏之胤裔，太康之嫡孫日子少康，封為溫城侯，其後因封氏之殷，有少師強以紂酷虐抱樂器歸周武王，復封於溫，至大司馬，又封邑於并州，子孫依而望焉，秦有青州牧季，漢有護羌校尉序，晉有驃騎將軍嶠，後魏有并州刺史奇，唐有中書侍郎彥博，皆以入掌鈞衡，出分符竹，正言忠列，史籍稱焉，府君即侍郎之七代孫也，曾祖諱思貞，皇王府校尉，太子詹事，王父諱令琛，皇麾將軍，守左金吾衛大將軍，父諱可宏，皇宣德郎，試太常寺丞，代繼勳業，望峻時英，煥乎璧之姿，卓爾山河之秀，以書劍垂范，貽厥子孫，府君夙稟庭訓，迥然孤標，器貯青，情高秋鶚，抱仁義以賤珠玉，履忠而重賢良，博達經書，精爛韜略，蘊擁砂添灶之術，妙遺勒沃熏之機，說劍而邊徼塵清，虛弓而天雁落，武能靖亂，行以移忠，時燕昭王張公以藝行見稱，甄署散大將，游擊將軍，以夙夜在公，署親事將，以識略果敢，領燕樂鎮巡檢將，以勇銳捷，領威戍欄捉生將，以運籌幄幕，領檀州防鎮將，以君親義忉，領右隨使將，以清廉勤恪，領荊營麥將，以疏朗儀冠，署節度衙前討擊副使，人為心腹，出即控臨，或匹馬只矛，追虜騎而深入，或勁風霰雪，候火而獨歸，卅餘年，歷盡艱險，猶未罄其誠節，讓職因歸，計盡侯門，閒居及禍，以咸通十五年二月廿二日歿於幽都縣通坊之私第也，享年六十有九，悲夫，彼穹何辜，粱木其懷，知之興慟，里不巷歌，有一姊，一妹，一弟，姊適彭城劉氏，笄歲從人，所天早逝，碧蘿無，松竹為心，守義之節不虧，匪石之誠彌忉，終喪盡禮，素服於今，妹適隴西辛氏，移族清門，冀同偕老，早年不幸，已逐傾，弟令縝，虛襟放蕩，器識寬弘，味道於老莊，禮重乎信義，笑傲簪屨，不事王侯，定分有常，先已逝矣，更有諸院弟侄等，或官列題輿，或職增牙，豸幘聞觸邪之美，絃歌顯字人之方，其於清廉三事者，不能備述，府君夫人樂安郡門氏，動靜有節，柔順成家，德藏鵲巢之詩，美著椒花之頌，奈何於府君之先逝，逾三紀矣，續夫人齊氏，雍容婦德，淑慎母儀，敬事舅姑，慈訓卑幼，薦奉蒸嘗之禮，美矣采繁，賢和進讓之風，稱乎麟趾，有子四人，長曰景，署節度要藉，幼而雅默，長習儒書，在於和門，夕若厲，知盛衰險易之道，識進退存亡之機，倏忽游，莫知何往，一禍，未有人聞，次曰景衡，孝悌知名，謙恭立節，彎弧學劍，頗有佳聲，次曰景術，性惟聰敏，如穿楊，常思患己之誠，每有進身之志，次曰景衛，雖未弱冠，志氣成人，有女五人，長女卅三娘，適劉氏，短有期，魂隨月謝，次卅四娘，適石氏，次卅五娘，次阿師子，次巧兒，並在室，以泣血茹荼，哀歸遇禮，骨融膚，痛切自天，以其年閏四月二日取門氏夫人之柩，合窆於本縣房仙鄉之新兆也，左枕桑乾，卻背林麓，咽郁而猿啼鳥哭，蕭疏而慘風悲，景中幼沐恩慈，撫念猶子，瞻依遺訓，血淚空垂，追綠前勳，書之琬琰，千齡萬代，以光後來，其銘曰，軒裳茂裔，震耀公卿，神受機略，天與英明，閨閫傳芳，清門盛族，婦道徽柔，母儀端肅，自公退食，夙夜無違，控臨夷狄，遐邇畏威，敬事舅姑，閒和娣姒，頌美椒花，德馨蘭，安閒養素，禍降自天，命也何速，魂隨逝川，龜策葉徙，宅兆斯卜，哀以送之，風悲鳥哭，
大唐故殿中侍御史隴西李府君墓誌銘並序朝議郎守尚書比部郎中史館修撰護軍韓愈纂殿中侍御史李君名虛中，字常容，其七世祖沖，貴顯拓跋世，父惲，河南溫縣尉，娶尚書左丞薛邕妹，生六子，君最後生，愛於其父母，年少長，喜學，學無所不通，最深於五行書，以人之始生年月日所直日辰支幹相生勝，衰死相王，斟酌推人壽夭貴賤利不利，輒先處其年時，百不失一二，其說汪洋奧美，關節開解，萬端千緒，參錯重出，學者就傳其法，初若可取，卒然失之，星官歷翁莫能與其校得失，進士及第，試書判入等，補秘書正字，母喪去官，卒喪，選補太子校書，河南尹奏疏授伊闕尉，佐水陸運事，故宰相鄭公餘慶繼尹河南，以君為運佐如初，宰相武公元衡之出劍南，奏奪為觀察推官，授監察御史，未幾，御史台疏言行能高不宜用外府，即詔以為真御史，半歲，分部東都台，遷殿中侍御史，元和八年四月詔徵，既至，宰相欲白以為起居舍人，經一月，疽發背，六月乙酉卒，年五十二，其年十月戊申，葬河南洛陽縣，距其祖澠池令府君僑墓，君昆弟六人，先君而歿者四人，其一人常為鄭之滎澤尉，信道士長生不死之說，既去官，絕不營人事，故四門之寡妻孤孩與滎澤之妻子，衣食百須，皆由君出，自初為伊闕尉佐河南水陸運使，換兩使，經七年不去，所以為供給教養者，及由蜀來，輩類御史皆樂在朝廷進取，君獨念寡稚，求分司東出，嗚呼，其仁哉，君亦好道士說，於蜀得秘方，能以水銀為黃金服之，冀果不死，將疾，謂其友衛中行大受韓愈退之曰，吾夢大山裂，流出赤黃物如金，左人曰，是所謂大還者，今三年矣，君既歿，愈追佔其夢曰，山者艮，艮為背，裂而流亦黃，疽象也，大還者，大歸也，其告之矣，妻范陽盧氏，鄭滑節度使兼御史大夫群之女，與君合德，親戚無退一言，男三人，長曰初律，次曰彪，其幼曰還，適三歲，女子九人，銘曰，不嬴其躬，以尚其後人，右補闕鄭權篆蓋，妻兄盧禮源書文，
洛州偃師縣洛城鄉白社里故翟公妻義豐縣太君康氏之銘，殯在此合平樂鄉北邙晏村之原，大周證聖元年三月廿三日葬，
唐故韓君潘夫人墓誌銘並序君諱文，字金，河南洛陽人也，自白魚表貺，緇衣播美，浩浩長瀾，巍巍曾構，人倫仰其門范，弈葉擅其清華，煥乎方冊，可略言也，曾祖貴，齊任誠公右衛大將軍，獻成皋之謀，魏武英雄，留連官渡之陣，克昌四代之業，允劭三公之榮，並家牒之所，故可而略，祖大賓，隋任三衛親衛校尉，當領一時，殖傳千代，寓跡衡泌，遠慕巢許之風，得性林泉，近遵莊惠之樂，播明琴之善術，洽馴雉深仁，政美餘風，家傳遺愛，父阿金，以禦寇之積，授左屯翊衛，威振遐方，氣陵敵，人倫之令范，為朝廷之英規，茂德嘉聲乎斯在，擊劍彎弧之術，蒙輪越乘之奇，超振古以先明，擁當時而獨步，以其年六月廿三日寢疾，卒於私第，春秋七十有四，優哉游哉，以私自畢，夫人潘氏，仁剛之長女，春秋六十有九，以顯慶三年四月廿六日寢於私第，漸潤江漢，稟質端凝，次合宜，進退可則，韓君極有冠蓋，聲華藉甚，秦匹斯匹丑德攸宜，甘歸於韓氏，肅肅禮容，虔虔朝夕，夫人深忌盈滿，欣茲質素，攜手同歸，以龍朔二年歲次壬戍八月十六日韓金合葬於邙山之原平樂鄉禮也，已矣幽塗，悲哉薤露，風切切含哀，日黯而雲暮，雕篆於玄石，紀聲猷於泉路，其詞曰，浩浩昌源，昭昭華胄，筠貞桂馥，蘭芬松茂，折葉乘芳，分枝聳構，篤生才子，實為時秀，言餘慶，載誕英規，承親遠尚，接友遙推，三端已妙，伎藝無遺，一枝取足，敷仞難窺，
大周趙郡上輕車都尉故李府君墓誌銘並序夫陶鈞品彙，稟氣者唯人，江漢挺生，英靈者鮮矣，故李府君者，諱弘禮，望出趙郡，所居中都，洛陽人也，君之曾杲，齊任益州九隴縣令，祖顯，隋任荊州刺名，父雲，唐任朝散大夫，並冠蓋相仍，簪纓間出，蟬聯慶緒，綴箕裘，曾化一同，得青鸞之美譽，祖臨千里，聞白鳳之稱謠，君父唐初起義元從人也，興王佐命，業定披荊，附鳳攀龍，志存社稷，風雲從虎，氣貫長虹，厥旨傳芳，於斯未泯，惟君風姿天骨，杖俗地靈，踵武繼文，蹈仁履義，家禽對果，歲標奇，懷橘遺親，髫年著美，豈謂膏肓遘疾，瘵彌留，積善無徵，不終眉壽，君在聖曆元年歲次戊戌七月十四日，身於鄧州而卒也，春秋六十有六，嗚呼哀哉，孤子等以聖曆三年歲在庚子壹月戊寅朔十一日辛酉權葬於北芒山孫村之西也，君之夫人左氏，年七十有一，終長安四年歲次甲辰十二月壬子朔十七日戊辰而亡，聞夫人在生之日，親族和平，四德咸修，三從克備，豈謂蕖川閱態，媚逐東流，景沉暉，俄隨西邁，遂使巫雲彩，對楚岫以韜形，洛霰銷光，泛流風而藏影，遽皈岱嶺，倏足芒塵，嗚呼哀哉，神香無能救也，然則庭前謝玉，想風樹以摧殘，掌內韋珠，履霜蓼而昏晦，此孤子等哀纏懵也，既而遷窆將逼，窀穸有期，遂卜地於青烏，問凶塋於民，還於舊所，安措其宮，以神龍元年歲次乙巳正月壬午朔廿八日乙酉可大合葬於芒山之地，庶唯孤魂杳杳，再展筐床，單魄悠悠，翻從角枕，此仁子之情足也，孤子等聞雷感慟，陟岵情深，只恐白日長辭，玄宮永，若不鐫文勒石，何乃表德傳芳，庶使陵谷遷移，桑田改變，同二儀而永固，與日月而俱懸，其詞曰，赫矣宗胤，光流祀，閥閱表門，簪纓昌熾，千秋萬古，傳芳列記，不墜我孫，遺蹤特異，高尚曾人，混俗全真，牽絲久斷，錦何新，長徉白日，永作幽神，魂兮無皈，去足芒塵，粵聞爾祖，褰帷荊府，哥Γ兩岐，謠誠五，清若冰潔，朱絲自處，積善匪慶，窮災運數，承君厥父，忠貞文，齊國亡家，捐軀事主，等綱紀，四人規矩，忽盡生哥，悲傷死府，惟君惟妻，龍劍鳳兮，往時只景，今日雙棲，巫嶠彩合，洛渚光迷，於茲敘契，相伴雲霓，
唐故孟氏麻夫人銘並序夫人姓麻，洛陽人也，昔仁姬周，夙著隆家之美，自根流葉，傳芳不朽，食邑於麻，因姓麻也，父君師，雄姿挺質，武藝克宣，早著勳庸，皇朝授上輕車都尉，夫人懷姿粲艷，淑德早聞，女德彰於閨闈，婦道允於夫族，景命不延，享年五十有二，以永淳二年十月廿一日寢疾，卒於壽善里，以其年十一月十七日遷厝於北邙，悲矩儀之既沒，咸遺愛之猶存，乃樹銘曰，於穆孝婦，弘我家道，庶望遐齡，同斯偕老，不吊如何，奄喪佳好，懷想增悲，撫心長號，弘道，
唐故淮南節度使司徒同平章事贈太尉陳公女婦竇氏墓誌銘並序前秘書省校書郎盧益撰夫人扶風人也，漢丞相之裔，高祖衍，唐駙馬都尉，中外歷職廿餘政，終蒲州刺史，贈工部尚書，曾祖壽，越州余姚縣令，祖翰，國子監丞，父穆，寧王府掾，夫人貴自高門，榮歸盛族，瑰姿絕代，秀行過人，剪縷蝶驚，調弦魚躍，雍和即其性也，敬讓乃其心也，以貞元三年五月廿日，終於廣陵郡太平里之私第，嗚呼，人誰不逝，哀夫人之盛年，家誰無，歎夫人之偏禍，夫靈猶在，父畔又鐘，不閉苫廬，已開泉室，復緣擇日未便，尚乖同穴之文，移天所從，終冀合墳之義，即以其年六月三日權厝於郭東北一十里臨灣之原禮也，夫人一子曰從修，哀毀過禮，迨不任事，有表姐羅氏者，御史大夫盧公夫人也，情感偏深會話以送，哀哉，銘曰，冥寞何方，未幡帷，江雲散鬢，海月銷眉，慟哭鄰巷，感傷路岐，泉門一閉，人世長辭，
大唐故銀青光祿大夫守工部尚書贈荊州大都督清河郡開國公上柱國崔公墓誌銘並序公諱泰之，字泰之，清河東武城人也，其先烈山教農，代德遠矣，太岳掌禮，家法崇矣，佐周克商，功則厚矣，翼魏徇漢，忠亦至矣，故能炯光延照，令問飛聲，繼有格人，郁為冠族，曾祖世樞，皇朝上大將軍，散騎常侍，司農卿，武城侯，祖義直，紀，越二王，長史，陝州刺史，嗣武城侯，父知溫，中書令，肅烈之功，雍熙之業，紛備帝載，昭圖男史，公貽慶纂緒，全德誕靈，清秀內融，稟氣辰象，岐嶷外峻，降神河岳，襟懷萬頃，自含陽秋之度，標格千仞，立於風塵之表，故能詣十倫之極，總五常之中，言必有孚，行在無擇，忠烈於國，孝純於家，宗黨推仁，交遊服義，文典以麗，雅善緣情，學精而博，尤探經濟，年十有二，游昭文館對策高第，明年，調補雍州參軍事，安仁國士之年，早稱英妙，玄成丞相之子，初表象賢，丁中令府君憂，哀毀過禮，雖變除雲畢，而瘠猶甚，親故見者，不復識焉，君子以為難也，服闋，授太子通事舍人，轉左金衛長史，司賓丞，太子司議郎，加朝散大夫，上柱國，從班例也，除右史，俄遷職方郎中，仍兼右史事，朝侍階，記事於九天之上，夕游錦帳，起草於萬國之圖，任遇兼崇，聲華日遠，於時外戚干政，內嬖握權，將假中闈，圖危塚嗣，公以家承漢相，深東郡之憂，謀協陸生，Γ北軍之舉，乃與羽林將軍桓彥范等，共圖匡復，中興之際，公有力焉，中宗嘉之，拜太僕少卿，封安平縣開國男，兼衛王長史，居無何，奸臣武三思竊弄國柄，稍斥朝賢，出公為州刺史，政刑具舉，風澤斯洽，州人立碑碩頌德，於今存焉，三思等情惟盜憎，彌積嫌忌，轉德州刺史，又換梓州刺史，左遷開州刺史，降為資州司馬，歷踐險途，罔有寧歲，而行已以正，御物以仁，在邦必聞，所居咸理，今天子肇揚天光，克掃陰，君子道長，哲人用康，起為濟州刺史，未到官，旋拜國子司業，光祿少卿，判左屯衛將軍事，榮備內外，任兼文武，進之以禮，殷薦其忠，觀否泰之相循，悟為善之終吉，遷禮部侍郎，加銀青光祿大夫，謀行職修，上尊下睦，遷尚書左丞，闕綱咸補，弛條必張，又詔公詳理選事，士感甄明，時稱簡要，遷黃門侍郎，拜命之日，主上臨軒謂公曰，忠孝出卿一門，朕甚嘉尚，又顧謂侍臣曰，此人如野鶴之在雞群，不可多得，其見賞重如此，讜言聞於闈，直道盈於省闥，屬北狄不賓，邊守失御，詔公持節按撫諸軍，威略克宣，軍容斯振，丁內憂去職，水漿不入於口者七日，泣血三年，未嘗見齒，又有白鼠馴於廬側，冬┴抽於庭際，人咸以為孝感所致，服闋，驛召拜戶部尚書，進封清河郡公，位高八座，職宣七典，祚以大國，封諸故鄉，當代以為榮也，又屬降虜趑趄，時有背叛，詔公持節就而撫焉，公宣揚朝恩，示以逆順，一朝釋甲，委命使車，又轉工部尚書，曹署增韙，績用其凝，天不留，奄焉薨謝，春秋五十有七，以開元十一年六月七日寢疾，薨於京平康里第，慟興宸，哀洽縉紳，賓友摧梁，邦人輟相，有制追贈荊州大都督，詔葬之禮，事極哀榮，越以其年歲次癸亥十月癸巳朔五日丁酉，葬於河南府河南縣平樂鄉所禮也，子秘書郎承禮，孝思罔極，式圖揚名，乃刊石勒銘，用志泉戶，沔以虛寡，預宗屬，時忘貴介，見憶少游之言，嘗接從容，謬忝惠連之目，薄技效德，慚誄行於九能，永慕何追，獨傷懷於萬古，乃為銘曰，於穆高門，慶流後昆，誕良士兮，爰有令德，高朗沖默，人之紀兮，立言立功，祿位昭融，總繁祉兮，常百行，允歸於正，全終始兮，運仲業光，身歿名揚，浩不已兮，中書侍郎崔沔文，李迪，
大唐故鄆州須昌縣主簿馬君墓誌君諱敏，字才子，其先京兆扶風人，遠仕河南，今屬河南人也，爰有垂紗講道，延學海而，不圖，天池而標極，莫京之，列於綿史，茂之美，可節言，曾祖敖，魏馮翊郡主簿，祖榮，隋右驃騎將軍，局華，風概清懍，清機秘略，時彥攸遵，父信，尋而擢秀，峻萬丈而孤立，職惟元士，抑非其業，挺以，幼而岐嶷，雅輕白猿之術，不求學於一人，正羽之文，罕縈心於石，義寧元年，起家除鄆州須昌縣主簿，非其所好，請解印，接季倫之園，時開賞，安仁之故宅，即事閒居泉石，縱情煙霞，蕩志葉，土高趣，忘漢陰之機，期，逝川，遽潛波於壑，隙駟，忽遷景於奔曦，粵以永徽五年十二月廿四日卒於私第，春秋五十有七，夫人渤海高氏，麗質幽，素，琴瑟早洽，藻克，六珈之歎，先結九之恨，以永徽六年正月十日，合葬於邙山之陽，禮也，心飆風斷恐千年白日，陵谷貿遷，紀石，式彰不朽，其詞曰，輿服馬，允，源流余，
唐右千牛衛長史王公夫人薄氏墓誌鄉貢進士杜師義撰夫人姓薄氏，雁門郡人也，在漢有將軍曰昭，以功勳顯著，世為名族，夫人曾祖，德備行彰，內明外協，歷居顯職，累踐雄藩，而運厄其材，乃終許州長史，祖甫，茂器懷恢恢之量，峻行有落落之節，時無知者，竟否塞焉，而終徐州司馬，父浩，世挹芳猷，賢聞美洽，濟施有竭產之譽，奉上有盡身之能，得謂材有餘而位不足者也，竟終遂州司馬，夫人淑德光明，材用聞達，非從師授，稟自天知，年十五，出嬪於我右千牛衛長史王公，良修婦道，僅卅載，則言無頗耶，而色處柔順，每容不治，服不整，則王公未嘗獲見焉，夫人奉上以和，率下以信，自內及外，令儀昭彰，施之以風，遠無不化，雖古之名流，莫能過也，宜其與王公偕朽永代，共造福庭，何圖雌劍先沉，陰桐早落，九族興歎，六姻無依，茫茫昊天，夭我貞美，以元和六年十月廿四日寢疾，卒於東都陶化里之私第，享年四，有男二，曰行本，曰全度，皆鍾夫人之盛烈，法王公之忠貞，蘊學識之精通，窮智用之妙略，泣血號苦，行路增悲，抑見王氏家薄夫人之遺德也，以其年十一月十二日葬於洛陽縣平陰鄉積潤村之原禮也，師義忝跡門館，備欽素淑，既承長史之命，敢重為銘，銘曰，美矣夫人，操履有聞，和以立性，以飾身，母儀以淑，婦道既臻，孤沉半落，玉折蘭焚，刻石原壤，岸無堙淪，墳峨峨，千秋萬春，侄弘書，
唐故魏州貴鄉縣尉隴西李府君墓誌銘並序嗣子承奉郎前監察御史裏行賜緋魚袋彙撰並書咎繇為理官而得姓，老聃指李樹而有言，家諜國史，無不詳載，凡歷千祀，時稱盛族，夫源深流長，根固條永，信非謬歟，高祖德基，隋太僕卿，秋官侍郎，汾，益二州牧，植性謇諤，天資孝友，汪汪萬頃，直上千尋，曾祖思貞，延王友，壽州司馬，儀軌文藻，為世作程，精於吐論，江湖不竭，大父楚球，右衛長史，貶郴州資興縣尉，直言正詞，忠信獲戾，時議稱屈，然自安，先父巒，學總九流，德行兼備，遭時位下，自古有之，夫人清河崔氏，父子源，禮部侍郎，魏，同，懷三州牧，閨門令淑，百行具美，承積慶之嚴訓，實中外為標準，長兄伯臣，該覽群書，不幸早世，今乃絕祀，言及涕零，姊妹五人，喪大半，見存者二，形影相隨，獨行孤立，材行淺薄，日夜如疚，浮生幾何，天寶末，屬國步艱難，版輿江介，雲陽避地，殃畔所鍾，二紀於茲，中間多故，歲月遄邁，奄至茲辰，今罄其有無，選以時日，宅兆既近，玄堂啟罪，泣血痛心，瞑目何及，乃為銘曰，哀哀父母，生我劬勞，長我育我，興言號兆，觸目崔摧，撫心如刀，精誠宅兆，匍匐蓬蒿，山川為之感咽，草木為之涕流，千秋萬古兮從茲永隔，痛深徹骨兮淚不能收，貞元五年，歲次己巳，十二月戊辰朔，廿三日庚寅勒，
唐故張君墓誌銘君諱義，字世義，南陽白水人也，爾其先祖晉司空之苗裔，惟祖惟父，代為將相，惟君器量弘深，志同江海，優遊道德，藻日新，以永徽六年十月廿五日卒於私第，春秋十有七，即以其年歲次乙卯十一月丁卯朔六日壬申，窆於邙山之陽平樂鄉翟村西北之平原禮也，恐山移海變，陵谷將遷，勒玄石於泉扉，記芳名於永代，嗚呼哀哉，乃為銘曰，二儀開闢，九有芒芒，寒暑遞代，改炎涼，哲人其委，息艷惟芳，埋魂山足，瘞影高崗，
大唐故魏州隴西武聖登士公墓誌銘公諱君隴西武聖人也，先高某之役也，昔者丹陵界，源，精峙遙，瞻臨鏡野，春秋八十有四，以開元七年歲次己未寅朔十三日壬寅遘疾於家，著祀也，其銘曰，質，蕩蕩幽臨，軒迥，長玄宮，永閉窆戶，凝，輝古驗，積於余，
唐故高君墓誌銘並序君諱元表，字升邈，望本平原，漢代彪之苗，厥肇驪連之裔，源深派袤，戩祚逖，瓜瓞繁於浙右，葛佈於燕垂，高祖君華，神假溫良，廉素自牧，務以禮讓為上，不伐己以勝人，曾祖荒，忠信澡行，仁義浴德，不履有競之地，而與物無干，祖朗，箕裘籜，清和在躬，擅野頤於髫初，對家禽於齔歲，君風雲逸氣，秉節高亮，轢酋豪之黨，挫拉之流，作閭開之領袖，為郡縣之標準，生崖覃享春秋七十有四，以天寶十四載龍集協洽獻春正月辛西之日，於勿翦之私第也，君之遺嗣，孟曰庭玉，鄉黨之秀也，仲曰庭丙，法門之上列也，季曰庭謙，武司之雄傑也，次曰庭暉，翰苑之司南也，愛子庭畬，儒林之維宗也，可謂孝友成家，積慶紫趾，雁序有修，原靡孤，成丁所天之憂，翰於毀瘠，遷化之月，甲申之門，窆於燕城西里，禮也，塋扃鍵，延於永劫，懼陵谷之將貿，辯佳城，立貞石以鐫銘，庶來葉之以祀，銘曰，燕都外兮郊墅間，坎桑渚兮兌重山，泉門一閉不再豁，孤魂冥寞去無還，
君諱仁愻，字玄基，清河人也，君瓊葉傳輝，劭家聲於方冊，銑河疏鑒，纂餘慶於圓鼎，祖隋大將軍，萊，徐二州刺史，梁，幽，夏，朔等州總管，金紫光祿大夫，平高郡公，父皇朝前齊右一府驃騎將軍，並氣鬱星茫，威橫禁，宣十城之茂范，光八校之奇績，公飛英歲，警譽齠年，起家晉府執乘，俄而存雷通響，重離啟輝，公搏風博望，附翼歸昌，改授東宮千牛，除左翊勳二府校尉，又除右衛勳府校尉，公韜彼三端，兼茲五校，輝映廊廡，昭折軒闈，貫葉神，襲茲規於月際，裁縑蘊粹，疏筆杪於星芒，用能雅韻不群，英姿傑出，所冀輔仁無爽，金壺息馳箭之陰，豈期與善無徵，玉派閱歸川之耗，以麟德二年二月十二日遘疾，終於洛州河南縣永泰鄉行里之第，春秋有六，即以其年二月廿五日殯於邙山之原河南縣平樂鄉之界禮，於戲哀哉，有子高高等，率由之性，終昊罔極，感滄之易改，思白駒之難息，鏤翠琬於幽扃，旌素微於顯德，乃為銘曰，更倚伏，遞虧盈，歡娛謝，哀思並，倏驚時傑，俄掩國楨，人事百年盡，泉扉萬祀扃，大唐麟德二年二月廿五日房君墓誌，
大唐故康君夫人曹氏墓誌銘並序夫人曹氏者，沛郡譙人也，漢相曹參之後，實當塗之苗胤，元功上將，暉映一時，代載羽儀，聲流萬葉，祖樊提，周上大將軍，父毗沙，隋任勝州都督，且文且武，不絕於本朝，光後光前，無隔於今古，夫人漸潤藍田，滋芳蘭畹，貞順閑雅，令范端詳，受訓公宮，作嬪嘉室，四德周備，六行齊驅，整肅閨門，實惟和睦，喜怒不形於色，稟自生然，榮悴不改於懷，正符天性，孝同梁婦，節比義姑，撫育深仁，恩流中外，所冀慈雲潤趾，慧日澄神，如山之壽未終，游岱之期斯及，忽以儀鳳二年十月五日卒於私第，春秋八十有五，還以其年十一月廿六日權殯於邙山，嗣子處哲，集蓼疚懷，結終身之痛，恐英聲代遠，斬板銷夷，紀德幽扃，遺芳無殄，其銘曰，荊山璧潤，漢水珠明，照逾兼兩，價重連城，有美良淑，比質均名，譽流閨閫，守義居貞，隙駒飄忽，逝水驚潮，池懸銅，帳結輕綃，旌楊河，葆轉山椒，風淒暮鐸，響切晨簫，泉沒雙劍，林棲耦鶴，塵飛素奠，蟻游丹幕，千古易終，九原難作，痛慈顏之永詞，悲幼子而何，儀鳳二年十一月日，
故順義郡錄事參軍侯智元妻魯氏墓誌銘並序夫人扶風郡人也，隋寧遠將軍，單于都護崇讓之曾孫，皇鉅鹿郡別駕玄廓之孫，吏部選期之女，載廿二，用歸我侯氏焉，衣冠盛志，弈世連榮，禮樂嘉聲，歆然不泯，夫人儀承世范，閒婦道，躬執浣濯，施於條枝，孝敬以穆親，潔粢以享祀，藏訓以誡寵，柔貞以正家，四德在焉，作配君子，至天寶載九月九日，所天致殞，塊爾孀居，克諧姆訓，撫字孤幼，循環禮則，宜其允濟永終，克光母，天不遺，奪我人世，以天寶十一載歲次壬辰十月七日遘疾，終於河南縣道政里之私第，春秋八十有三焉，嗚呼，即以其載十一月三日，葬於先塋水之崗禮也，玄堂陰陰，白日反照，長安此去，何時復春，子瑾等，號穹靡訴，無母何恃，載擗窮埏，敢銘慈烈，詞曰，君子之德必有鄰兮，降厥淑美為之嬪兮，苡既采服柔勤兮，姆儀有閨範新兮，如何大圓大輔不輔仁，凋我令淑在茲晨兮，死則同穴俱存塵兮，哀哀其子號蒼兮，敢攀慈烈銘窮塵兮，
周故潞州潞城縣令張府君墓誌銘並序君諱忱，字承珪，燉煌人也，偉哉，曾穹上列，次光曜於七星，大漠宏基，間英靈於三傑，公為後葉，代榮簪綬，高祖敢之，齊司徒司馬，曾祖士儒，唐持節深州刺史，定遠郡公，官有異政，朝稱其寶，祖公謹，唐左驍衛大將軍，使持節都諸軍事，荊州刺史，郯國公，實封一千戶，謚曰襄，圖形凌煙閣，秩登四岳，名亞三槐，功列雲台，形圖麟閣，父大象，太子右衛率，遼東左一軍總管兼司元大常伯，上柱國，襲封郯國公，元戎大統，軍謀威其連率，宗伯上卿，衣冠揖其風裁，公才秀卓絕，爽邁不群，方亮嚴整，好立名節，弱冠補弘文館學生，解褐朝散郎行并州大都督府參軍事，遷左武衛騎曹參軍事，轉懷州司倉，刀筆勤王，不輕從事之府，公侯胤嗣，自勖勞人之職，以公政葉移風，材高聽理，武城作化，必佇絃歌，灌壇易俗，用風雨，加授朝議郎行汴州浚儀縣令，改潞州潞城縣令，因襲數載，歷宰二邑，任溫良之人，退刻薄之吏，察上古之務，明中和之道，境內昭然，禮讓行矣，嗟乎，倚伏事忽，浮休道昧，以長壽三年七月十一日，終於洛陽之私第，春秋五十有一，先是公季父右千牛大雅，顏回早亡，終軍無壽，公實猶子，尋出繼焉，公嗣子攢，甫等，孝切因心，悲深泣血，痛尊容之永隔，思飾終之達禮，以天冊萬歲元年十月廿八日，權殯於洛陽平陰鄉之禮也，歲居葉洽，月旅應鐘，勒石斯文，冥圖不朽，詞曰，貂蟬七葉，文雅三張，代榮其茂，君襲其芳，牆仞高邈，詞鋒抑揚，吏稱美寶，宰實惟良，浮生幾脆，禍結雲，泉扃已閉，厚夜何央，
唐故軍器使內寺伯賜紫金魚袋贈內常侍袁公夫人太原郡夫人王氏墓誌銘並序銀青光祿大夫檢校太子賓客兼監察御史王孟諸撰夫舉族稱官，蓋製作之常意，況王氏承帝王之後，派分貴仕，代亦眾矣，斯皆增輝圖牒，稱望天下，若乃復序述組宗之盛德，謂悠悠繁詞，故略而不書也，夫人襄陽人也，性稟專貞，早貪詩禮，閒柔淑慎，葉窈窕之風規，纂組女工，得家人之深旨，軍器常侍，先娶穎川祿氏，數奇不偶，夫人祿氏早亡，軍器常侍時護漢南，鼓盆歌罷，曰，粢盛之職，禮不可虧，潔以蘩，必資中饋，由是思鵲巢之共理，詠雞鳴以求賢，慕王氏弈世之宗，以夫人繼室，夫人承訓結，移天配德，克崇婦道，懿績可嘉，閨門之美，實光彤管，軍器常侍自漢南更命荊門，歲滿入覲，復領軍器使，奈何天不福善，偕老願乖，軍器常侍尋臥疾薨於私第，夫人居喪晝哭，髡發誓志，動循法則，不尚繁華，言必洽於族姻，喜怒不形於色，棲志象外，宏譽宜家，其仁賢體度，蓋為外戚之表儀矣，將及魚軒荷寵，照示懿圖，麟角功高，駒隙難駐，嗚呼，徽音潛翳，閱水興悲，賦命有涯，奄隨川逝，以大中十四年春正月十二日終於長安縣修德里，享年卅有五，以其年四月五日窆於萬年縣灞陵之原，鄰軍器常侍之塋禮也，嗣子五人，或腰金備寵，近侍丹墀，或朱青袍，皆宣翊贊，德門之盛，世莫能儔，而復泣血銜哀，俾述遺范，言必實錄，而用文，志而銘曰，青門道兮國之旁，素北兮龍之鄉，紛兮引靈襄，泉路永兮歌白楊，生何促兮死何長，音容寂兮雲泱泱，唯有松楸樹，悲風起夕陽，
唐故豫州郾城縣丞張君墓誌並序侄繟述君諱孚，字孟信，其先范陽方城人也，曾祖玄弼，益府功曹贈安，隨，郢，沔四州諸軍事，安州刺史，祖柬之，特進中書令，漢陽郡王，父漪，朝散大夫，著作郎，公著作之元子，幼而明敏，長復剛斷，年十八，以門資齋郎常選，廿而孤，神龍後，讒諛畔，家遇屯剝，今上登極，昭洗舊冤，合門長幼，悉皆拜職，君授隨州司倉參軍，泉貨是司，出納惟允，邦君坐嘯，邑吏行謠，旋屬按察劉商有怨先子，誣以他事，免君職焉，君曾無慍容，退返初服，婆娑里，不以屑懷，無何，五嶺塵飛，將軍授鉞，決勝之策，君能贊謀，獻捷之辰，疇庸是最，棄瑕錄用，復拜豫州郾城縣丞焉，此縣陳宋之沖，准河之會，舟車輻委，寇盜肩隨，君正色臨人，剛腸疾惡，奸豪股慄，伏竄他境而渠魁十輩，猶離於其，君乃設摘伏之科，正繩愆之準，擒之匪日，聚以殲旃，蒲中清，犬不夜吠，復丁家艱去職，以開元廿八年六月十四日遘疾，終於故里私第，春秋五十有八，夫人呼延氏，故亳州縣令謀之女，備習禮法，潔羞藻，事姑以孝，訓子能慈，後公喪十四日終於私寢，嗣子佻，既及壯年，先秋徂謝，孫迪承其祀焉，詞曰，餘慶未己，厥主君子，位不充量，沒恨泉里，夫人禮則，當時見美，同穴茲辰，徽音用紀，
大唐若干君墓誌銘君諱元，字忠，武威郡人也，曾祖仁甫君，銀青光祿大夫，帝之城也，祖智山甫君，崇儒府果毅，因官而宅彼汾也，父大方甫君，清機不仕，君素節相循，揖揚不忘，其好陰流水，每吟於川逝，以開元十九年二月七日，於私第，春秋八矣，人皆曰，沉我玉山於重泉也，夫人太原郭氏，素質俄俄，四德不闕，紅顏專美，百行皆聞，守志秋，行年二萬日，忽流涕而謂長子勃海曰，吾聞汝之父言，生事以禮，死葬以禮，吾今白髮如絲，又明文孫局小子則撥亂河北，群女盡禮娉高門，吾又欲親觀之，汝豈無葬乎，子遂拂衣昌言再拜，慈順曰，子之孝，母之教也，敢不敬從，遂乞墨靈龜起攻穿於平陸，屍蘭李女求必敬於蘋藻，槨於是，棺於是，不愧於乾坤，車如雲，馬如雲，無慚於拜送，以寶應元年歲次壬寅十一月景子朔廿七日壬寅，葬於平遙城西二里新塋，禮也，子勃海等，痛長夜之不曙，哀明月之長苦，將神不語，唯小子當何述焉，因立志銘以為不朽，前長道兮後孤墳，樹森森兮煙不分，神不語兮寂無聞，有子孫兮徒若雲，雖鶴聲遼戾，終龍氣氛氳，
大唐故董府君任夫人墓誌並序若夫遠代，泛瀾波於風後，煥乎近葉，養漪連於樂安，綿古及今，冠纓載韙，夫人夙鍾恩慶，濯質隆家，從少至長，不為戲玩，家人每謂之曰，何不戲乎，對曰，戲者非女人之所為，妨女功之事，既而年及初笄，方配君子，琴瑟協和，閨房淑穆，結蘭以含為義，織組以編綬為仁，其德也清閒貞靜守節整齊，其功也心專紡績不好戲笑，夫婦之道，足可事御，方欲雙游碧沼，並鶩鸞台，豈其沼喪一目之魚，台失只翼之鳥，君以不壽，早卒於桂嶺，以貞觀十四年四月卅日瘞於邙山之側，夫人沉既積，寄欲福善有痊，何謂天不輔仁，奄從運往，以龍朔元年太歲辛酉二月景寅朔廿七日壬辰卒於私第，春秋，即以其年三月十一日景午，遷窆服山之陽，前臨清閣，帶梓澤而媚川，北眺黃河，與崗岑而交映，嗚呼，恐陵谷有高下之賀，城市有遷易之期，乃勒芳猷，敬鐫玄石，其辭曰，昭哉遠祖，煥矣令孫，福慶疏邇，鍾裔私門，大夫稱往，忠丞後昆，枝分紫極，寧可殫論，嗟爾君斯，先稱良史，如何早折，後為孝子，棄景沉輝，永歸蒿里，玄泉一，無時復起，哀矣淑美，痛惜令顏，既德有義，靜約清閒，形神運化，歸骨藏山，金烏落照，埏戶長關，
唐故金紫光祿大夫試太子詹事兼晉州刺史上柱國隴西郡開國公李公墓誌銘並序山有發地崛起者謂之靈岳，木有梢雲挺棹者謂之長材，然木之秀也遇驚風或折，山之峻也有朽壤則崩，噫，以人事擬其倫，我李公近之矣，公諱良金，隴西人也，五代祖儉，佐高皇帝定都於雍，因居豳郊，子孫不遷，遂傳家於新平矣，皇祖素，寧州真寧宰，大父亨，絳州長社府折衝，列考宗，益州新繁令，或墨綬馳聲，或冠陳力，皆樹德積善而鍾美於公，公即新繁府君之次子也，幼而銳敏，長而英奇，氣鬱風雲，心堅鐵石，弱冠忽投筆太息，杖劍獨遊，時朔方節度副使論公遇公而置之幕下，爾後出奇破敵，戡難計功，廿年間，累有遷拜，日者受分符之寄於晉也，人樂其化，吏畏其威，雖迫兇徒，而身處唐郊，亦懷王命，而心馳魏闕，間歲職營田之務於浦也，規畫疆理，巡閱耕耘，法立令行，人莫敢犯，豈意訟因小史，詞忤大臣，蒼黃之際，命歸不測，傷哉，以大曆三年七月十一日奄終於河中府，春秋有七，夫人滎陽鄭氏，芳蘭之姿，堅冰之操，中年不幸，先公而亡，以廣德元年十一月十四日返於晉州官舍，享年卅有一，旋以公即世之歲，十一月廿六日，合葬於晉城東偏，龜筮葉從也，嗣子季平，弱而在疚，哀不絕聲，長號終天，願言報德，銘曰，長材國楨，雅望人傑，植性剛毅，守官忠烈，何心苦節，汾晉作牧，吏畏人悅，如何生涯，忽焉冥秀木析，繁霜凝兮芳蘭歇，千秋兮萬，雙魂兮同穴，
唐故大將軍主客郎中縣男李君墓誌銘君諱立言，字義方，渤海人，燕司空洪八世孫也，昔高陽才子，憂感白雲，太極真人，祥膺紫氣，自茲已降，名器相循，鐘鼎常，風流史管，武功文德，標映終古，祖制，周儀同大將軍，冀州刺史，新昌敬公，上處之際，望實甚高，以濟世之才，屈時來之運，父綱，見任大唐太子少卿，上柱國，新昌公，德冠人倫，道符天爵，非禮不動，非法不言，君幼漸庭訓，早游庠序，以仁求己，以德庇身，戰戰懷孝敬之心，溫溫有恭人之貌，藝兼刀筆，學綜經史，六行畢宣，一言無擇，貞固足以幹事，詘慎篤以至公，彎弧之技，俯同爰臂，投蓋之力，足舉龍文，但以世傳儒雅，志稟清素，深用為恥，不以自媒，是故僚友之內，罕或知者，義寧中，以平京城勳授大將軍，武德初，授太子舍人，尋遷中舍人，又加中散大夫，九年，除主客郎中，貞觀初，賜爵縣男，少師以明德舊齒，師範聖儲，雖時有審諭，而常嬰羸疾，君色養左右，趨走晨昏，辨憂喜於寢膳，求溫清於床枕，春秋鼎盛，福善褰期，運促道，奄從神化，以貞觀五年正月四日卒於永興里第，年五十，即以其年歲次辛卯二月辛卯朔六日景申，葬於洪原里之地，少師有子五人，並朗潤相暉，難為兄弟，多以少年，相繼殂落，門戶所寄，唯君而已，朝長謝，萬古無追，龜筮葉從，言歸中野，喪明之痛，雖自勉於昔人，去槨之儉，固有同於先哲，式旌幽壤，酉述銘云，赫矣少師，門膺靈慶，篤生才子，克詔克令，蹈義履仁，居中體正，志述文武，神資愛敬，陸沉懷道，世清干祿，廊廟虛衿，公卿推聲，政惟四敏，交無下黷，應實松貞，循名蘭郁，逝川夜急，隙駟朝奔，新安坎路，羸博歸魂，靈只多忍，倚伏誰論，寧聞禮教，遂絕玄言，照車沉影，連城理價，閱世幽垌，終天長夜，勞息齊旨，晦明相謝，邈想通人，誰言恆化，
大唐處士故賈君墓誌銘並序君諱仕通，字仁徹，河南洛陽人也，昔大夫弱冠，藻乎漢庭，太尉壯年，宏謀安乎魏室，軒冕弈葉，文武英奇，輝奐國史，芬芳家諜，祖謨，齊定州長史，父寶，隋本州州都，既席首，等彼吳良，品藻州閭，實同潘秘，君玉山遺種，蘭畹余芳，生而岐嶷，風神凝遠，仁孝天性，藝業生知，不應嘉招，靜居衡泌，樂天知命，銷聲物表，座客恆滿，樽酒不空，物我混齊，虛舟容興，籠二儀於形內，挫萬物於筆端，學圃詞宗，人師世范，年未辰巳，夢楹俄及，積善無徵，斯言信矣，以大唐貞觀十五年歲次辛丑四月丁卯朔，廿六日景辰，遘疾終於私第，春秋四十有六，嗚呼哀哉，君言行無擇，處逸居貞，溫恭信義，可謂淑人君子，即以其年五月辛酉朔，十二日壬申，窆於邙山之陽，恐陵谷遷貿，景行堙滅，式旌泉壤，乃作銘云，文儒靈胤，公侯慶祉，英賢世出，篤生令美，重茲蘿薜，輕斯青紫，散丘園，銷聲朝市，德總四科，伎苞六藝，知命為樂，不夷不惠，武儋石殞，少微星翳，風折芳蘭，霜貞桂，一辭白日，永玄門，大鳥臨壙，素馬遙奔，古松風刃，新隴雲昏，生意雖盡，生氣長存，
唐故贈著作佐郎張府君及夫人贈隴西縣太君李氏祔葬墓誌嗣子朝議郎行侍御史上柱國賜排魚袋知實撰上公諱正則，字叔度，燉煌人，由後魏太常博士湛而下，六代生德裕，高宗，天後朝為御史，歷三院，換司刑外郎，以雪冤死，為酷吏所排，出袁州司馬，事久而明，入為少大理，大理生景，為昭應丞，贈吏部郎中，郎中生載，為成都府雙流縣尉，公乃雙流府君次子也，由明經入仕，始為宋州單父縣尉，調改陝州靈寶縣尉，貞元中，浙西觀察使王尚書緯總鹽鐵事，以公領職，課用大集，將奏而尚書歿，吳少誠反，詔以兵環蔡，用薛為糧料使，固辟公為判官，未幾而少誠赦，朝廷責前運糧不理事，密自解禍，而移敗於公，得不坐，而公貶為恩州陽江縣尉，之糧不續，實公之未至也，可知其冤乎，公竟以憤積不平，氣歿於貶所，享年五，蓋貞元十六年十二月十日也，會昌初，天子郊天，告即位，既卒事，加恩群臣，以子故詔贈公為著作佐郎，贈夫人為隴西縣太君，太君系宗室淮安王神通六代孫，宋州單父縣令洪鉤之女，以元和九年三月十九日終於汝州，初公之喪自南歸，權葬於鞏，太君以歿之年權葬於汝，至會昌元年歲在辛酉十月丁卯朔七日癸酉，嗣子知實奉公及太君之喪合祔於河南府洛陽縣清風鄉郭村之原，從龜筮之言也，嗚呼，公之孝友忠恕之德，享重名於紳，太君之婉淑慈惠之道，彰令譽於姻族，而祿與壽皆不稱也，如此豈報施之理，獨不集於吾先哉，知實銜哀只事，謹具年月日時以志於石，
唐故緱府君墓誌銘並序君諱綱，洛州洛陽人也，若乃疏源命氏，開國承家，稟川岳以降生，仰仁智而垂范，蓋備諸史冊，可得而言者矣，祖達，周任相州司馬，毗贊一同，化行千里，父定，隋任鄭州陽武縣令，導德齊禮，威恩並著，君承華祖武，藉慶風聲，自幼及長，資忠履孝，往因隋季，海內播遷，不苟容於偽庭，必投戈於有道，是以每辭徵賁，志在丘園，雅度清襟，怡然自得，既而攝衛乖理，痼疾彌留，針膏靡效，至於大漸，顯慶二年歲次丁巳六月戊午朔廿一日戊寅，終於里第，春秋六十有一，粵以其年七月十六日葬於邙山之原禮也，君器量清遠，風神標緻，友朋歸信，鄉邑稱仁，豈謂與善無徵，燭風旋及，嗚呼哀哉，然恐日月遄運，陵谷傾回，式題芳石，記之泉戶，其銘曰，長波帶地，崇巖極天，家承祉福，代表英賢，英賢給何，實鍾明德，孝乃奉親，忠可光國，春以始樂，秋露已，神儀永謝，冥漠何依，蕭索松風，蒼芒隴日，式陳景行，藏諸夜室，顯慶二年七月十二日鐫記，
唐故三十姓可汗貴女賢力毗伽公主雲中郡夫人阿那氏之墓誌並序駙馬都尉，故特進兼左衛大將軍，雲中郡開國公踏沒施達千阿史德覓覓，漠北大國，有三十姓可汗，愛女建冉賢力毗伽公主，比漢主公焉，自入漢，封雲中郡夫人，父天上得果報天男突厥聖天骨咄祿默啜大可汗，天授奇姿，靈降英德，君臨右地，九姓畏其神明，霸居左衽，十二部忻承美化，貴主斯誕，天垂織女之星，雄渠作配，日在牽牛之野，須屬家國喪亂，蕃落分崩，委命南奔，歸誠北闕，家婿犯法，身入官闈，聖渥曲流，齒妃嬪之幸女，住天恩載被，禮秦晉於家兄，家兄即三十姓天上得毗伽煞可汗也，因承澤，特許歸親兄右賢王墨特勤私第，兼錫絹帛衣服，以充糜用，荊枝丹合，望花萼之相輝，堂棣未華，遽風霜之凋墜，春秋廿有五，以大唐開元十一年歲次癸亥六月十一日薨於右賢王京師懷德坊之第，以其年十月癸巳朔十日壬寅葬於長安龍首原禮也，天漢月銷，無復妝樓之影，星河婺散，空餘錦帳之魂，男懷恩，兄右賢王，手足斯斷，雁行之痛於深，膝下長違，烏哺之情永絕，雖送終之禮，已啟松塋，而推改之俗，慮為蕪沒，撫貞石以作固，鑿斯文以為憑，庶海變可知，田移物或，其詞曰，貞石以作固，鑿斯文以為憑，庶海變可知，田移物或，其詞曰，倏辭畫閣，永臥荒墳，人生至此，天道寧論，日催薤露，風急松門，千秋萬古，寂寞孤魂，
唐故鄂州員外司戶薛君墓誌銘博陵崔雍撰薛君諱巽，字中孚，河東人也，父大理司直仲卿，大父太子左贊善大夫環，曾大父平舒令煜，煜之父曰工部尚書真藏，君始學，遂以懷材不能竟其業，即年少持謨晝大府，大府亦多其材，被以劇務，計校稱能，表授太常寺協律郎，元和五年，兵誅恆州，恆糧料使董溪，溪素知之，留參幕府，倚以出納，兵亂，觸糧料府，府使與其佐懼逼，進去，軍食萬計，委棄不顧，君在府庭，判官素卑也，盜入，見君獨管事，不畏如常，動其凶衷，得伏勇義，兵靜使歸，府谷絲毫不見動搖，當時名聲美振北道，兵罷，澤潞長史以為賢佐也，邀署從事，方上前功，功當大任，會糧料使以罪坐法，因得詿獄南州連山縣尉，北移朗州洎鄂州，咸司戶參軍，更大赦，許釋，且復故初，不克，以元和十五年後正月三日，享年五，積疾而終，以其年二月庚寅，遷柩河南，四月乙酉，祔於先人之塋，合於夫人之墓，夫人博陵崔氏，先君二歲，棄二子於武陵，女子子曰羅尼，丈夫子曰那羅延，最幼，夫人德行世家，事在叔舅宗元之為志銘中，君之子凡四人，諸姬生，長男子曰老老，長女子曰張婆，始君以籌策善交義於朋友，故士之聞人持權者，皆樂為之用，適居謫也，未及申其道，悒悒然詘乎志，猶好士者爭附之，聲號雲有義，而內有夫人大厚之德，仁心密行，作儀於家，進退之難，姻族咸順，其親戚適愛合德如是，唯宜一變斯禍，夫人降世，子惟是雅，望君之仁，奈歲未期，而君遽以成就，其孤窮天之酷，哀哉，雍，夫人弟也，故於是備而得銘焉，銘曰，，恢恢室，麗宜在也，朋不憐之，而安從，其為環也，冥冥之息，要雲逮也，明夫孰以為心，仍思慈孤之賴也，
六度寺侯莫陳大師壽塔銘文並序朝議大夫，守宋王諮議，上柱國崔寬撰昔者如來滅後，正法常存，二十四賢，遞相付囑，俱持寶印，各護明珠，自師子雲亡，遺音殄瘁，或龍荒之際，像教不行，或差別之時，薰修乃異，有達摩禪師者，懸解正一之理，深入不二之門，克復一乘，紹隆三寶，自茲厥後，凡經八代，傳法燈而不昧，等慧日而長明，若乃蘊龍象之姿，積涕航之用，誨人不倦，惠我無疆，同橐而罔窮，等洪鐘而必應，圓融三教，混合一家，沃未悟之心，杜游談之口者，則我大師有之矣，大師姓侯莫陳，諱琰之，法名智達，京兆長安人也，族大龍垌，賞延龜紐，地┬公侯之胤，人承孝友之家，宿植因果，生知夢幻，大莖大葉，自毓彩於冥前，玄之又玄，坐發揮於度內，年甫弱冠，便入嵩山，初事安梨，晚歸秀和上，並亙符心會，意授口訣，二十餘年，遂獲道果，和上曰，汝已智達，辯才無礙，宜以智達為名，道在白衣，吾無憂矣，既承授記之音，復傳秘密之藏，欲導引迷，故往來人間，時游洛中，或詣河北，迎門擁，不可勝紀，因而得度者歲有其人焉，此寺有比丘尼無上比丘尼導師者，俗姓裴氏，河東聞喜人也，代揖清通，已推於茂族，時稱領袖，復見於靈苗，姊妹二人，分形共業，乘銀台而直往，守金道而無回，白黑導崇，遐邇敬仰，大師曰，雖稱極樂，終非究竟，於是眷彼二尼，不遠千里，正師資之禮，具函杖之儀，被如來衣，坐如來室，直示總持之要，宏開頓悟之宗，師等然，有同冰釋，更西面而請益，知東方之靡窮，欲濟逢舟，頻鑽見火，一二年內，俱獲菩提，乃相與言曰，上恩已洽，至德難忘，古先哲人，仍為壽藏，惠愛於物，必建生祠，凡厥吾徒，可不戮力，遂於此地為大師立三級浮圖焉，若乃人物形勝，林麓藪澤，傍連牧野，前徒百勝之場，卻負商郊，近古千年之業，周武王之問罪，殷有忠臣，吳季札之觀風，衛多君子，代閱今古，事標靈異，夫其壯，仰太行之合沓，夫其麗也，俯淇澳之清泠，珍木迎地以攢羅，奇峰半天而競，雜花交映，楊慧日於金輪，眾鳥和鳴，韻祥風於寶釋，實嚴淨之勝境，信靈祗之所者乎，既疏回向之因，復闡歸依之地，走雖不敏，輒亦庶幾，恍忽之問，若己再升者矣，大師隨方演暢，應物出處，其往也恬焉炎焉，其來也惟寂惟漠，徒觀其精意練魄，凝神滌慮，無法通妙法之源，非身入大身之境，所以稱不可得，是故難思議，啟方便之門，咸蒙善誘，示真實之相，俱令解脫，因塔廟之在斯，粗可得而陳也，爾時弟子欲重宣此義，敬作銘云，行波羅密，惟精惟一，俱詣道場，咸希秘密，法衷思妙，相中求實，未得其門，何階入室，涅之際，付囑高僧，既雲迦葉，復現摩騰，得所不見，聞所未曾，爰有證者，至今傳燈，眾生輪轉，未始有極，遇茲大師，捨彼大力，曉示如藏，諦觀師臆，凡厥勝因，偶善知識，裴氏比丘，宿植薰修，銀台宴坐，金地嬉游，欲泛是壑，先逢舟，遂登彼岸，雲何不酬，蒼山之南，濁河之北，經始塔廟，闡揚功德，信類給孤，施如檀特，永習師保，長懷楷則，開元二年六月十日入涅，弟子崔寵，弟子裴炯，弟子崔玄哲，弟子僧重瑩，造塔匠左思仁，書手王玄貞，弟子田蓋光，
大唐故右神策軍護軍副使朝散大夫行內侍省掖庭局令員外置同正員上柱國賜紫金魚袋閭府君墓誌銘並序鄉貢進土鄭晦撰並書翰林侍詔朝散大夫守襄州長史上柱國賜緋魚袋毛伯貞篆蓋公諱知誠，字處諒，先系自齊宣王時為上大夫，其餘略而不述，今即京兆人也，曾祖諱章，贈太子洗馬，祖諱重光，朝請大夫行內侍省內常侍，賜紫金魚袋，贈右監門衛將軍，烈考諱忠干，授將仕郎，行內侍省掖庭局宮教博士員外置同正員，皆本仁義之德，素有鄉黨之譽，慶流厥後，垂美於公，公幼而聰辯，長而端雅，禮讓生知，氣質神假，絲繩愧直，水鏡慚清，愛惡罕形於言，喜慍未嘗動色，自從筮仕，頗著能名，大和九年冬十二月，文宗皇帝顧令密近，旋以賜綠，授內侍省掖庭局宮教博士員外置同正員，開成五年三月，公忠貞奉國，恪謹有聞，遷階登仕郎，加勳上柱國，授內僕局丞，會昌三年，武宗皇帝以公洞達事機，明敏居心，奉詔令討回鶻，有破虜之功，四年夏五月，特賜朱紱銀印，恩拜內園副使，公每以克儉為心，勤勞無倦，至五年春二月，轉承務郎，六年加徵事郎，充營幕使，春三月，拜鎮州監軍，行新政而日聞端肅，舉舊德而人服清明，大中元年夏六月，授宣義郎，三年秋，拜染坊使，俄遷監學士院使，公望高紫禁，位重黃樞，冬十一月，駕幸於南殿，御筆特賜易名，四年春，加朝散大夫授掖庭局令，七年秋八月，聖旨以公恭勤干略，遷宣徽上院加供奉官，天子思近侍之勞，充平盧軍節度監軍使，至十年六月入覲，充內坊使，翰林院使，仍賜紫綬金章，公才行過人，智謀宏遠，十一年春二月，拜右僻仗，冬十月，充右神策軍副使，公行本專直，性惟公潔，自周旋中禁，秉是一心，故內外推，朋友歸美，何圖遘疾不瘳，以大中十一年十二月有二日終於廣化里之私第，春秋六十二，即以十二年二月廿一日龜筮葉從，遷葬於京兆府萬年縣川鄉蛇村之原，禮也，公母太夫人言，吾每顧衰劣，自謂非久，嘗亦有望於海，豈期爾自我光，所願莫從，卻見如此，可以為至痛矣，夫人張氏，閨門之內，言不壺，家風訓道，婦德外彰，軌儀禮則，率由慈惠，有子四人，長曰令賞，有文有武，翼贊皇朝，日月之不遙，披雲霧之非晚，次曰令，次曰令宿，幼曰令寮，未登貴仕，尚在庠，有女二人，長游心至道，夙願出家，法號雅淦，次適楊氏，內柔外直，既孝且仁，洎遭荼毒，毀瘠絕漿，斂涕披情，請述銘志，辭曰，其生立節，其死垂裕，出贊皇威，入司主務，冕服金章，清心見素，東波既逝，百輝駐，霧海原野，風悲隴樹，刻石遺愛，永播千古，
大周天授二年趙王親事洛州故王君墓誌銘一首並序君諱字智通，周大王之少子王季歷之苗裔，因官食，自岐山徙家焉，原夫秉挹逾梁，四乳得三分之二，觀兵振旅，九野有一統之威，或執御以飛英，或登樓而播譽，呂虔高鑒，服能而遺佩刀，郭璞先知，見興而誓淮水，昭彰晉魏，赫弈嬴劉，聲蓋於今，諒為君氏，根柯胤胄，史牒詳焉，茂范宏勳，可略言矣，曾祖諱穆，梁任趙州欒城縣令，制錦一同，譽該千里，烹鮮二載，功最十城，期賤不足稱奇，恭柯胤胄，史牒詳焉，茂范宏勳，可略言矣，曾祖諱穆，梁任趙州欒城縣令，制錦一同，譽該千里，烹鮮二載，功最十城，期賤不足稱奇，恭茂詎堪標異，祖諱多，隋任齊州司馬，稜威統代，曹璋謝其披堅，翼鼎班條，張奮慚其清白，考諱達，唐朝為上輕車都尉，星驍占募，勇冠三軍，獻凱策勳，名流四海，伊君系祖，抑多翹彥，家承閥閱，代襲簪纓，乃欲紹封高門，嗣基堂構，豈謂腹松輟夢，未申丁固之榮，桑井告徵，已兆何祗之釁，春秋七十，載初元年三月廿二日卒於私第，嗚呼哀哉，今於大周天授二年二月七日與夫人李氏合葬於城北八里之舊塋禮也，譽滿鄉閭，聲沉蒿里，光暉眇默，餘慶寂寥，哀子行模等痛深攀柏，感極惟桑，顧祭鳥以摧傷，仰巢任而結欷，恐青騾絕響，少君之魄難尋，白驥停悲，滕公之塋詎辯，乃刊貞石，以著銘云，伊君系祖，遠自隆周，三分易為，一統難儔，弈代明允，對揚王休，秦漢績著，晉魏名流，代襲簪纓，官不虛假，或任縣令，或為司馬，功最千里，譽該九野，時遷代轉，地久天長，盛衰恆理，生死其常，腹松輟夢，桑井羅殃，牛山共泣，逝水同傷，行因伏顯，德以銘楊，聊彷彿乎胤胄，庶彌久而逾彩，
大周劉君夫人清源縣太君郭氏墓誌銘並序太君諱寶，字法相，太原郡厭次人也，原夫系象屬情，著芳規於曩諜，游童畢信，流美譽於前書，所以識備幽徵者，為千代之軌模，誠逮禽魚者，作萬齡之龜鏡，太君苗裔，可略而言，曾祖業，定州司戶，曾咸，遂州錄事，父伯宗，州司倉，並器業恢遠，位不充量，奉法理人，冰清玉潔，蒼黔仰其惠化，寮挹其風猷，詳諸古昔，無以加也，太君姿禮，幼奉坤儀，內外靈篇，咸經玩閱，工巧奇類，靡不明閒，青陽屆辰，必賦春椒之頌，白藏開序，仍題秋菊之銘，年十四，歸於劉氏，自百兩啟途，琴瑟初韻，女史女禮，進退無失於分，婦德婦言，昭章有聞於閭里，豈謂風林易動，逝水難停，棲鳳之桐，忽傷半悴，游龍之劍，旋愴孤存，自月牖亭亭，孀居寂寂，俯仰不遺規矩，送迎不出戶庭，訓導無虧，同孟門之三從，言詞有序，等曹氏之七篇，實宜作范閨闈，修儀閫閾，為子孫之箴誡，使鄉之窺窬，詎言夜壑移舟，朝光徙隙，藥石無效，霜露忽侵，委德喪仁，行悲路哭，嗚呼哀哉，以萬歲登封元年歲次景申壹月甲辰朔十二日乙卯薨於合宮縣王城鄉郭信里之私第，春秋七十有五，嗚呼哀哉，塋通白鶴，兆獻青鳥，泣露泫於松枝，悲風聚於楊樹，嗚呼哀哉，即以其年二月十二日合祔於北邙山之禮也，恍忽丘隴，叢殘荊棘，行路變音，風雲改色，荒徑淒慘，幽途晦黑，悲乎悲乎，喪此明德，次子明威將軍，右衛長上，果毅都尉攝右衛中郎將元節，幼沐恩慈，長承規誡，故能俯仰朱紫，警衛巖廊，母榮子貴，太君德也，善導不恆，忽鍾此禍，悲增淚柏，苦甚餐荼，忽思噬指之恩，旋發崩心之痛，只恐水窮東海，石盡南山，陵谷摧殘，音猷寂滅，故憑翠琰，以勒清規，但為愁慮殷憂，心魂敝，悲抽短思，泣恨長離，以此敘陳，萬不得一，乃為銘曰，娥津毓慶，婺室滋靈，閱覽圖籍，橫楷閨庭，春椒賦頌，秋菊題銘，如蘭斯馥，如蕙斯馨，輔佐君子，恭惟禮順，穆媲潘陽，敵逾秦晉，無愆無玷，有仁有信，令德嘉猷，珠明玉潤，深知誡行，雅識苦空，念游淨域，思出樊籠，開經地藏，圖像天宮，靈幡曜日，妙梵隨風，五福虧應，百年何促，火宅銷金，風庭殄燭，愁雲慘愴，哀笳斷續，千代萬齡，有護無觸，夜台寂寂，穸戶沉沉，樹密人少，山幽路深，啼晨叫，哀鼯暮吟，勒茲沉石，紀此芳音，次子明威將軍行右衛安戎府長上右果毅都尉攝右衛勳一府中郎將元節制文，
唐故上柱國李君墓誌銘並序君諱頂，字柱仁，邢州龍崗人也，本趙郡國官，南徙原夫，淼淼瀨鄉，得姓不言之樹，巖巖常岫，開封有道之辰，雄略莫從，竟動楚王之購，英規尚在，終延漢帝之思，祖寧，隋宗州司戶，梁叔敬之虛誕，州縣徒勞，孔夫子之厄勤，從吾所好，父信，大隋奉成尉，棄英少，有擅文儒，草禪高詞，還登武騎，君禺水之精，中丘之靈，總五行之秀氣，漱六藝之芳液，檢身率禮，植性由仁，篤論成規，嘉言應乎千里，貞心肅物，勁節凌乎四時，自幼及長，資忠履孝，屬九夷橫叛，七萃徵兵，君乃棄筆從戎，腰占募，雙揮雄戟，百發良弓，電策載馳，每摧堅陣，雲梯累構，屢覆重城，元帥委之以偏裨，天子疇之以柱國，既而凱歌反旆，榮級還鄉，田園賦其歸來，林壑詠其長往，庶當擢擢春柳，與嵇松而不凋，豈期澄陂，將孔川而永逝，嗚呼哀哉，以大周聖曆三年四月五日卒於私第，春秋七十有四，粵以長安二年歲次壬寅正月己巳朔十四日壬午，與夫人呂氏合窆於州北七里平原，禮也，夫人內則貽范，中饋修儀，鳳兆既諧，魚軒習禮，雖嘉姻有慕，始齊秦晉之門，而神物不孤，終合張雷之劍，胤子思憚，鑿楹奉訓，徙宅承恩，痛歲序之環周，樂棘之心未已，懼陵谷之遷貿，松賈之列無行，敬述徽猷，式旌幽隧，銘曰，上蔡黃犬，函谷青牛，秦庭相政，柱下匡周，弈世文武，累代公侯，奉成作尉，司戶延休，其一，玉孕藍田，鳳生丹穴，岳賣成烏，忠良效節，舌杪飛電，書惟映雪，投筆上庠，稱戈右碣，其二，曾城陷敵，強陣摧鋒，魯連飛箭，蕭何指蹤，廟堂獻捷，柱國疇庸，論功坐樹，養志長松，其三，梁鴻有德，孟光來嫁，名利匪圖，琴書多暇，福善何爽，輔仁行謝，俱喪長年，咸歸厚夜，其四，金雞振羽，玉犬騰聲，襲吉著兆，載松塋，爰合靈櫬，永佳城，恐山河之或改，勒琬琰以全貞，其五，
大唐毗沙妻楊夫人墓誌銘並序夫人姓楊，字玉姿，弘農華陰人也，源瀾啟其周室，盛業隆於漢朝，叔節四世知名，伯起五侯受稱，匪直詳諸史策，實亦備在良謠，祖定國，周右衛將軍，出典戎師，入陪軒陛，父彪，河陰縣主簿，位總六條，職參案首，操刀本邑，衣綿故鄉，夫人誕斯貴族，應此挺生，無勞班氏之誡，妙合女儀，不覽內則之篇，尤明四德，但石火易盡，電影難留，日落西山，流光詎幾，春秋五十有二，大唐貞觀十六年六月乙酉廿五日己酉遇疾無痊，殞於私第，即以其年歲次壬寅七月甲寅朔，廿日癸酉，窆於河南縣千金鄉北邙山之原禮，其地南瞻伊闕，北帶長河，右顧王城，左逮平樂，孝息仁軌，居喪逾禮，毀過滅性，慮居諸不駐，陵谷貿遷，日往月來，桑移海變，寄鐫玄石，式紀洪音，乃為銘曰，悠悠遠系，渺渺長源，拓宇周室，竦基漢藩，隨珠間出，荊玉叢繁，承茲慶祉，代有英賢，孝子哀深，義夫悲慟，昔日歡迎，今晨啼送，望祧增酸，瞻墳益痛，三光分阻，九泉希從，東流逝水，西傾落日，百齡過隙，倏焉斯疾，靈芝少驗，人世辭畢，瘞矣玄宮，長埋室，貞觀十六年七月十八日，
唐故陳州宛丘縣尉河東柳府君墓誌前江州潯陽縣好濡文公諱正封，字靜略，河東人也，夫受天地之正性，間生宇宙之秀傑，門為重臣之門，世幄英之世，蓋武士之高標，元帥之首，是公祖業也，公生於定陵之鄉，長於京兆之域，聰明眾伏，博賢悉通，儒精五經之文，武過韓使之略，文而不華，武而不顯，命矣，公平生常遵禮義，行守本風，不僭上Τ下，慢易皆得其宜，言而有度，謀而有方，溫良忠貞，內外咸仰，俾夫上天絕，秀而不實，六藝徒攻，不登一首，以吏部常選授陳州宛丘縣尉，清慎自保，考任美終，異藩知公有運策之謀，欽公有訣勝之計，才罷歷住，牒書忽來，署靈州節度押衙兼太子賓客，三載不就，故汝州，何期上蒼鞠凶，遽至中外失望，妻孥無依，朱戶闃寂，門庭悄然，身不離於常流，名不遇於一尉，即人之定分，無能為也，公祖諱濟，以寇臨燕趙，戰敵有功，官至定州節度使贈司徒，夫人清河張氏，父當，任左龍武大將軍，內為國朝之藩屏，外抑四夷之猛威，邪佞之奸，逐然守硤州司馬，公即世最長，將軍先夫人慕容氏，先公後夫人高氏，公克諧忠孝，因心則友，天地之貴，人之為寶，道且不容，將廢於世，以開成三年五月廿七日橫終於許州長社縣莊捨，以明年己未歲十月廿二日歸葬於河南府河南縣之先塋，春秋卅有一矣，娶博陵崔氏，有子二人，長曰吒，次曰都，女一人，幻諸，得，居喪甚哀，號泣皆傷，人之盡善，嗚呼，人皆有此，何太短長年就執以好儒，與公之舊寮，常接清風之餘論，說德行之難逮，敘孤潔之無，聯課鄙拙，具於志文，歷任官資，悉載於此，遂作銘，峨峨仁公，抱孝忠良，文武皆善，命何夭殤，親友垂涕，中外不忘，歸窆洛土，哀堪斷腸，
大唐故朝請郎前行絳州稷山縣丞何府君墓誌銘府君春秋七十有八，以景雲三年十月朔廿四日，亡於隰州隰川縣，以太極元年歲次二月庚子朔十日乙卯，殯於東都北邙也，
故清信女大申優婆夷灰身塔記大唐貞觀十八年五月廿七日終，至十九年二月八日有三女為慈母敬造，
大周故薛府君墓誌銘並序公諱剛，字，河東人也，炎精爽馭，土端標基，山海沸騰，人靈蕩覆，君游弱喪，遂為京兆人焉，公之先祖，光華史冊，公氣襲沖和，姿標孤秀，陸沉人隱，捐利忘名，而積善無徵，俄驚怛化，年月日終於龍首里第，春秋，旋以其年月日葬於長安龍首原禮也，夫人戴氏，早喪而夫，位居孀婦，孤育稚子，卅餘年，內不愧心，外無慚影，衛姜陳婦，謝德攀賢，尋以年月日終於懷遠里第，春秋，即以其年月日權殯此原也，子而護等，行高曾閔，孝答劬勞，式遵異室之儀，聿奉同衾之禮，粵以久視元年歲次庚子五月己酉朔廿四日壬午，乃遷墳合葬即其原也，蒼山激溜，碧海楊塵，勒茲貞石，永播良薰，其銘曰，於穆幽靈，生為隱逸，聘於戴氏，宜其家室，齊體合歡，交臂相失，今櫬雖兩，其墳是一，永趨玄夜，長辭皎日，勒夫礎，傳乎英實，
大唐故王君墓誌銘並序君諱瑗達，字君明，洛陽人也，若夫邈邈玄宗，樹隆基於汾晉，亭亭近系，植桑梓於荊河，問望風猷，涉紛綸於史諜，貂蟬青紫，歷照灼於朝經，祖儉，周秦州城紀縣令，父盛，隋隆州西水縣令，並牆仞遐高，風儀挺峻，駕弦酮於單父，邁訓雉於中牟，君早標光景，幼湛波瀾，孝友天成，慈仁性發，之優柔於教義，備弋獵於詩書，實秀哲之琳琅，故人倫之杞梓，皇朝任陪戎尉，方當振羽玄雲，佇天衢而聳控，豈意光朝露，遽蒿里而埋魂，以大唐永徽元年正月十一日終於景行里之私第，春秋七十有二，夫人韓氏，夙鍾嘉慶，素稟徽猷，爰及笄年，作配君子，義光容德，禮被閨闈，謂享韋齡，保斯福慶，冥昧與善，倏掩泉台，以永徽六年八月十八日終於私室，春秋七十有一，以永徽六年歲次乙卯九月戊辰朔三日庚午合葬於邙山，禮也，柳旌委郁，應秋景之蒼芒，薤昌悲凝，雜松風而淒斷，嗣子行寬，哀深陟岵，痛切棘心，慮陵谷有遷移，銘沉石而紀德，其詞曰，軒後導本，周儲秉系，弈葉遞昌，家聲是繼，克生蘭菊，散馥馳芳，方希耀彩，遽此韜光，英猷女則，淑問時標，梅梁日掩，巫嶺雲銷，隙駟不留，閱川長往，共晨露，同歸玄壤，霧起松昏，風吟壟穴，沉銘幽遂，遺芳靡繼，
大唐麟德二年歲次乙丑十月河東張府君墓誌銘君諱通，字義遠，河東汾陰人也，昔黃帝之子四十九人，或內列榮班，外蕃荒服，分珪宅土，錫族命官，宗氏因此而生，謚號自茲而著，祖弘仁之孫，父仲容之子，皆挺鍾山之秀質，神嶷有聞，播金石之清聲，風儀早振，蟬冕光於兩漢，冠祓曜於五湖，所以平子鏗鏘，名流南，茂先瑋璋，德潤汾陰，時以以隋季不君，道銷時喪，公乃識機知變，向化款誠，爰自晉陽，言之京邑，皇家締構之始，經綸之初，圖實歸一人，輔翼終資萬姓，公遂攀麟禦寇，附驥除妖，爵以酬庸，勳加都尉，既而堅運清晏，域內隆平，八表無虞，四夷有截，功名鼎鉉，畫像雲台，立身行道，箕裘靡失，遂復投紱棄綬，致仕閒居，逍遙九流，漁獵三史，言成軌則，行合楷模，加以孝養溫清，祠祭如在，交友重於連璧，然諾輕於百金，實邦國之賢良，亦鄉閭之領袖，計其壽考，殆車遐齡，不謂天不與哀，俄從洽謝，以麟德二年八月廿五日，薨於私第，春秋十有二，夫人王氏，并州太原人也，若乃三星在戶，四德以彰，六禮方陳，百兩將送，至若恆娥奔月，洛浦騰川，空事嬌姿，虛傳艷逸，女德女容，婦言婦禮，方茲高行，昆此未奇，匹彼賢姬，詎堪同日，以永徽五年十一月殞逝，即以今年十月十一日，合窆京西神泉鄉馬祖之原，禮也，長子德，仲子，次子意，擗踴昊天，悲切厚地，哀感霜露，痛徹玄泉，良恐邢山臨海，日居月諸，遽歷炎涼，遷移忽，鐫碑刻石，用紀遐齡雲爾，其詞曰，玄象既分，清濁方異，錫宅土，山河列位，猗歟張君，含智，功名鼎鉉，顯仁藏器，其一，孝敬心，霜露懷，言重斷金，義輕連璧，寮友具瞻，鄉鄰痛惜，鴻烈無朽，芳猷日益，其二，哲人既往，賢懿將亡，悲纏昊日，痛貫嚴霜，游鱗失水，戲鳥不翔，修修隴，寂寂封疆，其三，荒丘欲暮，兆域含煙，林抽夏澤，松挺秋夫，亭亭迥樹，藐藐孤埏，英聲百代，茂范千年，其四，
大周故處士宋君墓誌銘並序君諱益容，字公範，京兆長安人，漢議郎給事中仲子之裔也，因官至此，遂居於斯，祖朝敬大夫，父右武衛錄事參軍，公生而敏慧，長而沈裕，友愛性成，孝謹天資，洋洋器局識度，灑灑文章詞藻，蘊清勤磊落之氣，抱精純粹美之具，漸加三顧之隆，克承百代之統，鳴舞風煙，揮天池而矯翰，雇眄大陸，騰雲路而飛翔，何乃怡情泉石，睹富貴如浮雲，縱容邱壑，輕名利若蔽屣，寄懷高山流水之上，放曠雲溪石室之間，尋青踏翠，慕箕山之逸，拂石探月，景穎水之名流，靜話秋水，亡非落葉依草之情，高談風雪，竟似野鶻翻雲之意，豈知逝水如斯，藏山不固，珠光沉於丙夕，玉樹埋於仲秋，春秋七十有一，唐景龍三年七月十三日卒於私第，於大周光宅元年歲次甲申三月壬辰朔二十六日丙午葬於鹿台鄉東南之高原，禮也，恐山河變遷，刊石立銘，以志泉壤，詞曰，皇矣先生，惟德是明，賦性孝友，敦崇篤行，人爵既卑，天爵滋醇，溫雅沖淡，與世無爭，閱水而逝，姓字永存，表銘億載，天地斯，
唐故王君墓誌銘君諱才，太原人也，陳胡之苗裔，王莽之胄，元中之後胤，瓊枝弈葉，德徹天朝，鐘鼎蟬聯，傳芳萬代，祖顯，齊任徐州司馬，雲翹吐秀，日鏡揚輝，風偃紳，道光雅俗，父彥，隋任并州戶曹，英神迥望，蘊習前恭，炫朱門，燮和天地，君隋任濮州鄄城縣令，飛烏巢幕，山魅自除，人吏舉轅，簪纓玉，龍心驥骨，鸞翼鳳毛，外朗金仙，內懷清潤，忽以逝水難停，流風易搏，春秋七十有二，儀鳳二年十一月七日卒於私第，夫人張氏，風儀挺特，類神女而出松雲，既顧史以陳雕，亦盟心而習禮，靈芝九節，忽被霜雕，桂葉芳枝，掩風燭，春秋七十有六，永隆二年三月十七日終於家館，即以其年四月十日合葬於長子城西北五里平原，禮也，唯恐田成碧海，谷變山移，匠石鐫雕，勒為銘曰，昔承周美，時贊漢朝，封賜界，受土分茅，璋令德，冠蓋彌高，傳芳不朽，英賢早雕，
故魏君之銘君諱文德，字道宗，偃師洛陽人也，夫在天成象，觜畢協於封墟，處地成形，趙魏符於分野，君誕姿川岳，稟質沖和，乃韞深謀，獨包元略，強年不宦，時稱處士之名，耳順居家，世起丘園之號，神情秀寺，雅性韜融，風儀，堂堂物表，不謂禍淫靡實，福善無徵，寢疾彌留，倏從時變，以貞觀廿年五月廿七日卒於斯第，春秋六十有一，於時軒童弭唱，鄭女絕和，黃雀蕭條，青鸞山弗郁，即以其年六月十二日葬於邙山清風鄉禮也，只恐朱巖紛，翠谷驤陵，碧海回邪，墟墳夷壤，遂刊玄石，用敘徽猷，與天地而俱融，共陰陽而齊朗，嗚呼哀哉，乃為銘曰，邈矣君子，悠然遐尚，系本天星，分枝地望，，盤石作固，維城是壯，世曄台官，代光槐相，英英令淑，赫赫風儀，元略天縱，巨范神資，允文允武，觀禮觀詩，夫婦致敬，朋友成規，昊天不吊，哲士斯傷，秀蘭泯馥，美菊摧芳，帳空掩，緹幕虛張，朱門日促，玄闕霄長，九原之阜，三河之岑，淒風獨吹，寒氣孤吟，長松蔽日，巨柏澄陰，咨歟此地，如何可尋，
大唐故通直郎行唐州錄事參軍事王府君墓誌銘公諱烈，字威，太原人也，若夫川臨少室，控白鶴以凌虛，山接馭黃麟而濟險，六十萬眾，先開秦帝之威，三百五篇，即授漢王之誡，滔滔遠派，出桐柏而逾深，弈弈曾芬，與蘭菊而無絕，曾祖纂，衍襲隋開府儀同三司，恆，定等四州諸軍事，趙州刺史，祖士昂，皇朝浚儀縣令，並識量淹融，神機挺拔，褰帷表德，設檻流恩，父，齊王文學齊州司馬，祉半千，虛懷守一，曳裙梁苑，墜舄吳宮，君赤野凝光，青田稟粹，照融螭鏡，燭淮南之四鄰，瑞蘊龍圖，超冀北之千里，清風肅穆，激義苑而騰芳，明月徘徊，朗仁襟而湛色，故得尚書倒屣，司隸回輪，荷戟參玄，名紛於早歲，明經拾紫，譽重於當時，解褐授金州行參軍，剛柔遞用，寬猛同資，周伯仁以雄略見欽，顧長康以英才獲寵，俄授刑州任縣丞，行唐州錄事參軍事，法究三章，情該五聽，梧囚已辨，艾無施，或解榻以邀歡，或投書而習靜，既得優遊之樂，更盡虛無之趣，豈圖高峰落構，西方之智不留，丘壑翻波，東閱之悲奄及，咸亨五年，卒於公館，春秋五十有二，朝隙易過，舟難固，鍾子期之山水，永絕知音，王子敬之琴書，獨嗟長往，即以儀風三年歲次戊寅正月廿七日夫人江氏，著作佐郎泳之孫，丹徒令德之女，合葬於河南縣之北山，崇先古也，平原起伏，北演青烏，樹蕭森，哀纏黃鶴，嗣子齊旦，次子齊丘等，並孝總天經，德標人紀，洞荀門之兩璧，曜韋幄之雙珠，望切循陔，情深陟岵，以為玉棺既掩，謝生之道無由，金碑不鐫，揚名之路何，纂遺芳於丹冊，刊盛烈玄闈，嗚呼哀哉，敬為銘曰，周仙駕鶴，漢宰乘鳧，宗枝並秀，弈葉齊敷，通門辟，飛轂長驅，盛烈彌著，洪勳不渝，列曾顯考，祚茅分竹，攀龍，榮分畫鹿，挺生君子，克昌公族，警韻松巖，疏芳蘭谷，亭亭七歲，濯濯三春，術包斂羽，學洞飛鱗，名都是歷，佳政唯勤心，賈誼知禍，楊孫反真，東岱魂歸，西州智滅，復有嬪媛，懷茲淑哲，未盡長延，奄遵同穴，旆旌俱引，簫亂髮，寂寞，松賈森沈，山門景，隧路抽陰，墓題玄石，碑勒黃金，式陳無愧，用撰芳音，
故越州大都督府余姚縣令李府君墓誌銘並序有唐貞元十年五月廿日，故越州余姚縣令李公即世於揚州旅館，邦家彌瘁，朝野涕零，公諱汲，字寡言，趙郡人也，若其遠葉重光，綿歷三古，立功立事，備在圖書，略而不言，詞尚體要，曾祖陵，魏州錄事參軍，王父藏，滄州景城縣令，考暉，儀州別駕，公胄自聖祖，生於皇唐，嵩岳降其靈，玄元遺其烈，三美相應，鍾為材賢，文華煥發於生知，廉讓不因於師教，其嗜學也，不循章句，其詞也，不尚浮華，發言吐志，皆以安國濟人為務，故射策之科，三升異等，理人之職，四著令名，其嘉績昭彰，煥然可紀，廣德初，國家廣延賢雋，待以不次之位，公乃買符西上，獻策金門，卻詵得桂於東堂，漢主擢弘為上第，乃自釋褐超遷楚州錄事參軍，次任馮翊縣尉，公多權變之才，佐邑有撫綏之道，次任陝縣丞，贊理之餘，掌印成美，次任水縣丞，累更劇地，日新其德，次任余姚縣令，所以子人濟俗，展平志之志，戶口增倍，歌謠至今，及辭滿歸北，朝廷方將大用，而天不祚國，奪我才彥，悲夫，享年五十九，夫人蕭氏，長子昔，前上仗宿衛，幼子曾，鄉貢明經，德行才略，皆有父風，居喪過禮，發於至性，以貞元十二年十一月廿二日遷祔於洛陽縣北邙山之先塋，噫，埋玉樹地中，使人情何已，薤朝露，痛浮世之不留，松詠長風，與芳聲而自久，銘曰，聖緒綿邈，肇於玄元，世有賢哲，慶流子孫，公蘊大器，生此主國，懷策救時，養人樹德，炎火焚玉，秋霜敗蘭，才方濟世，天不假年，月吊幽墟，煙凝寒柏，陵谷日變，芬芳不易，貞元困敦歲辜月後旬有二日建，
唐故銀青光祿大夫博州刺史趙郡李府君故夫人彭城郡夫人劉氏墓誌銘並序夫人之季前太子舍人居簡撰維開元十有一年季秋壬午，彭城郡夫人劉氏薨於河南私第，春秋知命，嗚呼哀哉，泣盡行路，悲纏徙鄰，哀哀孝子，永訴穹，粵逾年春既望，將遷祔於河南平樂鄉北邙原禮，遣奠斯臨，塗萏成列，遲遲曉青，遠入空陰，寂寂高堂，旋驚象設，嗣子宓等，攀罔極，假文詞，顧慚蕪淺，哀以敘之，本乎豢龍命氏，累分唐帝之宗，斬蛇開國，交則漢王之季，軒裳雜襲，鼎戟森羅，榮乘千苦，芳滋葉，烈曾任齊威將軍，入隨魏清邑宰，望諧燮贊，道在卷舒，雅全吏隱之心，嘗布衣冠之口，王父行之，隨普慈郡治中，唐永樂縣貳，體道怡神，逮親為政，確守沖退，深誠滿盈，咸推不世之材，俱偶非常之際，苟從醉眾，暫起旌招，竟老丘園，必歸蒙正，皇考延慶，射策甲科，捧檄累任，梅福作尉，陶潛罷職，時其宜也，識者冤之，夫人生自德門，幼而洵慝，有公宮之令則，奉師氏之明訓，及笄歲，歸於府君，其奉上也恭，其臨下也惠，享獻不忒，威儀式敘也，誰其屍之，有齋季女，初府君之祿未厚也，素詣清真，室同夷惠，夫人身衣浣濯，樂共簟瓢，損金翠以贍於遺孤，潔藻致美於賓祭，至如絕甘分少，履信固窮，雖君子之用心，諒夫人之為佐也，夫習禮者人所難而我所易，則理家之法作范於姻，居尊者人所易而我所難，則從子之規必咨於童孺，君子是以知夫人之醇備也，焯哉標映，穆若清風，休命自天，寵章伊錫，府君之加銀青也，增封彭城郡夫人，詩所謂惟鵲有巢，禮所謂從夫之秩者也，洎府君即世，殆不勝喪，比斂將絕，凡至於再，人謂皇天輔德，華登壽，奈何曾不及期，奄其雲逝，悲夫，豈同穴之誠，誓口共盡，將結之義，期不獨生，則古之高行者，何以如此，若乃棲心禪寂，率性空慧，始終任道，宴息歸真，洞冥機玄，在語常默，固不可量已，居簡幼罹閔凶，長於仁姊，頗聞義教，實稟柔明，今幽壙式旌，終天永訣，愧不能身先泉壤，敬奉徽音，屑涕而書，百不存一，昔府君之從達葬也，盛德大業，克播先銘，而今斯文，亦所不取，銘曰，翼翼夫人，秉心淵峻，必聞典禮，載光淑慎，自令族，作合世家，蹇安在陋，泰鄙從奢，誰謂道遠，弘之以德，動偶清規，化成柔克，幽山幕兮煙雨深，平野蕭條兮灌莽吟，豈悟仁賢長此，于嗟天地也何心，御溝仙閣中天起，千秋萬古東流水，水不絕兮，懿不滅兮，有吾姊兮，
大唐故隴西李府君墓誌銘並序君諱伯，字千，其先隴西人也，老君因生於李樹之下，遂以為氏，君即伯陽之後胤也，自源分流，別別子為祖，從宦暨，今為清河郡溝河縣人也，曾祖崇仁，祖思貞，父金馬，並家承餘慶，纘祖象賢，徽尚儒素，錙銖祿利，不以名害義，不以利傷人，辯論徇齊，識度玄默，不德以求達，允忘機以怡志，君即府君之第四子也，幼而岐嶷，長復倜儻，天與純和之性，志存貞廉之操，才同荊玉，量苞滄溟，器宇深沉，明鑒灼徹，有經濟之略，居家理治，蘊良之德徽也，優遊也，居絆驥之鄉，宅乃依仁之里，日惟三省，行備九思，惠敏圓回，標峰峻，頗精圓教，至於耆年夙夜，常勤於念誦，心不懈倦，悟浮生之如幻，祈妙法以為因，命也有涯，歲不我與，以永貞元年龍集二月十三日寢疾，終於清河域之北五十里之私第，春秋七十有六，遂以當年十二月廿五日，卜宅於先塋之後鳳浦，下通龍泉，勸農之平原，禮也，嗣子芬先死同共歡，號風樹之不止，恐桑田之再變，同申罔極之情，以終安厝之禮，乃刊貞石，以賁佳城，其詞曰，地望雄傑，大枝令族，節操如筠，溫良比玉，克明克哲，不吳不陽，操仁蘊德，好義韜光，敦善崇因，悟身如電，耆年不倦，命有定分，壽不能返，刊石勒名，千秋永記，元和，
以貞元三年歲次丁卯，合祔於衛州衛縣君子鄉平原舊塋，禮也，長子濬，前汾州西河縣丞，次子澄，前綏州大斌縣令，季子，見任棣州壓次縣次，興言泣血，恨不殞身，哀纏罔極之誠，慟絕斯文之下，多慚不敏，敢綴銘云，江山降祉，繼世公侯，君之立德，克嗣徽猷，天不與命，才高祿淺，獨有休風，光揚茂典，司德稟岳瀆之靈，挺淳懿之德，砥礪百行，囊括群有，掎摭合度，行藏適時，孝友天資，仁惠性授，風儀亮拔，禮敬明粹，揖之者罕究其器度矣，此而言者，義比春秋後序，大唐貞元三年四月一日記，
大唐故汝州司馬楊府君墓誌銘並序君諱神威，字靈均，其先弘農華陰人也，隋殤建都洛邑，君少挺不羈，情希帝里，遂居河南洛陽焉，姬水派其靈源，晉國光其丕緒，五侯冠喜，爰封赤泉，三魚佩震，遂登太尉，本枝繁衍，景福惟隆，弈葉紳，紛綸靡絕，曾祖基，周徵士，祖徹，隋蘭州長史，德表題車，豈惟豫部，政康興頌，寧止海沂，父慈，體道居貞，學該內外，卓矣不群，澹焉無，君幼彰辯護，有類成人，少遭閔凶，無忘仁孝，器局凝粹，識清通，曾不鄙言，未嘗臧否，而性好夷簡，襟神爽拔，高尚韜光，錙銖觀國，信符積善，報施冥諧，眉壽期頤，享年惟永，聖上情優宿德，尚想耆年，爰命有司，式旌嘉號，上元元年，詔板授君虢州玉城縣令，儀鳳中，又詔板授汝州司馬，君宿殖德本，早悟真空，頤鷲嶺之幽微，漱龍宮之芳潤，雕檀刻玉，圖相光暉，墨髓紙皮，演音景化，豈謂降年不永，積善無徵，今古寂寥，哲人云逝，以三年十一月十日終於故里，春秋八十有三，以其月廿日殯於北邙原，孤子智元，恐徽猷歇滅，與陵谷而潛移，庶懿範長存，勒玄章而不朽，其詞曰，如蓮西峙，若帶東流，英靈毓彩，光啟於周，十輪令望，四代嘉猷，像賢不墜，餘慶彌留，行藏得性，顯海歸真，一乘薰染，正依仁，二縑爰降，萬古灰塵，冀刊徽於貞石，庶雖拂而磷，
大周故文林郎孟昭故妻尹夫人墓誌銘並序夫人諱徵，字志，河南平陽人也，昔者居周夢帝，致軒轅於僕夫，處唐作師，成伊祁於天子，或造書遣思，假暴虎以標奇，或候氣知真，對乘牛而為契，璋金玉，鏗鏘麟經之圖，組紱衣冠，搖裔龜龍之冊，曾祖字文朝，驃騎將軍，術卷龍韜，名飛麟閣，固以橫行鹿塞，登陟狼山者焉，祖，隋萊州司戶參軍，父節，唐相州林慮縣丞，並材為時損，官非其任，捎雲蔽月，宜大廈之棟樑，捧檄牽絲，並勞人於州縣，夫人即林慮縣丞之第三女也，爾其淑質天資，貞徽坤，微雲夜掩，騰月彩於嫦娥，清漢宵迥，奪日光於婺女，實室之寶，惟邦之媛，雪花疑絮，初發詠於文章，桃李成蹊，遂作嬪於君子，顯揚令德，淑慎威儀，賁道依仁，循詩佩禮，金相玉質，期永固於南山，魄散魂浮，遽龍飛於東嶽，嗚呼哀哉，以萬歲通天元年柒月陸日遘疾，終於永昌思順里第，即以其年捌月三日葬於邙山之平陰原，禮也，孟公鶴琴罷操，鸞鏡銜悲，空傷奉倩之神，長抱安仁之恨，有子匿等，呼擗廬塊，號踴泉扃，哀哀慈母，不聞其聲，銘曰，萬物生兮人最靈，地久天長歲不停，忽相送兮赴佳城，石為槨兮泉為扃，彼楊柳兮非我春，千秋萬歲兮松青青，
唐故京兆仇夫人墓誌銘承務郎前行亳州鹿邑縣尉郭清撰夫人號千光照，京兆府三原縣人也，爰初受謚，迄府茲，代襲簪纓，門傳冠冕，故知流長艱竭，底深不傾，荊山之岑，寅產良玉，積善餘慶，爰有夫人，夫人幼而惠，長而溫，德可以洽親姻，我固巾櫛是重，鷥有行，遂適於故朝議郎守內侍省內常侍知省事賜紫金魚袋，上柱國，贈鎮軍大將軍，左監門衛大將軍，太原諱守廉府君，山嶽降靈，迥出群表，匡輔王室，積有歲年，股肱，亦為心腹，橫流秉極緞沒逝川，夫人撫育幼孤，不墜家業，柔順恭懿，無謝古人，慈愛貞良，為時所重，何圖神之不，掩棄高堂，已貞元十四年十一月廿七日終於京兆府萬年縣之私第，亨年五十有八，長子延俊，次子朝議郎行內侍省官闈令賜緋魚袋上柱國延甫，朝請大夫行內侍省內謁者監賜緋魚袋延義，誠謂閒生，實稱令嗣，貞固足，孝敬足以承家，出納玉言，宣揚帝澤，無磷無點，有始有終，恭儉為心，金石是固，才過伊呂，德邁逾深，彌加敬慎，生事以禮，死葬於，以貞元十五年十月十五日祔於京兆府萬年縣龍首原之舊塋，禮也，悲夫，寒暑，修短隨化，石紀德，舊彰美焉，其詞曰，陽台之靈，神仙之英，天資懿，物莫之原，代表芳聲，人欽令名，其一，長而有家，遂配高族，移天就地，是和是穆，宗親是保，長幼咸伏，貞操持，溫潤如玉，其二，中年見喪，天乎不仁，玉堂何薄，芻靈何親，黃腸遽掩，帳空陳，儀形此失，悲哀日新，其三，素之陽，龍首之下，真宅既立，猶歌薤露，地久天長，子孫永慕，
大唐故處士騎都尉李君墓誌銘並序君諱通，字庶幾，之先趙郡人也，曾祖建，北齊澤州晉城縣令，始公為密縣丞也，仰止嵩巖，高尚潭壑，將卜鄰於仙室，創別業於神畿，代嗣習居，因為河南告城他，祖興，隋蜀王府騎曹參軍事，父寬，皇朝定州無極縣令，上柱國，才與代出，官惟德進，曳長裾而聲雄，理中都而化美，君間氣鍾秀，元精授和，金玉其光，芝蘭其馥，弱冠侍衛天闕，考終，調補滑州酸棗縣丞，清防巖更，表勤勞於八校，彈冠結綬，得妙選於貳曹，未到官，會無極府君卒，崩心絕地，泣血終天，至性之極，時輩無比，服闋，乃無宦志，於鄉黨恂恂如也，甲第陪於京室，得安仁於洛之閒，梵宇列於庭闈，持菩薩在家之戒，其營寶偈，廣造真容，珍琦藻繢之蕃飾，香蓋幡花之遍滿，君箕坐卒歲，蔬食清居，富貴委於子孫，農桑率於僮僕，福謙與善，天恆其數，甘食美服，歲廣其資，樂氏之遠，聞於聚散，計然之德，屢及於親友，俄丁母艱，沉痛瘡巨，雖禮從俯就，服可以外除，而慕感永終，柴毀結於內疚，浸成痼疾，迨及頹齡，精意法門，顛沛無怠，春秋七十有六，終於洛陽遵教里第，天不遺老，代忽殲良，凡曰親仁，郭不流淚，夫人渤海高氏，勤劬婦道，鏡監女圖，空流芳於內則，早沉輝以下代，粵以神龍二年十一月廿日，合葬於北邙山平陰之原禮也，嗣子懷遠，前任宣城公主府功曹參軍事，朝議郎，上柱國，次子懷俊，前任京苑總監西面監，正議大夫，上柱國，大連之第，小吳之兄，慟極拜圖，哀窮畫壁，雙魂以同穴，既葉周公，觀九原以思人，須知隋武，乃掇芳里頌，撰美時談，刊石勒銘，以存不朽，其詞曰，軒皇命氏實蕃類，伯陽厥宗特隆熾，遙遙子孫紛不墜，藹藹行藏今乃異，人皆拘滯好榮事，君獨清閒討真秘，茹哀風樹祿不遂，蔬食洛京守淳粹，重農水火比充備，賑物州閶賴兼遺，祗礪童蒙激頹季，故得傳芳異天地，神龍二年歲次景午十一月辛丑朔廿日庚申，
大周故朱處士墓誌銘並序周處士者，河南人也，姓朱氏，名簡，字略，帝堯之後，昔先君朱侯生而有文在手，因以封焉，世居會稽，蔚為名族，衣冠人物，盛於東南，地多賢俊，方之汝穎，祖胥，唐為相州鄴令，百里適矣，三英粲兮，政繁叭靜，地廣非辱，西門高風，於是乎在，父通，儒林郎，美度無雙，良書覽萬，伐檀俟世，遵陸感時，德音不瑕，日月其邁，處士少聰達，總角知名，卓爾不群，凜然殊觀，長而體度閒遠，節操貞峻，雅能容物，實為鄉曲之所親敬也，爾其篤志導養，閒居自逸，動靜有常，出處無悶，非夫特受異氣，斯焉取斯，然岡蒙遞改，勞息不恆，秋菊春蘭，溘焉從化，壽六十，證聖元年臘月十二日，卒於道光里第，夫人天水趙氏，德禮儀範，里作程，降年不永，奄然早世，處士平生簡易，通塞契理，臨沒遺令曰，夫死也者，返形物假，婦精道真，慎無厚葬傷生，小棺芻靈而已，嗣子庭訓，泣血漣洳，欽若父命，以其年壹月廿七日，與夫人寢自西階，合葬於洛陽邙山禮也，子中大雲寺僧庭玉，悟幻影之虛假，在物我以存喪，理不染，思乃系紛，永言淨力，示勒銘云，悠悠昊蒼，人之靡常，國軫喪淑，里痛殲良，煙苦青棘，風悲白楊，一時萬古，丘隴山崗，證聖元年歲次乙未壹月庚辰朔廿七日景午，洛州合宮縣朱簡墓誌，十里至平原，
唐故郭君墓誌銘並序君諱仵，字朗，太原人也，齊相甯戚之苗裔，夏臣虢之後，遂因祖宦居焉，乃為大都督府潞城縣人矣，祖仁，板授岳陽縣令，銅章遞映，玉壺齊，變俗在於絃歌，宣風期於簡惠，父其，辭榮不仕，虛白自居，播禮讓於鄉邦，賢良於宇內，君樽列洽賞，玩琴書以自然，物外逍遙，睹林泉而寫志，忽以電光已往，巢影頻流，奄盡生平，俄歸物化，春秋五十有六，開元十七年七月終於私第，嗣子道子，哀纏風樹，思返哺之無期，痛結悲楊，報乳之恩永隔，粵以其年十月十六日癸酉，祔葬於縣西廿里平原禮也，左連王岫，右接漳濱，前眺羊山，後瞻鳳岳，將恐山海遷易，光徽寂寥，刊石鐫銘，乃為詞曰，晨曦徙馭，夜力遷舟，蘭徑何寂，蒿里何幽，山荒霧慘，野晦雲愁，睹塋域兮斯在，庶魂靈兮可留，
大唐故吏部常選王府君墓誌並序公諱爽，字文昌，其先太原人也，肇承姬姓，周文王之胤，封王龜為太原太守，夫人張生三子，元子楚封為吏部尚書，次子通為吳郡太守，末子高為京兆大尹，累兵尚書，爰得仙術，綿綿瓜瓞，厥初生人，秦列軍師，漢標丞相，子孫相繼，源流如淮，固王氏得姓，系彼有周，實先代而有韙，後天而不朽者歟，曾祖戩，隋臨河郡司馬，乃紫霞生心，青雲騰器，開月水以從政，佩星劍而蒞人，德音孔昭，令問有裕，莫不望之若日，畏之如神，祖就，皇朝河內郡參軍，又鏡其心，劍其手，傾產樹義，碎身許人，及乎案牘雲來，史遣風靡，正直是與，辭立誠，考烈，聖朝信安郡太守，山嶽降精，江河受氣，酌焉而不竭，注焉而不盈，出按部以微雨隨軒，坐褰帷以仁風扇物，黎民魚之歌曰，直謂海曲明珠，昆山片玉，芳聲自久，豈假僕一二談哉，夫積善之家，必有餘慶，深山大澤，實生靈蛇，王氏之孫，果有後於我國公，即信安郡太守府君之第八子也，公幼而不弄，長而秀傑，負不羈之志，以陪常調，為吏部選，雖未鵬搏於空，而無蠖屈之歎，惟安排順命，晦跡丘園，撥樊籠，遵佛理，唸唸勿捨，六行行，信以接朋，虔而後已，遇盜泉之水，渴而非飲，對惡木之陰，熱不息憩，邈然蘊哉，武仲之智，綽約有處子之譽，於戲良士，不承介祉，鳥興災，沉蛇起瘵，兩楹夢奠，殃畔所鍾，玉瘞幽泉，珠淪番壤，天寶四載粵八月，遘疾三日，終於東京義里之私第，春秋七十有一，中外淒慟，遐邇辛酸，嗚呼，天不遺，殲我我明德，梁木其壞，太山其頹，吾將安仰，府君河海不能弘其量，山嶽無以峻其高，括閱詩書，考賾禮樂，抑之而不沒，激之而不揚，猶以掛鏡秦台，光函曉月，披珠魏乘，價重連城，嗟巢駟而易馳，訝尺波之難復，冬十月二旬有五日，不封不樹，禮也，夫人東平呂氏，兵部常選芝某女也，諒以仙娥降魄，寶婺凝星，受教於清閨，好仇乎君子，椒花發頌，柳絮稱詩，匪能偕彼柏舟，不幸掩先風燭，嗣子，英名夙著，忠孝遠聞，號訴穹，追攀罔及，絕漿七日，方曾子之傷懷，泣血三年，等高柴之不痛千秋兮永訣，悲松賈之長寒，琢堅石以摸金，旌幽扃與陵谷，銘曰，有終，天道之常，謂仁者壽，於焉速亡，琴瑟雙碎，芝蘭罷芳，同衾共穴，地久天長，高山徙澤，大壑遷舟，掩當年之令德，埋金骨於泉幽，松煙曉積，月空留，一別已知千萬歲，寒郊日夜使人愁，天寶四載歲次乙酉十月建亥廿五日己酉書，
大唐故大智禪師塔銘弟子太僕少卿杜昱撰禪師諱義福，俗姓姜氏，潞國銅人，曾祖仲遷，隋武陟丞雁門令，大父子胤，烈考解脫，並丘園養德，隱居不仕，禪師體不生之神，綱無染之絕韻，爰在悼齔，游不狎群，遂更童長，身無擇行，峻節比夫嵩華，雅量方於溟渤，初好老莊書易之說，亟歷淇澳漳滏之間，以非度門，一皆謝絕，齒邁三十，適預緇流，慧音共芝若同芬，戒相與蓮花比潔，大通之在荊南也，慈導風行，聲如鼓鐘，應同鳴鶴，乃裹糧謁，偏袒請命，逮得法要，式是勵精，浹辰之間，砉然大悟，三摩隨入，順忍現前，大通印可，密弘付囑，自是多歷名山，普雨甘露，經行如市，宴坐成林，門下求謁，固嗤三年之滯，眾中樂聞，常兼五十之喜，則我禪伯之徽業，實亦駿揚於耿光，及游步上都，載脂咸洛，法梁是荷，人寶歸尊，有如王公四葉，下逮裨販百族，明發求哀，涕淚勤請，則亦俯授悲誨，朗振圓音，應器而甌缶必盈，返根則條枚盡洽，如麾尼皆隨眾色入葡，不鼻臭餘香，所可行，分獲契證，堂或落落出，其餘則滔滔皆是，前年輿駕東幸，禪師後旋有洛，閉關靜慮，猶兮言，或趺坐通宵，或冥寂終日，門弟子有觀異相，竊或怪之，知化緣將終，接衽悲侍，開元廿四年夏五月廿五日，右脅徂逝，春秋七十九，僧夏八，粵六月十有七日，恩敕追號大智禪師，秋七月七日甲申，遷神於奉先寺之西原，起塔守護禮也，禪師以道分人運，慈濟物，凡所利樂，率先弘溥，其茂德殊行，則刊在世碑，冥貺神跡，則詳夫外傳，簡茲盡美，略而不書，猶迷變海之期，示勒開山之記，銘曰，關塞西麓，相縈抱兮，極目南臨，伊汝道兮，永錫大智，神所保兮，達人已，豈多藏兮，率由代教，駿發祥兮，於蔭法嗣，道有光兮，
大唐故程公墓誌銘並序君諱義，字元方，廣平人也，自雲官馭歷，秀玉援而凌霞，火德司辰，激瓊瀾而浴日，緬尋緗簡，遠鑒緹油，冠冕蟬聯，可略言矣，祖鑒，父通，並棲襟學苑，浪思文河，澄雅量於黃陂，葉華游於許月，公業宗閒曠，局韻淹和，仁義控情，溫恭植性，遽而金烏易往，玉菟難留，忽遘沉，俄淪茂范，奄以總章三年二月廿七日卒於通利之第，即以咸亨元年三月十二日，殯於芒山禮也，嗣子全德等痛深傷腎，禍切壞牆，俯厚地而崩心，仰高穹而茹血，雖二儀已謝，而今望彌彰，聯紀德音，勒斯貞琬，其詞曰，扶疏玉援，浩蕩瓊漪，纓紱薦映，聲德載馳，瞻星比，望月齊規，華宗冠冕，顯族羽儀，嬰沉痼，奄歇風煙，松低落日，澗咽悲泉，霧昏埋隴，雲愁暗天，芳儀已掩，令范長縣，
唐故登仕郎前守左金吾衛兵曹參軍胡府君墓誌銘並序鄉貢進士薛蒙撰公諱泰，字寬時，其先安定人也，大王父諱玄中，好讀莊老書，有奇器才，歷蔡州新夕縣令，王父諱敬文，孝廉登第，官至潤州錄事參軍，父諱貞，歷官至朝請大夫，汾州長史，襲嗣二人，公即汾州之次子也，胡氏家貫清廉，為世所慕，雖踐位未崇，而簪冕不墮，實睹儒流之風韻也，公克性雅儉，談識明敏，有仁德行義，廣揚於時，幼孤而自發勵，讀書知道，不強千名，雖授金吾之任，事與心乖，悒悒而就祿焉，秩罷離秦，遷室東周，居閒邃之地，植松竹以攄其志，務雲水而放其情，忽因寒暑，遂遘暴疾，萬藥竟乖於療，以寶歷元年正月二日奄於河南府洛陽縣綏福里之私第，享年齡六十有九，胡氏昔代松賈皆京兆之左，以時月非更，不及護行西附，嗚呼，即以其年二月乙亥朔，二十八日壬寅，權窆於河南縣伊洛鄉司馬里，擇高原之厚地也，夫人弘農楊氏，即故青州刺史至之曾孫，故汴州浚儀縣令重言之孫，故襄州鄧城縣尉盛之次女，夙承清訓，婦道沖和，哀號莫勝，節孤立，室女一人，幼歲已凋，嗣子一人宗約，見任晉州襄陵縣主簿，官秩未滿，禍降玄冥，奔洛赴喪，號叫天地，殞心灑血，摧裂肝腸，以良辰斯逼，蒙表志，銘曰，不樂其名，處道自默，風韻高標，依於盛德，簪組相襲，乃就厥位，強仕乖心，翻為德累，祿罷東出，巨安神都，貽童務植，幸擺塵途，厲氣暴至，奄然雲逝，附於伊洛，紀名斯礪，唐故會昌四年甲子閏七月壬子朔，十日辛酉，遷附於河南縣金谷鄉北原張村，重紀，
唐工部尚書杜公長女墓誌銘並序度支巡官試大理評事畢諴撰京兆杜公，早尚岐陽公主，有子多不育，及生女在褓，懿性已兆，自是遂無孩殤，為弟娣長，以此尤愛之，字曰某，柔令天生，素已多矣，加之幼稟內訓，至於成人，開成二年冬十一月居主喪，孝出禮外，性不能支，五年春二月覃除，夏五月七日終於昌化里，享年二十有三，秋八月二十九日葬於萬年縣少陵原下洪源鄉主塋之隅故土也，憲宗皇帝之外孫，曾祖估，司徒平章事，贈太師，祖式方，桂管觀察使，贈司徒，公名，是時為工部尚書，判度支，比常話於賓友間，意者求賢以配之，況公望高天下，宗族當今為大，凡謂甲門清才，求之皆未許嫁，誰謂如是之不幸耶，以誠從事下位，早曾習文墨，恐歲月久深，父氏親盡，故遣志之，銘曰，公之哀也，以為女子未從人謂之無歸，雖有牲牢，孰為之屍，一日川谷遽更，不知是誰，冀存其宗子以銘之，
唐故驍騎尉樂君墓誌銘並序君諱，字道仁，南陽人也，夫金柯啟構，謁司徒於地官，玉葉凝輝，光吏部於天府，洎茲以降，風流不替，曾祖恂，齊朝司徒使持節開府儀同三司揚州都督，祖方，隋任潭州長沙縣令，韋賢以佩，水火俱兼，絕有匡正之能，妙解弼諧之禮，叭公雄圖絕代，智略兼人，鴻漸伊陸，養六融而，鶴淚霜皋，徹九天而振響，勳庸命賞，蒙授之斑，止足有期，自得閒居之放，不謂降年不永，積善無徵，以文明元年五月終於私第，胤子等，蓼莪情至，創拒痛深，式遵先遠之期，以及事終之典，其年甲申之歲壬之月廿八日，葬於城東五里平原禮也，東瞻峻嶺，西瞰佳城，北眺望夫，南觀龍岫，其詞曰，巫台絕雨，悲悵淪香，松雲劍鬢，舜日收梁，奩邊桂網隴岫吟暢，是春兮影促，悲秋兮夜長，一韋昭世，永泉扃，哉風月，已矣生平，陰凝遂露，日寢松庭，蘭菊，流美丹青，
唐故大理寺評事梁郡喬公墓誌銘並序國子監進士李系撰昔有熊葬於喬山，子孫因以為氏，德業千祀，代有其人，直史鴻筆，備圖景行，迨至周秦之際，遷家睢水，厥後爰適樂土，散居渭陽，公諱崇隱，字玄寂，京兆渭南人也，曾祖達，驃騎將軍期城郡公，祖寬，左騎衛大將軍，營，幽二州總管，父琳，朝散大夫，揚州江都縣令，饒州司馬，並克蹈貞厲，以食舊德，象賢濟美，不隕其名，公誕受介祉，含和稟粹，天資純固，超然獨立，有寬綽之美，微章之智，眾善用譽，何以尚茲，故能美暢於中，聲揚於外，志學之歲，齒胄國庠，以精書傳高第，褐拜陝州桃林縣尉，次蒲州虞鄉縣尉，君子大守道而小守位，故所蒞有聲矣，歲滿，應洞曉章程舉，授大理寺評事，執心惟直，持法不回，陷於奸邪，坐貽譴逐，出公為虔州錄事參軍，改授博州司戶參軍，無何，授大理寺評事，以公用刑當矣，噫，心介而不屈，道否而不能亨，惡直丑正，竟困遷謫，復貶授籠州罷籠縣尉，可重者才也，可傷者命也，嗚呼哀哉，春秋八，以證聖元年六月十日寢疾，終於唐州方城縣之別業，夫人廣平司空氏，淑行令德，無徵早世，即以開元十五年二月廿九日，合葬洛陽北邙山舊塋禮也，嗣子大理正夢松，辭秩鐵冠，推賢棘署，致美代耕之祿，得奉送終之禮，稱伐泉壤，光昭先君，非餘慶遺范，貽厥洪曼，孰能與於斯，其銘曰，喬氏之子，惠柔且貞，器高位下，用晦而明，天與其才，胡不眉壽，英名茂實，歿且不朽，哀哀孝子，號訴無從，河南洛北，宅兆遷封，郊迎素柳，隴暗青松，刻石於隧，志德紀庸，
故左羽林軍胄曹參軍崔君墓誌銘並序范陽盧從偃述公諱紘，字子綱，博陵人也，其先錫土受氏，為天下令族，紱冕蟬聯，璋耀，載在史諜，此不書，曾祖知溫，皇蘭州長史，贈隴州刺史，祖如璋，皇徐州符離縣令，贈兵部尚書，皆有馨德懿行，慶傅於子系，父寬，皇太常少卿，和茂積中，秀氣發外，為當時之英，公太常之元子也，清標王立，默識淵沉，儀表有先父之風，智略推後來之彥，宗黨稱其賢也，朋友敬其信也，以門蔭補弘文館明經，釋褐授左衛率府錄事參軍，調集轉左羽林軍胃曹參軍事，以元和六祀秋七月旬十月二日疾，歿於上都常樂里，享年卅七，嗚呼，神驥始吐，方騁雲衢，青屏新礪，可斷犀兕，胡駿足踣而利鍔折，凡我志士，得無痛惜乎，以其年八月廿二日歸葬於萬年縣之畢原，祔新塋，禮也，有二子，長曰敬文，年當幼學，次曰敬玄，才始四歲，呱呱號啼，哀極無節，父子之性，燕於生知，恐陵谷隆，余為志，銘曰，粲兮門子，宛兮吉士，溫然如玉，琢而成器，為瑚為璉，是珍是貴，未為國用，天何委棄，青烏葉兆，從祔九原，守道令終，不鬼去魂，志於泉戶，垂裕子孫，
唐故處士范君夫人韓氏墓誌銘君諱澄，字世清，并州晉陽人也，軒轅黃帝之後，范蠡之苗裔，列國封疆，分枝布葉，周於六合，溢往九州，積德累仁，重規疊矩，專門相襲，高蓋成陰，因官流移，播居土，祖協，齊任大統檀特寺大監，行北地太守，勝寧二州刺史，侯，父昌，隋任雍州司戶參軍，金州垣縣令，君以志存山水，性好清虛，玩習琴書，不求榮仕，學稱博物，言吐懸河之流，才號溫徽，文等荊山之玉，久相敬重，有類神仙，見之者再揖臥龍，聞之者雲中三駕，宜應享滋多算，永保遐年，白鹿之瑞不臻，黃鳥之悲奄及，貞觀十年九月七日卒於私第，春秋六十有三，夫人韓氏，貴望賢家，天潢派族，婦儀早秀，來醮高門，類洛浦之妃，等巫山之女，非風飄香自馥，凌步羅襪生塵，誰謂積善無徵，奄從風燭，顯慶五年歲次庚申十一月戊戌朔十八日乙卯，春秋七十，終於家第，即以其月廿九日合葬州城西南五里之原，左瞻壺，右眺青漳，南顧五龍，北署三瓏，恐桑田碧海，陵谷遷移，勒石玄功，冀其不朽，嗚呼哀哉，乃為銘曰，維祖維考，如如璋，談說諸侯，諷諫帝王，高冠岌岌，佩玉鏘鏘，在家作棟，在國為梁，月往日來，金烏迅速，德音盛播，芳猷始沃，丹聯翩，靈需憩，萬代孤墳，千年木，
大唐劉府君墓誌銘君諱意，字悟靈，彭城沛人也，則厥初夢日之宗，惟舉楚老之緒，所從來尚矣，史策詳而備焉，祖鄉國羽儀，號為領袖，父人物水鏡，謂之模楷，君籍蔭冕，資閱膏腴，挺自然之一時，澄清波之萬頃，洋洋也莫測其風，汪汪焉難名其德，莫不應期佐命，立效當時，何期性難全，奄從風燭，春秋二十有九，隋大業十三年九月，終於私第，夫人扶風馬氏，素受氤氳之粹氣，茲慧自然，家承蟬聯之盛宗，蔚為女則，是以大易，曉家人於異離，睹連山，悟歸妹於震兌，豈期煙雲慘慘，風月芒芒，忽待仙娥，奄奔桂月，春秋六十有，永徽三年二月，卒於閨宇，粵以其年歲次壬子八月景戍朔廿四日己酉，合葬州南涼城鄉禮也，嗚呼哀哉，乃為銘曰，彭城杞梓，沛國琳琅，弈葉冠帶，藻傳芳，家承羔雁，代襲璋，武則肅烈，文則時昌，高門有待，鍾美哲人，雅亮溫粹，器寓貞淳，擾之不，之不磷，稷下為寶，席上稱珍，鴻漸登庸，雁行復道，纓，揚命振藻，慶幸斯，永難老，何期盡，霜草，靈需即，飛啟路，素蓋映雲，朱，，親朋感慕，帶堅日烏，蒼月菟，
大唐景雲二年歲次辛亥十一月壬申朔十三日甲申，故彭州長史任城縣開國男贈使持節徐州諸軍事徐州刺史劉公權厝於東都西北河南縣之梓澤鄉北邙山，
唐故夫人史氏墓誌銘並序夫人史氏，鄴人，原夫靈嶠分峰，聳崇天而架迥，鴻源控液，揭厚地以疏瀾，是以起導漳漪，建芳名於漢日，警崇魚瀲，馳美譽於齊庭，弈葉佈於詳圖，冠冕飛於簡冊，祖訶，隋陳州刺史，器宇祥整，風度淹弘，理人諧五之哥，濟俗合兩岐之詠，父仁，朝議郎，文峰迥秀，藻五色以霞明，筆海淵深，乘九奏而含韻，惟夫人桂苑流芳，蘭叢引馥，赤星合照，素魄連華，總四德而含貞，均六行而齊美，至於崇遵釋教，傾信首於法城，標覺蕊於情原，絢心花於意樹，豈謂月靈落照，星務沉輝，鸞鏡靈明，神儀遽遠，春秋五十三，以咸亨五年正月廿五日終於嘉善之里，哀子敬忠等，望風樹而摧軫，泣塞泌以傷神，以其年歲次甲戍二月辛巳朔廿九日己酉葬於邙山之陽，敬敘芳德，其詞云爾，巖巖遠岫，浩浩長源，昆山玉穎，漢水珠泉，干天秀峙，帶地資川，簪纓繼踵，冠冕仍傳，秀月魄資靈，德容早備，柔順夙成，仁周地義，孝盡天經，閱川不駐，過隙恆馳，洛濱化雪，巫嶺雲移，空傳柝誦，徒緝詩，始辭人里，終結泉悲，隴雲朝，谷霧宵昏，風吟古木，鳥思荒墳，草深霜遍，煙上山門，惟斯貞石，芳音永存，
大唐故右金吾將軍魏公墓誌銘並序男少遊書公諱靖，字昭緒，鉅鹿曲陽人，蓋畢萬之後也，氏族天啟，衣冠人望，世有碩德，時無乏賢，故秦趙戰爭則信陵垂裕，漢晉屬統而舒相有聲，自舒至高祖後魏大司農季景，弈葉嗣徽，能無為命，自司農至烈考朝散大夫，上柱國楊州倉曹參軍光本，仍世繼軌，揚其耿光，公即倉曹府君之少子也，含元精之和，立殊俗之操，性與忠孝，天資禮樂，行成於中，退有克家之譽，道應於外，進為觀國之光，弱冠應制舉，授成武尉，轉鄭縣尉，大理評事，監察御史，殿中侍御史，出為縣令，又貶為溫州岳城主簿，苻離縣令，幽，冀，郴，蘄，鄭五州司馬，濮，原二州長史，庫部郎中，萬年縣令，慶，沁，易，涇四州刺史，靈，慶，秦三州都督，入為右金吾將軍，以開元十四年八月廿四日遘疾，終於州定驛，春秋六十八，以開元十五年歲次丁卯正月甲戌朔廿四日丁酉葬於洛陽縣清風鄉北原禮也，公筮仕登朝，歷官廿有五，佐七郡，典七州，政以禮成，人以德化，仙台伏奏，名重彌綸，京邑理煩，務清輦轂，端肅天憲，絃歌帝畿，刺奸繩非，評法緩獄，雖危無咎，窒訟有孚，夫文以利見，柔進也，則詞為國華，義為飾法，剛決也，而體為邦直，故制事不惑，惠物無疆，有君子之風，致賢人之業，雖翁歸之明察，長孺之清靜，荀王之名理，終賈之博洽，公實兼之有餘裕矣，至於懸鏡虛舟，忘筌遺像，入無出有，不將不迎，冥懷於吉凶，取樂於名教，如川之有江海，如山之有崧華，生風雲，秘靈異，抑萬嶺之巨鎮，九流之大溟也，上以公有文武之姿，方以心膂之任，自故使持節徵為執金吾，承命駿奔，未至道歿，天子震念，朝廷惜焉，上加贈物一百段，粟一百石，於戲，有大材不登台位，有令德不克永年，命矣夫，銘曰，方流圓浙，珠玉生焉，曾峰喬岫，雲雨出焉，德盛有後，慶集必先，猗歟令哲，秉靈鍾懿，弘我風雅，勖茲忠義，清以理身，直以制事，惠洽州郡，聲流台閣，名器方崇，英華遽落，萬化同盡，九原不作，唯德音之昭昭，與金石而無鑠，朝散大夫守中書舍人劉升撰，
大唐故朝議郎行河南府倉曹參軍事上柱國清河崔府君墓誌銘並序君諱逸甫，字延明，清河東武城人也，昔非熊，拔王於西周，龍降祥，仞於東帝，爛被，吞其今古，曾祖，北齊散騎常侍，牢寵傑，跌宕群書，祖世濟，皇朝太子洗馬，嬌平，丹松迥目，父元彥，皇朝絳州大平縣令，詞雙孤，入門迥秀，君幼而聰，長而敦，德備親宗，方成准約，豈其伯師當年風情，早標時價，解褐岐州岐陽縣主簿，轉左衛兵曹參軍，御史台主簿，河南府倉曹參軍，莫不忠孝飭躬，仁明，行唯金玉，道實龍蛇，寮屬推揚，吏人頌，加以竭於己，怡怡於骨肉，鏘錦，妙令之花，札削油緗，扶風之軸，何悟陰陽腠，久臥劉君，霜沉灰，奄室，以開元四年歲次景辰十二月癸卯朔廿八日庚午，終於東都聖真觀之思院，春秋有六，嗚呼，雖皇天是輔，福無愆，而災眚濫流，虧盈或爽，乎顏子，何悉孔夫，一子瑤，年十二，一女裴兒，年九歲，日月胡吊，此幼沖，粵其年閏十二月癸酉朔十三日乙酉，宅兆於河南府河南縣梓澤鄉納義里原，禮也，嫠婦崩攀，慈親慟咽，兄彭州司戶尚甫，情深共氣，哀子敬之先亡，弟度支郎中隱甫，孝同枝，恨公明之前背，子薑門雁翊，坐結雙悲，田氏荊璞，空餘兩在，眷茲形影，離誰勝，陵谷推移，式為銘曰，佐禹承家，師文溯霄，禮樂傳，衣冠代，在漢莫儔，居魏無右，巍哉盛族，貪諸其舊，其一，拜，是，忠孝標跡，芝蘭比捐，生未幾，大暮俄，曉月，壟思墓，其二，窮友暮，原，慈親斷骨，孀妻截腹，血泣稚子，行，千秋萬歲，，
大唐故四品子尉遲府君墓誌之銘並序河南尉遲阿道，神農秩宗之裔胄也，其官有世功有代，至於府君，惟德乃大，其道不行，甘羅元年，夭顏回不壽，悲夫，以天寶九載歲次庚寅三月廿一日，卒於京安興里之私第，時春秋一十九，以其月廿三日，殯於王柴村北原，禮也，其地主王及侄，西，北李，長五步，寬三步，於後日恐失舊墳，直紀塋北，略銘窀穸，詞曰，川無逮，逝無息，其可時也不得，
延壽九年壬辰歲月朔癸丑十一日，鎮西府田曹參軍趙充賢，春秋七十有五，以虯車靈柩殯葬於墓，趙氏之墓表，
唐故譙郡永城縣令趙郡李府君墓誌府君趙郡贊皇人也，諱崗姓李氏，其先出於周柱史伯陽，子孫食於趙之柏仁，其後武安廣武君樹勳力於時，顯於冊書，至晉持書持御史楷三子，始列為三祖，府君即東祖之胤也，五代祖諱希騫，有盛名於元魏世，仕至黃門侍郎，滄，冀等四州刺史，侍中，聘梁使主，謚文憲公，魏氏重山東氏姓，定天下門族，有甲乙之科，不唯地望之美，兼綜人物之盛，洎高齊，周，隋，有唐，益以光大焉，故氏族志洎著姓略，文憲公及叔父允王，鳳，並為四海盛門，祖諱晉客，皇倉部郎中，萬年縣令，司農少卿元氏縣男，顯考諱貞簡，皇河南府武臨縣令，中外華顯，推美於時，府君當開元，天寶間，天下無事，士皆飾躬勵學，恥苟於名位，故他們而可以得祿者，府君未嘗屑於中懷，由道而得，於己雖卑屈，不以為污，釋褐署相州內黃縣尉，補龍武軍衛，佐滿歲從調，時天官以上心憂人，注意守宰，由是授譙郡永城縣令，時平事少，人逸俗侈，法禁不足以為銜策，禮教不足以為提防，其弊宿成，號為難理，府君以身率下，不令而行，以誠及物，從化如偃，頑傲潛革，鰥孤顯康，俄屬燕薊構亂，天下雲擾，梁宋之地，適當兵衢，府君方起戮力之民，御滔天之寇，天未悔禍，遽嬰沉疾，竟易簣於官舍，遂稿葬於縣郭，邑仰蒲城之仁，民奉桐鄉之祠，夫人太原王氏，江陵府參軍愛景之女也，行高族黨，禮盛閨門，先府君而歿，權窆於河南府洛陽縣東三家店之左右前後，遷於先塋，後盜賊奔潰，洛京反正，將議庇具撰日，備禮歸祔，至則他人之丘填焉，誠信莫申，是非攸失，且無鄹母之識，用乖季寢之哭，越元和十二年四月廿日，自永城縣啟奠，護歸東洛，嗣孫前秘書省秘書郎孤子涇，次孫前兵部尚書高邑縣子孤子絳，以其年六月二十有四日，遂卜宅兆於洛陽縣平陰鄉三家店之西北原，冀邇夫人之居也，音靈不昧，彷彿如接，蓋所以遵遺旨，葉吉卜焉，敢謹而銘曰，邙山之陽，平陰之鄉，府君宅焉，佳城蒼蒼，夫人兆域，疑於密邇，幽感兮，庶乎蒞此，
大唐故營州平遼鎮副上柱國賈君墓誌銘並序孫廣書君諱感字，其先襄陵人也，稽乎史籍，載覿家聲，振古於茲，紛綸弗絕，因官遷居洛陽，今為洛陽人也，洎乎祖考逸，隋恬淡澄寂，高尚不仕，父遜，大唐之初，任秦王府典簽，杖德當世，曳履王門，既書能劍，弗器君子也，君自然英捍，性用儻，文可以經國，武足以濟時，屬東郊弗開，王師薄伐，君始以良家子從軍，乃荷雄戟，出長城，威若神，夷始掃，用是軍功，敕授豐州鹽池戎生，仍宿衛玉階，劬勞惟揚作亂，江介多從，帝哀傖吳，罹開塗炭，大命將帥，專征江淮，猗君是時也，奮英烈，殄梟鏡，俄而凱歸，敕授營州平遼鎮副上柱國，嗚呼，志不捨命，天胡弗傭，以長壽元年十月七三日遘疾，終於洛陽私第，時春秋五十有五，享年弗融，厥業遄屺，嗚呼哀哉，夫人東海郡鮮于氏，李凝華，彩雲發秀，四德婉瘞，六行蟬媛，鳳皇于飛，琴瑟相友，以開元七年九月十有九日處順而歿，鳴呼哀哉，粵以開元九年作噩之歲，中呂之月，九日乙酉，昭啟合葬舊墳北邙山河南縣平樂鄉陶村原禮也，嗚呼哀哉，繁華昭世，鳴躍無期，窀穸幽塗，音容永聿，悲遣奠於今日，思拱木而傷人，有子庭玉，庭金，奉節，令忠等，悲纏薤露，痛結松風，恐陵谷而漸變，願庶幾乎厥銘，頌曰，南清洛兮水東流，逝如斯兮去弗留，君兮生涯休，哀哀慟兮荼心尤，松柏郁兮人世改，盛德昭兮覬弗渙，
唐故朝散大夫使持節丹州諸軍事守丹州刺史充本州防禦使上柱國弘農楊公墓誌銘並序前防禦判官登仕郎前守太原府祁縣尉劉旭撰處士烏次安書公諱乾光，字耀卿，其先弘農人也，漢太尉秉仁毓德，其後必昌，逮乎有唐，綿歷千祀，榮名顯位，聿臻懿裔，曾祖，密州司馬，贈太子太傅，祖休明，河西伊庭節度使，贈司空，考，安州刺史，公安州之次子也，絳郡李氏之出，明州刺史李，則其外祖也，公情田遼，襟靈舒和，志端殼而氛濁之不可入，性雅逸而約束之不能拘，遇人必聳之以通善，為政每加之以寬恕，文學奧敏，詞華縟麗，臨事能斷，直而無撓，深信釋氏因果之說，嘗以施惠增修為意，介然操履，唯道是從，寶歷二年春，自前試太常寺奉禮郎授左司御兵曹參軍充天平節度推官，居幕下不數月，府主司徒烏公，多其才器，命為懿親，旋屬司徒公薨變，競有他議，公機謀撫馭，致之以寧，丞相晉公錄其茂績，以聞於上，召拜河南府郾師尉，遷試大理評事攝監察御史，靈武節度巡官，轉監察御史裏行，坊觀察判官，連帥史公以州府繁務，委公總之，而紀綱條貫，彝倫順敘，府罷，除宋城令，不之任，旋改殿中侍御史內供奉，寧慶觀察判官，遷伊陽令，由伊陽拜文州刺史，轉戎州經略使，大中六年五月授丹州防使，其年冬，蕃寇侵掠，傷害居人，公累表奏請兵士，討伐奸黨，人戶卻復，鄉里城邑，獲保無虞，實公之全才智用也，以寇盜攻劫之後，村廬罄空，秋夏徵科，稅無所出，公逕詣使府，申訴於廉問隴西公，乞免賦斂之事，涉歷山阪，沖冒霜雪，憂人誠疾恙旋鐘，大中七年冬十月十有六日，啟手足於州之正寢，享年六十，夫人張掖郡君烏氏，天平節度使贈太尉重胤之令女也，蘭儀懿範，芬馥閨，有男子二人，長曰曹，其嗣曰魯，女四人，一女適隴西李僧元，三女未笄，其孤魯號奉青炎，歸於洛城，以九年八月廿四日卜葬於河南縣平樂鄉邙原，蓋從權也，未克祔就先府君之塋域，旭求名上國，累歲未偶，蒙公惠愛，邀在門館，每垂念及菲薄，常許提攜，嗚呼，良牧既歿，孰不悲思，況旭獲承眷憐，哀慟何極，其孤以旭嘗辱公之知，遣敘述公文行官業，旭才力褊淺，而不能贊稱公之盛美，但紀其事實，而志其墓焉，嗚呼哀哉，銘曰，公之性兮不惑，公之心兮無營，文章之旨兮風雅，惠化之均兮廉平，位不顯兮已矣，逝波注兮杳冥，石之貞兮斯在，銘於墓兮千齡，
唐朝請大夫試絳州長史上柱國趙郡李君故夫人京兆杜氏墓誌銘並序從弟將仕將守宏文館校書郎宣猷撰夫人諱瓊，字瓊，本京兆杜陵人，後因家邢州，遂為邢之堯山人焉，曾祖知慎，皇將仕將守冀州南宮縣尉，祖昌運，皇守忻州定襄府左果毅上柱國，父棲巖，皇朝散大夫試左武衛長史，夫人長史之叔女也，笄年歸於李君，明正清劭，輔以材能，落落焉有賢傑之操，歲，李君隨牒襄陽，夫人亦來漢上，宣猷與夫人別業接連，得敘宗族，日漸月深，情同密親，始予隨進士貢，路出漢濱，時寅夫人里第，稅駕之後，徒馭如歸，開顏拂逕，主禮甚渥，李君賢厚少事，以儒書自適，門內之治，實夫人主之，其奉夫也以敬，其訓子也以議，其睦親也以誠，其接下也以德，吹惠布明，家政煥然，舉是而言，雖賢丈夫何以過也，嗚呼，材智方遠，光景不借，以大和五年十二月三十日薨於襄州旌孝里之私第，春秋六十五，明年十月十一日安厝於襄陽縣習池鄉之西挹里，夫人生二女二男，長女適太原王儀，次女適扶風馬寧，長男德元，次男德章，德元幼奉擇鄰之訓，明經擢第，釋褐隨縣尉，德章休休然，亦以詩禮光業，今則泣血崩心，若無所容，先遠有期，予志德，濡毫寫悲，不羞不能，銘曰，杜氏之先，陶唐同源，遠派搖漾，為傑為賢，夫人體之，令范昭然，身同朝露，門閉幽泉，刻銘片石，千年萬年，
大周故陳府君墓誌銘並序君諱崇本，字光一，穎川許昌人也，若夫地載媯川，始配繼天之業，墟傳少，方開列土之封，八代昌基，奄有龜蒙之野，三君茂范，旋荒虎據之郊，並布在油緗，可得言也，高祖，陳文皇帝，風行禹縣，電掃湖巢，延鼎祚於金陵，胤承家於玉樹，曾祖伯謀，陳桂陽王侍中智武將軍丹陽尹，隋龍州刺史，朱邸富東平之書，素業盛河間之禮，豈爵台親詠，擅美於童年，象舫陳謀，見稱於弱歲，祖酆，隋鼎州弘農縣令，唐肅州別駕，棲鴛表讓，絆驥流聲，無濫贈刀之知，有狎題輿之請，父瓚，見任使持節都督黔辰等七州諸軍事黔州刺史，許昌縣開國子，允應帝俞，用欽厥職，振威聲於徼外，慰彼夜郎，敷惠政於黔中，絕茲晨飲，何止威令獸去，清懼人知而已哉，君幼味道腴，早欽閒尚，輔衛王室，資選勳門，起家任左衛翊衛，子雲執戟，跡在人間，蔓倩為郎，心存事外，雖門盈龜組，代襲公侯，而土木形骸，秕糠輿服，性窮機巧，理契沉冥，每以靜默自居，未嘗一入城市，嗟乎，藏舟易遠，隙馬不留，荊南悲文考之墳，臨海想孔郎之廟，嗚呼哀哉，君即許昌公之第三子也，春秋卅有四，粵以天授二年五月廿七日寢疾，卒於私第，即以其年六月廿二日陪葬於慈親遂城縣君之營右禮也，邢阜開塋，必依圓石之制，桐鄉列隧，果諧歸葬之心，勒貞琰於九原，播芳塵於萬古，其詞曰，緬彼虞賓，俾祚於陳，業光南服，道蔚東秦，回龜襲祚，乳獸依仁，夫君挺秀，惟高降神，中林撫翼，清流振鱗，燒金靡遂，液玉徒勤，俄辭千月，奄下窮塵，丹旒遙裔，白馬悲驤，籐壺飾祭，柳駕登邙，愁煙晦隴，晚吹悲楊，哀真長之塵贈，悼子敬之琴亡，莫不山埋玉腠，地掩珠芒，涕臨泉而一雪，代何遽於千霜，
唐故張都尉墓誌銘並敘君諱石，字子清，其先南陽人也，父茂賓，海內衣冠，寰中人物，而根深蒂固，亦葉暉映，持危扶顛，善文善武，克忠克孝者，莫能具紀，或因官置業，或錫土分茅，遠汾川人也，學古入官，經明守職，白有玷，清慎無尤，鐘鼎衣冠，布在青史，屬天寶末，賊臣亂常，華夏鼎沸，挺霜戈以為國，奮長策而經綸，掃滌襖氛，工遏寇虐，授昭義節度副使，中郎將，賜紫金魚袋，上柱國，公骨氣不恆，風標秀拔，虛心豁達，莫之與源，飛月羽以清邊，奮霜戈而報國，凱歌獻捷，飲王策勳，公志氣高亢，心神特拔，孝親已畢，微誠為誰，知文非拯難之心，具武定禍亂之急，遂投筆從戎，挺劍沙漠，論功則最，累踐榮班，授汝州梁川府折衝都尉，爪牙臣，天道禍善，以貞元七年痾瘵纏，經過歲月，至八年歲次壬申正月廿九日，終於潞府上黨縣臨泉鄉私第，春秋二十有八，以其年二月十七日，殯於潞府城西七里景雲之原禮，父茂賓恐陵谷遷移，桑田改變，爰召墨客，請余為文，乃為銘曰，古往今來何悠悠，四時運兮春復秋，白日西傾不可留，青松向晚何颼颼，人生修短各有分，聖兮賢兮同此休，
大唐故少府監范陽縣伯張公墓誌銘並序正議大夫太子左庶子集賢院學士知史官事韋述撰公諱去奢，字士則，其先范陽方城人也，自晉司空公華而忠貞孝友，世載淳懿，十一葉至隋行台僕射皖城公威，歷仕魏周，爰宅關輔，始為京兆萬年人焉，曾祖立德，秦城都尉，延州刺史，父守讓，閬州司法贈涼州都督，莫不居敬行簡，纂美前修，持盈守成，垂光後嗣，公資高門之懸粹，稟元氣之清貞，備三德之柔明，兼五常之仁智，松筠擢秀，信無改於貞心，驥騰驤，方見推於逸足，初天後稱制，冤獄大起，公之季父，枉遭逮及，鞫訊萬端，獄成待報，公時年在沖幼，挺然憤激，伏闕申理，竟蒙恩宥，濟美之業，公復全，尋丁涼州府君憂，號哭無時，勺飲才屬，徇孝之士，咸以為難，公之先妣燕國夫人竇氏，即開元天寶聖文神武皇帝之從母也，景雲之初，龍樓肇建，凡在戚屬，溥加榮授，公以恩例起家拜右衛率府倉曹參軍，開元初，歷左衛率府，左金吾衛二長史，太子司議郎，右贊善大夫，以燕國喪去職，艱毀之至，有逾初禮，服闋，除左贊善大夫，又歷秘書丞率更令，出為郢，沁二州刺史，楚俗輕剽，魏地隘，導德齊禮，二方一變，擢授殿中少監，賜紫金魚袋，賞能政也，昭報后土之明年也，鑾駕戒嚴，將幸東洛，百司庀事，行有日矣，當是時也，東盡虢略，西連隴坻，秋稼不登，人多菜色，眷彼京輔，緝理為難，非曰腹心，孰膺斯委，公因事入謁，預茲閒宴，式陳獻替，實簡上心，即於座上拜公為京兆尹，亦既下居，務為德政，省徭賦而休力役，贍不足而均有餘，撫獨而肅權豪，惠工商而勤耕稼，神降之吉，歲用豐穰，涇渭之，舊多鹵，流浸所集，耕者棄之，公審鄭白之舊規，稽史起之遺法，決潢於近瀆，變蒲稗為良疇，奏開屯田，歲收億秭，帝用嘉美，璽書連降，及大駕西還，厥有成績，特加銀青光祿大夫，累封范陽縣伯，視事七稔，轉右金吾衛大將軍，無幾，遷少府監，八屯有敘，百工惟時，巡警以清，器用必備，稟命不永，春秋六十，以天寶六載三月十二日遘疾，薨於京師之安業里第，皇上軫悼，遣內給事劉琦就宅吊哭，嗚呼，致經濟之用，位不陟於台階，體仁恕之道，壽不究於耆耋，豈天難諶而命難常，信人事之不可必也，始公之伯曾祖華州刺史大師，營州都督儉，左衛大將軍延師各以勳庸，荷斯寵祿，朱齊列，時人榮之，京師所謂三戟張氏者也，公與元昆左威衛將軍去穎，次兄右衛將軍去惑，弟太僕卿去逸，駙馬都尉去盈，咸能克己勵行，嗣徽前烈，忠孝開國，識金印之猶存，清白傳家，知玉環之不墜，冠蓋之里，以為美談，粵以其載十月七日遷窆於咸陽洪瀆原，祔於先塋之側，太常考行謚曰惠公，禮也，夫人南安龐氏，執喪撫孤，動循法度，嗣子沔，演，泌等，號天泣血，靡所置哀，乃刊瑾瑜，以賁墳隧，其銘曰，於穆范陽，華腴懿胄，降神鍾美，稟靈挺秀，蘭薰雪白，月將日就，名以實彰，位由德授，歷遷戎禁，累贊儲闈，乃登石室，操幽闡微，出更二守，懷恩畏威，來司六尚，御府增暉，京邑翼翼，允公是式，屏惡遵美，勸兮務穡，載辟田疇，歲取萬億，化流愷悌，人之攸息，懸盾犬掄材，聿來斯撫，爰諮爰度，允文允武，方弘道義，以宄台輔，天不遺，殲我世短，容衛前行，悠悠旆旌，夕指荒隧，晨由直城，岐梁北峙，澧鎬南縈，杳杳千載，誰觀九京，承議郎行監察御史裴冕書，刻字人楊，
唐故左金吾將軍范陽張公墓誌銘並序公諱嘉祐，范陽人，相國河東公季弟，曾祖長度，光祿勳，祖俊興，贈慈州刺史，考思義，贈秦州都督，皆果行毓德，揚名養正，公挺質美秀，資性強植，生秦長晉，武毅直方，學不師授，言無宿諾，相國深器異之，弱冠武舉及第，充祔廟輦腳，補右領軍司戈，換同軌府果毅，知含嘉倉，其出內轉伊川府折衝，時西戎不賓，北狄款塞，除鄯州別駕，未之，擢拜忻州刺史，雁關之陽，人用小康矣，假銀印朱紱，以旌課最，牧守寵章，自公始也，尋加朝散大夫，遷并州司馬，副燕公軍使，經略太原，節制河外，中權聳然，翳公以輯，俄兼衛尉少卿，進副大使，恤人理劇，訓戎料敵，人到於今稱之，轉光祿少卿，晉京上黨，省方肆覲，徼巡惟警，忠公在擇，拜右金吾將軍，錫金章紫綬，當元昆為中書令，君子以為兄相弟將，一門雙美，行在中非言貶補陽府折衝，無何河東自戶部，復左台州，乃相與登臨形勝，賞樂歲月，河東有北平之役，公承製放還，洎喪哲兄，禮有加等，復除都水使者，仍作副使，公規模大壯，巧思絕倫，洛斗門，咸自所創，尋授率更令，皇子並建，或引賓僚，初拜義府司馬，抵諱，改棣王府，縱容曳裾，優遊置醴，未幾，除相州刺史，殷人心訛，鄴守氣焰，公載杖忠信，政若神明，煩苛止除，廢典咸秩，特降璽書，賜紫金魚袋，入計，遷左金吾將軍，州人思之，刻石紀德，公自遠闕廷，重紆天眷，感念惟昔，砥節礪名，始表才，不以私進，中令之友愛，金吾之授受，復歸，克雪冤謗，亦有由焉，昊天降喪，廿九年十月甲辰，終於安邑里私第，從心以一矣，嗚呼，國殄乃望，家亡其寶，言旋鞏洛，祖載鎬京，遺孤在疚，霜婦銜恤，天枚卜從兆，以天寶元年二月甲申遷窆東都漢原，夫人河東氏，先公而終，合祔，禮也，惟公負超俗之資，多名教之樂，喪祭匍匐，賓游，望之有難犯之色，久而見孤之心，積而能散，貴則思止，問一以知十，由中而及外，爰自幼稚，秉訓元昆，存無少違，歿有過，弗忘慎獨，蘊是經濟，為難能也，方散二束之金，翻夢兩楹之奠，哀哉，嗣子寶節，荼蓼惟深，霜露，終謀密，用播徽猷，銘曰，長河演慶，中條降神，挺生恭，紳，或出或處，既損既益，再執金吾，復覯閨籍，雲胡不整，而遘閔凶，出洛東，平昔陟望，今茲密邇，天道何知，生涯到此，式躊躇天，
唐故淮西行營糧料使勾檢官試太常寺太祝北海府君諱從慶，本望北海劇人，世為名儒，布在方策，周為王之史官，善草隸，能篆文，宣王褒美之，於今人賴其學，降秦漢，逮於齊梁，曳長裙以修詞，被短褐而棲志，其令名可知也，爰有務滋則燮理陰陽，服膺儒雅，周洛則短衣長劍，壯勇戎行，所謂國重材，位尊將相，府君即裔孫也，王父諱，天寶末以祿山公從戎幽薊，身死王事，名不顯焉，烈考諱汶，皇東都鹽鐵留後試太子令家寺丞，端明自持，清政不撓，府君生禮讓之家，慕夷長征伐之代，敦仁義之風，及強仁為淮西行營糧料使闢為從檢官試太常寺太祝，通給戎旅，事無滯留，淮蔡既夷，府君禮辭就第，杜門自守，每臨水登山，有終然之契，手植花卉，邀迓賓朋，意豁如也，方期可久可大，靡騫靡崩，疾瘵所鍾，扣扁難治，以大中二年十二月有四日謝世於孟州河陰縣臨坊之私第，保齡五十有八，夫人蜀郡咎氏，門稟訓，端敬自持，文有子史之學，身有清貞之行，娣姒取則，里巷欽風，有一子曰，恭守先人，其儀不忒，府君伯仲三人，仲弟曰從素，有子四人，曰解，曰琮，曰玨，曰琬，季弟曰從會，有子二人，曰璋，曰，並遵長者之言，不違諸父之令，一門和睦，遠邇共稱，璋，等在猶子之行，服苴斬之服，泣柴也之血，絕參也之漿，解等以卜筮有期，謀及先遠，不爽青烏之兆，是崇黃壤之功，以大中四年十二月十七日護府君之儀歸葬於縣之南歸德鄉南李村，從先塋之左，示終制禮也，地連滎邑，原接武牢，二室對其南，洪河注其北，尚慮年移代謝，律變星回，陵谷多虞，刊石泉路，銘曰，岱嶺陂，南控長河，北有神州，氣駢羅，粵惟府君，生而知禮，徽音蹌蹌，襟懷濟濟，筮仕淮，貽及後昆，友愛同氣，增崇，令德有光，財豐道敦，天不遺，中道而已，錫能虧壽，厥亦孔之哀，曷雲其紀，高原嶙峋，馬鬣封墳，殞良士，刻貞石兮幽路，俾萬祀兮長存，
唐知鹽鐵陳許院事侍御史內供奉賜緋魚袋孫虯故室河東裴氏墓誌銘並序鹽鐵推宮殿中侍御史內供奉賜緋魚袋孫緯撰裴氏其先河東聞喜人，顯於晉魏，隆於有唐，官族蟬聯，煥在史諜，斯故略而不載也，曾王父昱，京兆府高陵令，贈工部尚書，烈祖，以德行文學擢進士第，升賢良科，當元和朝，天子以武定河塞之制吠者，且急於自輔，故擢公於宰相之任，方是權臣怙寵，封事者多背馳，雖耆儒鉅德，角角焉尚何敢指斥言，獨公抗疏以理其曲直，天子感悟，褒公爵而用其策，繇是內外惕然，盛德益熾矣，顯考諱處休，少嗜天竺法，雖宰相子，顧軒冕如嬰羅耳，繇是自并州掾肆志丘樊，灰心名利，絕葷茹，讀佛書者五紀，君子以為難，娶隴西李氏，敦煌太守之裔，即世所謂四公子者，父諱有則，官至宣州治中，裴婦乃李氏之自出，正而慧，柔而干，婉匿孝敬，可為內則，元昆故衛尉少卿裴君嘗言，非清懿令緒，才實兼之者，不足以付吾女弟，其後果得歸我李氏，孫氏世嗣厥德，代承冠纓，自非華軒著姓不嘗許婚嫁，納采之夕，兩家交賀，皆曰得令夫而獲賢婦矣，則如賓之道，冀克成家，以歲不利，未遑彌祭於孫氏之廟，以成來婦之義，及乎將迎，不幸以疾終於絳州裴氏之私第，享年三十二，以咸通十四年二月二十五日，虯自故許之郾城鹺院，將長子會事歸祔於河南府河南縣平樂鄉杜郭里，我先尚書之兆，禮也，先是虯以裴氏官族德行告仲兄緯，請為銘志，時楊帥姑臧公司牢盆於淮南，余實從事鹽鐵府，已而銘曰，婉婉令婦，族茂以華，鳴佩有歸，輝映吾家，賢淑則賦，壽考不遐，報應茫昧，將安在耶，隱隱邙山，悠悠洛水，壤廈松阡，於焉已矣，親侄鄉貢進士巖書，
唐故揚州揚子縣主簿范陽盧公墓誌銘並序鄉貢進士鄭撰公諱耜，范陽人，南祖大房，高祖刑部郎中，曾祖衢刺史，禮部郎中，祖中祖良金，朝散大夫，潞州錄事參軍，賜緋魚袋，父軫，朝散大夫，絳州別駕，上柱國，賜緋魚袋，公即題輿之胄緒也，自幼學之年，志尚墳素，暨弱冠之後，恭守名節，及長克紹家聲，稟然義行，可以取之於鄉黨，陟之於廊巖，時光不淹，騰路阻，公知性命必然之懸定，顯榮不可以強圖，俯就屑寮，抑循仕體，有以見賢達知命之術也，然而棲鸞於枳，一何恨哉，自淮揚告休，丹寓里，弟長卿，前硤州夷陵縣令，弟齊卿，前河南府密縣尉，弟章，以文行孤介，不俟俗競，故得會形影之地，洽塤篪之歡，悲夫，不吊自天，善人何酷，以大中十四年八月十二日捐館於河內之西吳里之別墅也，享年六十八，公從老友居心，仲季之次，皆先婚援，而後議身，方欲妙選承祧，特申內助，而事竟不遂，有庶嗣曰胡郎，女二人，長以求聘之賢，禮力未就，次女適滎陽鄭夫，亦公之意焉，胡郎敬遵遺旨，兼俟仲父之命，以咸通三年歲次壬午嗚呼增悲，天道何欺，冤彼令人，有志無時，寂寞前猷，淒傷幼嗣，率儉稱家，遠歸桑梓，三弟一身，友愛相俟，哀割斷鴻，行路掩泗，滎居古陌，慘悠悠，徒驚逝水，遽失藏舟，黃泉易閉，白日難留，長陰石，用紀千秋，
唐故元從朝議郎行內侍省內府局令上柱國劉府君夫人駱氏墓誌銘並序朝散大夫試太子通事舍人孫藏器述並書維東陽之茂族也，仕魏而遷於河南，厥後因官徙家於京兆，遂為三原人，仕有濟代者以重其名，隱為高尚者以達其命，必聞之政，駱氏有焉，祖王父諱抱貞，刊考諱萬福，夫人即第九女也，協太陰以授魄，稟婺靈而化質，少以公宮之教，成於壺閾之儀，因父之腎，淑慎居性，從夫之命，婉順宜家，母德之道，肅然為范，故君子有重正之教焉，劉氏之門，望重姻族，夫人往也，清烈其風，見奉上之心，知孝敬之極，及執喪之禮，聞哀感過人，不御鉛華，不親榮曜，克生從子之義，永肩明祀之誠，慕釋典以增，知處世之如幻，嗚呼哀哉，以元和三年四月廿一日遘疾，終於京師興寧里之第，享年六十三，即以冬十月十三日，葬於萬年縣門鄉，祔先塋之禮也，有子一人，江南西道監軍使，內侍省宮闈令，賜緋魚袋曰日榮，河之秀，代間而來，保貞義之節，承天下之裔，一臨監撫，再育師人，慟聞高氏之泣，幾欲投喪，不違詔命之舉，兩全忠孝，慕期先遠拆於龜人，龜人曰，卜筮者三，時日可也，乃告於子曰惠達，惠通等，宅兆而啟之，封於故原，代予扶襯，望家國而不及，唯心魂而共歸，試命於文，紀德泉戶，銘曰，佐魏而遷，河南之先，兩郡間氣，是生其賢，上著於名，下隱於川，邦家必達，清風沐然，楚室夫人，河間乃親，德容之教，備於其身，肅肅於門，昭昭令子，身君恩，撫人在己，告封玄穸，心還故里，有聞聲，玉石斯紀，夫人令弟右金吾引駕仗衙內宿衛守涇州四門府折衝賜紫金魚袋懷珍，
大唐故侯君夫人郭氏墓誌銘並序君諱子，字麥又，河南洛陽人也，天姿英寺，雅量凝明，桂馥蘭芬，含章挺秀，依遊藝，索隱鉤深，文越彫蟲，才彰刻鶴，性薄軒冕，隋任銀青光祿大夫，父隋任營州別駕，並蘊懷珠，風規弘邁，享福善遂虧歎赤電之難，春秋八十，卒於洛城內，夫人郭氏，少履無違四德之言，長習組川，有葉三從之義，雖居閭，恆希蘭惠之風，和彼瑟琴，景登羅之教，連藥貝葉，轉誦忘四時，始終一載，春秋八十有一，以龍朔三年四月七日卒於永泰里，即以其月十七日殯於平樂鄉禮也，長子長壽，感深擗，痛極允窮，欲明在後之悲，困葉南院之詠，慎終遠，合葬同墳，既允偕老之書，雅符同穴之義，銘曰，唯蘭有薄，雖龍有津，緬懷自古，欽咨若，喜不懺色，慍豈懺神，以孝作輔，由義為鄰，貌哉顏閔，郭嗣清塵，高山徒，景行斯仰，蘭玉空存，淑人長往，幽塗大德賞，清風鼓振，空流余響，
大唐朝請大夫鄂州司馬安定郡皇甫府君墓誌銘君諱法藏，字藏，安定郡人也，晉大將軍謐之苗裔也，蓋史籍存焉，祖昭，皇朝蔣王府典軍，父靜，皇朝大中大夫，苑南面監，公幼懷聰睿，天縱自然，琢玉明心，剖光國，束髮從仕，翩翩仙尉之班，清白入銓，曳曳士曹之職，歷將任監，大陰監，則創造江，出汝陽之絃歌，則青鸞顧舞，蒞人盛譽，善績嘉模，用參上佐之班，爰擢鄂州司馬，時鳳搖簪笏，來從丹穴之儀，兩顧軒車，降洞庭之澤，喬枝一拔，望廊廟而有期，浮生百年，豈風燭而難駐，以天寶八載十月二日，薨於寢室，春秋八十有七，嗚呼哀哉，死生輪迴，喪我國寶，淪我賢才，即以其年十月廿三日，遷葬於河南縣平樂鄉之原，禮也，則府眺皇城，佳氣與樓台合挹，傍通溫洛，松筠共水色爭鮮，宅兆所以卜居，馬於茲遂啟，陵谷遷而不毀，金玉焚而巋然，故以勒石克銘，記之塵跡，自今承古，光來牒，遂作銘曰，剖珠貴明，斬玉恩貞，比德，珠玉嘉聲，其一，嘉聲遠聞，剖符司分，所居化，我君，其二，我君伊何，皇司馬，能剛能柔，存孤恤寡，其二，謂所天，殲我良賢，昆山輝，豐城劍捐，其三，勒石克銘，記之不朽，陰陽遷變，芳聲，
大唐少府監中尚丞李府君故趙夫人墓誌銘並序夫人諱秀，字順，河東人也，曾祖忠，隋同州陽縣令，祖客，皇朝絳州曲沃縣令，並一同望職，四人高譽，父林，宋州襄邑縣丞，懷廊廟之器，贊銅墨之美，夫人幼挺柔順，長聞孝敬，內外寶重，子侄珠貴，年居桃李，隨婿祿仕，居於洛陽，因遘疾終於德懋里之私第，春秋卅四，以大唐景雲元年十一月十九日殯於邙山之南平原禮也，嗣子說，甫冠髫年，婿表恨琴瑟失和，瞻孤稚增痛，恐陵谷遷徙，勒金為記，銘曰，琴瑟兮韻絕，星月兮精散，松柏兮煙凝，荒隴兮霧亂，千秋萬歲，思永歎，
唐故右戎衛翊衛徐君墓誌銘並序君諱買，字玄幹，齊郡歷城人也，其先吳建武將軍徐盛之後，晉平江表，車書混一，於時衣冠子弟，咸徙北州，乃流寓天齊，競樂青土，山澤秀氣，克誕英賢，軒冕銀黃，詳諸簡冊，有唐受命，肅奉丹墀，乃美鳳川，今更為洛州河南人也，曾祖和，周徐，濮二州刺史博城縣公，祖舉，隋趙州刺史，台階上列，耀珠彩於三槐，寶符宣政，騰蕙風於千里，父大，皇朝廓州建安府左果毅都尉，帝城列金吾之騎，譽滿中台，交河接鳴鏑之鄉，威傳上郡，君幼而聰悟，早稟聞詩，由是上邑群英，頗以孤貞見許，起家為右戎衛翔衛，宮闈嚴秘，殿闥弘敝，君周慎肅恭，眾所推挹，駕地鄰金谷，鄉帶玉津，苻逸少之蘭亭，霞沈孔酒，儷嗣宗之竹徑，風傳蔡笛，關西五侯之客，時來息軔，江東八達之賓，無不歡集，豈謂金徒景促，未極春台之賞，銀藥路遙，俄見幽山之駕，以總章二年正月十二日遘疾，終於陶化之里第，春秋，宗黨興悲，友朋雨泗，即以其月廿七日葬於芒山之陽禮也，君孤，有一子闕疑，感陟岵而延首，想蓼莪以崩心，痛華堂之帳，哀隴阪之松深，露歌曉唱，陽光夕沉，嗚呼哀哉，乃作銘云，鼎門舊族，龜組遺美，或在於圖，或書於史，銑剛玉質，霞蔚飆起，赫赫臨洮，英聲盛矣，顯允夫君，崇德多聞，清襟鑒水，逸氣侵雲，華堂桂馥，玉饌蘭薰，開筵友，映燭披文，隙駟難留，逝波不息，玉月道遠，銅壺漏即，麗，高台誰陟，素驂移路，丹縈空，長辭白日，永止泉宮，霧，樹咽悲風，雕翠石而表則，庶芳聲而不窮，
唐故宣德郎守潞州大都督府參軍事裴肅墓誌銘並序公諱肅，其先河東人也，錫封邑鄉，因而為氏，曾祖基，隋河間令，祖爽，隋饒陽令，父，皇恆州長史，咸以英材著聞於代，公聰明俊哲，卓犖奇，肅之以清貞，行之以易簡，祖德孫謀，是為代濟，開元十六年自清道率府兵曹參軍員外置同正員調潞州大都督府參軍事，以材授職，使我參卿，明試以功，遽當考績，官命未改，且歸私第，以開元廿二年三月八日寢疾，終於河南崇政里，春秋有三，以其月廿四日葬於河南城之北山禮也，嗚呼，美其宏材，傷其短命，天道寧論，何其不偶，千秋萬古，存乎此銘云，北邙崔嵬兮對黃道，悲風樹兮縈蔓草，于嗟裴公兮此藏寶，右衛兵曹兼集賢院大學士洪孝昌撰，開元廿二年三月廿二日癸未時建，
維永淳元年歲次壬午五月癸巳朔十三日乙巳，西州交河縣人唐思文妻張氏，春秋廿有五，以其年五月十五日葬於城西原禮也，
大唐故陳君夫人楊氏墓誌銘夫人姓楊氏，弘農華陰人也，源流遐廣，積巨浪以接天，華宗浚極，聳枝條而拂日，太尉表邦楨之訟，尚書奮落紙之功，映後光前，簪纓代襲，詳諸簡牘，可略言焉，祖辨，齊袞州刺史，清忠邁於李，蒞政光於叔度，愛逾冬日，威若秋霜，父威，幽州安次縣丞，恢至道，仰之彌高，茂實英聲，輝映朝府，夫人夙恭四德，素稟幽閒，望月方娥，看星比婺，爰以初笄，適於陳氏，藻取則，織俱功，擅以母儀，獨勤箕掃，而朝光易掩，夜燭俄飄，霜結桂林，花枝頓折，以永徽三年三月四日遘疾，終於私第，春秋七十有三，即以其月十六日瘞於洛陽縣清風鄉邙山之陽，嗚呼，佳城既謝，永夜長歸，雖天道之自然，何生年之迅速，孝子伏念，悲溫清而永闕，痛倚廬之有虧，恐舟壑而潛移，慮徽猷之靡，故鐫茲翠石，用固芳塵，其詞曰，攸哉盛系，浚矣高原，洪波壯浪，枝條拂雲，堂堂縣宰，峨峨史君，赫弈祖考，譽美蘭蓀，郁茲茂序，唯其夫人，閔華四德，逍遙典墳，貞淑殊妙，絕世芳芬，彼蒼不敏心，碎此奇珍，奄辭朝鏡，言歸夜泉，塵封綺帳，草肅荒田，，我悲墓柏，月慘松煙，金顏爍，德長聞，
博陵崔府君墓誌銘並序君諱銲，字銲，博陵人也，宗方族望，勳庸閥閱，著之於前史也，祖父班榮，兼之才職，時人所知也，君幼而聰惠，長而敦厚，進德業，詞學滿腹，器宇清暢，性質溫恭，信有黃金之諾，行無白之玷，未居壯室之歲，每有雲霄之志，同顏子之不，若曾生之淪沒，書齋牖下，尚存文墨之蹤，琴室風前，久絕雅弦之韻，秦晉未疋，閨闈闃然，胤緒零丁，又居童稚，天寶十一載遘疾，十月十一日終於汝南郡郾城縣，春秋廿有七，今以十二載十一月九日，葬於河南北山之原禮也，行行道路，非開宿昔之遊，望望煙雲，儘是幽暝之意，空落日，原野蒼蒼，寒風蕭蕭，草樹無色，嗚呼哀哉，乃為銘曰，博陵華族，今古讚揚，其壽不永，其未昌，性質沉邃，家珍國器，貌若潘安，才同賈誼，生兮若浮，死兮若休，殲我良士，哲人其憂，白楊蕭蕭，青松瑟瑟，窀穸有期，沉埋此日，
大唐故飛龍洛苑判官登仕郎試左金吾衛兵曹參軍上柱國吳興姚府君墓誌銘並序陳人張彤撰昌黎韓希從書吳興姚公諱中璠，本京兆人也，其緒即帝舜之苗裔，歷湯，禹，殷，周，漢，魏之代，王公侯伯，流芳不絕，季晉宋武之際，秦王諱萇，即公之近祖也，公邇纓不曜，高道棄土，三銜爵諱，刪而，公七歲授詩禮於師，十五閱文詞於友，博知廣識，僚侶不及也，弱冠濯纓，當年顯秩，辟之為椽，咸議得人，歷二十年，風教益著，夫人范氏，有子四人，長曰宣略，次曰宣畛，次曰宣畦，幼曰宣，於乎，夭折良木，至大中八年末秋三日，暴疾終於洛牧公田之私第，享年五十有五，文武傷歎，路行咨嗟，遠近聞之，如喪子產，沐恩者感懷其惠，欽德者仰慕其風，即以九年二月十七日歸葬於邙山之陽，拊先塋之禮也，乃為銘曰，禮樂兼身，剛柔克備，恭恭仕節，璋同，弱冠濯纓，芳年顯位，佯佯令問，歿而，
大唐靈山寺故大德神師塔銘並序比丘潭行撰嘗聞前師祖來，雄心與心，江沱異流，不別，炬有焰性，因人之，道方是行，吾師然矣，大師厥姓喬氏，法諱慧照，晉州洪同人也，可謂家傳鼎族，承先緒餘，稟氣挺生，風骨猶人，素有文墨，札亂松風，遂屏儒書，精釋教，博聞經律，專學一乘，唯慈是修，唯務，之少林寺，師授心印，豁悟真宗，逢台，晦跡藏用，後福聚寺寥廡致請大傳智燈，皎鏡幽暗，屬士馬騷動，飛懷覃，至善積等寺及諸王請留，偏裨問道，庖丁綸業參尋，慢俗閒儒，無不僉伏，和上春秋六十有七，臘四十六，時貞元五年八月十一日示疾，未生，順流至十四日，不捨威儀，儼然而日奇雲五色，悲鶴旋空，啼鴉噪林，舉川號慟，攀慕無及，回斜玄疑，方知定慧月功，位登不退，有門人神，義廣，普耀，法空，寶意等，入方便門，悟真實相，咸共扶護，歸山，哀哀撫膺，鯁鯁心疚，樹偃風拔，神將欣應於靈山之寺，河勝地，周回屺峰，起塔供養，於時良工競能，屹立孤起，殫此所有，用將報恩，圖寫真儀，刊石紀德，乃為頌曰，亭亭法雄，祖末之嫡，人自推先，方知禪，艾日邐迤，投師問疑，爾來何晚，蓮台期，猿夜華，林鳥朝喧，塔廟寂，門人何攀，孜利生，自昏達曙，舟人不回，問津無處，貞元七年歲次辛未正月壬戌，
唐故崔君墓誌銘並序志曰，人者天之靈，地之秀，故能馳驟家則，權衡里閭，既生也有時，亦死終無限，烏呼，君諱昭，遠祖姜後，屯留侯之胤也，君以仁信孤邈，天假至聰，鄉閭稱賢，河目海口，為國展效，加上柱國勳，曾諱章，祖諱徹，皆遁代縱誕，丘園盡清，躡巢許之高蹤，慕長沮之至節，父諱藝，禎潔松賈，道用沖和，不仕而信行自高，無官而人吏胥悅，君夫人河內常氏，德稟松蘿，笄年下帷，帚禮方出，行極垂棗，心和采，君春秋七十有七，以天寶十一載五月十一日卒於家，夫人八十有九，以大曆六年十一月十五日卒於私室，嗣子長男武騎尉隱居，亦隨君之化，已同其墳，二男管仲，亦近日殞歿，共同遷厝，今見在季男隱林，次男唐善寺僧惠暉等，痛深寒泉，泣傷墳隴，哀慈顏以淪沒，追古墓以送終，與侄男右羽林軍飛騎嘉恩，爰卜吉日，以大曆十年歲次乙卯十月辛酉朔廿四日甲申啟諸舊域，收彼遺靈，同葬於屯留縣東北廿五里南崔蒙村東北二里平原禮也，夫其北據浮山，南連積石，漳濱東度，指大禹以非遙，澤為西臨，去雍川而已近，量恐劫石拂盡，桑田屢遷，故勒斯文，以為銘曰，銘曰，曰，地之久兮天之長，死與生兮道之常，劍沉水兮空有信，人之化兮永不望，
唐故君劉夫人墓誌銘並序君諱君，洛陽人也，其望太原，分派，洎周從天姓，時積代焉，君稟志璋，秀，芳風遠亮，譽偃人倫，卓犖不群，君之操也，貞觀十二年九月十日卒於斯第，夫人劉氏，出自有方，華望難緒，有禮有則，蘭室是姿，六行夙彰，四德著，夫人年迫桑榆，構疾私第，何圖時運飄忽，風樹難，落景不留，逝川行，奄以麟德二年歲次乙丑十月己亥朔十五日祭丑終於樂城之里，即以其年十月己巳朔二日庚午葬於邙山之原禮也，恐時有代謝，深谷成陵，勒此芳猷，以存不朽，其詞曰，天長地久，人道虧盈，君從周姓，華望晉井，路風生，松門雨霽，春蘭秋菊，英華無緒，
唐故武成郡韓公夫人傅氏蓋祔墓誌銘並序韓氏之迥祖，立漢之功，自蕩其威，助彭城而滅楚，公即韓氏之苗裔也，公諱堅，修於君子之道，久慕其名，惟樂幽川之養性，剛柔兩備，文武雙明，量納於江海，鄉閭之眾，實乃為之稱哲，奈何上天之不，殂此賢哉，不幸以大中五年正月廿九日終於魏府元城縣孝義鄉西傅村封固之私第，享年八十有九，夫人傅氏，性稟於曹氏之女，在家事父，出事從夫，何圖星之頻墮，落於屏帷，寶鏡雙沉，歿於冥路，夫人不幸先公而殪，享年八十一，公有子二人，孟曰茂誠，仲曰茂林，禱天號地，痛割五情，骨肉居摧，傷於心髓，躬束行，瞼下，常之淚，永別辰參，長離暮日，挹恨空庭，鄰之寂寞，哀子茂誠，茂林等，生事之以禮，死葬之禮，卜得良晨吉日，遂於大中六年歲次壬申二月戊戌朔五日去而殯於封固瞳東南貳伯步，即安厝之，禮也，恐後年移改易，山川時變，日月陵遷，故刊石於銘，將為不朽，用之後記，其賢哲之公，命奄清風，魂歸逝水，魄喪泉宮，日之無，月影朦朧，自喪其賢，祥草潛峰，夫人傅氏，落在冥空，幽幽歧路，悄悄靈通，孤墳蕭蕭，墓對荒中，永葬田野，天地為同，
唐故處士太原王府君墓誌銘並序君子之道，或出或處，公以為處者安，故筮不仕，或默或語，公以為言在慎，故字智言，曾祖亮，隋城丞，祖舉，皇建州刺史，父感，游擊將軍，事將軍，克有至行，文武之道，公皆善之，惜乎不賴其用也，娶清河張氏，配已成德，實為妻，尚於素純，不視五色，喪公之後，精心釋門，使一子出家，家如梵宇，公以開元十九年六月十五日，薨於偃城私居，夫人以開元廿六年五月九日薨於洛城依仁里，皆享年七十有二，嗚呼，生同其志，沒同其年，誠有代乎，長子早亡，中子入道，少子仙周，獨奉其終，哀哀經之禮，夫妻合葬於邙山清風之原，開元廿七年十月二十五日銘曰，我族系王，夫人紹張，仙開，，厥合雙德，剛柔兼克，不事王侯，高尚其則，義夫節婦，允出我門，勒此幽石，永知所存，
志陰曾祖諱行寶，周朝任豫州刺史諸軍事淮南公，祖諱洪貴，妻李，祖諱洪略，妻馬，祖諱洪艷，隋城府校尉，妻陳，祖諱洪祭，隋任河山府司士，妻郭，祖諱洪遠，妻董，祖諱洪振，妻陳，父諱恆周，妻趙，父諱君政，妻呂，叔諱君操，妻張，右善達，義節等三代尊諱，弟善惠，其墓田東西壹伯伍拾步，南北壹伯伍拾步，碣一口，周豫州刺史淮南公杜君之墓誌君諱字，之後矣，締構層華，望仙而連若木，浮潤海而接霄潢，公天挺英靈，神資朗哲，髫年吐秀，綺歲含芳，初舉茂才，為許州令，懿德裁風，美青鸞之舞化，嘉猷偃俗，光彩翟之依仁，政舉薰風，譽流天，又詔遷刺史諸軍事淮南公，被雲雨之膏液，降霜霰之輕威，區群荷子育之恩，庶匯抱陶均之德，蹇帷千里，衢歡何暮之謠，露冕百城，門嗟來晚之詠，遇周社之傾覆，會鼎祚之流移，鹿散中原，梟鳴宇縣，高班厚秩，屬喪亂而傾淪，墨綬金章，偶崩離而失主，嗣子洪貴六有及孫恆週三人等，蓄耀珠泉，潛華玉岫，光逾月采，影爛星暉，玉樹分榮，聳亭於回薄，金柯引翠，抽鬱鬱於長林，或則學瞻文豐，兵韜武略，或則風雲在議，金石斯懷，珍謝玉而咸珍，貴韋珠而並貴，慨崇基之失緒，咨峻趾之湮沉，徘徊木雁之間，仿佯語默之致，於是懷五慎，佩九箴，孝二尊，篤三益，咸以壑舟夜徙，薤露朝，天不遺，溘然長謝，以周天統二年終於私第，春秋八十有二，以隨開皇元年十月一日，與夫人馮氏合葬於龍山原里之禮也，其地東窺邵堞，伐楚之跡猶存，西邇蚩城，避狄之隍如在，南鄰蚩水，神龜游括地之瀾，北瞰龍山，仙鶴憩聳天之岫，其珍木蔥翠，嘉樹紛披，是汝之形勝，荊楚楚之者焉，曾孫善達，義節八人等，痛風枝而結思，悼霜露以摧心，遠謝裘，違慚落構，恐桑田變海，陵谷貿遷，耿介長淪，芳菲永歇，勒茲貞石，乃為銘曰，承芳蕙苑，誕秀清流，開屏，懿德臨州，夙虧風，早歇英猷，爰有嘉胤，遠謝箕裘，敬雕兮翠琰，庶永播兮清修，大唐儀鳳二年歲次丁丑五月壬戍朔七日戊辰雕瑩功訖，
唐故宗夫人墓誌銘夫人諱，南陽人也，領軍將軍德艷，夫人即其後也，祖伯，隋魏州貴鄉令，父太，隋相州司功，並器宇宏邃，量已恕人，躡幼宰之宣風，踵根矩之忠篤，夫人即司功之長女也，夙稟華宗，弘風教義，仁標歲，貞表髫年，明艷與朝日共暉，峻節與曉霜同潔，行月幌，蕙問風端，內則克勤，行諸郭氏，婦功可述，宗黨法而成規，動止斯模，娣姒儼而為則，於是女儀斯耀，母道列隆，恐慈風之遠期，冀眉壽之安，不謂城樓遽滅彩於高，霜夜未仰風於晚菊，春秋七十三，越以龍朔三年五月十三日，終於時邕坊私第，以其年六月日權殯於邙山之陽禮也，泉堂既辟，靈駕已裝，恐青編之簡落，慮故老之無談，音儀厥闃，鐫此雕章，其詞曰，矯矯高胤，峨峨茂族，跡彼曹書，基編漢，母義玉亮，婦德金聲，冀采芳誶，宗子思寧，奄摧蘭桂，俄遷高景，風吟樹兮增悲，月臨庭兮虛映，
太極坊九品亡宮志銘並序亡宮九品者，蓋六官有女職也，嬪柔無聞而可稱，閒和以禮而為度，凡登品命，例賞恭勤，則知選自良家，人事禁掖，以某月日遘疾奄逝，享載若干，其載五月九日葬於亡宮塋，禮也，後庭芳樹，一花落而可傷，前路黃塵，孤魂去而足歎，銘曰，素以閒，，宮闈如何，星厭忽謝，美輝生既何道辭長門之孤月，閉幽埏之兮悲兮，彼墳壘壘而何晚何早，
大唐故蜀王府記室參軍蔡行基墓誌銘並序校書郎韓覃撰君諱行基，字德業，陳留濟陽人也，緬惟周邦，重封於蔡，錫王受姓，因而氏焉，三明在都，朝野詠其儒雅，兩葉居宋，天子歎其佳鬼，代有奇節，聲華籍甚，曾祖彥高，梁太子舍人，尚書郎，宦成兩宮，望重三閣，祖疑，陳尚信義長公主駙馬都尉，黃門侍郎，榮增尚主，寄隆華禁，父居師，涇州刺史，忠武將軍，大樹論功，即呼以殞盜，長城作鎮，即風以慰人，君天縱生知，器宇純粹，日新厥德，容止甚寄，交而有禮，久而益敬，膏粱舊地，山松自直，驥途未騁，空健羨於天衢，鴻陸將飛，遵自邇於王府，起家徵蜀府記室參軍，非君好也，孟嘉實為勢御，劉琨未履方伯，而志既忽忽，居多怏怏，俄稱疾免，訓篤私庭，君侯門人，無非卿相，郡縣立政，皆其子孫，善不為徵，天歷奄及，聽不與壽，哲人云亡，春秋八十有一，終於私第，即以景龍二年正月十五日，葬於河南之邙山北原，禮也，會吊數百里，悲深墮淚，傾邑數千家，春不相杵，先白馬，地染青烏，氣鬱佳城，即窆滕公之室，文慚少婦，徒紀之風，嗚呼哀哉，乃為銘曰，天地氤氳，成物化淳，開疆劃地，憑人立君，是有封建，逮於周文，錫土命氏，姬流遂分，本枝百代，綿歷千祀，系隆帝籍，名傳舊史，開國承家，沿孫襲子，派遠基峻，高山仰止，郎官應宿，主賀姻天，鷹揚緹騎，武視涇川，必復其始，流芳在焉，相家出相，賢門有賢，載誕於君，克岐克嶷，始屈入仕，終申謝職，訓子謀孫，振振翼翼，天下共寶，連城賈色，永年降義，天命匪由，即君寢疾，如何不瘳，魂香詎返，肓豎空留，京兆茫昧，誰其與游，送客千乘，悲聞數里，於邙之原，逾洛之，烏封馬鬣，牛枕龍耳，事極玄門，千秋已矣，嗚呼兮哀哉，長夜一去不復回，夜有月兮月有明，泉有門兮門不開，雲凝陰以曷，馬悲鳴以徘徊，北邙山北千里陌，丘為水兮墳為宅，雖松摧以錯薪，冀文全於石，景龍二年歲次戊申正月乙未朔十五日己酉，
大唐故亡七品墓誌銘並序亡典燈者，不知何許人也，閒和稟性，淑慎居心，爰在幼年，內職，隙電不留，泉途遽迫，以儀鳳二年十二月廿六日葬於城西，禮也，哀哉，乃為銘曰，天長地久，其靈若浮，夜台何處，華屋難留，隴雲風急，日慘雲愁，貞順不朽，播淑芳猷，
楊府君墓記君弘農人也，諱令暉，往因參選，附貫河南府河南縣，抱江海之量，稟山嶽之精，負梁棟之材，懷珠玉之美，上柱國長男應朝，親侍玉階，第三男重光，得事金闕，解褐任將作監左校署丞，公既清素育德，廉儉居躬，每不好於奢華，亦靡貪於名利，春秋七十有二，忽癭瘵，藥餌不痊，終於寬政鄉，天寶三載，歲在甲申，十一月庚申朔，十三日壬申，遷厝於金谷鄉景業村北原禮也，恐日月長遠，時代遷移，桑田變易，故立私記焉云爾，
唐故鄭公夫人楊氏墓誌公諱善，字士元，河間莫人也，漢尚書令泉，公之遠祖也，公承茲褫祉，天不襲衷，至隋末，卒於私第，晉之太傅，即婆之祖也，但以岷水難停，奄從隋運，父諱當字，當伯，氣勇陵雲，志侔霄漢，母楊，淑態嫣容，霞峰比峻，至貞觀八年卒於閨室，嗣子君信，恐天開若劍，陟岵無從，地裂呈巾，哀哀何及，粵以麟德二年三月十九日，合葬於莫城西一里，禮也，乃為銘曰，恢恢我先，代代多賢，飛名周，抗直晉年，巾移廣岳，運誨蕭田，刊茲荊玉，萬古長全，
唐故振武節度衙前虞候游擊將軍試太常安南郡仇府君墓誌銘並序府君諱志誠，其宗之苗裔，望在安南郡人也，府君諱，國朝去貞元中，職宦在徐州，任節度左射生兵馬使兼知征馬使，身故後，歸殯於京師，松柏墳塋永也，府君去大和十二年，受右龍武軍押衙，後至長慶三祀，頃因隨從節使至單于，受振武軍隨使衙前虞候，方屆於斯，累效轅門，任職經廣邦郡，唯任茲邑，歲頗深，緣以息胤縈絆，固於斯處，府君性懷質厚，言調非常，英爽不群，信行仁義，有始有，與之朋交結如一，在於公門，事主之道，常以奇耳，元戎賞之，後伯樂也，辯驥追風，鑒之以馴良，皆有垂韁之性也，奉獻於帝都，供待乘駕，何期天降其禍，染疾於斯，寒暑生災，去開成四年姑洗之月九日，終於單子府德義坊之私第，享年六十五，府君有子五人，長曰再昌，襲父之能，在都護之肘腋，忠節不替，錄用及時，常愜貴意，公私雙美，忠孝兩全，不及也，次曰再升，再榮，再用，再興等供侍霜母，禮節不逾，府君累重，未及歸秦塋室也，即以其年應鍾之月一日於振軍西北五里之原權厝之，禮也，嗣子再昌已下，氣憊柴毀，甚於絕漿之痛哉，喪事周備，竭矣，兼錄其行實，以載斯銘曰，苦哉府君，蘊慕義之心，有干時之器，榮顯忽分，沉堙壯志，非唯府君，自古如是，烽戍坡，水潺波，陰嶺一帶，青塚嵯峨，秋雲交潔，丘墟太多，歸此已矣，其如之何，維開成四年己未之歲十月己酉朔一日己酉刊記，
唐故朝散大夫使持節龍溪郡諸軍事守龍溪郡太守上柱國梁君墓誌銘並序登仕郎前臨汀郡龍巖縣尉郭懷琰文兼書公諱令直，字元祥，安定人也，自媧皇立極，而顓頊流裔，則畢公十世孫魏文侯少子畢封大梁王，自其後子孫即承梁王紹之後，漢魏再封，遂安定為氏，因官於河南，始貫焉，曾祖仁裕，唐金紫光祿大夫，鎮國大將軍，行秦州刺史，祖詵，唐朝散大夫，行汲郡新鄉縣令，父知微，唐朝請大夫行汜水縣令，並百城千里，逐扇移風，玉葉金柯，易代不絕，並為人望，公則汜水令之次子也，少而惠識，所覽必成，武緯文經，百家玄解，韜略奇術，一貫於心，以蔭為太廟齋郎，肅清祧祀，考滿擢選，解褐授汲郡參軍，雲霞二登，風舉千仞，奉使送甲仗平盧安東，無何以其載改范陽郡開福府別將，專知倉庫，考終，遷上谷郡新安府右果毅都尉，公蒞事敬慎，冰壺任情，時河間太守朱玄泰奏公充河北海運判官兼充馬家城守捉使，再改樓煩郡嵐山府右果毅，且百里之命，非奇人之不裁，三軍之統，非良將之莫守，河東採訪王翼奏公充岢嵐軍副使，考終，擢遷漁陽郡臨渠府折衝，賜緋魚袋，採訪裴公又奏充靜塞軍納諸郡兵糧兼知屯田，且文武一班，偕衣其服，變三都尉，而佐百城，擢遷漁陽郡別駕，仍充靜塞軍營田使，又授柳郡長史，公清而勤，謹而廉，人沐其恩，官愛其行，時僕射安公奏充節度支度陸運營田四蕃兩府等判官，數奉使資，悉承膏澤，又遷文安郡司馬，因考使西入，特授龍溪郡太守，即此之任也，且公之歷任，文武盡其能，助化皇風，太守分其位，軒車始駕，仕庶望其威，馭馬初馴，驛道江介，何圖彼郡無福，途失國賢，遂於天寶十四載仲春二月五日薨於使亭里也，時春秋六十七，嗚呼哀哉，孰不傷痛，禮以重縑粟等加常，以其載三月一日殯於河南平樂鄉北邙之禮也，嗣子前道舉文部常選履謙，次子上柱國武部常選履信等，號天擗地，毀瘠縻軀，忘漿已過乎終朝，泣血可申乎免服，仍懼陵谷遷徙，痛其嘉猷，爰取他山之石，為銘藏於地穴，其詞曰，文經武緯，盡備其職，馭初馴，靈變軾，犢劍離賢，龍溪喪德，悲昊天兮時不，孝擗踴兮碎胸臆，刻他石兮藏地穴，記芳猷兮長無極，
大唐故秘書少監劉府君墓誌銘並序府君諱應道，字玄壽，廣平易陽人，漢景帝之後，十代祖遐，仕東晉，為北中郎將，徐州刺史，泉陵公，子孫弈葉，侯服於江左，洎宋嘉之後，王室多故，遐六葉孫藻，自宋來歸魏氏，乃家於頓丘，仕魏至散騎常侍，封易陽子，鴻臚卿，岐，秦二州刺史，子矜，魏太子洗馬，青，徐，光，兗四州刺史，城陽公，矜生會，即府君之大父，為高齊濮陽郡太守，強仕之歲，而周人滅齊，乃掛冠還鄉里，有終焉之志，周武帝甄訪亡齊人物，以公為徵辟之首，特降綸璽，至於再三，公以為食人之祿而不能死人之難，豈復容革面，仕二姓朝，固以疾辭，杜門不交人事，其年以憂憤卒，周朝贈濮陽太守，上儀司，大將軍，異代加榮，以示旌賢之舉，考宗平府君諱林隋累佐大，大業中，詔天下舉廉貞尤異之士，內外所推薦者七人，而公為其冠，後主好龍而抗印，無任賢之，竟自汝南郡司戶書佐，授扶風郡陽縣長，高祖創業，徵為起居舍人，遷中書舍人，拜中書侍郎，在樞密十餘年，智效聞於海內，貞觀初，封平縣男，除吏部侍郎，有知人拔士之譽，余衡序用，輒為選曹，軌躅太宗，方欲大委任，降年不永，薨於官，伏惟府君，降德挺生，聰哲，衣冠偉麗，詞占詳雅，有夔龍管晏之材，包曾閔顏原之行，年未弱冠而孤，居喪盡禮，供養崔太夫人，極溫清之義，事兄如父，以孝友聞於四方，童幼好學，遍涉百家，子史一經目終身不忘，於鄉黨恂恂然善誘人，其行己也恭，其事上也敬，其人也惠，仁足以長人，利物足以和義，貞固足以幹事，年廿一，自弘文館學生選為太穆皇后挽郎，再為太子通事舍人，出補州縣令，務以禮教移風俗，不為激察之化，所受官俸，悉繕寫經書，三蜀多珍產，竟不以豪厘潤屋，罷官東歸，得書六七千，則不加於故，今上在東朝監國，下令搜，府君膺其選，對冊高第，貞觀廿二年，擢授尚書戶部員外郎，其年丁太夫人憂去任，哀毀骨立，殆不勝喪，親友咸垂涕慰勉，永徽初，授雍州華原縣令，時府君第二兄為吏部侍郎，舊制兄弟不得同省，故此授非倫，移年，徙為武功縣令，所在以仁愛聞，顯慶二年，復入為司勳員外郎，俄遷吏部員外郎，又屬第二兄拜刑部尚書，出為洛州陽城縣令，以公事除名，而非府君之罪，竟不以一言自雪，端居靜室，不出戶庭者殆十年，終始無憂慍之色，總章初，選司甄拔淪滯，乃用府君為雍州司功參軍事，州寮多少年晚進，府君年將六十，齒義非儔，士君子咸以為屈德，府君俯偃於，曾不以先輩自處，頃之，除尚書戶部員外郎，自始入尚書省，逮此廿二年，不進一階，還居舊座，簪紱故人，盡相為邑邑然不介懷，從容談論之間，未嘗涉身名否泰，時在朝執政，皆平生親友，府君恆欹歐畏避，非公事不交言，咸亨二年，遷司勳大夫，改為司勳郎中，按比推綜，極於明審，在尚書中，七遷諳練，朝儀國典，精於剖斷，凡所釐正，皆為後來准的，明年，遷吏部郎中，廉直公方，無所阿撓，雖權貴請，一切不行，嘗誡獻臣曰，昔有遺第五倫千里馬者，波雖不納，而德其人，吾不以此為也，府君好周急而不願受人之施，或尊屬有所賜而不果辭讓者，則愧憤形於容色，由是苞苴問遺之禮，雖近親懿友，亦未曾以此於門庭，居選部多年，介然有至清之操，頗不為流俗所悅，或謂宜有以適時順物者，府君執志彌堅，上元三年，遷秘書少監，又奉敕兼知國史事，府君兄之子給事中景先，姊之子左史李仁實，俱荷朝恩，與府君同預修史，儀鳳，調露之際，筆削於史官，專其事者，府君及甥侄三人而已，古今未有此比，文學者用為美談，尋又奉敕掌御集，朝廷以府君文章高絕，儀鳳中，降敕與中書薛令君及當時文匠數人制郊廟樂章，府君所制祀黃帝青哥，並編樂官奏於郊祀，俄之，奉敕於門下省檢校四部群書，廣召四方碩學之士，刊定訛舛而進御焉，府君性勤，公家之事，無大小莫不專精竭思，或忘寢與食，每朝謁，常以夜過半，便飭裝整服，坐待曉漏，居家不問家人貲業，子孫有干祿從宦者，但勖以義方，至於考課名級之際，未曾降意經恤，晚年愈率素，衣食務充虛蔽體，獻臣凶釁深積，先妣聞喜縣主早見棄背，時以所居正室置幾筵，府君即於此室東窗外架為小齋，廣袤八九尺許，施一床，一小榻，寢處其中，歷廿餘年，不復遷徙，至於器物，服玩，妾媵，婢使之屬，子侄承意候色，終莫敢有所營薦，府君年少時，遍交天下英秀，而皆夙德老成之士，又嘗留意丹青及絲竹，並略盡其能，圍棋居第二品已上，草隸亦為時人所貴，以為藝成而下，常隱晦其跡，後歸心釋氏，乃都絕人間，賞好於經國濟時之務，而非府君所留意者，蓋在於行師用兵而已，其餘則盡天下之能事，惟君知臣，亟蒙中旨褒勉，暮年逾見優重，遍委以文場書府之任，凡所祈奏，必有天容，無往而不納，聖主方虛襟仄席，選賢任能，識者謂府君將申舟楫之用，而昊天不惠，宏圖莫展，以儀鳳三年從幸東都，捨於敬業坊私第，調露二年夏末，遇疾大漸，獻臣精誠微劣，莫能感到凶咎所招，致此殃酷，以七月四日奄垂孤放，春秋六十八，號天扣地，攀訴無及，煩冤臆，肝心殞憤，所司聞奏，主上傷惜者久之，聖容驚惋，若有所失，乃顧侍臣問遘疾之狀，非夫宸心留眷，孰與於此，爰降璽書弔祭，兼贈絹布米粟，官造靈，家給傳遞手力還京，數極加隆，恩被孤藐，無階報效，永誓肌骨，粵以開耀元年歲次辛巳十一月景申朔七日壬寅，安厝於雍州明堂縣之少陵原，合葬於聞喜縣主舊域，子獻臣，廣業，友賢，令植等緬惟今昔，重泱累釁，萬鍾為養，有志不申，顧復垂恩，終天長絕，怨哀咎悔，萬緒千條，永慕窮號，抽心貫髓，獻臣貪及殘喘，粗陳實錄，志意荒僻，言無詮次，遺烈餘風，百不書一，相王府司馬弘文館學士臨淮劉之學府文宗，聲高朝右，於孤子有累葉宗盟之好，敦死喪孔懷之情，敢祈鴻，勒銘終古，其詞曰，二連純嘏，三美友悌，馬鄭洪儒，揚班敏藝，貞猷浸遠，令范斯繼，倍萬鄰幾，半千葉契，其一，天挺材俊，地洩英靈，岐嶷先兆，璋載形，逸蹤追電，寶氣沖星，習禮室，聞詩孔庭，其二，奇操聿修，異能咸盡，學府幽邃，詞河控引，鸞矯銀書，鶴儀軫，怊悵觀德，留連坐隱，其三，分形，積慶承家，甘蔬共旨，比棣聯華，長仁穆義，處正問邪，宅泰期損，只榮試奢，其四，碩彥投交，懦夫革志，一諾稻重，三語為貴，黼藻人彌綸士，固時之傑，惟國之器，其五，鷦賦推張，龍衢架彌，肅帶天闕，票纓雲陛，再入宣猷，七登建禮，朝譽行洽，政逾惟啟，其六，蓬間煙深蘭閣山積，是專厥事，多所弘益，纂綜宸詞，緝熙帝籍，崧允眾論，嶠慚投跡，其七，名唯副睿，位匪材，累紆沖，眷式佇時，來賢將，攸粱遽，睿襟增悼，庶延哀，其八，公業不亡，景伯有子，富平之第，高陽之里，禮備窀穸，夫沉蒿，日戒朗，潘風勒美，其九，荒涼書閣，門寂仙，朱槓夕引，素朝浮，霜岵無色，寒泉息流，空悲隴樹，落千秋，其十，
大唐絳州正平縣主簿鄭景良妻河東薛夫人墓誌銘並序若夫稟巽凝姿，儀舒誕彩，蕙蘭郁，清暉月湛，若乃至德粹之性，柔閒婉之儀，謙和韶令之詞，組川之妙，四德該備，百行周才，體柔順而兼干蟲之業，守謙光而懷烈之操，年在髫，克標岐嶷，夫人河東薛氏，汾陰人也，曾祖，靜州刺史，實星岳之降精，挺璋之上達，光照千里，風馳百城，仁義為刑罰，有恥且格，禮樂為聲，期月有成，祖，縣令，臨下以簡，御眾以寬，不言而化，因作教，仁風被朝雉，善政聞於夜，琴清無訟之堂，恩鳴桴之路，父南金，宋州寧陵縣令，秘書監著作郎，蘇州別駕，飛門秘閣，德重外台，述職中牟，化光馴翟，夫人即別駕之長女也，芝蘭迥，孤貞，譽重大家，德牟高行，方冀克隆壽，弄孫長與善無徵，遂沈魂於永夜，以開元四年五月十八日，終於河南府洛陽縣興藝里之私第，春秋卅有四，即以其月廿一日殯於河南府城東北一里半樂付北二百步，前絳州正平縣主簿鄭景良夙沐恩服，叨陪婿地，未能奉榮門閥，翻纏哀，幼女泣血於七晨，稚子絕漿於五日，飧荼茹酷，集哀，勒石於幽泉，紀音塵於永代，其銘曰，慈顏永隔，膝違，泣血今日，恭承豈期，其一，驚波閱水，高峰落刀，白玉生瑕，青珠掩潤，孤旌稍出，悲驂不進，萬古千秋，蕭風獨振，其二，青烏啟兆，白鶴標墳，悲咽，馬朝存，幽芳露，龍樹含雲，辭彩閣，永閉泉門，開元四年五月廿一日鄭景良書，
廣平郡宋氏夫人墓誌大聖善寺沙門齊諸撰夫人門閥未嘗不盛，軒華蓋代，繹葉連芳，杞梓蘭蓀，奐然光彩，暨乎家門，性本閒放，不機官祿，自樂餘生，餌粳啜，退身養道，諱曙，夫人即府君第三女也，及嫁娶之年，父母匹配，當楨元三紀景寅歲，律中夷則，是稱問家之婦，向氏榮望出於河內郡，貫屬襄州襄陽縣，大門諱晉，父名信，胄族崇高，門盈將相，至於紱冕，朝野共遵，逮余尊嚴，遺榮棄祿，有如脫屣，遂與洪州南昌縣宋家為親姻，即公允之父母也，元和景戊歲應鍾月，合室傾意，舉門寫心，北遊洛土之風，南阻江淮之秀，卜居河南府河南縣通利坊，擇鄰而處，夫人享齡六旬，甲子余一紀焉，嗚呼，彼蒼不仁，降禍兮速，母道喪也，坤則無也，元和大淵獻歲無射律中旬三日，終於私第，悲夫，父處鰥室，撫視增懷，兒女無依，長號逝魄，以明年無射律下旬首二日，安厝於山邙之陽，皇都之陰，隴樹罩月，榛棘參雲，愁煙蔽空，苦霧藏景，塋地屬河南府河南縣界平樂鄉杜郭村之左，地主郭榮，地東西南北並自至，男公允，小名洪子，女彩娘等，乃強扶力，苟延殘息，罄竭家產，而修葬儀，慮綿歷星霜，時移代變，遂銅刻貞石，紀於前事，詞曰，廣平宋代稱上族，門風曄曄傳金昔，蘭蓀杞梓滿朝野，朱輪彩轂相羽翼，家門大門驚寵辱，養性遺榮能遁跡，洎乎厥妣生此門，豈料慈顏奄窀穸，卜築佳城在北邙，馬鬣新封龍首側，慮陵谷湧移兮時遷代謝，紀歷歲年兮刻字貞石，元和十五年九月廿二日安厝，四字橫廿三行，
有唐朝議郎守尚書工部郎中寇公墓誌銘並序中書舍人博陵崔祐甫述侄鄉貢進士京書並篆額嗚呼，尚義含章之士上谷寇錫，字子賜，後漢雍奴侯恂之後，皇朝中書舍人，兵部侍郎，宋，定等四州刺史，上谷子之仲子，享年七十一，以大曆十二年十月廿五日終於京師永寧里之私第，公之遘疾也，形蠃而神不耗，雖氣如難屬，而言猶有倫，與親賓之問疾者，款曲辭訣，以時更亂離，舊業荒毀不能調田權宇，以為孤兄子庇身胡口之所，唯是為恨，又遺命家人以棺櫬衾冒機筵杖之事，纖芥必至，然後啟手足歸全，可謂慎終哉，二三知舊聚哭橫涕，雖以天命釋之，不能違也，既而謀誄公之門緒官次德行，甫與公嘗同僚，相得頗深，故操筆不讓，公有恭有寬有信有敏有惠，家傳盛業，文章政事之表，地貴才清，聲華夙振，少以門子為太廟齋郎，解褐尉鄭之滎陽，入為豐王府參軍，遷右領軍衛騎曹，轉左威衛倉曹，改壽安主簿，滎陽控東道之劇參，壽安主西郊之郵，送迎館氣，事無違者，崇高者與歡之，困者倚濟其勤敏，藉甚於朝廷矣，至於王門禁衛，則優遊其位，淑問有融，天寶季年，虜馬飲於澗，公拔身無地，受羈偽職，乘輿返正，以例播遷，遷於虔州，為法屈也，復以才能授高安令，俄轉大理司直，擢為監察御史，風憲克舉，受命監嶺南選事，藻鑒惟精，遷殿中侍御史，累遷尚書，膳部員外郎，工部郎中，謹於法度，修其廢缺，台署之職行焉，寇氏之先，出於宗周，文之昭也，康叔為周司寇，封於衛，秦滅六國之際，衛君角歸於燕，因家上谷，以康叔之官為氏，角八代孫即雍奴侯，雍奴曾孫侍中榮，榮生寵，避地秦川，寵生孟，仕魏為馮翊太守，子孫或家焉，公之曾祖，皇朝歸州刺史覽，王父曹州長史思遠，皆碩行高節，暉映士林，上谷公精識曠度，雄詞麗藻，入華省閣，出靜方州，公之所憑，斯亦厚矣，平生素懷，與交友盡，晨整賓榻，長者之轍聚門，晚傾朋酒，君子之林滿席，扶危拯厄，不以寒暑險易易心，真所謂國士之領袖矣，而括結中途，迴翔暮齒，郎署清而未貴，豈離乎坎與蹇與，悲矣哉，夫人隴西李氏，蔓蒙棘，凌虛失翼，敬姜之哭也哀無極，子前大理司直永，次子元，小子寬等如有而不得，如有望而不至，子游之徒之慕也血為淚，以其明年歲次戊午四月丁丑朔廿七日癸卯，歸葬於河南府河南縣邙山之原從先塋禮也，地之道也，陵不常陵，谷不常谷，苟崇浚之易位，則今之所藏也，人將見之，欒欒棘心，無不虞也，求我為銘，而褒德示後，銘曰，上谷公高朗令終，翼翼才子，承其清風，工部郎允德蹈常，自漸陸，其聲鏘鏘，中年震遂泥，秋菊徒為芳，惜乎其若季月之霜何，
河間邢府君墓誌君諱均，河間人也，磐石維城，本枝百代，風流雨散，河海千里，因官卜第而居郟城焉，祖均州司馬，父彥，泗州宿預縣主簿，並業堅明，風神懿雅，學優從仕，譽重當仁，君以符瑞挺生，璋作德，皇天不，溘往窮泉，享年八十一，夫人張氏，清河人也，偕老中虧，孀自毓，降年不永，朝露俄，越開十五年歲次丁卯十月庚午朔，合葬於北邙之原禮也，天長地久，萬古秋，嗚哀哉，乃為銘曰，田變海，蒿里開塋，式鐫茲石，以光，
唐故朝議郎前守蓬州刺史樂安孫府君墓誌銘並序第十九弟朝議郎守左補闕內供奉柱國孫徽撰並篆蓋孫氏得姓，始自虞帝，分枝緒族，派於陳齊，齊大夫書以伐樂安有功，封樂安氏，爾後綿聯弈葉，代生聞人，輔世翊時，不可編既，高祖府君諱逖，英拔間出，年十八，應制擢科，授越州山陰縣尉，滿秩從調，判居三等，時有司考覆，公精以為妙絕，升二等送，超拜左拾遺，至考功員外，主貢籍，挺志鞠練，不受請，時論推峭，拜中書舍人刑部侍郎，終於位，誄曰文公，曾祖府君諱宿，篤富刀翰，麗瑰藻，判入高等，授秘書省校書郎，遷諫議大夫，中書吉人，華州刺史，大父府君諱公器，抗志耽學，應書判超絕登第，授京兆府縣主簿，遷監察御史，終於邕管經略招討等使兼御史中丞，累贈司空，烈孝府君諱簡，擢進士第，判入殊等，授秘書省正字，時南陽所試，為紳推最，歌諷在口，繇此時人號為制判家，自鎮從事拜監察，歷位至諫議大夫知制誥，時宰執加官，例自翰林頒詔，執政者異筆直送閣下，冀其能否，自閣長已下皆疊手洽背，相顧不能下筆，太保公遂援翰立構，以副權命，當時瞻實於文學者，無不降歎捷，拜中書舍人，蓋時宰酬勸也，廉牧近輔，杖鉞雄鎮，歷刑，吏侍郎，尚書左丞，兩拜吏部尚書，四總銓務，三授太常卿，兩任東都留守，後除檢校司空，太子少師，薨於位，累贈太師，蓬州府君即太師公第三子也，諱讜，字廷臣，娶范陽盧氏，姻聯名族，謂推良匹，府君少以沖澹養素，恬漠自尚，名利之態，膠仇於胸襟間，洎於強仕，悟以緒冕為重，乃奪志以從沒，時也，故相國盧公商出鎮梓潼，闢為從事，未及奏秩而罷府還京，盧公入劇曹，仍司邦計，復署巡官，奏試太祝，不旬歲，盧公秉執大政，歸於廟算，府君以相幕體例，合得優升，遂除太常寺協律郎，會太保公授任卿長，復以卑解，不越月，蒙特恩除京兆府櫟陽縣尉，滿秩未幾，復為故易定節度使李公公度奏職轉銜兼監察御史，不赴命，蓋避賢也，歲杪獲薦於朝籍之士，授河南府士曹參軍，考終赴調，復任新安令，凡蒞官從職率有休聞，不阿曲於權豪，不脂韋於朋比，臨事必斷，執理不回，克以廉聞，蒙恩拔授蓬州刺史，郡罷東歸，閨門之期其也，以府君炳義滌行，既未大舒於盛朝，必得以壽考享也，何圖燥濕愆和，膏肓遘疹，殲良何速，福善奚徵，以其年五月五日終於東都會節里之私第，享年六十，有男三人，長曰凝，次曰驥兒，次曰阿咸，有女二人，長曰韶娘，次曰阿欒，凝以蔭緒釋褐任汴州參軍，驥兒已下皆繭齠齙，未克其負荷，嗣子凝乃括發茹荼，號踴泣…，走廝役來京師，且曰某承理命云，熟我平生之行止，備我平生之事行，刻石編紀，宜以徽為先也，徽承訃雪涕，哀感相束，嗚呼，梁木堙蠹，戴氏所以興嗟，火宅環銷，釋門於焉立諭，有以見衰榮萃列，哀樂同塗，即世徒悲，勞生莫既，華其行不能增之於圖諜，評其才不能損之於聞見，今以日月湍激，龜筮葉符，時不我留，吉宜從兆，以其年七月三十日遷窆於河南縣北邙山杜原村祔大塋禮也，嗚呼哀哉，嗚呼痛哉，軌轍著途，萏靈序位，行人逝水，日慘風號，想法服之留塵，念玄驂而即路，棟傾舟覆，於焉已焉，徽學不該微，詞非扶麗，承命書實，其何以辭，殞涕勒銘，用申冤訣，銘曰，靈岳昆煌，源激，不腴環寶，必滋奇特，家傳冕緒，代襲儒紳，積善儲祉，天生令人，冥賦淳和，神資孝友，行惟渤潤，義不山朽，璧傷以勁，蘭萎其芳，鵬匯風水，驥縶康莊，枝葉相違，尚貽其戚，人琴俱謝，悲曷容臆，塤篪韻咽，鴻雁影凋，抉情斷愛，灼骨熏，月冷泉扃，風號隴隧，援毫揮涕，勒銘以記，第二十五弟鄉貢進士孫綮書，
唐故隴西郡李夫人墓誌銘並序將仕郎試太常寺奉禮郎楊玢書鄉貢進土楊咸撰夫人諱雅，隴西良家，代有名稱財，故號州長史宣又之幼女，今東宮通事舍人克紹之姊，前楚州司馬弘農楊公紜之妻，年十九，適楊公，夫人以柔慧容德為司馬之仇，司馬以才行潔廉為長史所擇，遂繼其室，日彰其賢，知詩禮於風規，鼓琴瑟而樂，前夫人劉氏之子曰瞻兒，解梁，曰迎兒，經明擢第，二女宋氏，康氏，曰戍兒，舉孝廉，曰寶兒，六歲，女曰五兒，曰正正，曰芝芝，曰重重，在室，則出於夫人也，其為婦德母儀，訓導恩育，洎諸子如寒附火，如樂泳泉，威肅也示仁，馴誘也有旨，中表師範，彼我莫分，其為人也如斯，篋絕私財，食不二味，親賓之所流譽，臧獲之所歸心，此又夫人之美歟，則齊體誠敬，唱隨之風，固可知矣，則宜保福祥而高壽，榮朱紫於所天，掩彩難期，逝波沈速，蘭光方照，不救於狂飆，珍篋重扃，莫疑於巨盜，乾符三年六月廿七日終於京兆平康里從夫之第，噫，始年三十有八，姑逾夭而幾何，聞諸子之哀號，益四鄰之感歎，高堂夜寂，慘熒燭於靈帷，妝朝悲，閉鸞光於玉匣，徒諭子休之止，欲傷奉倩之神，遠卜將臨，備物員具，楊公揮涕，請於族兄，幸敘其銘，式昭遐裔，則以明年十月十七日葬於京兆府萬年縣寧安鄉通安里，禮也，其銘曰，容若華，德如蘭芳，敵我秦晉，作妃貞良，德積嘉應，福壽宜長，既豐其德，奚促其壽，於惟夫人，不偕白首，孤鳳長悲，青桐半朽，歸葬中野，煙蒼鳥聲，車緣古道，響銘旌，佳城復魄，泉帳棲瓊，豐石何為，光陰超越，變床塵，谷平阡沒，遺美無窮，遠山新月，劉瞻刻字，
大唐鮮州賓徒縣令郭善摩墓誌並序公諱祥，字善摩，太原郡南和人也，自姬日凝青，聳璧輪而開曜，Α雲散紫，冀蓋以分暉，爾乃臥龍棲鳳，彩曳龜圖，抱璞藏珍，光霏鳥冊，瑰儀繼軌，代有其人，曾莫尚焉，可略言也，公仁峰秀出，若霽岳之插翠虛，智水凝深，似霧濤之連碧海，至乃雕文絢藻，驚素鷗於詞林，壯氣宏謀，控豹韜於武略，九功七德，無墜在焉，永隆元年，詔授賓徒令，又授蒲州安邑及恆州衡唐三縣令，至若花明春苑，飛騎以迎賢，動秋宵，辟龍扉而佇彥，陶陶興賞，頹玉嶺於上筵，侃侃怡神，擁金蘭於下邑，既而輪低日谷，就懸車以散金，鏡落雲峰，指藏山而失玉，以嗣聖元年正月日遘疾，薨於第，春秋八十九，夫人柴氏，冊拜冰潔鄉君，後娶焦氏，並花明月樹，葉靄雲枝，頌引河魴，更宛游龍之態，禮歸霜雁，即諧鏘鳳之音，竊以星劍必飛，自不留於雙影，風金忽扇，亦無及於千齡，以龍朔二年七月日薨於室，春秋七十有二，粵以大唐垂拱四年十月五日合窆於邢州南和縣東卅里之平原，禮也，大子感，次子仲，任幽州良鄉縣尉，小子敬賢，並道穆天經，言佔地理，痛馬鬣之開日，感魚軒之絕水，下泉路以流芳，銘典而傅美，其詞曰，丹烏遙緒，倉精遠胄，桂獻疏基，蘭泉委溜，老成重矩，瑰儀疊秀，道冠上玄，榮班下授，其一，閒居縱賞，泌水凝神，琴調玉軫，酒泛金樽，門迎長者，室滿逸人，清談月夕，謔浪花春，其二，名高居半，景迫歸全，鄰風散，狎水忘筌，蓋荷霧，惟朝煙，方尋悅柏，遽人悲泉，其三，龍支去畫，鴛谷藏舟，鶴吊，烏已休，露草泣，風結楊愁，石記徒，金聲流，
大唐華原縣丞王公故美人李氏墓誌銘並序李氏者，王公之美人也，體靜心閒，花明月朗，獨立閏門之內，不知者咸以為神，皓齒工歌，長袖妙舞，暫因聞見，必使悲歡，豈徒遏行雲，下威鳳而巳，王公好奇賞異，求娉納焉，年十有六，遂歸於我，既美於色，又貴於德，飛嗚鏘鏘，言笑晏晏，所以恃寵於枕席，承恩於帷房，將如夫人，其兆已見，何圖享年不永，與善無徵，嗚呼哀哉，以天寶九載三月七日寢疾，卒於昭應縣之官舍，春秋廿有一，有一男一女，並才離襁褓，知與不知，咸為流涕，即以其載三月十四日遷葬於京城通化門外北原，禮也，庶松門蒿里，地久天長，嗚呼哀哉，乃為銘曰，彼姝者子，冥寞問誰，一開馬鬣，長萎媚眉，佳城月苦，夜壑風悲，痛深存歿，萬古思，
大唐宣化寺故比邱尼堅行禪師塔銘禪師諱堅行，俗姓魯氏，京兆府櫟陽人也，惟師貞行苦節，精勤厥志，捐別修而遵普道，欽四行而造真門，豈荼晨霜易，夕露難久，寢疾床枕，藥餌無徵，嗚呼哀哉，以開元十二年十月廿一日遷生於本院，春秋七十有六，夏矣，臨命遺囑，令門人等造空施身，至開元廿一年親弟大雲僧志葉，弟子四禪，賢道，法空，淨意等收骨葬塔，以申仰答罔極之志，閏三月十日，
大唐故中散大夫守荊州大都督府司馬上柱國南陽鄧府君墓誌銘並序王紹望撰詩雲彼蒼者天，殲我良人，如何贖兮，人百其身，嗚呼哀哉，公諱森，字茂林，南陽新野人也，其先帝嚳之後，自離封商野，湯有殷國，因封命族，代為著姓，，爾其發源纂胄，開國承家，西漢功臣，銅山擅龍，南陽輔聖，高密稱侯，而鐘鼎聯輝，簪裾累業，蓋景諸圖，固可略而言焉，曾祖秉，後魏起居郎，後周贈齊，袞，殷三州刺史，陳倉縣開國侯，祖羅，後周使持節儀同，大將軍，開國侯，隋授大都督，開府儀同三司，左領軍衛驃騎將軍，父行儼，皇朝應舉擢第，蒙授松州嘉城縣令，原州都督府倉曹參軍事，密州諸城，蘄州永寧二縣令，並風格標遠，氣調疏豁，括地蕩雲之水，未比其源，干天華蓋之峰，豈階其峻，慎終追遠，百城與四履齊榮，累行疇庸，驃騎共龍驤分貴，公氣稟山嶽，精含箕昂，倚太清而養風雷，臨禹縣而光變象，英華外發，和順內融，閃閃電飛，軒軒霞起，較略文史，從橫談論，孝以一卷，志有重於君親，老子二篇，心不忘於道德，而神劍雖隱，紫氣恆存，寶鼎尚沉，黃雲，落落懷丈夫之節，謇謇有王臣之量，總章二年，任國子監學生，天授二年，應舉第，觀光入辟，先飛隱士之星，射策登科，遽擢太常之第，蒙授右台監察御史裏行，萬歲通天二年，改授左台監察御史，聖曆二年，改授殿中侍御史，君無虛授，臣不易知，既高避馬之威，屢止淒烏之府，貴戚斂手，權臣側目，久視元年，除許州襄城縣令，長安三年，除洛州河陽縣令，其年一月，除左台侍御史，襄城舊野，河陽巨鎮，王喬向葉，且控飛鳧，潘岳題詩，還凝吐鳳，同子游之為宰，坐奏絃歌，等鮑宣之司憲，更搖簪筆，尋除兵部員外郎，又除吏部員外郎，改授同州長史，神龍三年，除駕部郎中，才解繡衣，復居錦帳，五草，方越建禮之門，二女持香，遂入神仙之府，黃童入選，行聞江夏之謠，王祥出佐，坐聽海沂之曲，景龍四年三月，除使持節楚州諸軍事守楚州刺史，其年八月十二日除荊州大都督府司馬，楚州左控臨淮，傍臨漲海，等汝南之心腹，方河東之股肱，爰輟敷奏之能，遽委循良之化，宋均之武，雖已渡河，盧耽之鶴，未能翔漢，沛郡急王良之瘵，弘農沉景丹之魄，卜年不永，掩歸長夜，春秋六十有六，以其年九月廿一日薨於公館，行路增感，朝廷沮色，長安傳哭，恩禮盛於西京，襄陽墮淚，哀慟喧於南峴，嗟乎，天乎不輔，方深伯道之悲，宗子無人，遂起劉陶之恨，粵以景雲二年二月七日葬於洛陽城北河南北山，禮也，命子延業，號天靡訴，叩地無追，煢煢寡妻，但見崩城之泣，哀哀嗣子，還聞陟岵之聲，將恐海變桑出，天回杵倚，季孫成寢，或值於杜君，漢後築宮，時當於樗里，敢因豐石，敬題清紀，其詞曰，惟嚳曰帝，惟殷曰湯，綿綿瓜瓞，郁彼南陽，祖德無替，孫謀克昌，蟬聯紱冕，磊落銀黃，於赫君子，猗歟令族，毛刷鳳凰，志高鴻鵠，鯤移漲海，鸚出幽谷，松柏其志，芝蘭其屋，懍懍霜威，持書繡衣，峨峨嶽立，起草仙闈，位列章綬，聲芳海沂，還來錦帳，台閣生輝，唯茲強楚，實謂雄鎮，袁扇才揚，張謠遽振，教人以德，道俗以信，委哲方嗟，膏育有疹，勞生運促，休死期長，王矩為尹，蘇詔作郎，悲羊改字，思邵歌棠，故劍仍在，殘書已藏，古往今來，終歸夜台，埏深地遠，櫬掩車回，露草恆泣，風楊自哀，唯余胤子，臨壙崩摧，景雲二年歲次辛亥二月景子朔七日壬午，
漫漶嚴重，唐渤海高府君墓誌銘並序公之從子朝議郎行河南府河南縣尉蓋撰公諱慈，字人也，其先出自炎帝，爾後繫於太公，地封邑，辟闕擅山東之雄，軒裳浹天下之盛，司徒東海州刺史，捐軀盡節，剖符於後代，曾祖中封田公，策名垂裕，建社於當年，大父敬言，皇吏部之間霸之政，列考光復，吏部郎中，復州刺史草州仁積德，前輝後映，克誕才賢，是弘纂褐陝州參軍，詵之登科，孫楚之從宦，才矜玉，雨之篇，俄授左金吾衛兵曹，次補咸陽縣尉，徼巡之職，暫師之曹，坐推於畿甸，尋轉洛陽縣尉，復換司農主簿，清雅首谷，寧唯著定羌列，故亦殊尤二京，署少府監，加朝議大夫邢州司馬，除曹州長史，來膺貳職，惟彼尚方，去總端寮，爰茲列岳，章服已，因居，知內史之有制，悟君山之不樂，盛名充塞，大位曠，未展之翰，竟遷藏壑之舟，嗚呼哀哉，以太極元載三月十四日終於濟陰郡之官舍，春秋五十有二，夫人范陽郡君范陽盧氏，故尚書左丞，黃門侍郎之第三女，門標卓絕，家列榮寵，淑德蘭芬，華姿玉映，竭誠厚同，銳志均養，何從之遽迫，以開元七載七月廿終於向賢里之私第，春秋五十有四，嗣子前館陶縣丞容等，棘心，月諸，頃以窀方權宜，未就筮域，今則蓍蔡葉吉，是謀於嘉，粵天寶十載歲次辛卯冬十有一月五日，合窆於河南府河南縣惟鄉之原，禮也，風舊范，滿瞻聽，翠石幽泉，敢憑刊勒，其銘曰，惟令公，宦雅朝右，家盛山表，惟高惟曾，聲問既崇，乃祖乃父，傑，是英彥，始茂青標，旋登赤縣，中外揚歷，變，適參通賢，乃預端寮，逸猶斂，鈞未調，凡邙阜對洛永同穴亦茲地殷，
大唐荊州大都督府祁明府故藺夫人墓誌銘並序夫人諱尼，字二娘，西河人也，晉穆侯之少子，利建於韓，韓子之玄孫，食邑於藺，因地為族，其在茲乎，仁趙名有藺相如，入秦秦者隨司馬錯伐蜀，衣冠振古而襲映，人物當朝而繼踵，曾祖衡，隨春宮右千牛備身，唐易州刺史，上柱國，永富縣開國男，祖仁基，隋右千牛備身，唐，，翼，四州刺史，上柱國，并州長史，原，代二州都督，殿中監，贈秦州刺史，樂陵縣開國伯，金紫光祿大夫，父嗣恭，唐右千牛備身左右，滄州司倉參軍事，並業冠英靈，材包利器，其生也望重，一時無絕，其死也名善，千載不朽，公侯子孫，必復驗丘明之傳，窈窕淑女，好逑葉詩人，夫人生於貴族，出自名家，姿范端妍，興敷葛業，才章敏茂，詠入雁，其新婚，乘龍諧其出適，年十七，歸於陳氏，女也不爽，婦德，譽洽孟姜，聲高宋子，夫其雅守謙謹，夙著廉讓，衣服滋昧，不以綺麗珍饌為榮，貞婉聽從，唯以幽閒，專壹為善，謹身節用，親友同欽，侍奉舅姑，卅餘載，六姻仰其令淑，九族資以邕和，侔之逸妻以思戴畚，均乎孟母而崇織，趙姬恭而有讓，樊姬順而好禮，雖位望非等，彼有令名，而賢名是齊，我無慚德，宜其以終三壽，行升石之封，何圖未享百年，忽起金夫之悼，以景龍二年歲次戊申二月廿二日遘疾，卒於京通善里第，春秋五十一，二男二女，一男在於襁褓夭折，長子居士，顧寒泉而擗，瞻手澤而充，粵以其年十一月已未朔十二日庚午，窆於洛州永昌縣平陰鄉從新里北邙原舊塋之側禮也，薤露悲響，揚風淒吹，水平而急馳，郟山沒而愁雲積，用表幽閽之域，須陳約之義，正源謬充子婿，承撫育，俄愴古今，痛貫心目，文不逮意，敢敘清規，其銘曰，猗歟仁趙，有美入秦，像賢無替，邦媛有鄰，南有木，於以采，聲飛舉案，譽發如賓，舅姑歎美，娣姒稱仁，敏識天縱，高才日新，性惟廉謹，德又貞淳，綺羅無飾，珠玉不珍，正位居內，以保其身，天意倏忽，莫與善人，桐半死，草落輕塵，孤雁哀淚，一劍沉津，邙山之曲，洛水之濱，千秋萬載，樹悲春，
前試左衛兵曹參軍裴公墓誌銘公諱孝仙，先代河東人也，衣冠易葉，累代連隋唐已來，薰猷繼踵，曾祖諱，祖諱景，並職資室，操持文翰，清聲遠播，遐邇皆聞，遂因行宦，乃為汝陽人也，夫人諸葛氏，母儀麗質，德行周旋，事舅姑匪懈在懷，敬親姻承順如祭，訓道有禮，教子以義方，何忽神理不慵，構疾鍾禍，以丙戌歲四月終於城居溫洛坊里之私第，時年六十有五，公少尋墳典，著策戎幕，謀略超於古今，德行貫於時俗，乃竭力輸忠，安定邦國，賴以勳效，酬賞功勞，任右衛兵曹參軍，名譽，嗣子達，孝以事上，忠能奉公，次子四人，鄉閭，敬上愛下，女十一娘，內含閨訓，不遺父母之外事賢良，永佩恭姜之美，公積行累德，冀保遐靈，忽龍劍先沉，孤鶴影滅，去貞元十九年甲申歲，先歿於洛陽縣溫洛之私第，時年六十有三，今與夫人合葬幽冥，再調琴瑟，厝於洛陽城北十里之塋，擇兆平原，禮也，恐代遷易，刊石既焉云爾，詞曰，東州之側，伊洛之前，龍山橫截，芒嶺連翩，河貫海天，心生之田，永窆泉壤，幽路眠眠，元和元年八月十二日銘記，
唐故太原郡宮府墓誌銘並序元和二年五月十七日，宮府君遘疾，終於鄆府之私第，享年六十有一，府君諱如玉，考諱勝，其三代不祿，夫蘊道德者未必永年，負才氣者亦合中夭，其府君澄澹全真，忠信聞於友朋，謙讓行乎邑里，及子孫成立，問望清休，既享遐齡，亦受榮養，忽嬰疹疾，再歷星霜，復餌無徵，掩歸大夜，以其年八月五日，殯於徐解村西南二里平壤，禮也，夫人邵氏，以毀刑餘禮，指穴是心，安能齊眉，聲哀泣景，嗣子三人，以贈喪事，長曰萬誠，次曰萬迪，幼曰萬瑤，號叩哀毀，殆於絕漿，杖而後起，爰卜宅兆，恐陵谷遷變，故勒石為銘，其詞曰，周公祚胤，悔亦藏石，貿身道德，訓子忠貞，孝思泣血，霜婦哀盈，卜宅安厝，存沒為榮，千秋萬祀，播其芳聲，
大唐故隴西郡李府君墓誌銘並序鄉貢進士昔耘撰兄承務郎行潞州長子縣尉璵書夫地稱膏壤，乃生度用之材，家號忠貞，必育仁義之子，蓋慶由善積，氣自元深，在諭物情，其義一也，府君諱琮，字溫中，先曰隴西人也，門承台鼎，代襲勳崇，懿範令儀，生而復稟，謹飾挺立，孤高莫儔，爰自稚齡，至於羈歷，抱瑚璉之器，有老成之風，處榮蔭而貌不自媒，為貴胤而心無所伐，曾祖欽，皇金紫光祿大夫，左金吾衛大將軍，贈太子太保，雄名偉望，迥冠古今，祖晟，皇開府儀同三司，太尉，兼中書令，贈太師，間傑之後，特因時生，匡國寧人，事著貞元之世，徇忠奉節，名光圖閣之書，父殷，雲麾將軍，前右龍武軍將軍，知軍事，稟靈祚胄，挺器英枝，韞忠略而候難以行，置謀猷而候時乃進，府君飽聆教道，足守義方，未逾弱年，兩覲銓選，位官察職，流輩無雙，罄勤恪以務公途，竭俸祿而資私養，朋友歸美，親族稱賢，謂若寒松，永固凌霜之質，翻如春槿，旋飛不實之華，傾自疾纏，暨於莫救，時大和八年二月一日終官於朝請郎，行都水監丞，雲騎尉，廿有一，何顏子促矣，傅父保母，哀無輟時，恨存歿之有殊，屬穿竇而獲曰，誠有可載，議刊刻焉，遂命末才，俾為紀述，以是年是月十五日墓於京兆府萬年縣寧安鄉杜光里，庶年祀更易，陵谷推移，希播余徽，用銘於石，其詞曰，貴葉勳枝，非邇乃誰，挺生秀氣，特稟英姿，體抱沖和，色逾謙敬，宇蓋松寒，肌膚玉淨，中稱孝謹，外伏敦良，威儀自得，行義潛彰，千里之駒，九秋之鶚，方富於年，曷為凋落，原儀將設，送禮斯陳，黃壚日閉萬，古千春，
唐故處士張君墓誌君諱洛，字子春，南陽西鄂人也，漢河澗相張衡之苗裔，樹德惟永，張仲孝友於前，世祀宜哉，茂先博物於後，曾祖敬，魏鎮東將軍使持節泗州諸軍事泗州刺史，黜陟幽明，功茂茂賞，加金紫光祿大夫，祖景，齊明威將軍餚藏令，齊道雲季，鼎遷於周，大象元年，授洛州市令，隋開皇三年，授昌州舂陵縣令，開皇十四年，文皇秉歷，時稱有道，衣冠式敘，加明威將軍，父士隆，隋申州羅山令，君隱淪傳傅說之巖，避地長沮之野，性符四皓，榮祿莫窺，志會兩龔，塵囂靡雜，歷討三教，偏歸釋氏，遍尋四句，尤遵大乘，每讀諸經論語及無常無我，誓願精勤，日以心鬥，既而積善無徵，降年不永，以永徽三年十二月廿七日終於洛邑里，春秋六十有六，以永徽四年正月廿一日遷窆於河南縣平樂鄉邙山之平原，惟君弈葉重光，紛綸獨秀，總仁恕於懷抱，韞孝敬於胸襟，故其亡也，人悲慕德，何只憐舂里巷不歌而已哉，悲夫，蒿里溟溟，戒旦無時，玉要對摧殘，警夜何日，式刊遺烈，為銘云爾，於穆乃祖，積載英猷，文思襲漢，孝友承周，篤生夫子，實曰人傑，模楷矜莊，領袖昭哲，庶其福善，永嗣前烈，天何祝予，今則堙滅，寥寥窀穸，鬱鬱佳城，一旦蒿里，萬古泉扃，德音冥漠，風露淒清，魂兮何在，祗攪予情，存亡殊制，窆茲邙嶺，式樹風聲，奐乎惟永，
唐故興元元從正議大夫行內侍省內侍知省事上柱國賜紫金魚袋贈特進左武衛大將軍李公墓誌銘並序朝議郎行尚書刑部員外郎崔元略撰宣德郎前晉州司法參軍巨雅書王者統極垂理，其外必有英哲宣力股肱，其內必有專良布達心膂，以成帝道，古今而言，君臣相會兼之者鮮矣，厥有內侍李公，可謂會而兼之者也，公監軍河中，以元和十年正月十七日薨於官次，行路淒咽，元戎以聞，皇帝軫悼，寵以殊禮，褒贈特進左武衛大將軍，品冠朝端，位崇禁衛，詔下之日，人不謂優，有以見公出入中外，始終無過之地矣，公諱輔光，字君肅，其先京兆涇陽人也，曾祖望，皇京兆府華原縣令，祖萬靖，皇涇王府長史，父思翌，皇涇州仁賢府左果毅賞緋魚袋，公即果毅之第三子也，質表華茂，氣懷恭敏，建中歲，德宗御宇，時以內臣干國，率多縱敗，思選賢妙，以正官掖，故公特以良胄入侍，充白身內養，俄屬皇輿巡幸，公於斯時，參侍指顧，應對皆愜，遂賜綠，超授奚官局令，勳以元從之號，其年又遷掖庭司令，興元初，輦入宮闈，公屢含天憲，覆命之日，皆中機要，遷內寺伯，時有北虜入覲，將以戎馬充獻，數盈累萬，國朝故事，每一馬皆酬以數十縑帛，拒之即立為邊患，受之即玉府空竭，公承命為印納使，迎之朔陲，諭以信實，交領之際，虜不敢欺，必以精良者後充算，省費之校，億兆相懸，生靈所資，安危是系，即公之於國，可謂有大功矣，聖情歡悅，遂有銀章朱紱之賜，由是方隅重事，咸所委屬，嶺嶠之南，漸於海日，邕管地偏人狡，將有缺，溪洞連結為盜者僅廿萬眾，王命稽擁，逮於週歲，鄰道節使，咸請進討，德宗皇帝且曰，以吾人伐吾人，克之非利，於是命公招諭，驅，遽臨所部，公乃訊詰疑懼，昭示恩威，浹辰之間，咸知所向，公素練兵機，具見腰領，巡視川谷，佔其要害，奏請於海口置五鎮守捉，至今帖然，人受其賜，獻功未幾，又屬太原帥李自良薨於鎮，監軍使王定遠為亂兵所害，甲士十萬，露刃相守，公馳命安撫，下車乃定，便充監軍使，前後三易節制，軍府晏如，十五年間，去由始至，遂特恩遙授內給事，又有金章紫綬之賜，元和初，皇帝踐祚，旌寵殊勳，復遷內常侍兼供奉官，明年，銀夏裨將楊惠琳，西蜀副劉辟，或以長帥薨歿，皆恃塞怙險，初有邀君之心，終成悖亂之跡，公密表請發當道步騎誅討，功成之日，優詔褒美曰，卿志懷嫉惡，情切奉公，繼遣偏師，克平二寇，雖嘉將帥之勤，足見監臨之效，拜內侍省內侍知省事，中署之貴，寵極於此，尋因入覲，懇請留侍，乃充鴻臚禮賓使，又轉內弓箭庫使，曾不累月，皇帝以蒲津重鎮，監統務切，復除河中監軍兼絳州銅冶使，自元和四年至九年，元戎四換，交代之際，人心如一，斯蓋公約己廉，與士信，靜專動和，推安便物之所致也，聖恩表異，圖形省閣，易簣之日，享年七十有四，以其年四月廿五日吉辰，遷窆於涇陽縣咸陽原之陰，詔下所司，備鉦鼓笳簫儀衛禮物，中使監導，出於都門，榮觀路人，寵被幽壤，仕君子聞者，咸亦知勸，夫人輔氏，邑號扶風郡，閨儀端懿，母德溫淑，如賓之敬，見於喪禮，有子四人，長曰希晏，前將仕郎，掖庭局宮教博士，次曰仲，開府儀同三司，檢校太子詹事兼殿中侍御史，充河東節度保寧軍使，次曰希暹，內養將仕郎，守內侍省內府局丞，次曰希，並皆克奉規訓，志存忠孝，懿勳茂績，始見其進也，門吏晉州司法參軍巨雅，以元略長兄嘗賓於北府，以元略又從事中都，俱飽內侍之德，將命錄實，見為志，勒之貞石，且無愧詞，銘曰，涇水之，高原堀起，其上新墳，葬我將軍，將軍之德，實彰家國，水竭原遷，斯人乃傳，
大唐故絳州絳邑府左果毅都尉君墓誌君諱儼，字思儼，其先太原人也，祖任京縣，子孫因家於洛陽，自鶴駕游於雲空，鳧履飛於閭闈，靈源派，仙胄代興，曾祖緒，隋任洛陽縣丞，志屈霞，且徒勞於累秩，職班黃綬，獨馳聲於京，祖壽，上柱國，父，上護軍，壯士銜恩占募，功參於柱國，輕生掉戰，疇動於護軍，君幼而行孤，長不俗偶，學窮武略，名預覲，弓開而雀鳥驚號，劍而白猿悲泣，爰升高義，擢授衛官，俄遷右金吾衛中候，又轉穎川府別將，尋遷昭武校尉，鄭州管城府果毅，又除絳州絳邑府左果毅都尉，皆承遷，酬征勞也，南征，驟著鷹揚之，四罰五罰，累遷犀首之班，所拱北宸，環兩曜之合璧，豈其魂遊東岱，瘞千古之佳，以大唐神龍三年七月一日終於長安，即以其年歲次丁未八月景寅朔七日壬申，權窆於合宮縣平鄉北邙山原，禮也，河山千古，方深沒後之悲，松賈三秋，非復生前之事，子進等哀纏露，思起風，式紀徽猷，遂刊貞石，其詞曰，惟君此生，遭遇昇平，忠以報國，功以揚名，小年何促，高位無成，一辭白日，永隔幽明，
大唐故周府君墓誌銘並序安定胡霈然撰兼書公諱獻，汝南人，軒轅之系，本乎姬姓，分疆立族，周氏興焉，洎秦漢以來，及於魏晉，冠纓華蓋之貴，出將入相之雄，圖史盡該，難備詳矣，祖恆，父嵩，並隳榮務寂，從閒志高，以劍履同桎梏，以名利方芻柯，杖藜岸幘，逸望丘園，性洽雲水，心際寥廓，故君子處下避位曰道，遠上捐俗曰德，道德既備，實為人乎，誠為達士乎，公即達士府君第二子也，天與純厚，耳被禮儀，澄之不清，混之不濁，公嘗耿然而歎曰，世尚榮名，代間所重，簪纓車馬，間里光輝，吾欲將之，必乖先旨，豈從一時之美，俄虧千載之風，遂投心隱淪，晦跡環堵，含仁運智，不競不仇，遄及蒲柳之年，奄然喪偶，嗟以孤鸞背鏡，不吊華台，龍劍飛泉，誰堪守匣，加以膏盲成疾，藥效無痊，夫人禮終，府君鍾禍，呱呱胤子，氣絕長號，恨天地之鄰傾，痛齊斬而連脈，粵以天寶十一載正月十五日終歸仁里，其年三月六日葬北邙原，禮也，嗚呼，野樹風慘，哀慟古今，佳城霧昏，悲起行路，孟子，仲子願，季子銚等，擇兆安櫬，竭以孝誠，刻石昭揚，志於泉壤，懿親見，誠未當仁，飲淚為銘，以彰明德，銘曰，軒轅後胤，分疆族周，高上雲物，不競不仇，日月將壽，大運彌留，占塋北部，啟穴東周，邙山久固，洛水長清，煙昏松柏，月照佳城，黃金玉，永泉扃，刻石昭德，哀哀孝，
唐故岐州雍縣尉太原王君墓誌銘並序范陽盧撰君諱慶祚，字嘉胤，太原晉陽人也，自周儲上賓，慶鍾仙裔，秦將戡亂，世有懋功，緬彼家聲，詳諸國史，昌源浸遠，良冶無替，曾祖劭，北齊太子洗馬，宇文朝著作上士，隋通直散騎常侍騁陳使副儀同三司秘書少監，碩德耆儒，擅曲台之典禮，研幾博識，究延閣之圖書，稽古之輿服交陳，良史之丹青已列，祖簡，隋揚州總管府司戶參軍，父子奇，唐青州司倉參軍，並材標人傑，器蘊國楨，強學冠時，盛名並世，人倫由其雅尚，衣冠以為模楷，雖位屈安卑，而福流貽厥，君資靈粹氣，誕慶高門，天骨岐嶷，風格凝整，言合禮經，動成軌則，為仁由己，體顏子之不違，至德因心，同閔損之無間，逮乎器光琢玉，業蘊金，帝學盛樞衣之儀，王庭有觀光之美，射策高第，解褐除灃州灃陽縣主簿，捧檄膺命，牽絲就職，屈平遺袂之浦，梁竦勞人之地，其位可屈，其道則尊，秩滿，授沛王府典簽，儀形之美，共挹安期，文雅之雄，豈唯枚叔，小山幽桂，方事淹留，長阪芳蘭，更同芬馥，尋轉岐州雍縣尉，棲鸞鳳於枳棘，騏驥於庭除，贊武城之弦，聲悲下調，踐南昌之秩，援寡中人，積善而不永年，高才而無貴仕，以唐咸亨四年九月廿五日遘疾，終於洛州淳風里第，春秋卅有九，惟君至德可師，清識難尚，喜慍不形於色，寵辱無介其心，以禮義為舟車，以忠信為室宅，詞峰將夏雲俱峻，辯論與秋天共高，方佇三階之榮，翻積九京之恨，粵以大周聖曆二年歲次己亥二月景戍朔十二日丁酉改葬於洛州北邙山河陰鄉之高原禮也，夫人清河崔氏，魏中尉琰之末孫，唐朝散大夫寧州長史玄弼之季女，哀深杞婦，節逾高行，念柏舟以長懷，辟松阡而送往，子光胄，欒棘纏哀，蓼莪軫慕，遵遠日而增感，瞻昊天而罔訴，傳懿範於斯文，庶音徽之不，其詞曰，家聲允塞，世祿靈長，降生才子，實顯龍光，立言立德，如如璋，藝成弱冠，翻飛上庠，牽絲下邑，振藻游梁，進德無怠，嘉謀允臧，杳杳潛運，悠悠彼蒼，纖義明哲，此崇邙，寂寞玄隴，蕭森白楊，空餘盛烈，永播常，
維大中元年歲次丁卯，閏三月景寅八日，故內侍省令史堵穎年卅五，其月四日一更時，卒於上京頒政坊軍飩曲東，本貫常州晉陵縣五湖鄉臨湖里，權殯於長安縣龍首鄉嚴村，買地壹段，地主王公政，其小嚴村即開遠門外臨皋驛西南，孝弟集賢供奉中顗記，
朝散大夫行著作佐郎中山郎余令故妻趙國李道真之墓，夫人隋行台兵部尚書子雄之曾孫，右領軍府司馬公挺之孫，大唐真定令辯之女也，年十有四，備禮言歸，早擅言容，夙聞國史，貞淑之性，終始不渝，與善徒欺，中年溘盡，以垂拱三年三月廿七日遘疾，終於神都毓財里第，春秋有四，粵以其年四月一日假窆於河南縣北邙山破陵東北，嗚呼，早晏同塗，短恆分，有何憂喜於其間哉，既須返葬，終期重啟，式旌幽穸，乃勒銘云，影沉松路，薰盡蘭閨，悲幽明之永別，顧夭壽之終齊，
唐故清河郡張府君夫人武威郡石氏墓誌銘並序夫大道興廢，運數有期，萬物致乎盛衰，日月有乎盈縮，乃天地之常度，況人倫生歿者哉，爰有清河張公，即黃石公之胤緒也，公諱懷清，皇父希進公，夙從戎伍，名列上軍，孝悌承家，芳蘭垂嗣，轅門仰德，閭里推仁，自元和中，因王事從邊，沉殤矢石，時稚子公勉，未分懷抱，孀幼何依，夫人石氏，年華尚早，治行才成，方施令淑之儀，忽墜雙鸞之影，乃守貞姿於松竹，四序難侵，立節行於遺魂，星霜不變，孤養嗣子，教之以義方，撫之以慈愛，至於成立，道行果全，備忠信於鄉閭，標三端於上府，位列使宅親軍，輔旌幢之肘腋，今至孝公勉者也，奈何夫人不保甘膳，忽染沉疾，以傾背於大中七祀八月五日，享年八十，今故新壙於九原，備周儀於阡陌，招府君之遺魂，同處窀穸，冀其永安，以大中九年歲次乙亥二月庚戌朔廿三日壬申，改卜於縣城北百步之原，禮也，嗚呼，忠烈成節，行義流名，曷神道之寡識，掩雙美於泉庭，魂兮魂兮，孰不悲盈，其銘曰，神道兮何茫茫，掩蕖瓊兮折忠良，棄甘旨兮離北堂，辭白日兮歸夜長，又曰，淒淒原野，弱弱芳春，花悲露泣，煙淡風勻，憧憧來往，誰不沾巾，掩隨泉壤，巨肯同塵，昭昭令德，穆穆無名，輸忠赴難，盡節邊城，星劍沉沒，山岳頹傾，行路遠近，減總悲盈，遙奠遐裔，招請遺魂，禮備旌兆，啟祔九原，砂封瑩玉，草沒蘭蓀，哀哉哀哉，冥冥銜冤，其塋地於任初處買准，布午三端，契雲九畝，麻田內任揀二畝充，四面並至地主，
大唐故朝議郎行將作監中校署丞上柱國趙府君墓誌銘君諱懷哲，字懷哲，京兆府華原縣觀想鄉，天水郡人也，春秋六十有九，以開元十年歲次壬戍正月癸卯朔卅日壬申終於河南府河南縣勸善坊之私第，嗚呼，即以其年二月癸酉朔十二日甲申權殯於河南縣北邙原之禮也，嗚呼哀哉，恐山原而變海，故勒石留名，傳紀於後代，其墓東西九步，南北十一步，深七丈五尺，
大唐處士故君胡君墓誌銘並序君諱佺，字尚真，安定人也，遠祖因宦，遂居介休，夫榱椽是佐，錯胡綜之文章，清白知名，見胡威之父子，光炎懿烈，不替先風，簡諜詳諸，可略言矣，祖買，隋孝廉，舉文林郎，幼洽詩書，長崇禮樂，太初玉樹，夙擅嘉聲，韋氏金，遽升高第，父端，養素不仕，情負野薜，志蔑裘裳，道王丘琴，跡存山水，君濯濯儀形，汪汪軌度，珠胎孕月，光彩絕倫，蘭若銜風，幽芳自遠，鄉里稱善，喻彼少游，文籍自娛，同夫孟陋，遺累囂幸，傲性煙霄，簪軒不介於懷，寵辱不驚其慮，歲臨辰已，鄭康成於是雲亡，月犯少微，謝慶緒俄而致殞，春秋七十，卒於私第，夫人石氏，荷比秀，美箭齊貞，宜其室家，如和琴瑟，翰林之鳥，始雙飛而只飛，龍門之桐，俄半生而半死，嗣子懷爽，懷玉，岵屺長違，霜露增感，粵以開元三年歲次乙卯龍集單閼十月己酉朔廿五日癸酉，遷窆於介休縣東廿里平原禮也，綿上山傍，昭余澤右，懼陵谷而驟易，思封樹而永懷，乃為銘曰，盤根安定，散葉汾，乃祖乃父，光後光前，惟君節概，業向虛玄，鬼瞰庭宇，鳥鳴座筵，不逢石髓，俄歸玉泉，一丘，長嗟逝川，
唐故雍州新豐縣丞高君墓誌銘並序君諱文，字進，南陽城人也，昔泣四彰至孝之仁，持竿著勤學之德，門茲以降，代人焉，父諱往，隋任涼州昌松縣令，灌壇息雨，超有留櫝之清規，單父調弦，邁馴之盛烈，君承雅素之餘緒，稟貞白之遺風，包羅六藝，東西賓之頌，金逐文生，登山臨水之詞，雲隨句起，既而名高鄉曲，利用王庭，棄幽谷之，對金門之策，乃授雍州新豐縣丞，邑帶驪山，地瞵灞岸，京畿輻湊，機務實繁，君毗費有方，考稱善最，其清如鏡，其直如繩，豪傑懼秋霜之威，萌庶懷冬日之惠，方當遷喬林水，馳譽九皋，豈謂二豎成災，虛煉金丹之酒，三靈降譴，空備玉釜之香，以大業四年八月七日卒，春秋九十四，夫人吳氏，暮雨朝霞，冰清玉潔，緣情體物，班女愧載紈之篇，燈酒執巾，孟光慚舉案之禮，秦晉是匹，琴瑟斯調，自劍分雄，衛舟起詠，既鍾酷，遂積沉，以武德二年五月日長逝，春秋五十，以顯慶六歲次辛酉二月甲寅朔廿九日壬午，遷窆合葬於邙山之陽，禮也，薤露與孤爰共斷，松風與寡鶴俱淒，播美譽於泉扃，勒清徽於貞礎，夫君立德，令譽芬芳，述職京輔，馳名帝鄉，粵惟伉儷，超孟光，久諧琴瑟，早睦潘楊，其一，遽摧梁不，終萎哲人，千齡月夜，萬代無春，勒銘泉戶，永播芳塵，其二，
唐故壯武將軍行太子左衛副率段府君墓誌銘並序公諱元哲，字善明，遼西令支人也，柱史居周，偃息藩魏，道德被於今古，胤緒詳諸簡冊，晉遼西公塵之十三世孫，曾祖粹，魏恆州刺史，金紫光祿大夫，廷尉卿，華陰縣開國伯，齊通直散騎常侍，領國子博士，祖仲德，魏齊州刺史，肥如縣開國公，齊領軍將軍，蔚州刺史，食邑四百戶，父榮，齊直將軍，潤州刺史，隋右監門郎將，致身徇主，節亮功宣，遺愛在民，飛聲曜實，謳謠未歇，故老猶傅，公辰象降精，河岳騰氣，識度沒遠，權略紛綸，孝友表於天凝，仁義由乎門訓，廉平著於歷職，忠愨聞乎縉紳，黃金之諾靡愆，白之玷尤誡，仕隋，任鷹揚郎將，朝請大夫，躬解雁門之圍，豈謝平城之策，諫幸江都之議，翻慚委輅之言，既而炎運道銷，塵飛海岳，李密毒深封豕，搖蕩伊，詔遣龐玉為行軍元帥，授公行軍長史，軍中指，取公節度，以功授金紫光祿大夫，俄加柱國，而釁起望夷，越王承統平密，授上柱國，蕩寇大將軍，王世充竊器淫名，私假署置，抑授橫野大將軍，孟達權受備官，終非備客，王遵初非漢用，還作漢臣，望古言今，差多連類，武德四年自東都歸國，今上猶居藩邸，特加禮眷，其年召補右庫真左右，九年授秦王府別將，貞觀六年授左武衛翊衛府右郎將，九年，授太子右衛率翊衛府中郎將，十年，授壯武將軍行太子左衛副率，裴康以名士首選，劉卞以忠義垂芳，比德儔庸，彼多慚德，徒聞與善，未始福謙，舟壑遽遷，人世俄頃，以貞觀十三年五月十六日，遘疾終於私第，春秋六十有一，儲皇軫慮，優令便繁，贈物一百一十匹，禮也，以其月廿八日葬於雍州萬年縣年樂鄉之純化里，惟公氣蘊風雲，心貞松桂，清規莫測，雅量難尋，歷事數君，彌懷一志，雖音儀已邈，懿範無追，庶芬馥其逾彰，與終古而無泯，式雕沉石，以作銘云，指樹遙緒，干木肇姓，其原既清，其流逾鏡，聖賢之後，髦彥挺生，忠資孝立，勇實仁成，煬皇巡朔，躬參戎旆，陣解平城，翳公是賴，南征不反，伊川僭虐，志竭鷹，情非賞爵，夏亡殷起，項滅歸劉，爪牙鳳闕，掌禁龍樓，寒由暑往，哀為樂極，人之雲亡，殄瘁邦國，雲昏素蓋，風嘶白馬，日落桑榆，煙凝松賈，陵谷遷改，朝市淪亡，金石斯固，蘭菊猶，
大唐故汴州尉氏縣主簿史君墓誌君諱行簡，字居敬，魏州冠氏縣鳳棲鄉大同里人也，家承積慶，疏德水以開源，代襲簪組，資岳靈而誕秀，英猷遞發，冠蓋佇其風儀，人物相暉，雅俗由其標指，載嗣其德，不隕其名，爰逮於公，彌隆其譽，君丹山迅羽，渥水騰駒，識量疏通，機神爽茂，壯思泉湧，藻若，翰動霞浮，非假若煙之氣，文成綺煥，自計女工之彩，博曉經籍，尤精草隸，弱冠舉孝廉，解褐授文林郎，遷汴州尉氏縣主簿，居官清約，徽譽載弘，蒞事寬平，嘉聲逾遠，庶雲興尺表，竦騰虯於碧霧，風生蘋末，理鵬翰於丹青，而細柳光馳，虞泉易謝，秀而不實，碎此貞堅，遘疾，以顯慶五年四月卅日卒於官第，春秋卅有六，粵以六年歲次辛酉三月景申朔改為龍朔元年十一日景午遷窆於河南縣平樂鄉北邙之山，禮也，南臨清洛，窮地軸以疏流，北帶崇邙，聳煙霞以列傲，松風曉勁，將楚挽以俱酸，笳聲夕引，與哀爰而並思，弟行珍，慟桓山之永訣，悲棣萼於泉扃，捫素心而瀝贍，仰蒼天以掩泣，徒結思於陟崗，恨馳暉之遽戢，乃勒銘於茲篆，貞規以碣立，其詞曰，箭水開源，九里疏潤，雲峰秀極，千尋標峻，德劭往初，慶鍾來胤，黃陂萬頃，孔牆數仞，可畏後生，器符先進，其一，鴻陸斯漸，驥余足，閱水難留，勞生易促，霜奪晨秀，風飄夜燭，背伊闕以低徊，指邙山而躑躅，信天倫其靡訴，雖百身而何贖，聊紀德於泉扃，庶遺芳而可錄，龍朔元年三月十一日，
大唐故南陽宗府君楊氏夫人墓誌銘並序夫人弘農楊氏，其先後稷之苗裔，晉楊侯之胤緒，弈葉傳慶，源流實繁，比因游宦，遂家於中山焉，皇祖諱簡，朝議郎，試太子洗馬，居宦仕師，躅展奇跡，英賢間秀，簪組蟬聯，或吐鳳以馳名，或慎知而佐代，皇考諱弘，高道不仕，養真自閒，垂裕後昆，脫略人世，夫人即高道府君之長女也，淑慎成則，風儀可規，以李之年，從羔雁之禮，乃移天茂族，極婦道於巾帚，班曹之風，譽靡能越，冀望鳳皇于飛，壽齊椿柏，豈圖子才齠齔，府君禍臻，先喪泉扃，備刻前志，夫人哀孀，感悼閭里，主喪卜兆，徙居訓子，孰不稱賢於此，取倫於的史，何天靡福善，寢疾彌留，以寶歷元年四月十八日於定州安樂坊之私第，享年六十有一，嗚呼，靈兮何適，遺范空傅，井折雙洞，江沉兩劍，以寶歷二年四月十二日合祔於唐縣西北三里府君之舊塋，禮也，於戲，荒郊月慘，暮景雲昏，幽墳掩瘞兮玉厘罷開，暗室沉冥兮圖天不曉，嗣子泣血居喪，哀毀逾禮，慮陵谷隳變，刊石為銘，扃於泉戶，其詞曰，處室家兮俱德芳，懿譽惟仁兮何居孀，恩不造兮於穹蒼，壯年子稚尚淪亡，孤鸞影減劍又沉，靈兮冥冥會窮荒，泉門一閉夜長長，千秋日月徒更光，
唐故昭武校尉右金吾衛司戈梁府君墓誌銘並序進士任預撰公諱令珣字珣，本安定人，因仕居於有洛，子相循，今為河南人也，其先冀仕漢，侈貴一朝，奐乎前策，世濟不泯，間生哲賢，竦則歎州縣之勞，鴻則蹈巢由之跡，至於隋任扶風郡司馬，才當超次，美見題輿，諱常則公之曾祖也，飲泌棲衡，晦藏用，情性取適，聞達不求，諱節則公之大父也，皇朝散大夫，安東都護府司馬，武苞七德，文紀六曹，禦寇則國之長城，佐理則人之父，諱崇泰則公之也，公天生秀異，自然英逸，處眾人之內，青眼則見於阮公，居伯仲之中，白眉乃標於馬氏，志向廉儉，躬行友悌，墨窮鳥跡，射則爰號，始以大夫子侍任邊朔，弱冠而補屯田，三時而茺是勤，十月而千箱斯積，考課居最，邊儲是供，遂擢授右衛長上，秩滿，轉右金吾衛司戈，夜宿直廬，朝趨禁陛，俱有光矣，忽而捐棄官榮，誦持波若，三心是煉，六時無輟，將謂仁而必壽，豈意與善無徵，以天寶七載七月十七日奄終於西京延壽里之私第，春秋有九，即以其月權殯於秦郊，嗚呼哀哉，君性惟介特，而匪尚交遊，財雖贍家，而詎馳車馬，夫人平涼員氏，左衛司階之季女也，喬木忽摧，女蘿奚，援青松而引操，橫秋霜以比心，蓬首纏哀，柏舟興誓，既無字育，還依聖善，雖歸心真諦，而言稱未亡，哀旅殯於西秦，泣淚班於東竹，爰憑改卜之禮，式遵歸葬之儀，引舟於秦川，開青烏於邙阜，以天寶十載四月癸未遷神於河南縣平樂鄉之北原禮也，嗚呼，孀妻然，胤嗣不有，余為志，庶傳不朽，銘曰，善每見積，仁亦見依，如何不壽，與世長違，理安歸，道既無成，官亦未達，中年忽逝，壯志先奪，路遙闊兮，胤嗣絕滅，孀妻伶俜，親賓共歎，行路傷情，慟失聲兮，兀新墳，邙山舊，有，誰為此宅，啼枯柏兮，天寶十載歲次單閼四月十八日建，
大唐故姚府君墓誌銘並序進士胡象文公諱處璡，字望之，河東桑泉人也，自媯水分源，有虞命氏，曾祖英，祖文，考思禮，偕脫落世務，高謝王侯，公竭其力以事親，盡其忠以事主，從調之日，解褐授司農導官丞，人嗟宦不稱才，蓋言其屈，公謂祿所及養，何患乎徵，考滿，轉尚書比部主事，不終考秩，遄遇閔凶，報復之恩，昊天罔極，喪制尋闋，余疚尚存，謂人事之難虞，乃客遊於他邑，初涉漳水，沉痼篤於劉禎，漸歷淇園，壞梁歎於宣父，時開元廿五年秋九月廿一日壬辰，卒於衛州衛縣之旅舍，春秋五十，嗚呼，人之不返，翳遊魂於彼蒼，馬之雲來，引歸柩於帝里，即以其年冬十月廿七日丁卯，權窆河南縣金谷鄉之原禮也，嗣子友邕，穆等，攀號不及，哀以送之，刻石書銘，載紀泉壤，銘曰，猗歟哲人，令問不已，官惟善政，家傳孝理，言游遠方，於彼清漳，淇太息，及衛雲亡，奉喪成周，卜宅邙阜，沉石泉扃，天長地久，
大唐朝議郎行司僕寺長澤監王君墓誌銘並序公諱及德，字文暉，太原人也，侍晉遺苗，承殷遠裔，青鸞，胄發於重泉，飛鳧降靈，族歸於葉縣，華滋世奕，簪纓襲，詳諸國史，可略而言，曾祖儀，隋太子舍人，太子右衛率，祖粲，唐左監門衛長史，和州長史，父詢，郴州錄事參軍，集渥川，聲飛駿骨，九能效術，八命從班，公族高列宿，宇宏邈，器惟瑚璉，價逸連城，拔萃降神，挺生天縱，竊譽鄉曲，擢材甲乙，起家通直郎行楚司戶參軍事，實謂漠代得人，周行是最，期月表改，冰入神，上簡帝心，加之朝命，乃制授朝議郎行司僕寺長澤監，郡廄恃寄，垌牧分司，駒課之效滋深，肥碩之功逾顯，俄而徂光何幾，乙巳豈巢任鳥之結禍，乃棲伏而災纏，粵以神龍元年月廿日終於私第，春秋五十有九，即以其年三月六日葬於洛陽城北邙山之原禮也，山川四面，形勝七乩，秋悲搖落，候成蹊，嗣子羅漠，叩地不追，終天永慕，涕眸雙瞼，刀貫心，兆發龜謀，塋開烏相，式志刊石，乃為銘曰，雲啟聖，紫氣凝真，遙遙峻業，靄靄遺塵，門多皂蓋，路滿朱輪，欽若儀同，情均語默，經明行，鄉黨令德，庭訓有融，家風靡忒，蒼蒼彼天，寂寂厚地，時催急弦，歲同激，惟命短，誰能不死，萬化同盡，九原誰作，取則沙，寧施石槨，年代遠，郊原搖落，貞潤成刊，聲華有，神龍元年歲次乙巳三月庚辰朔六日乙酉建，
大唐故臨川郡長公主墓誌銘並序公主諱字孟姜，高祖神堯皇帝之孫，太宗文武皇帝之女，今上之第十一姊，母曰韋貴妃，開基發系之隆，積慶重光之遠，奔星降祥於華渚，飛雲錫瑞於高丘，真人播跡於流砂，上將馳名於寢石，故巖巖仙構，昆岳所以承天，淼淼神輸，溟波以之括地，公主稟靈宵極，毓粹宸樞，含寶婺之韶姿，挺金娥之秀質，幽閒之操，冠圖藉以騰，貞之容，掩閨闈而擅美，貞觀初，聖皇避署甘泉，公主隨傅京邑，載懷溫情，有切晨昏，乃表超居，兼手繕寫，聖皇覽之欣然，以示元舅長孫無忌曰，聯女年小，未多習學，詞跡如此，足以慰人，朕聞王羲之女字孟姜，頗工書藝，慕之為字，庶可齊蹤，因字曰孟姜，大加恩賞，仍令宮官善書者侍書，兼遣女師侍讀，尋封臨川郡公主，食邑三千戶，駙馬周道務，地隆冠冕，門盛羽儀，英望逸於陳庭，光照乎荀室，爰膺下嫁，克尚中行，秦台紆帝女之瑩，魯館飾王姬之禮，十七年，加食洪州實封三百五十戶，賜申第一區，仍令五品一人檢校門閣，易稱元吉，詩美肅雍，平陽之盛極西京，館陶之恩洽東漢，不之過出牧商甸，作鎮關，明年太極升遐，公主自商州來赴，水漿不入於，殆彌日使臨，勉加粥，進封長公主，從朝例也，麟德之歲，紀國大妃韋氏薨，公主又號踴過哀，捐瘠逾禮，而延連鳳，興感鸞殿，恩旨頻煩，慰諭重疊，若乃天有必移之義，禮無致毀之文，未有貴極膏腴，若斯之至者也，自後年別手寫報恩經一部，自務佛像一鋪，每登忌日，輒斷薰辛，至於絲竹妙伎，綺羅榮飾，水譙郡太夫人，聲軼魯姜，訓超齊孟，公主躬循婦道，志越家人，既申迨事之歡，彌罄親承之禮，及駙馬睹痛溢聞雷，公主送終如始，銜悲若疚，語必奉於先姑，動無違於舊則，至於肅朝芝殿，趨拜椒闈，行，皆葉順，有儀有則，多藝多才，天後孝徹明神，哀纏聖善，儀形萬國，感動四方，陰陽獻慘，天地變色，公主創題嘉頌，光贊坤規，授筆斯成，排閽進上，調符金石，思激風霜，天後覽奏興哀，披文警慮，親紆墨令，獎喻慇勤，聖札冠含章之文，英詞助王姬之德，求之遂古，乃絕其倫，又天後曲降陰慈，載隆神澤，翰垂八體，詩備五言，裝成錦鄣，特賜公主，闡揚嬪則，盛述華，密勿承恩，皆此類也，駙馬夙標譽，戀名藩，飛皂蓋於南垂，一歌來晚，卷朱於東夏，頻結去思，公主駕鳳同游，乘龍齊邁，疊映鳥之軾之前，克諧之道既彰，助佐之功斯闡，每炎涼舛候，腠理乖和，則名醫上藥，相望結軌，朝覲班錫之藏，賄之差，雖身限方隅，而恩同陪預，親懿之密，罕或儔焉，趙北奧區，拒龍庭之南眺，遼西重鎮，控蛇，駙馬望實所歸，親賢攸寄，才臨薊壤，即蒞燕郊，公主自屆邊垂，增動風疾，恩敕遣子隴州司功四子左千牛季童，前後馳驛，領供奉醫人及藥看療，謂露元年，駙馬以克清邊難，驛召入京，公主隨從中大漸，恩敕便令於幽州安置，又令息季童馳驛領醫藥看療，而和扁莫驗，藥齊無徵，丹虹書桃之節，清霜夏殞，空留神草之名，以永淳元年五月廿一日，薨於幽州公館，春秋五十有九，懷魯元以興悼，想湖陽而掩泣，廢朝三日，哀感郡臣，爰降殊私，式加恆典，遣京官五品一人繼璽書吊，賜東園秘器，兼告靈輿，逮運還京，凶喪葬事，並令官給，賜絹布五百段，米粟副焉，仍令秘書少監柳行滿攝鴻臚卿監護，柏王府諮議殷促容為副，將葬之日，又遣內給使繼衣裳一副，重申臨訣，恩加送往，禮備飾終，義隆今古，惟公主幼而聰敏，志有慧，雅好經書，尤善詞筆，至於繁弦促管之妙，組川之工，爰在戌推絕美，而處貴能約，居榮以素，研幾釋典，游刃玄門，雖敦睦滋隆，恩徽薦委，未嘗私嫌於令，希聖渥於求郎，方之前烈，莫與為輩，上天不吊，芳魂無返，所撰文筆及手寫諸經，又畫佛像等，並流行於代，可謂九旋如德，千載女師者乎，即以其年歲次壬午十二月庚申朔廿五日甲申陪葬於昭陵之左禮也，容車發軔，馬晨嘶，收華戚里，委照泉閨，悲琴之響絕，痛虯匣之光暌，標莪襟於野隧，摧棘貌於山蹊，楊路迥而郊風切，松庭深而隴霧低，湯邑挺美，家陪撰德，敢樹幽扃，庶傳芳則，其銘曰，大電光，流虹發祥，類馬仍著，猶寵乃彰，靈基載遠，聖業逾昌，武功文德，地久天長，紫庭凝慶，彤闈降淑，孕景月津，含輝星陸，金相玉振，桂芬蘭郁，早映，幼承湯沐，涉藝窮遠，觀圖盡秘，露彩垂毫，泉華湧思，箴禮無闕，言容畢備，榮照下姻，道光中饋，朝風聿寄，邦訓滋佇，駕鳳辭台，牽牛出渚，孝有純跡，玄無奧緒，克俾徽猷，長昭勸沮，涉魏徂燕，吉往凶旋，輔仁奚謬，福善終捐，淪光景昊，殞藹秋先，長悲厚夜，空嗟小年，祖駕宵陳，靈驂曉發，隴唯親隧，山多古闕，凜凜郊風，蒼蒼野月，寒暑交謝，聲芳靡歇，
大周田府君墓誌銘並序君諱志承，虞爵氏之苗胤，漢暢公之後也，族望太原郡，今遷肇神都永昌人也，夫以樞光紀運，垂銑鍔於瓊津，素質歸祥，表靈封於瑞浦，既而傳芳不朽，嗣名千古者，不惟君之孝乎，祖寶，父志，母朝並神塵智宇，崩騰觸日月之輝，廣度襟懷，磊珂厭乾坤之氣，謁災纏化豎，釁結華楹，積痼不痊，遂遊魂於即一，岱人胡氏，淑質貞亮，馳譽表於前經，肅穆居容，播芳猷於沒史，忽以冥祗遘歷，奄哀兆於青烏，巨瘵彌留，望悲雲於白鶴，春秋若干，聖曆三年一月十一日千終於斯第，即以其年壹月十一日，大葬於洛陽縣清風鄉邙山之陽禮也，嗚呼哀哉，鄉閭氣絕，行路悲淒，孤子哀號而氣咽，長墳絕而透塋，淒淒孤隨，鬱鬱佳城，恐桑田之亟，勒貞石而為銘，其詞曰，猗歟祖，邈矣先宗，名標九牧，位列三公，堯情月，賞志煙風，聲高一代，萬載傳雍，爰及於君，識性沉默，邑望楨，鄉閭軌則，琴書育性，清樽，輕脫五侯，賤遺三職，安貧務道，優遊之力，
唐故恆王府司馬幽州節度經略軍兵曹參軍太原王府君墓誌銘從弟鄉貢進士知撰公本與姬同姓，至周武王生太子誦，因王天下，遂號王氏，遠祖龜，娶孫叔敖女，有四子，各為郡守，榮貴當代，其小子為太原太守并州牧，後子孫居焉，故為太原王氏，作天下，公即太原祁縣人也，至如冠冕黼黻，慶緒相承，牧伯公侯，歷代不乏，具載史諜，此不書，省文也，公諱叔原，字叔原，王父思，以營田授勳，終幽州昌平縣尉，烈考皇朝涿州固安縣丞，莫州司法參軍，公即司法之元子，幼從嚴訓，長識義方，孝悌謹身，禮無不敬，及強而仕，委質轅門，退食就公，夙夜匪懈，或奉使南北，匹馬奔馳，盡忠事君，公即能矣，勤勞既著，奏授恆王府司馬，職如故，後充大使數年，課利益增，軍府是賴，自爾又參於軍事，攝經略軍兵曹參軍，為政之中，而嬰於疾，旬日大漸，以元和七年十一月十二日，終於幽都縣之私第，嗚呼，年五十有五，有三子，孟曰，仲曰釗，季曰鎮，咸泣血，杖不能起，女一人，適程氏，夫人北平田氏，有敬姜之哀，哀感行路，聞者出涕，豈不為所致歟，釗以三月而葬，禮不可為，況龜筮葉從，遂謀先遠，以八年春二月十八日宅兆於幽都縣歸義鄉禮也，等余之侄，求余志之，敢不吾兄生平行，銘曰，言行溫溫，迥然不群，質直，博學多聞，筮仕於燕，政，，明之比鏡，天不遺，哲人其萎，歌薤露，如何可追，
郡侯城門尉蘇君墓誌銘並序君諱師，郡人也，秦皇之日，魚澄獻禾，以禾配魚，因氏，乃縱橫戰國，慷慨天山，自縑緗具焉，可鐫，祖善父，並文武俱，寬猛相資，盛德未窮，余尚想，君幼挺奇質，長蘊神情，將達璋，抑揚書，每問禮，造次依仁，告往知來，察言觀行，清風振，價重南金，令聞聯蹤，珍逾東箭，閒居養素，本將蹇於冠纓，樂道忘憂，自逍遙於泉石，加以虛吟待士，倒屣迎賓，春榭弦風，秋台儕月，清談間起，剖析毫釐，高論宏裁，吐納珠玉，既而炎涼遞敘，鐘漏相催，俄隱夜，溘晨露，粵以永徽二年二月二十一日，卒於毓財里第，春秋六十九，停機泣里，罷相悲鄰，人如此，天道何論，嗚呼哀哉，即以其年歲次辛亥三月甲午朔七日庚子殯於邙山之陽，禮也，卜茲遠日，問兆立龜，陟彼高崗，飛白鶴，然恐高岸為谷，深谷為陵，爰勒玄石，庶同金菊，其詞曰以事，靈崇基，氛氳慶族，服冕乘軒，銘常班，唯，淹融，昂昂右，溫矣，其一，東川逝水，西景俄輪，俄復化，空餘存，日，益縈雲，一朝長夜，千載何還，其二，
唐故朝散郎行河中府虞鄉縣尉李公墓誌銘並序子婿朝議郎前行京兆府兵曹參軍上柱國武公緒撰大和六年壬子十月十五日甲戌，朝散郎行河中府虞鄉縣尉李府君啟手足於京兆府縣之別業，享年七十有一，至九年乙卯正月十五日辛酉，嗣子章等奉靈輿歸祔於河南府洛陽縣平陰衙村邙山之原，遵遺命從先營之禮也，嗚呼哀哉，公諱翼，字子羽，其先趙國人也，本於玄元之胄，至楚漢之起，有裔孫曰左車，著於趙子，因家其地，洎晉治書侍御史楷有三子曰晃，曰勁，曰，遂分為南西東三祖焉，西祖自勁之後，至公五代祖公淹為左司郎中，名顯國史，生杭州刺史自挹，自挹生華原縣丞全素，全素生絳州刺史萱，皆高才碩德，垂烈於後，絳州府君娶司空兼右相楊公國忠第六女，公即絳州之元子，司空之外孫也，幼以門蔭自崇文館明經調補太常寺奉禮郎，再授河中府虞鄉縣尉，秩滿歸縣之幽居，遂耽玩文史，脫棄榮宦，食貧樂道，四十餘霜，公以相門之孫，郡守之子，家業豐厚，足自贍給，而宗族弟兄，遠近咸至，同居共食，無所間異，不十數歲，蕩然靡余，忻忻然若有所得而不恨也，匪保財產，克敦友愛，可謂過人之度矣，夫人博陵崔氏，父，通事舍人，揚州司馬，淑懿成德，明慧垂訓，琴瑟和配，殆將四紀，公有子八人，長曰罕，次曰，次曰章，次曰隼，次曰革，次曰旱，次曰牟，長女適范陽盧氏，次女適沛國武氏，幼女二人方待年於室，以公緒早忝國士之知，見紀述，辭不猶命，乃為銘云，李氏初系，玄元皇帝，其後枝分，生廣武君，楚漢之際，奇書有聞，子孫因之，遂居趙土，軒冕煌，乃為三祖，於惟虞鄉，西祖之良，孝有貞厚，中和直方，早去榮宦，棲遲自強，輕財睦親，家悴名光，守道終志，人誰不傷，哀哀嗣子，敬奉遺旨，泣血攀車，崎嶇千里，祔葬先營，斯焉已矣，邙山北室，洛水東流，白楊蕭蕭，清風修修，精魂永，萬祀千秋，
唐魏州貴鄉李君政故妻陽氏墓誌夫人諱長光，雍州萬年人也，文學宏瞻，子雲振響於漢朝，機決博通，德祖馳聲於魏日，或志儉素，陳此反真，或情抱貞廉，傳茲清白，儀標，可略言焉，祖伏寶，父道通，並器宇沖，名當時，識量閒詳，芳垂今日，夫人漸茲余潤，藉此長源，軌翹楚於春林，艷新花於芳畹，洎乎三星，百雨昏迎，遵六行於移天，敷四德於他族，譽教義，諧韻瑟琴，家風由是緝熙，閫政以清和，如何過庭貽訓，發懲誡於斷機，好士侯，顯恩於被，豈謂方顯慶，
唐故壯武將軍判左威衛將軍上柱國平陵縣開國男留守蘇公墓誌銘並序左威衛兵曹參軍彭城劉鍠撰公諱咸，字虛舟，其先京兆武功人也，即隋車騎將同三司，巴東郡公虎之曾孫，皇秦州都督孝充之皇戶部尚書，太子賓客向之季子也，像賢世祿，族茂系長，榮軒簪，相繼不絕，公弱冠補左千牛，轉尚食直長，累遷尚奉御左衛郎，溫良貞以秉德，宣慈惠和以正心，後坐累，左授蘄川府右果毅，尋移襄，懷等州尚從都尉之職，公時命，不以卑貶為憂，累遷隴州司馬，濟，滑二州別駕，德以物，政以化成，下車必聞，所詣偕理，入拜左司御率，又改左衛將軍，屬上幸鎬京，擇公留副東都居守事，恭匪懈，析理稱能，天何不仁，殲我明德，春秋六十一，以開元廿九年歲次辛巳六月廿四日癸卯，因疾薨於公第，命也，且公有文武才略，凡中外歷任，馭下之要道，效官之清節，用之以仁恕，申之以至公，去必見思，來必有作，嗚呼及此，孰不慟，況家無餘財，多古人廉白之志，天子特加錫敏心，粟帛之禮，可謂歿有遺榮也，粵其年十一月廿三日庚午權殯於洛陽邙山之原禮也，嗣子友父，千正，千石等，銜恤以心，克家以，孝以為事，銘以志之，詞曰，祚永枝繁兮源之長，道高業茂兮德之光，有殞自天降其殃，殲夫哲人我心傷，卜其地兮洛之陽，立其墳兮邙之崗，悲風蕭蕭兮吹白楊，落日黯黯兮照陰堂，千秋萬歲兮泉夜長，猶子前弘文館學生廣文書，
大周故并州志節府果毅都尉楊府君墓誌銘並序夫仙巖鎮地，聳層構於鸞霄，德水浮天，控長瀾於貝闕，開國承家之重，問望光於壹時，銀章玉鉉之榮，衣冠盛於百代，祖唐行豫州都督，考行師，唐左衛郎將，並列君子之林，早勵王忠之節，或隼熊軾，牧千里而專城，或武帳文，司屯而警衛，公澄清上善，毓粹中和，班定遠之平生，心凌白日，馬伏波之志事，氣憤青雲，尋授幽州政和府果毅，俄除并州志節府果毅，君長懷衛霍，俯鎮幽並，志在安邊，情惟報國，豈期玄雲玖萬，未搏莊叟之鵬，白日三千，忽愴滕公之馬，嗚呼哀戰，以天授貳年正月伍日遘疾，終并州之官舍，年七，粵以萬歲登封元年三月拾玖日，遷葬於偃師之原也，夫人滎陽鄭氏，痛結孀居，哀纏罔極，成龍寶劍，痛一存而一亡，棲鳳喬梧，忽半生而半死，移天義重，同穴情深，兆發青烏，塋開白鶴，式題幽壤，乃作銘云，鬱鬱仙巖，滔滔德水，削成孤映，潮宗之紀，冠蓋相望，英靈繼軌，累葉清德，挺生材子，五龍騰譽，三襲祉，朝陪桂宮，夕侍蘭，五符秘略，八較高視，龍刺載沉，鳳梧豐死，長想琴瑟，遽傷桃李，苦月朝思，哀風夜起，貞石斯刊，清徽未已，
大唐故亡宮七品志石，年六十，亡宮者，不知何許人也，昔以令德，納於王宮，弼諧帝道，復我唐業，疇庸比德，莫之與京，方當開國承家，大君有命，豈意輔仁莫驗，殲良奄及，以神龍二年七月一日葬於某所禮也，嗚呼哀哉，乃為銘曰，南鄰鐘鼎，北星笙竽，子其樂之，宛化為枯，千秋代上，萬古泉塗，幽明永隔，嗚呼嗚呼，
大唐故黃門侍郎兼修國史贈禮部尚書上柱國扶陽縣開國子韋府君墓誌銘並序秘書少監兼修國史兼判刑部侍郎上柱國朝陽縣開國子岑羲撰中書舍人鄭愔制銘夫天降賢才，必偶昭明之後，俗登仁壽，式資恭懿之臣，觀稷契之升朝，則知惟堯之德，鑒閎散之膺輔，允葉隆周之祚，其有德冠前烈，道光終古，發揮詞誥，潤色於皇猷，模楷彝倫，範圍於士則，則我韋府君見之矣，公諱承慶，字延休，京兆杜陵人也，曰高陽啟胄，宏才冠於一時，大彭開緒，茂績光於九伯，雖時更質文，代有升降，黼衣朱紱，隨五運而克昌，累相通侯，一襲千齡而不墜，曾祖瑗，周冬官司金上士，隋陽武郡令，才實兼人，位不充量，祖德倫，皇朝瀛州任丘縣令，高尚餘年，道在禮義，貴非軒冕，父約，皇朝尚書左丞，御史大夫，右御史大夫，同鳳閣鸞台三品，納言，博昌縣開國男，贈使持節幽州都督，忠謨命代，風範冠時，至公存乎廟堂，懿業昭於筒冊，公承家崇軌，稟天淑靈，生而含章，自兼於黼藻，弱而通理，潛曜於璜，天經地義之方，道貫心極，體二鄰幾之粹，冥符性道，弘量足以軌物，雅範可以敦風，動合名教，言成訓典，柔嘉外宣而不為浮榮之飾，輝光內映而不運察之明，行必先人，事則後物，是以德不標峻，仰之者山高，道不求通，挹之而海富，加以以采摭墳史，網羅詞藝，研精義窟，與荀孟而連衡，高步翰林，共楊班而方駕，年甫廿有三，太學進士，對策高第，鄧林一枝，方膺大廈之構，昆山片玉，郁為連城之寶，自是價重天下，聲高海內，廿四，隨牒授雍王府參軍，累遷王府功曹參軍，睢園之遊，莫匪於鄒馬，燕館之侶，爭先於枚穆，公縱橫辯議，雍容文雅，載光曳裾之選，久陪飛蓋之遊，屬朱邸升儲，黃離應像，妙求端士，直步春闈，拜太子通事舍人，累遷太子文學司議郎，公道在忠義，言必古昔，懷奉上之誠，有犯無隱，勵為臣之節，盡規補過，進諭善箴，副後嘉尚，辱繼繒帛，尋而戾園疊起，新城禍作，雖松竹之操，無改於歲寒，而瑾瑜之質，自混於炎燎，凡在舊僚，咸從貶黜，乃隨例授湖州烏程縣令，政革浮票，化昂淳簡，導之以德，則俗不忍欺，齊之以刑，則人弗敢犯，猶是勾吳變克讓之節，震澤被知恥之風，雖公然之蒞太原，深思利物，子康之臨單父，至愛留人，曷足雲也，未幾，巡察使以茂政尤異上聞，敕授魏州頓丘縣令，公操履端潔，心存博愛，貞亮以固其中，仁明以臨其下，雖冀方楚塞，土有中外之殊，而張風設法，政無優劣之異，尋加朝散大夫，遷太府寺丞，轉禮部員外郎，居卿丞之地，列推賢，升禮闥之曹，一台稱妙，丁納言府君憂而去職，魯高柴之淳至，泣血三年，孟獻子之居喪，加人一等，於是躬運墳土，手植松柏，廬側枯柱，枝葉再生，非孝通神明，誠感天地，不然，卉木曷以臻茲，服闋，除鳳閣舍人，內供奉，兼掌天官選事，自體國分官，以為人極，開物成務，式代天工，庶政攸歸，絲綸之寄為重，九流是總，衡石之地尤先，公入掌王言，語晉與長輿比德，出參銓管，在魏與平叔齊聲，非夫重望，孰諧僉屬，公履正逾貞，持平不撓，雖惟允樞揆，而有誤權豪，尋出為沂州刺史，則天皇帝提衡宅海，旰食經邦，懸日月以昭臨，式明非罪，張寰區而作，必在惟賢，特降恩勃追還，正除中書舍人，尋丁繼親憂去職，公生盡其養，孝德攸聞，沒致其哀，孺孺過禮，恩旨權奪，復居舊任，公冠冕詞宗，彌綸學府，雖便繁百奏，吐洪河而不竭，密勿繁機，洞靈台而畢綜，由是上簡宸聽，驟回星紀，尋以疾罷，改授太子左諭德，遷使持節豫州諸軍事，又遷虢州刺史，公正以持身，德以被物，仁聲與和風共遠，惠化比時雨俱潤，遺愛所及，荊河結於去思，茂政必聞，虞虢歌其來晚，奏課連最，績用居多，尋遷太僕少卿，天官侍郎，又授鳳閣侍郎，兼知政事，公望乃時宗，才稱王佐，拔奇取異，跨躡於山盧，獻可替否，儀形於旦，自再司流品，三入承明，嘗與季弟互登其職，一時歸美，四海榮之，而行高於人，遂貽誣毀，忽以非罪，殛於循州，天鑒孔明，載從昭雪，制辰州刺史，未拜，轉秘書少監兼修國史，並列禮部侍郎事，修則天聖後實錄成，有制賜爵扶陽縣開國子，食邑四百戶，賜物五百段，兼降璽書，又特奉勃撰則天聖後紀，聖文成，授銀青光祿大夫，兼賜紫服，公窮通一指，寵辱不驚，處泰彌守於清貞，居屯不渝於志節，黃金可鑠，暫垂天之羽，白無玷，復騰雲之跡，以升延閣，以步禮闈，朝稱善賞，苴白茅而拖紫紱，時謂得賢，非夫詞贍班馬，器周管晏，孰能被服恩榮，周旋禁闥，斯之盛者矣，尋除黃門侍郎，方當補袞揆路，陪告成之禮，鏘玉宸樞，翼和平之化，而輔仁愆報，摧梁雲及，邦人殞涕，若子之雲亡，名輩興嗟，均叔寶之長逝，粵以神龍二年十一月十九日寢疾薨於京師萬年縣大寧里第，春秋六十有七，中德侔厚載，仁深敦敘，言念宗子，有懷傷悼，特降令旨，遣中使臨柩慰問，賜絹百匹，錫黼衣一襲，錦衾一張，皇，緬懷近臣，載加追遠，特降恩制，贈禮部尚書，賻米粟布帛，喪事所須，並令官給，咸率禮而加隆焉，粵以其年十二月廿四日遷葬於雍州萬年縣義豐鄉銅人原，禮也，公行歸忠厚，志尚沖和，捨禮讓以為心，踐仁恕而成德，若乃事親竭力，戚稱其孝也，憂國忘身，縉紳稱其忠也，敦睦兄弟，閨庭稱其義也，敬愛朋執，鄉黨稱其仁也，詩云，思皇多士，生此王國，王國克生，惟周之楨，公可謂當之矣，嗣子晉等，夙延庭誥，克嗣家聲，踐霜露以增絕，攀風枝而永慕，思述鴻徽，用旌不朽，竊循固陋，累沐清猷，官聯叨國士之知，親好忝恩腴之末，無鬼之色，雖均於有道，勒銘之麗，多謝於中郎，中書舍人鄭，簧學圃，藻繢詞場，古之曹劉，當代遷固，式圖懿業，庶光泉壤，其銘曰，昭昭祖德，豕韋是國，赫赫家邦，龍乃飾，鴻勳既昌，迭彼翼商，儒術之冠，於休相漢，濟美實繁，斯文亦煥，偉才出，明德幽贊，大父之業，克光累葉，中台之精，載發家聲，副宰司憲，納言掌衡，典墓垂烈，忠義作程，降生君子，允膺闕祉，德宗四科，言應千里，周旋禮樂，醞藉圖史，溫良晦朔，揖讓終始，儲坊禮闥，備職兩宮，天人鏡，推賢百工，舟利川巨，門榮棟隆，班遷志郁，張左詞雄，石室共扃，闈蘭緒，暫屬鸞，方看鵬舉，式慰士倫，允瞻朝序，歲聿雲徂，時不我與，歷數休祀，衣冠哲人，亨衢始步，窮壤九淪，逝日臨子，悲年在辰，虛堂有夜，幽壟無春，顧接疇曩，叨延賞激，余擢糾繩，公居衡石，公拜東省，余參西掖，前後恩遇，暄寒心跡，義葉通家，哀深遇隙，撫遺孤之在疚，刊徽范而無，
南州司馬楊君墓誌君諱操，字履貞，并州太原人也，其晉景公之弟楊千古者，孫以王父字為氏，知，江漢擅英秀美，弘農襲將相之盛，乃而俱深，祖，齊定遠將軍，父達，隋雁門郡司馬斯千，武不墜，其在茲乎，君風標資雨露，弱冠屬太武皇帝赴義，釋褐通議大夫，君授命答恩，賈勇酬德，又左光祿大國尋除文州司馬，又除果州相如縣令，時考績，獨稱尤異，又除南州司馬，君所身歷十職，勳窮一品，名竟不登於五人，位裁者，維新患之能免，亦直道之有徵，即以病歸於洛，君少崇佛法，雅好玄言，及其遲暮，此心彌篤，豈悟福善無徵，輔仁空說，粵以大唐顯慶二年四月七日終於私第，春秋六十八，嗚呼哀哉，梁木雲壞，殲我哲人，踏厚莫追，高何訴，以其月廿八日，殯於洛陽北邙一十二里，魂輿絕響，喪原改色，素需不進，白馬難前，哀玄夜之未央，悲黃泉之莫曙，懼塵揚兮碧海，騰徽猷於翠碣，乃焉銘曰，帝叔封唐，公孫氏楊，源初既廣，派引斯長，時多彥哲，代挺璋，載生君子，比德琳琅，及君弱冠，即遇興王，且申兵計，仍預戎行，遽捨金革，俄綰銅章，或毗文部，或撫蠻方，化行南蜀，恩洽，自去江埃，言歸洛陽，既歡衡泌，且悅豪梁，如何彼昊，殲我良，杳杳玄夜，蕭蕭白楊，鐫翠石，用紀遺芳，
大周故處士康君墓誌銘並序君諱哲，字慧哲，其燉煌郡人也，昔因仕鄴，今卜居焉，匡後魏而盡忠，輔齊邦而獻鯁，故乃霏英繡篆，灑絢瑤圖，門閥家風，可略言矣，曾祖，北齊金紫光祿大夫，祖君政，考積善，並蘊相國之奇謀，包衛尉之宏略，君生而秀嶷，絕俗孤標，朋友挹其徽猷，鄉黨飲其孝悌，竊謂上貽福，豈圖於此無徵，誕屬艤掉淇洹，波濤泛溢，神龍元年六月四日，倉卒終於淑洹之濟，親友傷悼，行路悲嗟，粵以大唐神龍元年歲次乙巳十一月丁丑朔廿六日壬寅遷窆於州城西北里之平原禮也，親安氏，慟切明珠之碎，悲深玉樹之摧，嗚呼哀哉，薦兆，白鶴標墳，飛龍北走，沉鳳南分，平蕪泣露，晦壟愁雲，行嗟玉碎，遽歎珠焚，
大唐故右金吾衛胄曹參軍隴西李府君墓誌銘並序右驍衛兵曹參軍王端撰領軍衛倉曹參軍趙驊書公諱符彩，字粲，隴西成紀人也，其先為理命氏，得一氏昌，子孫其逢英世濟，五代祖穆，以盛德元勳，奄有神國，公侯振曜，代莫與京，暴隋，我大族，或放或殛，不絕如線，我唐廓清宇宙，我家恢復舊之厄，悉生才良，曾祖琮，井令，祖敬上，衛州司馬，父問政，和州刺史，咸有令德，代高文儒，公即和州府君第二子也，弱冠，南郊輦腳，解褐州龍興縣尉，時太守齊公崔日用許其明敏，因遺和州府君書曰，公嘗為詩云，五文何彩彩，十影忽昂昂，今於符彩見之矣，一考丁和州府憂，服闋，選授益州郫縣主簿，郡望邑也，天官以考績逾於三載乃授，一載而登，寵才也，秩滿，選授右金吾衛胄曹參軍，未逾年，遘疾，以開元二十有九年冬十有二日丙午，終於西京永寧里之私第，春秋五十有八，屬纊之際，無所顧，曰，啟予手，啟予足，言終而歿，惟公孝友天資，禮樂代襲，事親能竭其力，喪能盡其哀，祭祀能極其敬，故鄉黨稱其孝也，言行有恆，取有分，不舀貴，無違同，故友朋稱其義也，不暇給，躬自也，長兄早，敬事年秀髮，公每撫之流涕曰，祖德不墜，非爾而誰，見爾成名，死無限，故遠邇稱其慈也，及公既歿，二生明而蒙以秀才上第，雖白華華，不待竹林之榮，而玄夜悠悠，終無不之矣，初，公有室二，周室而不孕，將亡三歲，有子一焉，意者其仁不絕嗣乎，夫人博陵崔氏，有婉之姿，無偕老之命，抱始孩之子，臨所天之喪，哀號，傷感行路，以天寶元年秋七月辛酉歸葬於洛陽縣平陰鄉邙山之北原，從先塋，禮也，嗣子比，襁褓呱呱，未克主事，而享祀以潔，宅兆以安，封樹以修，曷以備者，夫人之力也，俯姻末，銘而志之，其銘曰，於君子，仁德之厚，孰雲位卑，其行不朽，神道茫昧，而欺其壽，孀妻稚哀哀，佳城鬱鬱兮永久，
唐故河西節度涼州左司馬檢校國子祭酒兼御史中丞上柱國隴西李府君墓誌銘清河張球撰公諱明振，，其先即武昭王之苗裔也，綿跡紆遠，列，皇祖大賓，唐贊善大夫，祖，兼御史中丞，父恩，任敦煌錄事參軍，府君之生也，齠齔歲已去童心，逮冠，頗以韜鈐見重麾下，大中初，輔政轅門，經略河外，討蕩吐蕃，先登執馘，有慶忌之勇，方期分閫維城，繼先人之，悲也，當龍紀二祀七月十六日敦煌縣漠高里，從吉兆也，夫人南，拜左神武統軍兼司徒，贈太保，沙州敦煌縣尉曰弘願，次將仕郎，簡，次曰弘益，女適南陽張氏，其於繁雲，球故揭其大，防陵谷之變，銘曰，猗歟哲人，世嗣群官，繩於佩，嚴而不竣，仲由化蒲，庭謂清閒，公之從官，中興之間，提戈河右，宜宗承乾，有勳有爵，而末登壇，倏以雲歿，高松麓原，隴西之志，紀於萬年，大順，
大唐故樂安郡孫府君墓誌銘鄉貢進士崔不惑撰府君諱曜，字曜，吳帝之緒裔也，卜兆數代封天應也，公族祖隨宦歷皇曾祖諱，才略備用，皇祖諱遠，世，皇考諱曜，幼閒經史，幾貢禮闈，弟之，旋乎淪歿，公英邁習古，道義成躬，於元和內遘疾，伏枕而終，欷，天喪斯乎，未足為稱，公愛子等，號呼穹蒼，聞之無路，今奉安葬於景城縣北宣化里十一村北二里，東自莊南舊州約一百步，西南去劉家莊約一里，北李明巨約二里已，開成五載十二月廿四日同府君夫人劉氏合祔於大塋，公有子三人，長曰士清，里巷仁仁，後來規轍，次子士榮，曾職效軍門，於大和中蒼卒，次子士環，授職軍門，並績善之譽久矣，王詳之孝備矣，屬乎寒風助哀，樹淒悼，天奪人願，歸乎泉扃，銘曰，樂安孫公，六藝備通，桂林折，金石塵蒙，清詞刊記，泉壤難窮，會昌，
唐故朝議郎行楚州安宜縣令太原王君夫人劉氏等合葬志銘並序頓邱閭玄亮撰君諱晉，謚康，其先太原人矣，遠祖因宦，而播遷京兆，祖獻，隋任蘄州蘄春縣丞，父，唐任邵州武崗縣丞，並天縱寵材，地靈孤秀，故得匡維大邑，翼贊皇風，惟君素籍徽陰，早承余潤，詩書積性，刀筆從榮，或鴻陸猶潛，且先鳴於吏道，或鶯喬迥翥，亦馳譽於仙台，遂解褐司農太倉丞，猶是清白澄襟，防四知於靜夜，恭勤爾職，亦戒三惑於良宵，故得朝野有聲，言行無點，後從太倉丞遷楚州安宜縣令，既而牽絲撫化，妙膺循良，制錦裁規，彌光上宰，下車之際，既胥悅而來蘇，秩滿言歸，亦棲遑而益詠，方冀人欽白玉，垂令問於生前，豈謂鬼贈青鳧，瘞芳魂於厚夜，以唐開元十一年十一月廿三日卒於故里，春秋六十有七，夫人劉氏，四德馳芳，三從著美，寬裕貞順，翼爾宗枝，纘組系絲，作嬪君子，誰謂風霜早降，桃李先，遂使影謝蘭帷，芳辭桂閫，以景龍四年八月四日奄從風燭，宅兆未終，權為殯厝，以唐開元十五年十月五日隨於所天，旋祔葬於龍泉故里矩陰山北平原禮也，次子崇義，茹荼軫泣，風樹纏憂，嗟令問而空存，庸慈顏而永謝，將恐居諸易往，先烈無聞，爰想德音，重為銘曰，大載乾象，神妙無方，延埴元氣，降此貞良，貞良於何，淑人君子，刀筆從宦，韋弦播美，清白守職，胡寧不臧，人謠善政，俗贊甘棠，天道攸攸，人生若浮，魂兮奄喪，永古長秋，恭惟後嗣，敬想前猷，茹荼軫泣，風樹纏憂，啟玄扃與蟻，庶慈顏而永濟，列善頌於餘芳，望明德兮長存，既龜從於五兆，亦何謝於千春，
大唐韓君墓誌君諱通，字達，河南人也，祖禮，齊任易州刺史，父欽，隋任懷州溫縣令，莫不世襲忠貞，家傳學術，編戶悅其仁愛，紳挹其風規，令譽嘉謀，郁乎斯在，君承茲餘慶，含章挺生，砥節幼年，飛聲弱歲，三端備舉，六行無違，智勇冠倫，松筠偶性，風儀特秀，名實相依，洎乎壯年，出為鄴城府校尉，威稜振乇，行伍肅清，信洽里閭，恩流士卒，春秋七十有九，貞觀十八年十二月廿五日，終於私第，夫人彭氏，魏州貴鄉縣令彭百之女也，生資地望，夙紹門風，婉順自然，貞專誠性，蘩著肅恭之旨，綺縞流巧妙之端，春秋七十有三，永徽五年十月十六日卒，遂以其年十月卅日附於邙山之陽，恐蕪沒德音，昭斯篆刻，嗚呼哀哉，乃為銘曰，綿哉冠族，淼彼清流，姬結嘉偶，潘楊好仇，璋閏徹，杞梓誇，森稍貞節，芬芳令猷，才三端，行高四德，聲流士望，譽光嬪則，妙著干戈，功宣組織，迅茲逝水，俄窮晷刻，像筵徒設，鸞鏡空懸，貞摧琬琰，芳歇蘭荃，寂寥古，幽冥九泉，悲松永結，驚魂不還，
大唐亡宮九品墓誌銘並序亡宮人者，不知何許人也，門承禮訓，夙挺幽閒，遂得選入椒蘭，接環珮之清響，肅恭蘭殿，奉淪濯之芳扈，草路俄瞻，梁山遍死，影隨燈盡，自此長辭，魂遂香銷，終無暫夕，咸亨四年十二月日卒於宮所，春秋七十有八，葬於城西，禮也，嗚呼哀哉，乃為銘曰，晨家淑德，仙掾地共，一歸幽隴，永去昭陽，
唐北平田君故夫人隴西李氏墓誌銘並序武寧軍節度掌書記試文館校書郎姚潛撰夫人諱鵠，字回上，其先隴西人也，曾王父諱叔卿，京兆府金城縣尉，王父諱晉，洪州錄事參軍，烈考諱元，同州白水縣令，娶南陽張氏，生二女，夫人則次女也，生有奇姿秀韻，舉家鍾惜，才離襁褓，便有成人風，及稍長，酷好經史詩筆，雖眠食亦以諷誦，群從每見，恐致勞悴，且以女博士譏之，夫人若不聞，耽味愈篤，泛覽貫穿，盡舉要義，白水君與張氏夫人日益憐異，亦曲從其好，或者以女工之事宜當習之，夫人曰，是可不甚學而解也，既致思運指，未涉旬，果工於眾作，斯乃天賦其才也，洎丁白水君憂，號毀逾節，殆不勝喪，由是懿行孝德，果彰於州里，我北平公再臨徐方，值李氏寓家埔上，夫人之閏行得以飽知，我公因命其季子前滄齊協律宿曰，若齒逾壯矣，我為得良婦，是瑞吾家，使以書幣抵埔上，李氏太夫人樂我公之知，喜以承命，親迎禮，既歸於彭門，斯大中十一年冬十一月也，及事舅姑，屏氣怡顏，孜孜孝謹，侍膳問安外則以琴書自適，無諂笑，無墮容，造次以古人為法，殆寢疾彌留，便知必離人世，謂其夫曰，死者聖賢不能移，余命將盡於此，子必不得以往者滯念，孤墳宿草之後，則可以訪婚淑德，勿使兒女輩久無所恃，又曰，所沉恨者，來子家未再周，舅姑知我厚，不得盡供養之道，以報慈愛，死且不瞑矣，及將革之際，列命諸子，無言而諦視之，以大中十三年五月十九日，竟歿於州宅，享年廿六，尊卑惋慟，有識淒愴，翌日殯於外館，逾月卜日，辰得壬寅，協律引青車離大彭，權葬於河南府河南縣龍門鄉南王村溫泉里，用其年七月廿日癸酉申時卒事，夫人生一子字玉同，始二歲，別女三人，男二人，夫人撫鞠無異等，儒籍外亦好釋老氏書，靜專恬雅，唯以行善為樂，斯又不壽於世，天之報施，久矣其欺也，協律將離徐，泣為潛曰，亡室將葬，願銘素行，敢敬以請，余賓吏也，且最通故則，安得以菲才為辭，承命握毫，愧塵懿德，銘曰，嗚呼，鍾其賢，戕其年，豈天意然，曷如勿生賢，俾世人不於天，曄曄之英兮茫茫下泉，良人悼痛兮戚屬悲纏，短折之恨兮自古皆然，荒丘一兮空睹松煙，田宿書屈瑗篆額並鐫，
前梁開府漳川郡太守山陰縣開國侯孟府君墓誌君諱保同，字德會，平昌人，祖粲之，仕梁武帝，為通直散騎常侍，父智略，仕梁宣帝，為開遠將軍，上明太守，山陰縣侯，列節洞庭，備著梁史，君兄弟孤遺，梁宣帝命入宮內撫養，出仁梁孝明帝，為開府漳川太守，襲封山陰侯，梁渡江南，入陳為臨川郡太守，至隋致仕不宦，隋大業玖年卒，春秋柒拾有五，夫人郝氏，以大唐貞觀拾肆年歲次庚子拾壹月玖日合葬於洛州洛陽縣清風鄉，男光慶，仕，唐為臨黃令，
大唐朝散大夫守揚州大都府司馬吳賁故夫人穎川縣君韓氏墓誌銘並序夫人穎川縣君穎川韓氏，京兆人也，隋侍中援之曾孫，唐集州刺史光祚之第五子也，祖，父皆膺大賢，貂蟬繼世，家傳禮樂，門襲慈愛，夫人少而偏孤，長於嚴訓，弟恭兄友，天倫數人，迨乎立身，皆至班秩，外族蘭陵蕭氏，皇京兆尹刑部尚書炅，即夫人之季舅也，夫人以璋之美，令德淑姿，以初笄之年，歸於吳氏，而允穆戚屬，箴規禮儀，謨明婦德之餘，軌範母師之訓，方期琴瑟之契，終於歲寒，豈為神明不臧，遘疾大漸，膏肓莫及，福履無憑，以廣德二年十一月十一日終於光州官舍，春秋卅有八，嗚呼，皇天不，殲我才良，悲風燭而艱留，歎雲車以絕影，時吳君朝典在職，王事靡，他鄉漂泊，諒非吾土，窀穸匪安，靈櫬歸故，河山眇邈，孤女望而長號，丹翩翩，胤子亡而誰哭，即以永泰元年九月十三日卜吉葬於信義里之銅人原也，松柏難久，桑田有移，彤管匪書於此時，玄田將鐫於不朽，銘曰，天地配德兮二儀合親，死生莫測兮吉凶何因，吳門無，韓氏喪珍，木落非秋，花殘正春，骨歸泉壤，魂掩銅人，蛾眉落月，蟬鬢生塵，魚軒轍，兔穴為鄰，清暉兮永隔，長夜兮何晨，通直郎行京兆府雲陽縣丞吳通微述，
大唐故韓王府記室參軍元君墓誌銘並序君諱智威，字景略，河南洛陽人，魏廣陵王羽之後也，昔化龍東度，割據江淮，神獸南遷，光宅嵩洛，辯方正位，過於二百年，敘穆頒韶，稱為八柱國，人地兼美，纓冕相暉，曾祖孝遵，周使持節侍中，驃騎大將軍，開府儀同三司，尚書左僕射，祖巖，周開府儀同三司，隋給事黃門侍郎龍涸縣公，父德操，皇朝中大夫普，潤二州司馬，中山男，並望隆八座，名重二離，踐去病之崇班，辟公衡之盛府，既擅揚雄之博，亦展龐統之能，君器包上德，體葉中庸，合浦光，價越隨侯之寶，藍田振彩，聲高趙郡之珍，孝悌表於門庭，信義著於鄉邑，聞詩聞禮，游於六藝之間，非隱非吏，齊於萬物之表，屬鄧王分樹屏，市骨招賢，君以顯慶三年為鄧府執仗，雖解褐資其濫觴，而屈跡實為絆驥，永淳元年，調補王府記室參軍，實兼孫惠之才，仍置穆生之醴，崇蘭被阪，應阮於西園，竹夾池，預鄒枚於東苑，豈圖藏舟難固，過隙易流，杳杳岱宗，竟動劉楨之詠，遙遙京兆，忽從王矩之遊，以垂拱三年五月廿八日遘疾，終於絳州之官舍，春秋五十有八，粵以載初元年歲次己丑十一月庚辰朔五日甲申葬於洛州洛陽縣平陰鄉崔知溫墓東北一百步邙山禮也，惟君淳和植性，貞粹在躬，雅量恢弘，清襟秀徹，但人生有命，聞之仲尼，而實無知，傷於伯道，夫人薛氏，晝哭纏懷，精思貫於杞城，哀感切於潘賦，窮泉且，俄分鄭國之環，幽穴方同，終合延平之劍，式刊玄石，永扇芳塵，其銘曰，降居若水，得姓軒丘，授圖北代，定鼎東周，盛開枝葉，發源流，不墜軒冕，克嗣箕裘，載誕斯人，夙標雅士，質潤珠玉，節高松杞，弋獵仁義，耕耘經史，唐宋連鑣，應劉方軌，悵矣朝露，嗟乎夜壑，未終歡賞，奄歸冥漠，宿草前衰，悲楊早落，百年長謝，千秋靡作，
夫巨浪包乾，習坎源而大，崇巒鎮地，騰牝谷而資賢，豈如樞電流暉，映高陽之旋葉，玉衡彩，昭若縣之瓊垠，曾祖諱貴，字公珍，魏州武強縣人也，自中陽統歷，控師韓而有裕，典午握圖，潘岳晉而祉，祖長，齊任涿郡守，薊野飛，棲兩岐於異畝，君以妙簡黃中，頻參對日之辯，夙班朱紱，亟歷推轂之司，隋朝授朝散大夫，司戶參軍事，非其好也，乃卜居面勢，葉公理之良疇，敞宇席筵，俟安仁之承弁，以大業三年遘疾，卒於私第，春秋七十有五，夫人河間萬氏之女，祖夫人河間劉氏，女柔儀，奄朝暉之惠彩，和琴淑質，夕婺之靈姿，以咸亨元年十月廿八日合葬於武強縣東北廿里之平原，禮也，嗣孫將仕郎欽友，痛切伏棺，哀深染柏，紼車嘶馬，隴樹啼禽，豈徒工女寢機，鄰舂輟相而已也，是用鏤玉蒿塗，鐫金穸牖，式暱芳烈，水播徽猷，嗚呼哀哉，乃為銘曰，發揮樞電，流慶瓊枝，常山峻趾，晉水汲漪，開封澤國，因此成池，其一，薊門千里，蒲嶺一同，飛兩異，錯節三切，降生靈族，朱紱司戎，其二，漪歟淑茂，委質靈軒，蟻烏曙慘，交菟霄昏，悲車咽駟，寒樹啼爰，既勒銘於弘壁，亦長旌於隧門，其墓東望長瑜之曲，莽蕩千恢，西則竇氏之池，魚龍戲躍，南瞻逝水，與滄海而運波，北極墟城，疊煙雲而聳翠，將恐山巔變海，岫峭成池，童豎析柯，樵人伐木，遂勒為四至，以記銘文，大唐總章三年改為咸亨元年十月廿八日李君墓誌銘記，
大唐故陪戎副尉張君墓誌銘並序君諱劍，字求劍，其望出南陽，因宦派分，為高平郡晉城人焉，爾其洪源括地，長瀾浴日月之暉，茂族凌霄，層干蓄風雲之氣，若乃靈符天瑞，碩學多才，異術奇能，深謀遠略，代有人焉，不可言也，祖儉，父，並強學成器，孝悌飛聲，安乎卑職，富於道義，君恭而能安，擾而能義，挺出代之材，拔不儔之勇，取微勳以效國，立重名於鄉閭，夫人何代而不新，代何人而不故，沈痾有日，反魄無因，以天寶二年九月六日卒於私第，春秋五十有九，其年十月二十日葬於高平郡城東南二里乎原，禮也，太行一望，仲仙靈而入雲漢，嗣子尚賓，攀號痛遠，摧悲何及，恐千齡萬古，變化有時，大海桑田，不有銘記，其詞曰，明明桂月不芳，皎皎秦樓鳳已翔，一及黃泉空積恨，千年白日夜何長，其一，吾葬以後一百卅年，被彭里來開發，破墳者凶，塋墳者吉，
首題似非原文，文字似經刪節，復失銘詞，鄉正馬君墓誌君諱惲，字海通，扶風人也，帝顓頊之苗胄，楚靈王之胤緒，徽望扶風，宦流晉部，先祖晉太尉，魏室司空，敷奏王言，宣揚帝命，祖逞，齊任代州戶曹，父暉，隋任遼州博士，乃祖乃父，簪纓門傳，紹武嗣文，鹽梅助化，君前任鄉正，撫臨人俗，黎庶仰以嘉猷，導禮宣風，郡宰挹其模楷，誰謂忠誠克著，構疾相侵，藥餌不瘳，沈痾遂固，春秋七十有七，上元二年八月二十九日終於私第，上元三年十一月八日，葬君於陽邑故城東南一百五十步，嗚呼哀哉，長年永記，
亡尼捌品，尼者不知何許人也，若乃柔容曠代，淑問傾時，桂閫呈姿，納良家於八月，椒宮入選，降玉質於三雲，桃李所以不言，川組由其是敬，加以道光法侶，開宴坐於禪林，業總薰，聞經行於淨域，方期永保元吉，言從李苑之遊，豈謂與善徒欺，忽起蒿泉之地，以萬歲通天元年卒，春秋，即以其年伍月拾肆日葬，嗚呼哀哉，乃為銘曰，龍宮演妙，鹿苑騰休，道光法侶，藝總薰，俄驚逝水，忽愴遷舟，汶陽蒿里，郭外松丘，壹從萬化，永秘泉幽，
大唐故孝廉上谷寇君墓誌銘並序寇鈞，字子平，小字弄璋，上谷昌平人也，姓為著族，世載清范，隋襄國郡守通城閔公暹之曾孫，曹州長史思遠之孫，宋州刺史上谷公之元子也，生公族之門，紹良弓之業，在襁褓自然岐嶷，佩韋即絕童心，專精力行，不交非類，年登弱冠，以明經擢第，勤學損心，便嬰氣疾，以大唐開元十一年五月三日卒於京兆府延康里之私第，春秋廿三，以十五年丁卯歲二月甲辰朔廿九日壬申，祔遷於河南府西邙金谷原之舊塋禮也，庶遂平生之懷，式展晨昏之志，嗚呼，與聰明而不假年壽，埋玉樹而碎掌珠，古今同哀，斯豈命也，猶子之痛，情見斯文，銘曰，哲人云亡歎殲良，念此骨肉毒中腸，死生夭壽天道常，達人大觀庸何傷，伯父大理寺丞新除涇州司馬洋文，
唐故宣州溧陽縣令贈秘書丞上柱國開府君墓誌並序朝請郎前行侍御史太原郭虛己文開氏之先，出自有周，昔武王克商，以母弟康叔建封於衛，其後十五代至懿公，懿公之子開方以衛國之難奔齊，齊桓公任之，功亞管仲，周天子嘉其勳績，故錫姓為開氏焉，公諱承簡，字混成，廣陵江都人也，隋亳州刺史靖之曾孫，楚州山陽縣令翼之孫，皇朝徵君德仁之子，公天資融朗，神用閒邈，含弘沉毅，有吞蘊之量，弱冠四海知名，公初無宦心，欲以所好求志，廿一去家游蜀，時天下賢豪，慕公英名而歸之，若眾鳥之從鳳，於是李宏，郭振，薛稷，竇元海之徒，皆千里命駕，一見公如舊交，公恭己待賢，虛誠納士，盡其力而濟美於人，殫其財而博施於物，時論以此多之，故常食客盈門，高車結轍，林亭風月之賞，琴酒笙竽之盛，雖封君蔑如也，公知大名之下，其道難全，遂乃退閒歸休，塊然養德，潛曜於惟楊者久之，神龍中，故人朔方軍大總管韓公初奏君為隨軍要藉，公所好者道，所懼者名，持議未行，而軍牒三至，迫不得已而從事焉，到軍未歲，解褐授豐安軍倉曹，公參謀帷幄，兼掌書記，總攝中權，獻替惟允，韓公親之重之，待為益友，旋以功擢授常州司法，公以從政，威能動物，州將於經野按察江東，特奏公為支使，公逸足前趨，利劍能斷，公庭無留，官事畢舉，人到於今稱之，秩滿，遷宣州溧陽縣令，公才兼文武，累歷州縣，蒞人之方，無政不美，去開元十四年國子博士範行恭舉公才堪將率，時中書令燕公以兵權事重，尤難其選，乃於數千人中得一二賢俊，公居其首，天下以為美談，惜乎官未授而卒，時年六十有六，有其才而無其命，哀哉，即以其年二月十六日權殯於洛陽感德里之平原，今以開元廿一年十一月九日葬於北邙朱陽里之南原禮也，公有子六人，長子休元最知名，位歷清要，為朝廷所推，先是國家有陵廟之事，恩崇先遠，追贈公秘書丞，生榮死哀，何其盛也，次子休祥等並人倫俊秀，廊廟奇才，嗣德承家，不失舊業，念薰猷之可紀，敬仗斯文，懼陵谷之方遷，勒於貞石，乃為銘曰，積慶自遠，傳德及身，稟靈誕秀，含和藏真，弱年高尚，隱不違親，晚歲登祿，暉光日新，茫茫者天，默默者神，孰雲與善，胡其匪仁，苟賦才而生器，何當亨而遇屯，吾實未知夫倚伏之形兆，誰將問乎陶鈞，
唐故開方府右果毅都尉李府君墓誌銘並序府君諱沖，趙郡柏仁人也，皇右領軍將軍義辯之曾孫，國子司業行偉之孫，朝散大夫虞城令昕之元子，弱冠宿衛，解褐單父縣主簿，已而壯心方勵，鄙楊子之彫蟲，舊德聿修，慕班生之投筆，歷洛交郡杏林，龍交，弘農郡開方三府果毅，戎昭七德，位長千夫，率履有方，臨事能斷，沉謀獨運，何入幕未容，逸足方馳，而中途頓轡，以天寶五載六月廿六日言赴京師，行達灞上，遭命不造，遘疾而卒，春秋六十有四，夫人清河崔氏，皇右司郎中融之第三女，厥載十月六日，次君而亡，粵九載十二月六日，合窆於邙山之東原，從祔之義也，君身長六尺，雅有大度，容貌魁岸，膽氣雄男，抑揚文武，慷慨功名，嘗謂富貴自得，雲霄坐致，且拓落於琴酒，或優遊於博弈，時命不與，悲夫，嗣子見用，哀毀骨立，余頌美，想像冰清，詞曰，君之家兮趙之鄉，乃祖乃父兮為龍為光，君之才兮鄭之良，允文允武兮克柔克剛，藺生之風懍懍，張也之貌堂堂，如何哲人，而不眉壽，四命仍屈，百年奚有，邙山之上，洛川之後，勒石佳城，傳芳不朽，
唐故正義大夫檢校太子詹事上柱國魏府君中山張氏夫人墓誌銘並序承議郎前行澤州司法參軍柱國李球述中山夫人曾祖，皇睦州刺史，祖贊，皇楊府參軍，考諱仁復，皇太常寺奉禮郎，皆當世名望，溢於四方，宦緒笙篁，人倫領袖，夫人即奉禮之第三女也，初笄之歲，適於魏門，婉妮柔明，以為其德，儉勤慈惠，以撫其家，諒稟訓於閫儀，率無違於婦道，謂福壽之方永，何凶衰之遽然，畔出非圖，變生意外，以咸通七年九月十日終於河南縣清化里之私第，春秋三十有二，兒女數名，列於前志，或官兼台憲，或仁惠雙修，太姨敏悟之性，幼如有知，撫之者為之感傷，聞之者莫不零涕，嗚呼，日月有期，啟安宅兆，以九年七月十八日合祔於邙原之禮也，少長相從，綽綽有裕，茹毒泣血，哀號罔及，侍御等以窀穸日近，見泉銘，球幸忝末姻，敢不直書，辭理無愧，銘曰，夫人之先，有德有勳，族冠關中，世為盛門，有子孝敬，摧心斷腸，罔極之報，誰聞不傷，備物華潔，丹飛揚，琢石紀德，終古可詳，
唐故處士王君墓誌銘並序君諱行，字希行，琅耶人也，今寓居洛陽焉，原夫柱礎流潤，雲葉佈於瓊峰，條風凝煦，秀萼光於瑤樹，是知文華縟繡，擅獨步於荊南，武烈冰霜，振英風於趙北，豈唯金章獨耀，銀艾清芬，疊采吹於銅街，騖華軒於紫禁，言窮者，其在茲乎，祖勖，北齊奉朝請，父，隋奉誠尉，並體局端和，神情沉晤，譽光州里，風偃士林，薄游取位，無干機務，亦猶秋蘭挺馥，避紫陌而芳幽，春花耀彩，慝青林而孤映，處土劭名綺且，鎣質髫年，總詩禮以趨庭，遠葉倉韓之志，苞孝友於初學，襟期高階之風，於是署行議年，乘箭馳而一息，裝戒山，龍門以奮飛，於時隋運告終，膠船溺浪，方岳昏於夕霧，關塞於重扃，竄身荒谷，削跡巖岫，及瞻嗚社，由微尚，遂乃心勝跡，棲志玄宗，陶嘉月於秋辰，慶花朝於春日，追金谷，弦韻以驚塵，洽宴高陽，青田滿而頹玉，不謂未窮楚樂，掩流水於號鍾，方遺孫謀，息微言於王葉，春秋六十有，去顯慶三年五月四日，終於嘉善里私第，夫人雙氏，鍾秀翠微，派流芝浦，風馳蕙問，雲郁蘭儀，履貞操於松標，韞明於初日，機神晤爽，雅量暉凝，道命楊，言歸王氏，既如賓於盍耨，終葉敬於齊眉，有輔君子之心，無替克修之志，豈其驚流桂水，照落芳洲，去永徽元年六月十四日，終於第，以顯慶五年歲次二月朔一日與處士合葬於北邙之陽，禮也，次荒郊，輪移洛渚，霧黯黯而離合，雲慘慘而低舉，掩寶匣於雕龍，愴分星於玉助，薤露悲兮振松賈，哀笳凝兮棲宿楚，勒遺德於貞碑，邁千秋而流譽，其詞曰，鴻源遠派，輔周從秦，尹歌京兆，文擅江濱，顯允君子，履信輔仁，氣參顏閔，恕德近鄰，蹈道無驗，福扃吉固，如何昊倉，殲此美度，蕙帳陰，蘭亭早暮，冰鏡沉暉，松蘿罷露，隴月空霏，長楊翻素，
故滎陽鄭公墓誌銘並序朝請大夫守德王友攝殿中侍御史上柱國分司東都劉曾撰朝請郎前行鄭州中牟縣丞王宗幸書巨唐故銀青光祿大夫，檢校太子賓客，翼王府司馬兼侍御史，上柱國，陽武縣開國侯，分司東都鄭公諱金＋字，京兆人也，曾祖試右衛長史諱崇，祖鄭州原武縣尉諱寂，列考不仕諱芬，公望本儒流，時稱甲族，冠冕相襲，代不乏賢，公少工儒學，早歲從事，將相王侯，無不相善，初為佐郡，兩踐朝行，優遊帝都，雲霄自致，公氣鍾端厚，才適變通，諒直足以通神明，清貞得以貫金石，懷事君之大節，資奉主之公心，動必依經，言皆合禮，公享年七十有六以大中二年四月廿二日薨於洛陽縣臨里之私第，公弱冠娶清河張氏早亡，祔先塋之側，生一女，適穎川陳氏，再娶夫人天水趙氏，夫人雖先物故，與公已同受偕老之榮，生一女一男，皆淑德有聞，男少習詩書，次女適中山張氏，男實承其嫡，嗣娶太原王氏，故太師王公親侄女也，四德畢備，乃大族之女也，實聰敏奇秀，方同古人，孝道禮義，自家而成，不假求於古儀矣，適褐授常州參，今為丁憂，鳳翔節度相府博陵公籍其干能，奪情署衙前兵馬使兼押衙，公以大中三年二月十七日卜洛陽縣平陰鄉北淘村，與天水郡君夫人合葬，喪儀畢備於邙山之陽，恐陵谷遷變，遂命彭城詞人劉曾遵舊史作詞曰，況余與公為友乃三十年之交，敢不為銘其泉宮，以光故人之耿列，銘曰，間生我公，神與英風，長於京國，從事徐戎，連帥知重，累參武幕，官歷憲秩，位登朝閣，長年思靜，公務東周，總司宮闕，親族悲啼，漕水嗚咽，愁雲慘淒，哀哉嗣子，號痛終天，請刻瓊玉，以光下泉，天水郡君夫人去會昌五年十一月十七日葬於洛陽縣平陰鄉杜翟村，二月十七日改葬，合祔於北原府君之塋，
亡妻清河崔氏墓誌銘並序前試左內率府胄曹參軍裴簡撰夫人名某，姓崔氏，六代祖君實，五代祖懸解，高祖融，曾祖禹錫，皇中書舍人，贈定州刺史，謚曰貞公，祖引，皇河東縣尉，父絢，皇進士擢第中牟縣尉，充易，定節度推官，夫人則中牟府君之季女也，元和七年冬，來相於我，歲一周余有六月，元和九年春遘疾，其夏五月廿七日夭於東都思恭里，享年廿有六，臨歿辭所事所生，以不克為婦為子為恨，謂所從以不疏己宗為，言終而逝，古君子之善終者，無以過之，夫人孝乎惟孝，以奉姑，其養同而敬加焉，其他皆稱之，夫人四氣恆春，七情無怒，豈以是為不足而不壽歟，哀哉，有子一人字曰漸，漸尚在襁褓之中，北邙山之西原梓澤鄉宣武管簡曾大父貝州刺史府君之攸宅，秋七月廿八日，奉親命以夫人祔於塋西一里所，簡銜悲敘略，粗以為文，刻石為銘，古之宜也，其詞曰，昔同琴瑟兮今異人神，哀情感慟兮天地不仁，備禮之厚兮罄家之貧，觸類精潔兮卜擇良辰，敬勞怨哭兮幼稚難陳，骨肉悲楚兮行者酸辛，
唐故荀氏楊夫人墓誌銘並序夫人楊氏，洛陽人也，祖忠，器宇沖深，風神爽逸，體稽阮之疏放，庶莊惠之清虛，父義，學標理窟，藝綜文房，將馬鄭以齊驢，與潘左而方駕，夫人夙稟靈粹，早標奇朗，與蘭桂而騰馥，將水鏡以齊明，粵自初笄，作嬪君子，六行兼美，女師之訓克彰，四教聿修，婦道之儀彌洽，婉懿淑慎，慈惠溫恭，體德雙齊，庶期琴瑟，豈謂餘慶虛語，與善徒欺，奄棄高堂，遽從長夜，以龍朔三年四月廿七日卒於家，春秋卅，即以其年歲次癸亥五月癸丑朔九日辛酉，葬於芒山之原，嗚呼，珠星彩，將婺女而同埋，璧月沉輝，帶恆娥而俱沒，聽薤引之流和，實切平居，睹需蓋以縱橫，更傷心目，進惟疇曩，乃作銘云，猗歟夫人，幼庭奇質，六行兼美，四教攸秩，粵在弱笄，言歸荀空，潘陽令偶，秦晉良匹，道苞女訓，德隆婦節，春日方和，秋霜比潔，餘慶或爽，蘭英遽折，婺彩難星，娥靈去月，巫山雲斂，陽台雨絕，壟明昏，松風夜切，
唐臨江郡故何長史府君墓誌並序廬岳布衣程山甫述有唐臨江郡府君何氏諱俛，字太常，則唐叔虞孫韓氏之苗裔，鳳池曾公之遠胤，因道趾廬阜，遂家於江州尋陽縣丹桂鄉香谷里，皇朝請郎，試左武衛長史退居雲林，高尚其仕，高祖諱元琮，曾祖諱承裕，祖諱，考諱溥，長兄諱建，次兄諱鎰，外清河郡張氏，府君婚汝南郡周氏，生三男，長曰元廣，婚周氏，次曰友稜，先婚嚴氏，次查氏李氏，欷俱不幸先歿，次曰元袞，婚周氏，次曰元壽，婚彭氏，元壽外丹陽朱氏，親姻茂盛，孰如是焉，府君淑順恭信，行德謙柔，福會良疇，高蹈雲水，美玉不炫，聲價益高，素琴不調，五音自足，百祿雖備，壽不永修，斯天之貽咎，何神理能保其至德哉，以咸通七年歲次丙戌七月廿五日臥疾，逾月終於私第，享齡六十有六，以其年十一月壬寅朔十九日庚申卜其窀穸於大塋之內而窆焉，罔巒興伏，群岫低昂，雲水縈流，溪谷回合，即何氏異世之所授耶，府君性行秉質，清真坦夷，介潔無虞，直道自處，嗚呼，明星滅曜，劍墜平津，雲鎖碧山，霧郁寒水，親朋痛切，閭里哀傷，楚悼之情，悲莫能已，廣稜袞壽等，仁貌蘊葉，行恪溫儒，材器天資，標郡里，次子稜讀書為文，修進士業，早以戀承怙恃，未赴貢幃，業盛昌，名譽高速，林巒得志，守節義謙素，其居上下無怨，至其四方之人，咸相謂曰，何君即今之審達賢之士也，其第三子袞，又法名思齊，性好元門，身披羽服，堅持科誡，食柏餌芝，志樂煙霞，逍遙沖寂，山甫不揆瑣昧，叨竊煙霞，側聆休風，輒錄斯序，廣等馮墓泣血，為撰述志，銘曰，鳳池遠裔，德並嵩萊，郡閭領袖，邦國良材，志奪冰霜，同秋月，劍琨犀，明節，日月逝矣，德辰一沈，鄰杵無相，百牙絕琴，大塋之域，茱萸原東，實誰墓，長史何公，
唐故宣州溧陽縣尉李公墓誌銘並序君諱師，字守儼，隴西狄道人也，其後徙居河南縣，故今為縣人，惟帝之都，乃卿之族，丘園有秀，川岳多奇，至若丞相台階，馳英聲於棘路，將軍獻策，樹雅望於槐庭，自是冠蓋森羅，明德代有，詳諸史篆，可略而言，曾祖懷，隋任宜軍郡汪，佐還珠之美化，翊去獸之英風，強直兩資，韋弦雙佩，祖辯，隋任許州長社縣令，鳴琴百里，泛朱絲以字人，制錦一同，馴彩而化物，父達，皇朝前東宮家令寺丞，搖山住，望苑華寮，重海流波，少陽垂曜，君機神爽悟，逸氣不群，年登弱冠，策名王府，勤加日用，初編柳之書，功倍月將，俄擢桂枝之第，龍朔初，釋褐授嘉州龍游縣尉，後遷宣州溧陽縣尉，地總奧區，咸稱都會，凡厥寮，非賢莫居，君辭白壁之廉平，退黃金而清慎，嗟乎，人若浮，命無常准，遂使兩楹入夢，二豎交侵，六祈靡感，百身難贖，以儀鳳四年六月十七日終於館舍，春秋五十有一，即以調露二年六月十七日遷窆於洛陽平陰鄉之北原禮也，嗚呼哀哉，桃李以芬芳成徑，惟君以信行見思，故知與不知，涕零何極，嗣子寺奴，棘心夜殞，蓼痛迷，陟荒岵以長號，聆寒泉而永慕，式鐫貞石，用紀德音，庶清徽茂范，春蘭秋菊，其詞曰，貞儀素植，夙照玄幾，因心有禮，率性無違，名聞紫閣，業著丹闈，昔年山第，簾開桂扉，今來泉戶，塵覆衣，孤藐頹其荒岵，花萼翦其芳菲，痛哀哀之永慕，歎怡怡靡希，想溫靈之有識，冀蘇魂之一歸，調露二年歲次庚辰六月甲辰朔十七日庚申，永隆，
唐故夫人何氏墓誌銘並序夫含章獨秀，稟氣淹和，總六行以騰芳，標四德而流美者，唯夫人矣，夫人太原人也，遠祖因宦，今家洛陽焉，若夫水部挺生，振藻秀於梁國，侍中間出，播榮貴於晉朝，動璜而連音，接冠蓋而環影，史諜具在，難可名焉，祖湛，隋河內令，風度宏偉，識量虛明，潔雅操於冰霜，灑仁恩於雨露，父樂，皇朝上柱國，朝散大夫，游騎將軍，酆川府果毅，機神內照，警略外朗，仁義為心，感孝誠而興慮，屬隋氏失馭，皇運升，附鳳翼而居榮，攀龍鱗以列貴，惟夫人荊岑寫閏，桂圃延英，引素月而流輝，下朱星而分照，年甫十七，歸曹氏，既而移天展敬，箴誡有聞，琴瑟既諧，閨儀更整，加以資神解液，藻十范以流襟，識淨明珠，絢四心而耀首，行階無替，期有憑，勝業既成，魂飛淨域，春秋五十，咸亨五年三月廿五日終於章善里第，嗚呼哀哉，洛川雪化，巫嶺雲沉，感親識之流慟，驚里之傷心，子感，孝該地義，志極天經，泣斷織而無追，想倚廬而增慕，以咸亨五年歲在甲戍四月庚辰朔六日乙酉厝於河南縣平樂鄉邙山之陽禮也，恐天環地轉，海變陵移，故勒芳音，刊茲貞石，其詞曰，昆山引閏，漢水源長，代承華緒，家傳棟樑，左梁乃，輔晉還昌，圖緗播美，史諜馳芳，挺生淑婉，桂馥蘭香，遽沉娥影，倏奄星光，霧淒，風悲白楊，徽音紀石，萬代逾，
頓丘李公彭城劉氏夫人墓誌銘並序懿範閨闈，聿修家道，習勤積功，信蕈谷之美喻，處貞執禮，規盍野之可儔，邕邕四德，已聞琴瑟之調，落落七篇，佇守賢之戒，令問備已，又何加焉，夫人曾祖諱勝之，皇大理寺丞，祖諱初，皇試大理評事，從事南海，為觀察判官，父諱重詠，皇試太子通事舍人，代襲慶余，簪紱莫墜，皆執憲孤立，欽禮身，直而不撓，動必勵志，夫人即舍人仲子也，自十八適於公，移天就君，義重同穴，松蘿互映，貞條合茂，歲彌逾操，相敬如賓，夫人享年二十九，唐開成五祀，歲當庚申，六月卅日，因負蓐勞，終於江陽縣延喜里私第，夫人出一男名崇德，始齠之年，天資聰惠，孜孜習讀，不言寒暑，一女生才六日，未立小字，弧弧盡然，無己過也，龜告吉，以明月廿三日葬於當縣絃歌坊東原禮也，以虞陵更遷，紀貞物，辭曰，英英淑姿，令德罕疋，執謙處柔，敘則實，婦德既彰，宜其家室，婉娩逶迤，配合坤儀，琪樹全碎，鸞台半虧，撫諸孤稚，戒子聲馳，彼蒼何遙，彼神何昧，叩靈無徵，俄歸泉會，隴樹蕭索，一宿千載，去者日遠，長川無返，前試左武衛兵曹參軍曹賓商撰，
太常寺奉參軍公諱尹甫字公佇，琅琊人也，其先卿東尉吉之裔，非闕嗣，尚不乏賢，皇考賁，恆王府參軍，皇祖仙客，州司馬，曾祖淮陰縣令，奉禮郎恆王府第四子也，少能精史傳，城急神農扁鵲，殆欲著肩，須國有命善醫者，可以朝如下，智而終不為君臣孝子，世奉禮儀，藝術諸學而不得，已而不用世有知者而稱屈事歲次庚申，戊辰而以疾終於壽州壽春縣，子真今宅兆以會昌二年歲次壬戌里崇義鄉企明里陪大塋之左，有子二人，長曰重，次曰並管，厚顏，
大唐隴西李公夫人墓誌銘並序鄉貢進仕王冠撰夫地缺天傾，標之往史，陵深谷峻，載自前經，水逝而須究其源，葉零而要追其本，夫人即周靈王太子晉以近諫廢黜，降為庶人，時人號曰王家，子孫因以命氏，十葉孫剪，剪子賁，賁子離，三代事秦，並為大將軍，漢初秦遷於琅琊，遂為琅琊郡人，其後子孫冠蓋相繼，略而不書，至於皇朝光祿卿檢校荊州長史儼，是其後也，其後或剖符治郡，或仗契字民，水派枝分，遂為幽州雄武軍人也，皇曾祖諱林，字益，皇祖諱興，字恪，皇考諱榮，字立，三代皆以不事王侯，高尚其仕，夫人即第十女也，當在初笄，遂歸於李氏之黨，在家而女儀有節，移天而婦道無虧，閫軌雍容，閨風婉娩，以中和三年八月十七日災生二堅，夢奠兩楹，倉卒於雄武軍之私第，享年七十有四，有子五人，長曰士元，士操，士秀，元約，幼曰元寓，揮張芝之筆翰，業杜預之春秋，世讓其能，時推其絕，充幽州盧龍節度驅使官，有女二人，長曰適於范氏，次適魏氏，皆幽州之令族，以光啟年敦歲夷則月五日，葬於雄武軍東北五里之原也，於時兄弟俱揮自淚，共曳麻裾，來告於余曰，慮陵谷參差，日月乖錯，請為紀述，以宥於懷，冠乃不慚荒拙，難抑斐然，勉思抽毫，遂為銘曰，偉矣夫人，奇哉貞良，女儀有節，婦道皆昌，賢侔曹氏，德擬孟光，誡女貞潔，訓男義方，何期吉兆，返為凶祥，忽辭人世，卒別穹倉，永辭清晝，長鎮玄鄉，亭亭慘柏，蕭蕭白楊，悲風落日，行人斷腸，
唐故梁郡喬公墓誌銘並序公諱崇敬，字崇敬，其先軒轅皇帝之苗裔，家族京兆，渭南人也，曾祖達，驃騎將軍，期城郡公，祖寬，左驍衛將軍，營，幽二州總管，父琳，朝散大夫，揚州江都縣令，饒州司馬，皆積德永年，垂裕不朽，公稟山嶽之量，蘊河海之靈，禮樂承宗，信行推最，調逸許由之跡，詞高潘岳之風，臥石飛泉，心乎愛矣，簪裾章甫，高謝若遺，每衣褐杖藜，安於藪澤，嗚呼，巢影難駐，生涯有期，春秋三，長安元年十二月五日，卒於仙郡之別業，以開元十五年二月廿九日，葬於邙山之阜禮也，次女李氏五娘，臨穴主喪，遂為銘曰，伊昔喬侯，德行其休，山林長往，滌慮蠲憂，於洛之北，崇邙之巔，佳城長，碧海成田，
大唐故下管令上柱國康府君暮志君諱威，字賓，衛人也，昔八表渾中，元台鼎遐逐魏道武歷通五運，爪牙同湊，遷興大豫，今為河南人焉，曾祖諱遠，後魏左龍相將軍，壽陽縣開國公，祖諱滿，隋右衛郎將，壽陽侯，父諱達，皇朝金谷府統軍，君周文鼎族，北公高，遂輔雲中，帝分十姓，主升中岳，臣無外交，代襲干戈，勳封二品上柱國，以其開元十年季秋末媾疾，卅日終於鄭州滎陽私第，春秋六十，夫人韓氏，齊人，漢大臣韓信末孫女，貞雅四德，婦功全矣，以太極元年三月六日終於滎陽私第，以開元十一年癸亥二月十三日己酉，夫妻合葬，附於先祖父塋定鼎門正北廿五里河南北山禮也，孤子庭玉，內懷忠孝，恐高峰類於歷陽，東海升為原嶺，故勒為銘記，兄弟六人，各從存夭，第四兄惠觀沙門，內勤心釋教，忠於事君，道俗志成，襲壽陽縣開國公，兄友弟恭，哀哀痛於陟岵，左谷原，右水泉，南至帝宅，永附幽焉，
大周故朝請郎直司禮寺太醫署朱府君墓誌君諱玄儼，字望之，吳君吳人也，以神龍元年歲次乙巳正月壬午朔十五日丙申暴終神都富教里第第，春秋卅有一，即以其廿五日葬於洛州合宮縣邙山之西，有男九思，才登四歲，銜恤在疚，泣血乎因心，若有成人之感，陵谷遷貿，略列記焉，
大唐故中大夫上柱國行婺州東陽縣令桑君墓誌銘並序君諱貞，字正道，黎陽臨河人也，胄纂高辛，派分姬水，唐叔封晉，鄂伯紹其隆基，穆公霸秦，子桑列為卿士，假王父而開族，疏帝女之本枝，獻心計以登榮，沐天漢之洪潤，曾瀾由其括地，誇條以之拂日，祖湛，明經高第，累遷梓州飛烏，洛州溫縣二縣令，碧樹千尋，黃陂萬頃，服膺儒術，期拾芥以登青，歷踐吏途，屈宰蒲而綰墨，父師，不仕，隱於緱氏，頻降制召，箕踞自右，謂使者曰，上有唐堯之主，下有巢由之臣，何苦相迫，意不之就，濠梁獨潔，詎希金帛之榮，谷口韜光，無求鐘鼎之貴，常思避地，不願成名，州縣勞人，將同桎梏，琴樽得性，自樂江湖，君毓彩丹山，誕靈珠浦，權奇逸氣，歷東道以高驤，特達工央暉，出西昆而待價，年在弱冠，有志立功，幸承擊壤之，方效營田之，解褐比部主事，俄授都省主事，秩滿，轉遷尚書都省都事，文昌八座，擬天樞之列星，吏局九班，光帝圖之盛日，君清以自勵，直以奉公，妙窮管轄之機，深知算術數，累踐台閣，無愧當仁，尋以君歷宦年久，廉能著稱，爰加朝命，制授朝散大夫，尋遷晉州神山縣令，朱紱崇榮，銅章美秩，有德斯授，非賢勿居，君化洽侵星，政成期月，中都蒞職，可為溥天之范，下邳御人，不聞災雹之異，俄除河州長史，公以地鄰邊服，職居上佐，思隆展驥之名，願陳汗馬之勇，但以疾同玄晏，頗溺書謠，材冠鎮南，常嬰傳癖，固辭此職，因而不行，尋有恩制，改授婺州東陽縣令，公善於字物，長於御下，出宰百里，郎宮上應於星文，布政一同，令長助宣於風化，方冀江陵薄俗，變長者之深仁，灌壇遺老，荷神君之美德，豈期時不我與，亭伯見棄於長本，天道無知，公明不享於遐壽，以大唐神龍元年十月九日遘疾終於官舍，春秋六十有八，即以二年歲次景午五月癸卯朔十八日庚申，遷窆於邙山之原禮也，嗚呼哀哉，乃為銘曰，帝嚳之胄，穆公之臣，簪纓遞襲，祖德相循，或欣綰墨，或樂垂綸，語默殊致，同出風塵，夫君載誕，氣稟星辰，良弓襲構，竹箭含筠，入參建禮，出撫齊入，未極三歎，俄辭萬春，風雲鎮慘，松賈長新，一去千歲，皈來未因，
唐故趙墓銘夫人諱洛陽人也，門傳，業茂忠貞，雅質被於蘭，淑德光乎史策，此而也，惟夫人稟性幽閒，心存雅素，有禮有則，令色令儀，故得女史告祥，高媒慶，粵以總章二年四月廿一日卒於私第，春秋八十有三，即以其年月十四日窆於洛陽清風鄉平原禮也，長孫慶宗，勞甚風枝之悲淒如霜葉恐陵谷遷，桑田變海，勒此清徽，故為銘，哉，乃為銘曰，恆娥上，弄玉，吹簫得道，竊藥成仙，萬代，掩忽年，何期風燭不獲長燃朝風漸夜月方明看花落淚，聽鳥心，寒色，樹足秋，玉，永別，
大唐故文安縣主墓誌銘並序主諱字隴西成紀人也，夫天靈啟聖，跡被昆倉之墟，皇雄命氏，道光華夷之土，至於補玄立極之功，駕羽乘雲之業，握瑤圖於景宿，懸寶祚於貞明，其唯大唐者歟，曾祖元皇帝，被風化於墳枚，始艱難於，祖武皇帝，升而誓牧之旅，汾水襄城之駕，卷懷列辟，財成群有，父巢刺王︱，疏奧壤，戚茂維城，靄楚澤之雕雲，聚淮南之仙氣，遂使苕華孕美，結綠開珍，景溢星潢，輝聯珠婺，晨棲阿閣，聲調丹穴之禽，夕指瑤池，色麗青田之羽，及其趨蘭掖，漸潤椒庭，水移銀箭，尚敷衽於師氏，燈滅金羊，已鏘環於內傅，棲志圖史，游心幾律，眄萋葉而興勤，聽喈音而遺皮，意匠言泉之旨，飛雲垂露之端，柳密莊窗，乍起流鶯之賦，月合花簟，因裁搗衣之篇，采桔纂組之規，澄漠延之務，靡不思窮妍麗，慮歸閒謐，貞觀十五年正月五日封文案縣主，脂賦開榮，公宮徙訓，乃以其月十四日降姻於工部尚書駙馬都尉紀公之世子段儼，華舒圃，秀髮天蹊，迓兩生揮，副笄增飾，屍芳牖下，既奉宣平之奠，思媚諸姑，還侍河陽之掃，嬪儀載穆，閨饋惟馨，循淑性於珩璜，韻柔情於琴瑟，瞻窈窕而遐鶩，歌悅懌而長懷，朝露溘，詎留光於瑤草，秋風忽起，空滅彩於瓊林，弄玉乘煙，怨吹簫之徒巧，常娥飛月，痛仙丸之不追，以貞觀廿二年二月三日卒於長安頒政里之第，春秋廿六，嗚呼哀哉，惟主心資淑慎，體茂清明，碧霜絳雪，不能渝其操，秋菊春松，有以方其質，香名遠集，尚申戒於芳，咎言斯屏，每含辭於蘭氣，信以黼藻中闈，抑揚內范，淑人不永，傷哉如何，怨家道之無庇，痛藐是之何，戚里兼酸，宸襟凝歎，即以其年三月廿二日陪葬於昭陵，窀穸所由，恩旨隨給，周京歸，寵切於前哀，澶水會盟，事逾於昔禮，湘川之下，還見舒姑之泉，鮒隅之陰，方傳貞女之硤，采彤管之遺詠，芳塵於不朽，其詞曰，帝降玄圃，宸居紫微，金柯疊秀，璇萼分暉，桂輪澄彩，星津結霏，誕茲才淑，克嗣音徽，延慈丹禁，稟訓彤闈，綴珠為服，雕玉成衣，拂景孤唳，凌霞獨飛，婉娩其性，逶迤其質，春緒含雲，秋情儷日，降殯君子，來宜家室，李徑初華，梅林未實，資芳，心調友瑟，鳥變祥，熊虧夢吉，顧菟俄掩，奔駒遽逸，卜遠將及，靈驂已巾，音儀遂泯，翟空陳，平原改色，清渭迷津，埋龍毀劍，碎璧侵塵，佳城日黯，遂路泉新，帷傷奉倩，簟恨安仁，一生何有，萬古銷春，
大唐咸亨四年歲次癸酉十二月壬午朔十五日丙申并州晉陽縣令劉君文侃墓志銘並序君諱文，字侃，瀛州河間人也，自周齊二主，猛申威，君功德懿全，委之邊，敷化晉陽，運必得，後至武德元年十月十三日，卒於汾邑，今以吉晨，及男君度，男敬道，葬於絳州絳縣城東十里有餘，左臨乾澗，右帶平原，後據范王，前瞻陰嶺，既欽忠烈，遂錄徽猷，恐四海塵飛，勒芳幽室，其辭曰，元首股，義無闕一，爾由任得，否因任失，其一，仁孝內韞，忠貞外敷，在文常獨，居武恆孤，其二，繼帛賜田，帶礪為契，積善無驗，哲人斯哲，其三，坦平原，華渙，代有行隆，芳名無替，其四，
大周故上柱國柏君墓誌銘並序君諱玄字某，魏郡人也，因官徙第，遂為洛州陸渾縣人焉，詳夫峻趾靈基，層瀾神派，五龍分職，既擅美於皇初，萬國朝宗，亦專芳於帝后，揚乎史牒，可得略焉，曾祖勝，齊任汴州浚儀令，祖，隋任驃騎，父滿才，唐任上儀同，君資靈茂苑，擢秀芳叢，岐嶷表於弱齡，耿介彰於壯歲，不以榮利嬰其抱，不以恥辱概其懷，陶然身得，曠然無礙，嗚呼，福善無驗，災釁忽諸，長壽元年十月廿二日卒於里第，春秋七十，即以二年歲癸巳正月壬辰朔十八日遷葬於邙山禮也，孤子感等，恐年代飄忽，城闕推移，爰勒芳猷，以旌眾壤，其詞曰，矣綿矣，超哉遂古，族始柏皇，斯惟我祖，建邦錫社，分芳服土，肅瑞崇虞高談禹君令緒，風概重清，參玄馳譽，對月飛聲，庭揚素履，路委弓旌，羔羊匪敬，明德惟馨，樹德芬芳，輔仁蕭索，棠陰尚密，桂芳先落，需軒集鳥，荒筵降鶴，聲風雲，魂扃叢薄，敢圖輝於貞石，紀幽泉之城郭，長壽二年歲次癸已正月壬辰朔十八日己酉，
唐故秦州上縣令豆盧府君夫墓誌夫人鉅鹿魏氏，曲陽人也，曾祖諱行覽，贈瀛州刺史，祖諱知古，銀青光祿大夫，守侍中，工，戶部尚書，上柱國，梁國忠公，先府君諱，正議大夫，巴，延，邛，歙，寧五州刺史，鉅鹿縣開國男之第四女也，夫人素行容，雅量情智，天性殊等，人倫高標，年十二，適事豆盧府君，既年廿二，府君喪矣，婦德幼彰，母儀夙著，存歿不改其操，寒暑匪易其心，有女一人，法名道峻，夫人年卅四，丁先府君之憂，三丁先太夫人之憂，仰蒼天而罔極，嗟人心如夢幻，然自悟，歸信釋門，齋戒不虧，卅餘載，頃曾授指趣心地於聖善寺大鞏禪師，先登有學之源，證無言之果，無何寢疾，辛巳歲七月廿九日，終於東京康俗里第，享年七十有一，其年十一月十四日，權窆龍門山西原從宜禮也，孤女毀瘠逾制，幾難勝喪，顧其體道自真，孝誠不匱，記聖賢而資福，節哀臨以持經，如在之敬罕儔，專一之心可上，復恐松賈凋朽，陵谷遷變，紀於貞石，為其志焉，
故忠武軍節度兵馬使朝請郎試左金吾衛兵曹參軍上柱國朱公墓誌文林郎試太常寺協律郎宋玕撰有唐垂理天下二百卅四歷大中歲庚午夏六月十一日，忠武軍節度兵馬使朱公時卒矣，嗚呼，之者輟社，知之者絕弦，是以賢哉斯人，若平生之好，為歿後之傷，濫學儒門，切慕仁里，將綴其事實，因而以敘之，公諱萱，字元茂，其先出於吳郡，公即淮海之人也，曾祖諱賓，祖諱遷，先君諱惟，前代標其素行，後來襲其清風，閒居究老聃五千之經，處士修仲尼三百之禮，信有譽於鄉曲，福將及其子孫，公性剛毅，心特達，早從職於鹽鐵之務，當奉公於府庫之司，善計絲毫，成資憶兆，又居行列之首，亦專饋運之先，在今之徒，莫能繼踵，平昔之業，因由累功，乃復志樂轅門，藝合軍府，佐元戎靜其藩鎮，事方伯美伯黔黎，雖未親隨征軒，效其驅殿，或若屢從使騎，知其否臧，奈何懷雄略，期報國，而未就甄，韞多謀以成名，而久嬰沉痼，彼昊穹不，遺良士，始春秋五十三，雲亡於揚州之邑海陵之第，夫人弘農楊氏，悲孤影恨絲蘿無，處空閨悲琴瑟何乖，晝哭其禮可知，朝奠而情罔極，之賢者，曷以出其右哉，有一子曰敬存，以其繼續於先，將承勺於後，有三長許嫁東莞臧氏，次適太原郭氏，季許從隴西李氏，皆孝聞於閫，順以歸人，公卜葬以其年秋九月八日壬午於邑之西原白路里之禮也，慮其地或為崗峻為溟以深，耕之以夷，居之以聚，將期永歲，斯以志之，固命余，以厚贈多慚，者之所作，不文不飾，無以加之，置諸埏隧而已矣，詞云，噫於戲，偉哉淑人，揚名於淮泗，晦跡於江濱，遐邇向其德，疏暱依於仁，積貨以豐屋，修辭以潤身，其生也顯於其榮，其沒也歸於其真，惜哉，弓劍墜於泉壤，悲夫，金玉瘞於荊榛，刻茲石將為不朽，以傳乎萬古千春，
朱書墨地，維大唐永徽四年歲次癸丑十二月七日，諱光峻，姓張氏，高昌人，公啟洪源於上古，榷妙質於今辰，嘉胤扶疏，流名振於萬代，但以舊邦受職，任偽教郎將軍，蒙運載入聖朝，攝蒙州白石府校尉，即弘之白職，勿爾翔生，以春秋四十四，葬於首，親罪悲裂，子息號泣，閭里酸吟，嗚呼哀哉，殯葬故造斯墓，
唐故同州孝德府右果毅都尉東海於府君夫人太原王氏墓誌銘並序貝州臨清縣尉琅琊王匡國撰夫人諱媛，太原人也，述乎周儲錫胤，載光魚躍之美，晉臣授律，式煥龍驤之榮，雖組凝，映國章而昭寵，而芝蘭繼葉，纂家聲而地替，曾祖操，梁中衛將軍，尚書令，祖沖，梁黃門侍郎，中領軍長史，父逸，婺州長史，並賢豪間出，雄傑挺生，英算超，於先古，良圖冠於當代，或威稜鉞，折衝樽俎，或望重題輿，紀邦國，懷茲鳳藻，實謂龍光者歟，然則方浙澄瀾，彩孕成虹之寶，圓流瀉媚，浮蜀蚌之珍，夫人即長史之第二女也，氣逸蕙心，姿凝桂魄，幽閒克懿，柔婉允休，桃李方春，早習三從之訓，松蘿有感，爰遵百兩之儀，年貳拾，歸於尹氏，道洽饋魚，禮光鳴鳳，三星在戶，映銀燭以增輝，九十其儀，振瓊章而動工，用能虔恭四德，藉甚二門，崇盥漱之儀，習筐莒之禮，豈止明星有爛，顧鳧雁而矜詞，抑乃春風動帷，詠鴛鸞而趣興，只若刀尺裁縫之異，針鏤黼繪之奇，莫不妙奪圖龍，工逾寫鳳，宜家有慶，載隆琴瑟之美，作室多閒，雅合塤篪之契，乘龍顯懿，頌燕貽休，庶冀兩鶴翔雲，永同聲而比翼，誰謂雙歐泛水，忽雄去而雌留，以大周聖曆二年，遘崩城之釁，怨息朝莊，哀纏晝哭，高樓獨起，臨皓月而多悲，帳孤懸，對秋風而增欷，敏茲蓬首，諷誰道之亮詞，瞻彼柏舟，懷靡他之明誓，由是占持門戶，保守閨闈，躬行組織之對，允執榛羞之禮，觀其法孝，疑孟母之重生，仰其節焉，謂恭姜之不死，歡融娣姒，譽重宗方，有節婦之盛容，得淑媛之儀則，貞謀莫際，峻范難窺，實冀梁日流輝，且盡當軒之慶，誰謂灶風成釁，俄驚游岱之魂，以聖曆二年五月侵疾，卒於私第，春秋五十有九，嗚呼哀哉，悲夫，顯晦不恆，離會無准，離則異於伯玉，似間陽城之墟，會則同乎神劍，終合延平之水，死而有識，不其然歟，粵以聖曆三年一月廿二日合葬於洛陽之北邙山禮也，嗚呼，合葬非古，周公有之，式遵前訓，肇建新基，傷宅土於剛日，痛埋魂於此時，銘曰，有兮上賓，有龍驤兮晉臣，既如熊兮佐命，亦展驥兮臨人，降及兮叔媛，燕之美兮趙之選，感朝齊之恆理，爰輔佐兮君子，案甫洽於齊眉，桐俄傷於半死，痛蓬首兮多違，詠柏舟兮自依，惜英兮如昨，嗟薤露兮將，孤魂遊兮洛浦，契同穴兮宅土，令則芬兮可尋，徽容杳其難睹，春蘭兮秋菊，長無終兮終古，聖曆三年歲次庚子一月戊寅廿二日壬申，
唐故太府寺平准署明府公墓誌銘並序范撰公諱俊，字仁俊，其先陝郡芮城人也，因官居河南府河南縣焉，祖匡，考節，並學窮篆素，材備韜鈐，志肥以居貞，法潛而剛克，公器宇神授，德量天資，盡孝敬於父兄，傾信義於朋友，遠無缺望，人無間言，弱冠察孝廉，爰從擊浪，冀六月之鵬軒，旋偶沖飆，成一朝之退，遂俯從台閣之職，將同歷試之難，陟遐自邇，亦其漸也，然佐烏府，屢變星霜，文墨無差，簿領斯舉，時亞相柱史，咸以公為奉公，乃擢名銓衡，式敘榮紉，調補殿中省尚輦司掌輦，屬國家居安慮危，在理思亂，雖邊丑貢款，而防閒每殷，遠圉之勞，思分府庫之積，乃以庫帛十萬兩，支送安西府焉，上顧謂殿中監王公曰，彼安西者，近經隴，遠出流沙，若不妙選使臣，曷能利有攸往，卿其慮之，王殿中以公明識獨斷，謙眾推，狀自倫比，授此嘉命，既而一歷山川，再罹寒暑，統部有則，委輸無私，朝恩特臨，遂遷衛尉寺武器令，無何，又遷太府寺左藏令，鳧鏹川流，縞山積，扃斯固，度量是均，以疾去官，又授平准令，既拜，固以疾辭，嗚呼，運者懸於天，事者存乎分，巢無停影，林無靜枝，豈針石不工，諒死生有命，悲夫，以天寶二年八月八日終於立德里之私第，春秋五十有九，即以其年十月十九日窆殯於北邙山崗，禮也，嗣子伯夷，年才羈貫，夫人儀氏，痛龍劍之長往，傷鳳德之無追，思紀遺芳，傳之終古，銘曰，於戲哲人，家聲是襲，海量難擬，風情孤立，烏台望美，彤闈譽集，既嘉乃功，何慚榮級，惟奉國，孝足榮親，公道既著，私心亦申，敦詩悅禮，杖義依仁，方之前烈，良難與倫，嘗聞積善，神與之慶，如何斯人，而嬰斯病，無施藥石，長埋龜鏡，良木既摧，空傳遺令，哀哀孝子，孀婦，擗地號天，痛心疾首，思紀遺烈，傳之永久，貞石一刊，斯為不朽，
大唐永隆元年歲次庚辰十月壬寅朔十三日甲寅，陳州司馬游公故妻甄夫人之神柩，
鄭故大將軍舒懿公之墓誌銘君諱匡伯，京兆杜陵人，帝高陽之苗裔也，在殷作伯，開命氏之源，居漢為相，建光家之美，自茲綿歷，克峻前基，並詳諸篆素，無待稱矣，曾祖旭，司空文惠公，祖孝寬，太傅鄖襄公，公總，柱國京兆尹河南貞公，並位尊望重，國貞朝，君膺慶上靈，幼而岐嶷，因心孝友，稟性溫恭，容眾愛仁，輕財重義，年十二，封黃瓜縣開國公，襲祖封鄖國公，食邑萬戶，公之母弟尚豐寧公主，女弟為元德太子妃，而公高門鼎一盛，台輔繼踵，有隋之貴，一宗而已，太業七年，陪麾了遼左，授朝散大夫，俄遷尚衣奉御，侍從乘興，密勿帷，十二年，幸江都，十三年四月廿七日遘疾，薨於江都行在所，春秋有四，自皇鄭膺，歷選德門，作配儲後，聘公長女為皇太子妃，乃下詔曰，公門著嘉庸，賦參榮列，不幸殂沒，奄移歲序，言念賢，宜加寵飭，可贈大將軍，謚曰懿公，禮也，於時鞏洛，崤函尚阻，鄉關迢遞，日月有期，以開明二年七月廿，權殯於洛陽縣鳳台鄉陽里，陵谷非固，盛德宜傳，因茲鐫勒，以貽永久，其詞曰，台階麗象，山嶽降靈，人膺天秩，世著英聲，家風不墜，令德挺生，學該入室，禮備過庭，優遊戚里，出入承明，三江迢遞，萬里租征，素車俄反，丹空縈，崩松永歎，里玉傷情，松風暮起，薤露晨零，勒茲翠石，用紀鴻名，
唐故武騎尉王君墓誌銘並序君諱，字萬通，琅邪臨沂人也，今編貫洛陽縣鄉春里焉，昔司徒憲穆公，即君之先也，祖忠，梁秘書郎曹咨議國，父淵，隋博昌縣令，並以清代，早著於簪裾，俊上陵時，符雅譽於道，故漢東奉筆，或繼平台之篇，北海龜銅，實裁成之美，君即博昌之少子也，歲聞經，游心義，弱年習禮，藻志緗規，高朋夜月之陂，賞異朝花之趣，綰青拾芥，須敦甯越之勤，武騎雍容，正得相如之致，遂安此尉，不覺年侵，方懋老成之，終湊貽厥之冀，錦驚隙馬，俄遄日車，春秋六十二，越以總章元年歲次戊辰九月壬午朔廿日乙巳，終于思恭坊私第，以其年十月壬子朔日癸酉，葬於邙山之陽，夫人解氏之長子登仕郎弘簡，痛岸徙千金，碑沉四水，風隴，霜濃蒿里，挽咽響於芒顛，目徒瞻於青屺，敢情於執友，記言行於終始，其詞曰，淑郁華秩，傅緗素，顯允仁英，今資玉度，分庭，，風落而柯，響音儀於終古，
大唐故崔府君墓誌公答，清河人也，曾祖考等，並攉散雲林，愛亟自逸，榮冠不仕，守道將閒，公自束髮仕君，盡忠以身報矣，有二子燕嗣，長曰政，幼曰士寧，有二女，國水清而渾濁不容，潭深瑩明則眾流而不誨，每聞身清監也舉賢而可知，行敬恭也則克己而逾謹，何期命也殄留，期漸特極矣，遂命男女曰，吾臥疾聽林鳥之辭哀咽而有期，坐聞漏鍾散嗚咽而填塞，言盡，數日大壽將極，行七十有四，去長慶二年九月十五日而薨也，男女等並號訴於天，天容慘色，擗踴於地不容，西李氏夫人，嗚呼，保期同榮貴族，空破鏡之悲，首飾枕延留諱於寢室，親姻送舊並副於塋，男女等並行，哀哭，扶護先人之舊廬，銀字數行，翩翩烈先塋之後禮也，崗臨廣武，瞻嵩岳非遙，勢接長川，對千林而並秀，嗟乎，煙生暗柳，月秀疏林，雲莽愴以散空，風簫筱而蕩野，慮陵谷摧折，海激桑田，刊石千秋，保名不朽，烈烈同兆，何殊故鄉，
唐故武騎尉賈君墓誌銘並序君諱欽，字長才，洛陽人也，若夫幽根磐礡，標令望於門，枝派束，振芳猷於伊洛，祖宜，隋任夫，父德，唐任文林郎，茲並道高，重弘深，各挺琳琅，俱杞梓，惟君川漢，秀質琨吾，少溢風雲，長閒清，豈謂梁木斯哲，哲人委乎，命也如何，溘從朝露，粵以顯慶五年十二月五日卒於私第，春秋卅有八，即以其月十九日窆於邙山禮也，仍恐龜長筮短，保遷移，勒此玄銘，永標千古，其詞曰，惟此賈君，稟質貞亮，挺特琨吾，遊豫閒放，命侶山陽，嘯儔卑訪，逝川東閱，滔滔不歸，落景西謝，黯黯長辭，白楊蕭瑟，翠賈增悲，
文字似經刪節，君姓趙氏，名寵，字廷貴，平昌人，平原君勝之裔也，祖恢，齊重乎縣令，父遵，周安陵縣尉，君秉靈秀出，神機早悟，檢跡筋躬，非禮勿居，迨隋運告終，君操履堅貞，窮斯不濫，未嘗足蹈偽庭，卒乃擇君而仕，仕唐至恆，濟二州刺史，永徽三年，年百有六歲而卒，葬平昌西原，銘曰，遐哉茂緒，帝軒之允，開國維周，承家肇晉，珠岸圓流，璇源方折，盛德必祀，代有名哲，昂昂夫子，澄神毓德，行捨其華，言歸其默，促晷何短，厚夜何長，佳城雖掩，徽烈彌彰，
大唐侍御史歙州司馬許公故夫人趙郡李氏墓誌銘並序前左司郎中陽伯成撰兼書夫人諱肅邕，字演，趙國人也，自廣武君負霸王之略，為成安之師，實欲北興帝圖南面稱制，雄心未展，大運陵頹，必有其昌，世濟不泯，曾祖叔階，北齊給事中散騎常侍，祖彥琛，趙州刺史，父承祚，皇朝黃梅令，皆承家席寵，世有令名，夫人即黃梅府君第二女也，稚歲有溫約懿量，淑姿清真，出言鏡圖，踐行詢史，逮笄，歸於高陽許公，公豪蕩而好奇者也，敬之如賓儼然矣，外以讚許公之德，內以光中饋之政，於戲，仁而不壽，生也有涯，開元廿一年八月十五日遇疾，終於洛陽縣毓德里之私第，享年五十五，嗚呼哀哉，以其年十月廿八日，權殯於洛陽縣平陰鄉北邙之原禮也，嗣子仲等，孝思罔極，哀毀過禮，吾睹其家道，清風藹然，故敘之而未充德也，銘曰，溫溫柔范兮，皎皎貞節兮，嗟百年之不永兮，泣松門之長閉兮，
唐隋左龍驤驃騎王公墓誌銘並序公諱協，字勤合，琅耶臨沂人也，本根磐礡，令望江東，枝扶竦，振名河洛，祖衡，周任州永年縣主簿，繩愆謬，若懸鏡鑒形，審是察非，如啟手示掌，父君，齊任并州太原縣丞，器量高雅，道邁前賢，桂馥蘭芬，英聲夙著，公稟其餘慶，山嶽效靈，少有挺姿，長便異度，屬季隋之際，建官龍驤，抗爪牙之奇，折衝蒞職，於是固辭榮寵，知止掛冠，遁跡居貞，志崇釋部，沖虛寂寞，不雜緇塵，體蘊荃蓀，情逸霞外，豈而逝川東閱，落景西沉，命也不停，忽從風燭，粵以永徽四年二月二十一日寢疾遽甚，卒於洛陽縣立行里之私第，春秋五十有八，嗚呼，桂輪一謝，終無再滿之期，翠葉翻飛，詎有歸林之日，哀哉，即以其年歲次三月朔九日權窆邙山之陽禮也，仍恐龜凶筮吉，尺短寸長，勒碧石於泉扃，度陵谷於遷貿，其詞曰，鑒乎史冊，鏡彼清流，臨沂標望，茂實芳猷，弈葉繁殖，令問唯優，紆青拖紫，旌表其休，爰祖爰父，咸曰懷黃，乃斯君子，班秩龍驤，簪纓隱映，華蓋朱裳，掛冠知足，釋部皋翔，逝波東閱，落景西侵，何殤英哲，殞命幽深，蘭蓀罷歇，荊璞潛沉，度鐫玄石，萬古傳音，
大唐故奉義郎行洪州高安縣令護軍崔府君夫人河南獨孤氏墓誌銘並序夫人河南人也，父諱奉先，果州長史，蜀國公，純粹英靈，傳之勝古，祖姑三代，作配君王，蜀公即唐初元貞皇后父梁王信之嫡孫也，夫人先舅諱大方，海州刺史，公果行育德，作為人範，無施莫可，家國有聞，夫人德嗣謙柔，惟惟恭敏，周旋母儀，受訓貴門，天盛族，前室有女嗣謂繼親鞠育情深若己嘖應遘此鞠凶，以天寶二年十月十七日育背於長安縣嘉會里之私第，時年七十，嗚呼哀哉，逝川無歸，窈冥長往，攀慕不及，麋潰五情，嫡子朝議郎，通事舍人內供奉季梁，痛慈顏永隔，五內屠裂，號天叫地，罔極難追，嗚呼哀哉，日月不居，卜其宅兆，歲時不便，未得遷祔先塋，不謂存者生疑，實恐未安泉路，今且於府君塋西北一百五十步得地，以十一月二日庚時權安厝於長安縣義陽鄉義陽原，禮也，昔吳雄葬母，不擇地而塋，今季梁所封，有同於往日，嗚呼哀哉，至通年擇日，遷祔於先塋，季梁自鍾艱罰，觸緒崩摧，悲不及文，扶力銘紀，仁包四德，誠信百齡，月懸星署，名其永貞，世間難事，為繼親，始終如一，憐念日新，萬象有類，天地無依，陟彼岵屺，哀荒失儀，尚存余喘，將以送終，刊石玄壤，傳紀無窮，天寶二年十一月二日長子朝議郎通事舍人季梁修並書，
唐故隴西李氏廿四娘墓誌文有唐李氏少女諱盈，第廿四，故衢州司士參軍濤之處子，常州刺史河南獨孤及之出也，太祖景皇帝七代孫，高祖東平王道立，曾祖畢國公景淑，祖楚州刺史，主客郎中仲康，積慶茂緒，盛有成德，弈葉勳烈，銘於景鐘，洪源靈派，國牒詳之明矣，處子累代純嘏，懿鍾而生，仁柔明惠，有彤管含章之美，既笄而行成於內，故戚屬稱其女德焉，宋子之門，問名者百氏，年未及禮，曷雲有歸，不幸以大曆三年八月十六日遘夭於揚州之旅次，春秋一十八，母兄奪氣，六姻悼心，秀而不實，莫不茹歎，以其月權厝於揚州，痛矣哉，塚兄居介，仲兄居佐等以為女未適人，禮宜從父，以大曆九年四月廿八日隨先人之，遷窆於洛陽縣清風鄉北邙之南原，順也，白駒不停，夜壑非保，唯貞石可以示後嗣，故克石以紀雲，
大唐故黃府君墓誌銘君諱素字方，其先江夏安陸人也，自遠葉寓居洛州河南郡，因為縣人焉，譬諸星柱危懸，去琅琊而北徙，煙峰疊峻，構羅鎮而南遷，原夫淮陽盛烈，光紫綬而分位，余姚胄，飛皂蓋而宣風，亦有天下垂名，掌樞機而藉灶，月初騰譽，擅端古而棲榮，弈代有聲，英華靡絕，祖道，隋任岐州眉縣令，父滿，隋任曹州參軍事，緝化平陽，毗風陶域，裁錦參尹何之邑，牽絲擬孫楚之規，惟公藍墟宅粹，漢川韜媚，殖衡岳以標材，入殷廟而藏器爾，其仁甲義的，德胄禮輿，敏學擅於外堂，中孚葉於盈缶，至若措杯投札之妙，十┼六箸之工，皆遞習靈台，潛運神戶，雖後欽賢辟錄，待士懸旌，不顧拔茅之榮，終全孤竹之操，逮乎晚歲，卜構周京，背芒契應之情，面郊狎潘仁之致，期鳩杖取逸，乘日以游，而任鳥巢降災倚化，以咸亨五年四月三日遘疾，終於洛陽縣景行坊私第，十有四，爰以其年歲次甲戍四月庚辰朔卅日己酉，遷河南縣平樂鄉芒山之陰陶村北狼谷之原禮也，哀子衛尉寺守宮署丞玄義等，千門寫懿，十德揚蕤，哀絕倚廬，感招銜塊，庶雕鐫之可，唯徽音之昧，其詞曰，金印慶隆，銅符業峻，署門表德，公車延俊，澄陂湛清，對日流晉，軒冕遞襲，簪纓遠振，必復無替，宴翼克修，任人調俗，參事宣猷，屬城稱最，毗郡垂休，鳴絲狎雉，游刃全牛，瓊根疏郁，雲器誕靈，蟻削智，鹿澗韜聲，蘭室延賞，芝朋締情，嬉游卒歲，閒居面城，人事不居，曦舒易往，奄悲瞰室，俄驚曳杖，松悵陰生，柏庭煙上，敢撰德於青石，寫余徽於泉壤，
唐故郭君夫人劉氏墓誌銘並序夫人諱賢，偃師縣人也，夫華宗慶遠，後紛綸，五侯承胤，此也，夫人稟性幽閒，心存令色令儀，故得女高俱素慶，粵以咸亨元年四月廿四日卒於福善坊私第，春秋有一，即以其年五月廿日窆北邙山平原之陽禮也，恐陵谷俄，桑田變，此清徽，銘曰，風，晨月方明，看花落淚，聽鳥心驚，山多暮色，樹足秋聲，一埋玉，永別佳城，
唐故晉昌唐氏墓誌銘並序叔鄉貢進士師禮撰汝幼字張五，先潞州上當人也，曾湊，皇刑州南和縣令贈郢州刺史，祖弘實，皇邕管經略使，御史大夫，皇考師貞，懷州武陟縣丞，汝即吾亡兄長女也，外祖盧周南，皇鄆州節度支使試大理評事，汝幼則偏露，呱呱而泣，已傷於行路，不飲乳食，痛感六親，生而氣和，性純孝厚，蓋得之於天，非女師訓矣，汝考先五歲而傾逝，吾遷伯氏之柩，亡嫂之靈，合祔於先考之塋東禮也，汝泣血數年，因茲成氣，殆將於，於戲，處室未歸，忽遘斯禍，以會昌四年二月七日歿於其家，即東都陶化里，春秋一十有六，嗟呼，汝父母早喪，汝速神消，令吾肺腸有逾刀割，已年月未便，不得入先塋，今以二月十九日權窆洛陽縣平陰鄉鳳凰里北陶村先塋之西北也，吾痛貫骨髓，涕泗漣漣，恐年代莫紀，及含悲而為銘曰，北亡丘墟，自古皆如，所嗟汝幼，奄質荒蕪，沈既異，白日難留，鐫此片石，用紀千秋，
唐故處士苑府君張夫人合遷之銘君諱策，字子昂，其先武陽人也，因官宅此，遂為林慮人焉，曾祖禮，隋通散騎常侍，青州刺史，祖才，父，並孝悌承家，丘園得志，君文為外飾，德以內充，出為光國之材，處為鎮俗之器，方謂冥椿比壽，載永天年，而金石無堅，奄朝露，春秋六十二，開元八年卒於私第，夫人白水余苗，黃石高胤，爰自有行，作嬪君子，事光齊禮，載穆扶成，春秋八十一，以其廿六年卒於私室，嗚呼哀哉，即以其年歲次戊寅十一月乙未朔十五日己酉，遷合於相州林慮縣西南四里府君之舊塋，奉遵遺令禮也，嗣女大娘，痛澈穹，悲深厚地，以夫同穴之義，千載共規，雙棺之禮，六經訓，恐二儀倚杵，萬物藏舟，銘志不存，姓氏無紀，勒石詞曰，武陽苗兮白水精，瑟將琴兮早日並，何閱世兮魂西傾，合雙棺兮君舊塋，紀銘石兮傳芳名，冀古兮播佳聲，
唐故蓋夫人墓誌並序夫人姓蓋，河南洛陽人也，氏胄之興，煥乎方策，瓊根玉葉，何代無人，祖昂，北齊同州長史，父倫，隋齊州錄事參軍，並冀亮千里，毗贊六條，飛白雪以凝神，挺青松而立，夫人稟靈高胤，竦傑華宗，仁曰心成，孝惟天性，標貞順於弄歲，綜藝業於髻年，及納彩幽閨，作嬪竺氏，峻節與秋霜並貫，明允將春日同暉，何圖玉岫摧光，桂條落蕊，以永徽三年八月廿一日終于思恭里第，春秋五十，夫人方曜母儀，是弘女則，婉孌能養，綢繆善誘，冀遺行於邦族，敦家門之孝友，豈謂與福無徵，遽殲明淑，嗚呼哀哉，以其年九月七日權葬於邙山之陽禮也，景昃不停，龜筮因襲，蘭餚已薦，玄堂斯立，素蓋儼兮愁雲興，靈需低兮清風肅，紀遺芳於旒，俯玄石以刊德，其詞曰，峨峨鴻緒，矯矯高胤，澄瀾萬頃，竦峰千仞，秀逸霞端，才侔玉潤，祥下貞淑，慶流英俊，英俊容止，唯蘭與蕙，貞順自天，聞之早歲，言德冥理，夙標聰，何誤勁風，摧丹桂，丹桂既摧，蘭芳斯歇，床塵夕起，鏡菱朝滅，舞悵停秋，歌筵罷月，泉門已，松賈虛列，
唐故處士張府君夫人梁氏墓誌銘夫人諱，字，河南洛陽人也，晉大夫梁益耳是其先，漢武威太守統之後也，或將勇山西，束馬而澌沉玉壘，或財雄北地，流軫而蹀τ金門，或聿志林皋，娛詩書而卒歲，或爰歌阜，激江湖而不歸，猶是衣冠宗焉，代為著，秀，周徵士，懿節清遠，不為時羈，雅質貞明，實稱長者，蹈圈公之絕跡，挹支伯之餘波，懍懍庶幾，抑其人也，父隆，隋陳留縣主簿，器識弘敏，風神疏暢，所謂玉山叢桂，遠播芳猷，半亭竹，孤標茂美，能談理，善隸書，進德而光業上庠，屈志而昭下邑，祭伯喈之墓，訪嗣宗之孫，物議攸高，道存位替，夫人即陳留府君之第二女也，幼而警慧，沉深有識，言必中規，行不違禮，廉義彰於撫族，愛敬盡於事親，於是陳留府君特所愛異，遂高擇嘉仇，爰至弱笄，歸於范陽張氏，同戴侯之子，還儷安仁，叔梁之孫，終齊公冶，既而備融三義，籍甚二門，二饋之禮，如賓之道立，溫恭淑慎，柔明體仁，祗心睦於娣姒之間，謹葉於親束之際，宗姻挹其鴻楷，州里欽其素聲，所謂蘭則有芳，而無玷，居室則幽徽夙振，有行則顯德遐昭，求之古人，殆高山仰止也，及所天雲喪，遂守志窮居，女尚未笄，男才志學，家縣半菽，門罕尺童，生人伶俜，備常之矣，夫人躬親顧育，誘以義方，克乎成人，有聲宗邑，加以勤於緝績，取給蒸嘗，雖復哀感四時，幽間無悶，段配之賦章誓己，呂榮之守節匪他，孟氏之卜鄰，鍾家之貽訓，方之蔑如也，豈其玄儀爽輔，靈鑒匪忱，谷韜輝，夕露與秋波共落，若枝凋景，寒雲將暮葉同飛，粵以乾封元年八月六日寢疾，薨于思順里第，春秋七十有七，嗚呼哀哉，夫人少習詩禮，長閒音律，既閱道書，尤精釋典，約必以義，厚已不容非，婦德婦功，靡待施襟之誡，母儀母訓，自體生知之道，豈其義存代促，今也則亡，族喪淑人，家傾慈蔭，嗚呼哀哉，即以其年九月十日窆於河南縣平樂鄉之原，息惠達，痛日月遞來，音顏永謝，霜露之感，松賈徒存，思所以昭紀芳徽，之幽篆，乃為銘曰，有哲鴻構，惟賢載，晉列名卿，漢陪宗輔徵君貞遁，陳留茂舉，立功立言，或出或處，慶流來裔，爰誕猗人，柔徽以道，淑慎其身，孝乃居室，恭亦在嬪，執禮守素，弘義體仁，德輝如在，巢電不留，如蘭室靜，投算山幽，隴雲向暮，松風入秋，玄扉遽掩，白日悠悠，
大唐太常協律郎裴公故妻賀蘭氏墓誌銘並序夫人賀蘭氏，曾祖虔，隋上柱國，祖靜，皇朝左千牛，父玄哲，潞州司士，並宏翰深識，布聲於代，夫人即協律之姑女也，童姿粉妍，笄態瓊淑，惟德是與，乃嬪我裴公，宜其鏘鏘和鳴，晏晏偕老，女也不慝，天胡降災，綿聯沉，三浹其歲，洎大漸，移寢於濟法寺之方丈，蓋攘衰也，粵翌日奄臻其凶，春秋有四，即開元四年十二月十日至十九日，遷殯於鴟鳴追，實陪信行禪師之塔禮也，夫坦化妙域，歸真香塋，衡之冥果，則已無量，有子太元等，或孩提而孤，擗標以泣，嗚呼，生人之至艱也，裴公傷奉倩之神，痛安仁之簟，圖范貞石，俾光泉門，銘曰，芙蓉劍兮蛟龍質，梧桐枝兮鳳凰匹，天何為兮降斯疾，俾雄雌兮歡不卒，延津女床奄相失，千年萬古哀白日，
唐故處士穎川陳氏公墓誌銘並序鄉貢進士武揚李撰陳公諱韞，字韜光，西漢太丘長之遠裔也，曾祖晏，祖先，父澄，偕高蹈不仕，浪跡人寰，以處默為輪輿，以軒冕為桎梏，教垂嗣胤，德冠我公，作隱股肱，為山浚峭，峻義方而親屬不，宏心計而資給豐饒，利用身安，降年有永，故春秋七十有八矣，所宜溢斯上壽，有中庸，誰謂劍沒延津，珠貽淮水，以唐開成三年二月二十七日寢疾於江夏縣之私室，即以其年四月七日歸祔於順化里黃鶴山麓之先塋禮也，夫人譙郡曹氏，先公三祀而沒，有一子立毀瘠綿頓，幾不勝哀，服勤經營，面垢不洗，有禮號慟，而行路無卿，仁孝光以父二滎陽潘氏，婦儀母道，自彼抑揚，豈不性沿有自，於戲，言猶在耳，音容己緘，哀感臨岐，誰無怨恨，以曾蔭德宇，忝識前修實錄遺芳，刻於貞石，銘曰，德門所嗣兮退藏是先，名與身孰親兮道在保全，福壽所資兮天降永年，遺芳不替而蒸蒸，兮前，
唐尚衣奉御唐君妻故河南縣君元氏墓誌銘並序夫人諱萬子，河南洛陽人，曾祖文，隋尚書左僕射，祖行如，毛州司馬，父務整，祥州刺史，綦軒開魏，煥乎國牒，儀台蒞岳，薰彼家聲，夫人幼稟貞和之量，宿弘慈媛之德，皎如寒雪，穆若春風，處桃李而無言，冠松筠而表性，居契圖史，動鑒盤盂，爰降外姻，來儀君子，年微笄齔，質備工容，擁帚承顏，既為婦則，移居作訓，還成母範，負施宓之姿，亡懷忌，遽鐘鼎之地，糞壤珠璣，巾裾浣濯，帷屏疏素，施周中外，禮備尊卑，娣姒以之權衡，閨庭仰成華蓋，悲夫，景山方構，碧仞朝頹，陰桂初升，素蛾夜實，以顯慶二年十二月三日遘疾，終於萬年之安仁里第，粵以三年正月十四日殯於萬年之南原，事擬遷革，禮從權煞，略紀年序，靡陳昭晰，良偶淒淒，臨埏永訣，遺嬰叫叫，撫銜血，托千秋於短晷，窮萬古而長絕，與金石而俱消，對蘭薰其未滅，乃為銘曰，隱隱石閭，靈族攸居，滔滔洛，仙妃宅諸，兼含盈尺，復孕照車，降生貞媛，方之有餘，初笄二六，作嬪三九，協和群娣，儀形眾婦，虛往實歸，義先身後，曠代琴瑟，殊倫嘉偶，靈祗爽報，鉤植虧仁，繁霞罷日，芳樹摧春，帷飄虛景，座委空塵，魂傷奉，物變安仁，曉鐸戒期，晨旌啟路，草含碧，蹊林總素，雙羽如，遺煢若慕，貞石空沉，芳塵永固，
君諱彥，字君才，隴西成紀人也，其先秦將信之後矣，吳楚取旃，驍騎縻未央之秩，右賢就戮，輕車錫樂安之土，有將有相，允武允文，碩基崎嶷，鴻源漫汗，載詳縑素，豈易殫焉，祖哲，魏山陽縣令，良宰千室，遠言君，儉蒞一同，高蹤宓子，父鸞，齊安昌縣令，偉河陽之猗尼，朝日媚其春花，侔彭澤之氤氳，夜月灼其秋菊，並能官當世，領袖一時，貽芳後昆，徽猷不墜，君挺生岐嶷，器宇環瑋，罔職州縣，肆志丘園，欽梁竦之高蹈，長歎長吟，同馬相之下滌，或朝或市，慕充耽學，寓目旗亭，如嬰締交，游心圜，往縻隋勳九級，未曰彈冠，頃賴唐統一岷，不圖強仕，遂擊壞堯日，股腹周辰，望構善資軀，夙淑延福，豈期巢光瞬轉，陽烏不摶，圭景倏移，陰菟遽鶩，貞觀四年正月三十日，蹶疾終於家，春秋五十一，以其年歲次庚寅二月丁酉，二十四日庚申，遷窆北邙山之陽千金鄉，恐海田貿黃壤，陵谷改玄扃，篆徽猷於湮礎，志清德於佳城，銘曰，濞祧將相，閥閱衣冠，允文允武，如菊如蘭，盛衰是易，離合非難，山頹梁壞，友怛朋酸，墳塋爽塏，瘞櫝湮邃，鐸慘薤哥，人潸珠淚，束芻虛奠，掛劍空遺，白日常暉，玄扃永，
故前安樂州兵曹參軍京兆程君墓誌銘並序君諱德譽，字文琦，京兆神泉人也，其先太原廣平郡，則晉夫程鄭，程嬰之後，本枝郁育，何代不昌，祖太子親事奉裕，父大賓，吏部常選，少孤侍叔，流孝謹於鄉謠，長睦眾弟，振惠友於族昌，雖黃金賜郭，紅粟贈殷，而珍貨霧積，刀布山委，交冥，亦曷以加焉，君幼而閑雅，長而溫克，恭以事長，孝以奉親，交遊竭誠，朋友推其信讓，閨門盡禮，兄弟悅其仁，起家別敕署安樂州兵曹參軍事，拜謝既已，辭以養親，俄而電駟難留，風枝不靜，負米興歎，終身結憂，乃嗟曰，名與身孰親，身之苟安，名於何有，遂削跡仕伍，沉蹤流俗，或東尋禹穴，愛波濤之沉溶，或西入銅梁，樂山川之體勢，既而懈怠，將息丘園，盡怡怡於玉昆，取陶陶於金友，命與人背，願不天從，奄忽之，長恨黃壤，春秋有三，以開元十五年歲次丁卯四月癸卯朔十二日甲寅，遷神於汴陽附郭里別業，即其年五月癸酉朔十二日甲申遷終於洛陽縣平洛原禮也，長子未齠齒，父子天性，獨至哀哀，嗚呼哀哉，乃為銘曰，趙氏不絕，我先公，孤救之，後嗣猶遵，卓卓伊君，孔能真，貌溫如玉，言柔而，天不遺，殲良夫早，盛夏葉落，方春花老，地不文，天京兆，一涉幽途，千年莫曉，
唐故舒饒二州別駕梁府君墓誌銘並序公諱玄敏字某，安定烏氏人也，昌緒綿長，靈源派遠，衣冠舄弈，豪族擅東國之權，道德清貞，高士見北邙之志，自茲已降，國史詳焉，祖昭，魏東宮左衛右衛將軍，岐州刺史，槐里郡開國公，左率青宮，右巡黃道，七德振金精之氣，六條分竹使之司，父衍，隋使持節洵，蔚，澤三州刺史，宜陽郡開國公，政洽三州，化敷千里，寬仁載於氓頌，盛德播於人謠，公代襲黃銀，門傳朱紱，山嶽秀氣，河海英靈，唐朝任尚食直長，舒，饒州別駕，毗隼而理務，膏雨隨車，佐能軾以臨人，蒲鞭示恥，既而人非金石，疾固膏肓，傷薤露之朝，痛風之截道，以貞觀十八年歲次甲辰，九月辛未朔，五日乙亥卒於官舍，春秋五十有九，即以十九年，權殯於洛州溫縣樊城鄉界，夫人朱氏，吳郡人也，絕交起論，朱穆著美於前，折檻申忠，朱雲見稱於任策，考之今古，夫人即其後焉，常以五飯無虧，三從是義，母儀婦德，曜後光前，但為孀思鎮侵，光音忽謝，權殯於溫縣千年，息庭芝等，溫克在心，忠孝成行，以為周公制禮，偕老，葬之規，詩人述言，靡他葉同穴之義，式遵舊典，用啟新塋，大周長壽二年歲次癸已二月辛酉朔，十二日壬申，葬於洛州合宮縣平樂鄉之原禮也，庶使黃腸一掩，絕谷徙而陵移，玄石一刊，共天長而地久，嗚呼哀哉，乃為銘曰，遠系川長，崇基嶽峙，詳之簡牘，備諸經號權家，鴻稱高士，盛德無絕，爰暨君子，黃銀代襲，朱紱，柔心內蘊，威風外宣，人歡撫字，邑頌能賢，偉哉美矣，轟轟，伉儷雲延，秦晉相慕，琴瑟克諧，金石希固，日月逾邁，不駐，大帶長裾，同歸泉路，青烏啟域，玄龜告從，雙需赴隴，劍沈鋒，風悲近樾，日下高春，千年萬，見長松，
唐故定州唐縣丞柳府君墓誌銘並序君諱正確，字隱之，河東解人也，士師錫羨，國史流芳，蔚為茂族，冠諸著姓，州別駕諱客尼，君之王父也，人推展驥之才，洪州豐城縣令諱明傑，君之皇考也，俗賴馴之化，君芝蘭育德，清白承家，初以門蔭，夙趨天闕，晚以能，亟勞州縣，劍門馳譽，河朔飛聲，期福善之有徵，奚陰騭之無准，以開元廿二年二月廿六日寢疾，終於洛陽縣豐財里，春秋六十有六，嗚呼哀哉，以其年三月九日殯於邙山北原禮也，銘曰，天道亡親，寧夭善人，河山萬古，松柏千春，刻貞石，庶不泯，
唐故河東郡寶鼎縣令會稽孔府君墓誌文並序公諱齊參，字齊參，先殷子姓也，以乙配子，故謂之孔，氏之胤聖者有仲尼焉，至吳侍中潛，避世於會稽，因為其郡人也，曾祖德紹，隋河間郡景城縣丞，祖昌寓，皇朝散大夫，尚書膳部郎中，父祖舜，皇朝散大夫，梁州都督府司馬，公即司馬府君之塚子，弱冠孝廉擢第，解褐行宋州參卿事，秩滿，就會有詔置諸學士，考判之尤者，公翻然中的，河南府陽翟縣尉，方慎牧宰，大搜其人，公又對策高等，恩授濮州臨濮縣令，今上親臨前殿，以束帛遣之，優任賢也，後轉河東郡寶鼎縣令，凡初考績，春秋五十有二，以天寶三載三月十一日蓋寢疾，七日而終於官舍，家素貧儉，單身愛歸，公外兄今工部尚書陸景融，聞公之亡也，舉手而言曰，孔公正依神好，清畏人知，學可充於國師，位不登於王佐，人事耶，天命耶，因再慟而遣使者，其為名賢見重如此，嗣子全禎，述睿，克讓等，年未至學，衰過常度，遠期三虎之名，能守伯魚之禮，以其載四月廿八日，權厝於北邙舊塋之乾位，以從先大夫於九原，孝之終也，文曰，生我孔公，邦家之宗，殲我宰邑，雲冥坐戢，言返東道，歸神北邙，先塋壘壘，古樹蒼蒼，哀哉嗣子，遵奉遺光，
大唐故朝議郎行澤王府主簿上柱國梁府君並夫人唐氏墓誌銘並序四品孫義陽朱賓撰文五品孫滎陽鄭莊書君諱寺，字師師暕，雍州藍田人也，丕承帝緒，自雍墟而逮夏陽，克勤王家，由安定而宅京兆，其如葛氏昆季，列於三方，有類林家昭穆，光乎十德，至若衣冠禮樂之盛烈，廉考賢良之儀表，固已舄弈當代，昭彰季葉者乎，曾祖遵，周秦州清水縣令，遽賒相用，勞逸兼資，重泉之磬載昌，單父之琴斯洽，祖殊，隋監門錄事參軍，德以潤身，學以從政，八屯由其式序，五校於是克隆，父柱，皇朝奉義郎騎都尉，識量夷雅，風神耿介，青田表秀，丹穴祥，進而不榮，安乎散列，退而不野，鄰乎湫隘，君承積善之餘祉，挺生人之上姿，因心而好孔墨，抗跡而齊曾閔，縱王佐之奇表，揚於王庭，屈公輔之宏量，薄游公府，咸亨四年，授文林郎，隨班例也，日者東風爽候，西旅不庭，三軍之坐甲之資，七萃興懸磬之歎，君散陶凝慮，指推誠，躬親饋盍之勞，式周儲峙之務，恕己及物，下布人謠，憂國忘家，上紆帝念，永隆二年，恩詔授上柱國，道光西漢，已極武功之尊，名冠南荊，竟保昭陽之貴，既而上仙興慕，下代纏哀，梁山降白鶴之祥，畢陌啟青烏之兆，君悲深考逝，義切子來，茂績顯於園塋，豐功徹乎，垂拱元年，授朝議郎行澤王府主簿，以枚馬之英規，偶間平之上邸，芳風扇乎蘭阪，茂躅隆乎桂山，東閣由是希聲，西園以之藉甚，豈期攝生謬理，與善失常，西山何高，未接仙童之羽，南溟尚遠，翻墜化鵬之翼，以垂拱四年十月五日終於長安懷德里第，春秋有一，夫人晉昌唐氏，名惠兒，後魏驍騎將軍本郡守契之七葉孫，即故司農寺長樂監敏之第二女也，巫山降祉，異位精，挺琬琰以成姿，懷冰霰以清慮，纂組織之務，早擅女工，幽閒婉慝之規，夙彰婦德，恭謙娣姒，宗族所以推先，肅事舅姑，閨門由其作訓，將以驂並騖，常接影於仙樓，不意龍劍雙沉，意連形於寶匣，以垂拱四年九月廿七日終於長壽里第，春秋卅有六，粵以其年十一月十七日合葬於終南山便梓谷口隋信行禪師林側，陪大父錄事參軍之舊塋，申夙志也，惟君器周大雅，德備中和，敏殫眾藝，好兼靈跡，牟子博之異錄，動息會其情，虞孝敬之奇記，俯仰該其術，黃金積釜，鎮寫真容，白玉成田，並開精舍，夫人亦凝心貝葉，屬思曇花，幼彰龍女之功，長契勝之德，婉茲嘉偶，咸借慶於一乘，倬彼好仇，並歸神於八正，其子景先等，以為形資業起，業立則形存，化以緣生，緣亡則化息，履霜增感，豈若奉於遺音，聞雷警慕，固可說於真侶，式崇寶構，虔考勝因，寄篆刻於幽埏，庶飛芳於奪里，其詞曰，霸秦支子，始國於梁，帝堯景胄，必復其唐，易代載德，繼軌傳芳，雅符秦晉，信葉潘楊，於惟君子，夙承家慶，顯允夫人，早標門令，笙簧其德，黼藻其性，問望備隆，容工兼盛，身由業立，果乃因成，共資有相，並證無生，八正凝想，七覺馳情，德逾善德，名蓋淨名，積善方融，輔仁無准，始驚炭折，俄看薪盡，悲哉則豹騎連翔，痛矣則螭軒接軫，門庭兮蕭索，墟落兮淒緊，哀哀鞠子，遺孤，共許勝地，式奉先暮，構曾台於翠阜，刻貞石於黃壚，山山兮塔，往往兮真徒，
大唐故銀青光祿大夫衛尉卿扶陽縣開國公護軍韋公墓誌銘並序前中大夫守泗州刺史上柱國野王縣開國男蘇晉撰公諱頊，字勵己，京兆杜陵人也，厥初泉流，系聖於軒昊，啟允繁祉，作霸於夏商，孟傅弘義而保身，玄相補而興構，既崇德以貽厥，固綿永而浸昌，劉祖邕，後魏奉朝請大著作，曾祖休業，後魏大丞相府東閣祭酒，上黨王諮議參軍，太中大夫，馮翊，扶風，宜陽三郡太守，使持節車騎大將軍，開府義同三司，金紫光祿大夫，新豐縣開國公，祖澄隋大丞相府法曹，東京兵部侍郎，定陵郡守，司勳侍郎，朝請大夫，尚書左丞，通議大夫，國子司業，皇朝上開府，國子祭酒，金紫光祿大夫，使持節綿州諸軍事，綿州刺史，贈彭城縣開國公，謚曰敬，父慶植，皇秦國公府孫事參軍，秦王府司馬，倉部郎中，舒，密二州刺史，禮樂文章，重規天爵，常圭紱，疊矩朝經，著作之庭，良直擅其經緯，曳裾之苑，文雅洽其儀形，代有卷舒，君大降隱居之志，時更喪亂，山甫弘經籍之心，台閣茂其崇蘭，麾蓋流其時雨，人謠尚襲，國史攸詳，公善積靈根，慶鍾秀植，神情灑浪，英華外挺於璋，風韻周流，和順內馥於蘭，瑤林郁其苕楚，丹穴紛其美價，年卅五，解褐補秦州都督府戶曹參軍，秩滿，授岐州司倉參軍，河西都會，政兼戎馬，岐陽奧壤，地牧寶雞，版籍克諧，京庾斯作，道存夷雅，常坦虛舟之懷，事有遭隨，旋蹈遇坻之數，以親累左遷定州司功參軍事，真定名區，寶符攸在，達人大觀，幽蘭自芬，載光汝南之晝，終邁弘農之嘯，遷宜州同官縣令，轉雍州三原縣令，畛綴，隧分高陸，邑疏畿甸，王化所先，溝通鄭白，華實斯上，豪有五陵之舊，政為百里之難，刑之以秋霜，德之以春雨，茂陵慚於有讓，谷口愧其無言，加朝散大夫，遷豳州司馬，黃裳元吉，朱紼方來，板屋近郊，俗敦行葦，緹油貴屏，禮盛棲桐，式題仲舉之輿，用展士元之驥，尋拜都水使者，夏勤溝血，漢務河渠，攉郡國之魚鹽，分上林之池，昔惟鏟利之雜，今實優賢之地，留連多暇，勝韻彌高，俄遷宗正少卿，又轉光祿少卿，彤伯所職，序厥宗親，漢官舊儀，亞茲權貴，伯興忠節，著於朝廷，思元泛愛，被於廝養，又遷衛尉卿，加銀青光祿大夫，漢警八屯，晉崇九列，君陵戚屬而猶讓，叔則茂行而方居，冠冕日華，風流滋廣，情存鼓缶，禮及懸車，表疏陳乞，珍從優允，石氏絃歌，未盡明君之曲，魏宮鐘漏，竟催田豫之年，日以開元四年四月十日薨於京師永寧坊之私第，春秋八十有一，嗚呼哀哉，惟公從心而處，虛已以游，均毀譽於條風，審憂於短晝，由是交士林忘其貴，撫寮舊盡其懷，囊中約十日之遊，席上盈萬錢之費，所謂泰兼名實，樂極優遊者焉，夫人河東裴氏，魏龍驤將軍，雍州長史，高邑縣開國男，周車騎大將軍，儀同三司，豐，遂，資三州刺史鴻智之曾孫，隋蜀王紀室參軍師武之孫，皇燕然都護府司馬，幽州都督府司馬，忠州刺史懷之子，分氏命族，由來尚矣，人物衣冠，著於圖牒，鵲巢為貴，可略而言，夫人稟柔明之姿，承詩禮之訓，川組不因於姆教，盥酏潛會於嬪則，年甫笄縱，迨如言歸，爰采蘩，克蠲祠龠，自初鳴鳳之盛，終致關雎之美，夫華蒼玉，朝奉柏梁之宴，子貴瑤芝，暮下平陽之第，既茂河山之服，是光翟之容，嗚呼，寒署為邪，有在肓之癘，福善何爽，無返魂之香，嗚呼哀哉，以神龍三年二月廿六日薨，葬於長安城南畢原之兆，制贈魏國夫人，官給喪事，羽儀鹵簿，至墓來往，日以開元六年歲次戊午七月丁癸朔，廿九日辛酉，乃奉公之神駕，合葬於魏國夫人之舊塋禮也，有子駙馬都尉，銀青光祿大夫，鼓城郡開國公，上柱國，右金吾將軍，衛尉卿，左出歙州別駕歲，望甚叔高，名加武子，伊蒿贈痛，風樹窮哀，懼陵谷之載遷，冀篆刻之無昧，其銘曰，胄始軒昊，祚啟彭韋，楚孟流懿，漢賢增輝，自茲厥後，福履攸歸，高才貴仕，繡轂朱扉，曰高尚學，延閣著書，曰曾文雅，平台曳裾，祭酒膏澤，蘭薰在諸，密州時雨，清風藹如，璇玉載誕，自家形國，椒桂其芬，始終無忒，濯纓從事，懸車貽則，卑高以諧，風猷允塞，靈關洞達，衡闕蕭森，泛愛僚下，傾士林，參以酒德，以琴心，人言無間，天命匪忱，蘭畹初茂，慶雲其郁，彼美鵲巢，載華服，方榮石，遽嗟谷，終悲共盡，言安永卜，杜陵舊域，畢陌新阡，蔓草沾露，行楸滅煙，哀哀孝子，慎終追先，庶高深之無極，惟蘭菊之在焉，
唐故開府儀同三司試太常卿張府君墓誌銘並序勁節輸誠，捍方隅而抗志，忠毅宏略，歷夷險而先鳴，料敵知機，當鋒必聘，英舉能截，建位弘名者，諒見於公焉，公諱嘉慶，字慶，清河人也，晉大夫之先，漢留侯子房之後，金柯七葉，珥漢室之貂蟬，翰苑三張，光晉朝之廊廡，世濟榮曜，百代觀光，繁祉克昌，一門昭鑒，曾祖文叔，任徐州長史，蘊德成規，通方雅譽，贊文翁之政合，歌道載之仁明，祖山海，任和政郡司馬，像賢沖邈，接武韶華，父尚元，懷道府折衝，贈州司馬，忠肅懿恭，鉤深智遠，蘭居政，河湟著聲，嗟夫，囀將遷，深悲鍛翮，鯤鱗未變，俄殞泥沙，留侯之嗣，必在於辟疆，於門之興，果生於定國，故能褒美先考，啟迪後昆，慰幽壤以遵名，增榮失而昭嘏，蔭鷺比翼，球玲發輝，松篁保青，蘭室生白，二昆之美，公為伯焉，公即司馬之令子也，公性彌精審，銳智弘規，居然逸群，稟乎明達，二柄俱妙，志懷良圖，九萬將摩，心思遠略，遂赴河湟謁上將王思禮，擢居麾下焉，屬蕃寇熾然，薦食邊鄙，橫行恃眾，雖與爭鋒，公盡節臨戎，陷堅摧敵，三鼓氣，七伐剿夷，恩制超授和眾府折衝，遇奸臣亂常，志逾梟鏡，訓鏈金革，跨占鼎城，情同恨羊，智方聚蟻，公忠勇必斷，果敢居心，統罷虎以張皇，振雷鼓而騰達，三駕攻伐，疆楚莫爭，三川底寧，皇唐克復，功臣受賞，宛同光武之懷，衡宰僉能，同擇韓之智，於是聖札曲臨，殊私降澤，特經略使，左金吾將軍，兼少府監，僕固懷恩鮮卑之族，抑號天驕，早慕皇風，猶罄忠節，同討凶孽，位總台衡，不有終卒之心，還謀叛亂之志，侵軼郊甸，割剝黎元，皇上軫懷，臣下稟命，出師臨敵，公畫嘉謀，鋒鏑未施，已梟魁首，心離眾道，終夜有聲，燧息川明，烽堠無警，皇上嘉之，授開府儀同三司，太常卿，公天錫孝義，人稱德音，共被怡情，比姜肱之仁友，分財推讓，同卜式之貞賢，德瑩流芳，名光志遠，期以介茲景福，眉壽無疆，於戲，圓穹不慵，奄遘危瘵，華鵲奚救，鍾璺忠良，以大曆十四年四月十一日薨於會同里之私第，春秋六十有四，以五月九合祔於太原城北義井里之平原，禮也，夫人渤海高氏，桂華早殞，形魂沉埋，權處異方，難歸晉國，招魂合櫬，同穴稟儀，嗣子令光，陳王府司馬，壞有切，觸地無容，屠割五情，終一志，軫高岸之遷變，列銘紀而昭彰，其詞曰，忠毅居心，英聲獨擅，出定塞，入清邦甸，蘊價含輝，仁弘道倩，一門雙妙，九棘齊榮，觀國奇寶，唯君挺生，環材穎秀，智路蹤橫，尚迂偏裨，未登華袞，駿影俄收，川流波迅，止任鳥呈容，遺璺，將星歿，荊樹枝枯，陟崗心喪，幽壑魂孤，佳城郁起，盛績具鋪，
大唐故朝散大夫行洛州偃師縣令高安期故妻千乘縣君元氏墓誌銘並序夫人諱妃娘，河南人也，昌源浩蕩，曾構郁盤，夜列歌鐘，門傳戟，勒諸圖諜，不俟揄揚，高祖志，周尚書左僕射建昌王，祖乾，隋襲祖廣陵王徐州諸軍事，徐州刺史，父洪則，皇朝陵州貴平縣令，道茂烹鮮，才光制錦，一同播美，三異甄聲，夫人桂流芳，桃蹊授彩，四德雲備，六行克修，北堂始悅於調弦，東里遽驚於逝水，以垂拱二年正月廿九日終於道化里之私第，春秋有三，即以其年二月十四日殯於洛州洛陽縣平陰鄉北邙山禮也，蘭儀永逝，蕙問空存，式雕玄石，用紀芳魂，其詞曰，東川閱水，西谷馳輝，淑女雲逝，芳魂不歸，高堂已矣，幽室依，松風瑟瑟，草露微微式雕玄石，用紀芳徽，
大唐故雲騎尉王府君墓誌銘並序君諱文義，京兆萬年人也，惟君稟質忠純，性苞和淑，溫柔表德，毓志貞廉，不以金玉居懷，每以崇清在意，豈謂善人徒喪，遽奄風燈，粵以永隆二年歲次辛巳正月辛未朔十六日丙戍卒於本第崇賢之里，春秋五十有四，即以其年二月六日葬於城西龍首之原禮也，孤子奴子等痛深風樹，恨切心脾，懼陵海變遷，式旌玄礎，嗚呼哀哉，乃為銘曰，歎純忠，奄遄朝露，嗟乎淑哲，遽催素，猗歟大暮，喪此清廉，德音無朽，英靈靡瞻，
大唐故文林郎新喻縣丞胡府君墓誌銘君諱儼，字長威，安定臨涇人也，重華以慎徽受歷，媯滿以器用啟邦，盛德聯暉，綿慶傳祀，金鏘玉縝，芬藹時英，祖永，魏東平，雁門二郡太守，父質，巴都功曹，北澧州司法參軍事，並風鑒散朗，味道含章，君自天挺秀，韻宇凝寂，蘭泉澡鏡，雲峰峻峙，依仁據德，悅禮敦詩，隨日以孝廉舉授登仕郎，武德五年除吏部文林郎，選袁州親喻縣丞，毗贊一同，政敷百里，惠風嘉詠，遠肅邇安，而善徒言，溘焉朝露，以貞觀五年六月日終於縣，春秋四十六，以六年歲次壬辰九月辛巳朔四日，葬於河南邙山，禮也，惟君謙光以御己，和敬以接類，蘊藉文義，優遊宴賞，雖人位未弘，而衿抱虛澹，方且濯鱗清沼，刷羽天衢，運極命屯，俄歸玄壤，所懼藏舟不固，陵谷易遷勒銘旌行，式甄泉戶，銘曰，皇虞之緒，隆周之恪，族派宗分，桂條蘭萼，君丞洪胤，儀形先覺，孝友攸資，禮義斯度，性有標準，情無適莫，駿足未騰，雲翰遽落，柩旋江渚，需回邙郭，奄藹煙松，淒涼挽鐸，身世雖永，芳音余爵，
大周故朝請大夫行陳州司馬上輕車都尉公士成公墓誌銘並序周基百代，景胄列於因封，漢剌六條，風鑒推於坐嘯，其後地靈間起，天骨挺生，蟬聯襲累葉之英，耿介擢宏材之秀，公諱循，字萬述上谷人也，曾祖恪，宇文朝金州安康縣令，祖粲，隋濟州東阿縣長，並金聲玉潤，蘭薰桂馥，墨綬之清風自遠，玄平之令問攸高，父貴，唐豳州永壽縣令，位不充量，仲康屈中牟之宰，才不偶時，亭伯抱長岑之恨，公玉種傳芳，珠胎毓粹，馬門待制，奏議居三道之先，序橫經，文學列四科之首，釋褐坊州中部陝州芮城洛州密新安等四縣尉，處梅公之下位，終始不渝，居柳惠之卑秩，喜慍無辯，再任司刑評事，職遵中典，理尚平反，懸探礫鼠之奇，坐察焚之偽，載紆天旨，慰喻清節，禮優召見，朝野稱榮，又任司僕主簿，平刑事籍於前功，議獄允歸於時譽，轉司刑丞，伏秦青規，法弘丹筆，聿加朝命，僉議攸歸，濟濟紳，佇榮名於振鷺，悠悠巴蜀，屈利器於烹鮮，出為邛州大邑縣令，遐邇感全德之高，州閭思半刺之舉，謳謠善政，長幼相趨，未及薦聞，授陳州司馬，俯蒞昊墟，方弘展驥之績，入計天闕，遽構嘶驂之兆，以萬歲通天元年十月廿二日卒於私第，春秋六十有三，公寬猛兼施，僚吏懷惠，爰有計典，咸請制服，其感物如此，嗣子中部縣尉維忠，懷州參軍維孝，並譽高庭玉，業盛金，痛逾柴毀，悲深柏悴，銜哀卜地，宅兆必在於隨時，永慕終天，祖載言歸於此里，前修兆域，緬彼南山之際，式開窀穸，宛在北邙之阿，九泉路遠，千古年多，天長地久兮無極，生涯共盡兮如何，詞曰，本枝百代，弈葉駢輝，鴻陸斯漸，刷羽曾飛，議獄是司，得情銜恤，水鏡無雙，冰第一，隨班太僕，載職平刑，丹筆無滯，黃沙以寧，空書四字，出宰一同，雉馴桑下，鸞舞黌中，道高制錦，德邁鳴弦，軒戾止，咸請聞天，表疏未行，綸紱俄至，禮降題輿，言從展驥，入計南宮，奄歸東岱，遽從宅兆，言遵祖載，峨峨馬鬣，悠悠泉戶，永冥滅於九原，播英聲於千古，
大唐故駙馬都尉衛尉少卿息豆盧君墓誌名並序君諱遜，字貞順，河南洛陽人也，太祖武皇帝之外孫，太宗文皇帝之甥也，原夫星街北鎮，氣雄高柳之鄉，日域東臨，威震扶桑之及祥分玉板，運圮金行，盛王業於雀台，肇霸圖於龍塞，辭燕入魏，既得姓于，北徂南，遂成功於翼主，故得門傳戈鼎，業擅緗圖，包宏散以孤征，總而，史冊，可得言焉，曾祖通，洪州總管沃野公，謚曰安，道濟風雲，德麟，，鹿於朱，落鳴烏於玉輦，百僚既肅，共仰金，祖寬，禮部尚書，左衛大將軍，光祿大夫，行歧州刺史，國公，贈特進，州都悔岳擒靈，辰象提氣，風格沉肅，凝映士林，局量宏深，罔羅天宇，齊而，傳而並馳，榮數極於生前，縟禮繁於身後，父懷讓，駙馬都尉，尚輦奉御，衛，太府，衛尉少卿，地望高華，音容韶令，家延帝子，室茂王姬，同游劍水之龍，獨跨之鳳，君即衛尉第三子，親長沙長公主，珠台於婺象，分玉種於藍田，，朝光以動色，彩澄飛月，凝夜景以含，故日稱奇，髫初表嶷，爰從戲馬，即之材，肇自乘羊，方宄河東之美，豈止烏早歲，獨茂重玄，元鳳夙齡，亟工柔，及悲纏集蓼，痛結匪莪，標氣就淪，曷陰殞，雖年代浸遠，風枝之恨罔渝，苴外，露之情尤切，至若教成斷緯，業就離經，筆海浮天，鏡璇波於岳，談叢麗日，敷於林，加以族茂燕垂，氣凌河右，弓開明月，碎密葉於楊堋，騎轉浮雲，散輕塵於楸埒，故得薦紳屬望，披薜馳心，猶決羽之仰丹禽，若涓滴之歸滄海，豈謂寒風曉拂，桂於初華，繁霜夜零，翦庭芝於方秀，嗚呼哀哉，粵以大唐顯慶四年四月十七日卒於雍州萬年縣之常樂里第，春秋一十有七，即以其年大歲己未八月乙己朔廿八日壬申遷窆於萬年縣少陵原禮也，君以膏粱景族，懿戚豪家，生於鐘鼎之，簪裾之會，而天資澹雅，性與謙恭，無累煙霞之心，自得風塵之表，惜其英資於明時，盛德芳華已淪於厚穸，長沙主玉之沉，掌珠之永碎，為牛眠葬，薄謝鴟鳶，馬鬣開封，竟資螻蟻，故損照駕，見滕公之白日，泉飛鶴，芬陸子之陰，夕轉寒擁而嘶馬，秋風驚而楚惟桑田之方易，懼舟壑玄扉猷之永扇，其詞曰，地隔紫蒙，星分柳塞，山川響，風雲暖，，匪昧，上谷辭燕，中山入代，二公垂績，一敷前載，就日標華，浮霄引概，衛尉含章，芳聲間起，職移丹棘，花飛李，門慶斯來，篤生君子，玉瑛方潤，璧山齊美，筆海鯨分，詞林鳳峙，日烏空落，蕃羊擬，謙恭神授，孝友天成，煙霞自重，戈鼎攸輕，方遊星閣，奄泉扃，將華落藻，方秀摧榮，百身何贖，千祀徒名，帳引秋蟲，簷飛暗翼，畫柳朝引，素騏夕急，荒隴沉暉，寒郊寡色，遽返，歸魂何極，空餘素范，方標懿植，
大唐贈衛尉卿并州大都督淮陽郡王京淨韋府君墓誌銘並序大中大夫守秘書監修國史修文館學士上柱國臣劉憲奉敕撰蓋聞玉林皆寶，秀映出於風塵，鳳穴將雛，光彩含於仁義，亦猶名駒千里，元王好學之門，才子八人，荀卿著書之後，況乃軒轅顓頊，以帝德稱尊，大彭塚韋，以霸道為盛，節侯之儒術，恭侯之文彩，登丞相而繼位，胙扶陽而傳國，斯則聖賢之烈，無乏於祖宗，君臣之功，殆半於今古，慶靈之所蒸液，事業之所發揮，藏塗山於讖緯，兆媯於疇昔，豈徒陳實子孫，星文恆聚，謝安子弟，風氣將高而已或，王諱泂，字沖規，京兆杜陵人也，曾祖材，隋儀同三司，左武修驃騎將軍，坊州刺史，恆安縣開國伯，宇量深沉，風神標榜，文窮幾緣，武究韜鈐，儀同之班，比於鄧騭，驃騎之秩，侔於衛青，有功則侯帶礪而荒茅土，分憂者守循良而剖竹符，德績粲良史之書，風謠喧故老之口，祖弘表，隋左千牛，皇朝游擊將軍，曹王府典軍致仕，贈特進揚，潤，宣，滁，和，湖六州諸軍事，揚州大都督，魏國公，擅景族之衣冠，列貴游之紈綺，儀形奕奕，奉漢握以晨趨，威望軒軒，導梁騶而曉引，安車行馬，隱動閭門，贈印封墳，光華泉路，考玄貞，雅贍文藝，博觀載籍，每讀高人逸士傳，未嘗不想見其人，遂游江東之名山焉，後迫朝旨，歷普州參軍，使持節豫州諸軍事豫州刺史，贈上洛郡王，尋又改贈太師，雍州牧，益，綿，梓，隆等一十一州諸軍事，益州大都督，上柱國，謚曰獻惠，雙珠百金之英，太一終之精，軒耀之著明，膺賢期而挺生，本之以深識曠度，文之以高情勝，符彩驚人，聲華冠代，稽山禹穴，初從汗漫之遊，江漢荊河，姑屈朝廷之命，吏師之重，遺愛不忘，後父之尊，追崇有典，光昭簡冊，寵悼極於宮闈，大備徽章，哀榮動於都邑，王即獻惠王之第三子，順天翊聖皇后之弟也，積德延和，殊祥啟懿，咳名之際，固已授色知心，革之辰，居然體仁成性，不顧道傍之李，見賞懷中之橘，元禮問而通家，伯喈迎而倒屣，親朋拭目，覺杜之膚清，朝野同聲，歎王衍之神俊，風猷甚茂，才略非常，總百慮以研幽，觀萬殊而澄鑒，雖項橐七歲，能為聖人之師，揚烏九齡，即定玄經之草，無以過也，故當時美論，號曰智囊，與夫晁錯之在漢朝，桓范之居魏代，咸登壯齒，乃獲嘉名，校其優劣，固不同年矣，加以雅杖忠烈，尤好公方，得事君子機道，有從政之良術，屬坤德未亨，門風不競，先生遘否，方荷澤於南溟，諸子偕行，遂趨庭於北戶，王乘凌瘴厲，辰轉艱危，軟脆之體難堪，羈旅之魂不返，珠崖銅柱，玉質湮沉，荔浦桂林，蘭芳銷歇，春秋一十有六，以如意元年月日薨於容府，嗚呼哀哉，神理冥漠，生涯夭枉，夢歸多恨，憶鄉里而何言，樹靡含棲，望咸陽而幾載，神龍元祀，大君復辟，恢張百度，敘六姻，嗟右戚之喪家寶，感中闈之失賢季，乃追贈衛尉卿，二年，追封淮陽郡王，仍迎置京邑，具禮改窆，止之日百官陪列於青門之外，二聖親幸長樂宮以過喪焉，皇后仁愛之心，合於天地，友悌之德，通於神明，望路長號，山川由其變色，憑軒雨泗，嬪御莫能仰視，都人結欷，空里以群悲，朝列銜酸，傾衣冠而一慟，允所謂黃中通理，風流名士，道在則尊，沒而不朽者矣，以景龍二年歲次戊申十一月己未朔日陪葬於榮先陵，喪事官給，賻物千段，米粟五百石，衣等九襲，禮部尚書彭國公韋溫，太子詹事陳國公陸頌，秘書監虢王邕，試雍州司馬崔日用等充使監護，又加贈使持節都督并州諸軍事并州大都督，賜東園秘器，葬日給班劍人，羽荷鼓吹儀仗送至墓所往還，長安調卒，將作穿土，會五月之侯家，交兩宮之節使，車徒成列，達靈文之寢園，鐃吹相喧，震京兆之阡陌，制以王年未及室，靈櫬方孤，求淑魄於高門，代姻無忝，結芳神於厚夜，同穴知安，乃冥婚太子家令清河崔道猷亡第四女為妃而會葬焉，蓋古之遺禮也，桑櫬回薄，池隍枕倚，秦川可望，視八水之寒波，漢邑相承，看五陵之古樹，容衛慘而西日，郊原空而北風，爰降明制，得旌幽壤，微臣於史宮之末，敢闕其文哉，乃為銘曰，肅肅遐軌，皇皇盛烈，嘗謂鼎門，宛成金穴，發秀興祉，重賢累哲，玉蘊方流，珠生圓折，曰文曰武，惟祖惟曾，才稱命代，德以安恆，天朝王國，爪牙股肱，事功斯允，侯服乃登，於穆獻惠，克由禮樂，泉海宏詞，丘山富學，高節散朗，遠圖蓼廓，浮於三江，掌於四岳，聖女吉夢，捫天降祥，神童奇表，入室生光，宜蒙有慶，謫去翻傷道存時革，人謝業昌，淮陽矯矯，是稱英妙，幼智含幾，童顏吐曜，哲旋中矩，言談盡妙，識洞於微，道臻其要，遨遊戚里，籍甚京華，慈明執馭，休奕馳車，好是正直，嫉夫回邪，方憑忠氣，式贊邦家，像郡越屬，容山海畔，草木蛇，川原鬼彈，遷徙何酷，凋零可歎墳隧常孤，炎涼幾換，皇極即建，躬親萬機，坤儀乃復，陰教九圍，贈終之典，冊命自輝，兩宮情慟，萬里魂歸，出郭哀迎，還鄉制葬，晨務復土，宵陳供帳，藹藹寵錫，森森儀仗，落日桐閽，寒風薤昌，丘陵此地，碑闕相望，平生一遠，松柏成行，光陰淒愴，代祀蒼茫，有求觀者，長議賢王，
唐故中散大夫秘書監致仕上柱國賜紫金魚袋贈左散騎常侍東平呂府君墓誌銘並序長男煥撰第四男炫書先府君諱讓，字遜叔，其先炎帝之胤也，名德繼承，載在國史，胄緒綿遠，詳於家諜，曾祖諱崇嗣，以經術聞，徵授秘書郎，不就，顯祖諱延之，越州刺史浙江東道節度使，皇考諱渭，禮部侍郎湖南觀察使，皇妣河東郡夫人柳氏，外祖識，屯田郎中集賢殿學士，名高四海，府君七歲在潭州，七日之內，繼失怙恃，號慕如成人，伯兄故衡州刺史與仲兄等所不忍視，既祥，念春秋左氏傳，日五百字，衡州伯父撫其首曰，聰明厚重，吾家之寶也，親授文章意氣，經傳宗旨，志學之歲，著婁納言墓表，衡州合江亭記，伯父見而驚曰，佐王之才也，風清月朗，必具酒饌，未嘗不以生人為先，社稷次之之義應對，聲譽日在於王公大人之口，若洪瀾東注，勢不可遏，故柳州刺史柳公宗元為序餞別，具道所以然者，十八，經伯父哀苦，涕慕成疾，逾歲而平，初從鄉賦，韓吏部，皇甫郎中，張司業方閒宴，見公賈珠賦云，洞庭方員七百里，其瀾浸日月，土出金入之之句，環目驚視，不浹辰傳乎萬人，二十三，進士上第，解褐秘書省校書郎，以支使佐故相國彭原李公程於鄂岳，歲余入奏，相國崔公植以公文章名重，欲特以右拾遺史館修撰授公，公以年少謙辭，即日除藍田縣尉，率高公霞寓以勳業臨邊，欲重府幕，強公為書記，改監察御史裏行轉殿中侍御史賜緋魚袋，府罷，除三原縣令，改檢校尚書倉部員外郎兼侍御史，以留守判官佐相國彭原公於北都，轉檢校都官郎中，府換，隨表赴闕，授海州刺史，罷郡西歸，時彭原公鎮大梁，以軍司馬留公，改檢校秘書少監兼御史中丞，未半歲，彭原公再領河中，公職如故，其冬奏錫金紫，才出強仕，極命服之貴，時論榮美，洎彭原公南鎮峴首，亦請公從，府罷，除膳部郎中，改萬年縣令，疾免，既平，為司農少卿轉大理少卿，遷右庶子，公佐三府，三鎮，皆以重德大度，儀刑賓階，三原劇邑，多豪強，公春秋三十有三，人以為難，既下車，杖桀黠者一，他皆屏束，大旱環都，公精誠祈禱，獨注甘澤，大京兆劉公棲楚手札稱美，東海遠皇都三千餘里，承平不軌之後，人多不知法制，州無律令，無紫極宮，公下車則命備寫而創置之，揭以碑銘，連境知教，去豪右，┬獨，收葬枯骨一萬餘所，招復流庸五千餘戶，未數月報政，週歲乞留，清在人謠，著於州狀，賓客因遠而至，日月相屬，公理務之暇，接以和顏，間以酒饌，博弈詩句，靡不盡其歡心，行悉以俸錢，唯恐不至俗，軍士咸知雍容，里社小兒亦能吟詠，化之所至也，於今稱焉，在郎署每欲直…時病，潤色王言，竟不遇，至公退，歎古道萬年，承浩大之內，自三署已下，悉資以細，故公一切不應，故給事中李公中敏言於眾曰，諒直不回，才大用小，惜乎哉，兩貳鄉寺，不以冗屑而忘勤恪，中庶舊官，拜命之日，涕感樂居浩然，不復以得失為念，時故相國趙國李公德裕以公孤介，欲授文柄者數矣，寒苦道藝之士，引領而望，公常語小子等曰，吾始以生物為己任，不幸多疾，今雖未老，意緒已索然矣，自爾杜門，唯以經典為娛，繇是為德王傅，因中書叱閽者，降太子洗馬分司東都，復為濮王傅，改秘書監致仕，大中九年十月廿四日，棄養于歸仁里之私第，享年六十三，輟朝一日，贈左散騎常侍，賻一月俸，粵以十年四月十三日龜筮葉吉，歸祔於洛陽邙山清風原大塋禮也，嗚呼酷哉，公自志學，以至於宦達，未嘗語利，濟窮┬孤，雖日散百金無悔，兩院世母豆盧氏杜氏姑，奉鄰色養，賓六府，宰二邑，刺一州，在朝行十餘歲，分洛八載，未嘗捨書而不校勘，嗚呼痛哉，文翁之教化，班馬之文學，荀黃之德量，羊公仁愛，山公儉節，不掌乎綸文柄，不顯乎相印將壇，不至乎遐視永年，天乎天乎，不知所以然而然也，其餘非小子所宜擬議，公夫人隴西縣君李氏，外王父桂府觀察使，宗正卿，魏國公泣訓諸子，稱家卒事，公五子，長曰煥，抱病無，永負慈訓，長號向天，淚盡繼血，次曰晃，前鄉貢進士，克嗣門業，能成家道，次曰煜，曰炫，修文紹進，已獲時譽，季曰，不幸染勞疾，先公十有二旬而夭，女四人，二人早亡，二人在室，嗣子晃等恭以前訓，不假詞於人，泣以煥無以報罔極之因，推為撰述，執筆淚血，敬為銘曰，太岳之後，四履之大，我公纘承兮，祖考積德，兄弟傳芳，我公紹修兮，不躋三事，不享眉壽，神理胡昧兮，清風之原，松賈凌寒，子孫式瞻兮，
大唐處士淳於府君之夫人陳氏墓誌銘並序夫人諱恭，字令徽，貝州清河縣令陳師敏之第二女也，粵以堯圖既喪，臣唐踐極之尊，姬厝載昌，賓周應星弧之慶，氏因昨土，已著良書，代襲苴茅，今可而略，夫人柔姿婉順，顯自髫年，懿範貞規，彰於笄歲，洎乎三星燭牖，百兩將歸，舉桉申婦德之容，斷機成母儀之訓，庚人洛州河南縣處士淳於才，藝該文武，器總航，晦跡丘萊，怡神衡泌，輔仁莫驗，奄閱孔川，京兆佇能，遽扃滕隧，君以貞觀廿二年十月廿日卒於河南縣之私第，春秋五十有九，即以其年十一月五日窆於邙山之陽，夫人蓬首孀閨，鉛華不御，柏舟自勖，之死靡也，廿餘年，克終貞吉，咸亨三年二月廿日遇疾而終，春秋八十有三，即以其年十一月十五日合葬於邙山之南原平樂鄉之界，有子武義等，痛靈根之夙殞，泣血終天，哀聖善之無追，崩心罔極，將恐田成涔壑，產義和迷浴日之津，谷變哥峰，行人無墮淚之所，式銘貞石，用紀音徽，重華堯輔，胡滿周臣，王姬下嫁，胙土斯因，粵惟吉士，積慶前，載誕貞懿，比德河洲，結奉訓，作嬪君子，闡譽班門，飛聲孟里，良人早逝，淑質晚雕，誰雲異室，同穴山椒，丹旒委郁，白驥威遲，雲昏斧隧，風吟劍枝，恐陵谷之遷貿，慮緗簡之雕亡，跽爵里於玄石，庶不朽於黃腸，
盧府君夫人竇氏墓誌銘並序遠下固人事難詳，天理可惑矣，將宿時結知其辰，將略使而莫知其長算，致使親姻痛骨，鄰里悲懷，常情所，能割者尊諱璲，字克莊，其先范陽人也，曾祖公立隋豫章郡主簿，清明爽心，博大其量，祖元及第，穎晤神授，俊天資，考長上，河岳降，風深謀遠略，動時，有子三人，金玉其璞，膝下之有成，可恤其朝議行河間鄉樂令魚袋，克孝寧親，竭忠事主，文才可以經天地，武略可以，子少用雖有文武，不事王侯，藏美玉於昆山，時莫見其寶矣，府君每歎曰，天大不能保其恆，日月至高不代其夜，粵聖武二年五月日終於鉅鹿邵任縣之私第也，享年七十有二，不相，巷不，雲為，雨為之泣，夫人扶風竇氏，六行四德，淑翠陰琴瑟合其清韻，既修婦節，克盡母儀，九族之恩廣，昭一門之慶深，悲夫，日頹然遘疾，順天二年七月廿七日終子祿養何從，哭無其聲，泣有其血，緣為陰陽，有等以其年八月三日權厝於縣西平原，禮，古，谷變陵移，刊石銘休，傳諸後裔矣，詞曰，華族，生哉始盛，矣何速，月隱深泉，雲，，萬古聲續，大中大夫行宗正寺范陽歸義縣令賜金魚袋上柱國王漳撰，
唐故河南少尹裴君墓誌銘公諱復，字茂紹，河東人，曾大父元簡，大理正，大父曠，御史中丞，京畿採訪使，父虯，以有氣略，敢諫諍，為諫議大夫，引正大疑，有寵代宗朝，屢辭官，不肯拜，卒贈工部尚書，公舉賢良，拜同官尉，僕射南陽公開府徐州，召公主書記，三遷至侍御史，入朝，歷殿中侍御史，累遷至刑部郎中，疾病改河南少尹，輿至官，若干日卒，實元和三年四月二十三日，享年五十，夫人博陵崔氏，少府監之女，男三人，，質，皆既冠，其季始六歲，曰克郎，卜葬得公卒之四月壬寅，遂以其日葬東都芒山之陰杜翟村，公幼有文，年十四，上時雨詩，代宗以為能，將召入為翰休學士，尚書公請免曰，願使卒學，丁後母喪，上使臨吊，又詔尚書公曰，父忠而子果孝，吾加賜以厲天下，終喪必且以為翰林，其在徐州府能勤而有勞，在朝以恭儉守其職，居喪必有聞，待諸弟友以善教，館嫠妹，畜孤甥，能別而有恩，歷十一官而無宅於都，無田於野，無遺賢以為葬，斯其可銘也已，銘曰，裴為顯姓，入入盛，支分族離，各為大家，惟公之系，德隆位細，曰子曰孫，厥聲世繼，晉陽之色，愉愉翼翼，無外無色，幼若何壽之不遐，而祿之不多，謂必有後，其人信然耶，
議郎前行忻州定襄縣令上柱國張府君墓誌銘並序諱楚璋，字楚璋，其先南陽向人也，自晉永和中，避巢維山，因受氏陶正，遂家焉，今為河南告人也，代濟其美，屯比必復，恤胤錫，固可略而言，曾門全，隋驃騎將軍，大祖君寬，皇右領軍郎將，烈孝蓋，茂才擢第，縱誕不仕，公則茂才之季子也，少魁詭性，不志於物，雖童亂中，若老成者，嘗父黨目之曰，生知是兒，足慰人意，公慷慨謝之曰，龍駒鳳雛，何足為慰，長而好書，尤善百家言，但詳其旨趣，不窮章句，事有易，可以智力取者，未嘗不探其右，因宿衛調補勝州參軍，董攝眾曹，假蒞旁邑，所居則化，必聞其政，戶部侍郎兼御史中丞強循深器之，願與從事，多其濟清能，累奏推按事，或根盤而訟，疑者剖之如神，若視諸掌，帝用嘉之，授上柱國行其州錄事參軍，可謂任能也，綱目前軌，儀明後章，具瞻彼寮，勢不可近，大肅鄰域，旁懾轅門，數百里，政聲行矣，有詔攝東城司馬，累拜忻州定襄縣令，土風驍旱，井邑偏卑，人無廉義，俗尚鋒鏑，自公之至也，掃地大變，豈從四子講德，獨任中和，伍倫懷道，大革貪穴而已，黃門侍郎兼大原尹李聞之，奏充節度判官，公家之務，盡委之矣，公亦當之，曾無讓色，迨數月，疾發於內，抑役心之由，春秋五十有四，終於太原府官舍，嗚呼，天命有在，代祿無疆，雖明晦以時，何始終之速，粵以開元十七年二月廿四日，歸窆於邙山北原禮也，右極洛表，左壓河朔，函關之仙雲四起，緱山之白鶴長飛，佳城一訣，令望空在，嗣子杲，毀滅相受，荼蓼無依，攀永錫之誠，切循陔之戀，緬惟陵谷，龔從志云，紛庶幾兮張氏之子，公侯之孫兮必復其始，雖從政乎俎豆之，曾未忘於武賁之哀，何吉凶兮倚伏無門，降年不永兮天道寧論，白日一玄兮蒼蒼松賈，令問不朽兮貽之後昆，
大周故延州參軍宋君墓誌並序君諱懿，字延嗣，廣平人也，自辰郊徙宅，微爵開封，弈葉家聲，春秋國姓，秦原逐鹿，楚上將之雄圖，代邸飛龍，漢將軍之秘算，業已詳諸簡冊，故得略而言也，高祖暉長，齊平原王功曹，遷建忠將軍，曾祖寶裕，唐揚府法曹，蘇州司馬，封丘令，祖玄明，唐懷州武德尉，舒州錄事參軍，詳正學士，杭州於潛丞，父彥，見任朝請大夫，檢校太史令，君生而俊，長而端雅，以成均生擢第，拜延州參軍，又充燕然道中軍判官，授上護軍，頻登使者之車，亟申投筆之效，南逾五嶺，西屬三危，顏回則亡，未聞好學，莊周比化，遽夭浮生，以延載元年六月廿四日，終於江州北第二驛，春秋卅有三，嗚呼哀哉，以其年九月三日權殯於洛陽北部鄉之原，禮也，妻隴西李氏，有子長孫，年方五歲，痛捐生之不忍，鞠稚子以增哀，悲載祀之綿流，恐徽之弗紀，乃為志曰，軒商胤緒，族代光輝，天祚有德，人望攸歸，秦庭鹿去，漢室龍飛，謀國典，參佐軍威，其一，冠軍之父，牢之之舅，積善餘慶，遺忠不朽，聞禮聞詩，可大可久，燕子貽孫，三槐五柳，其二，琴書在目，幽顯殊流，遊魂喪岱，隴樹悲秋，其年歲次甲午，
君諱基，字政本，弘農華陰人也，昔西京鼎族，乘朱軒者十人，東漢公門，啟黃扉者四葉，自茲厥後，像賢不墜，曾祖忻，魏鴻臚卿，汾隰二州刺史，林慮郡公，氣巖雄舉，風神秀傑，列棘飛芳，伐枳興詠，祖琛，周使持節和，疊，始三州刺史，平鄉公，任切求瘼，道葉惟良，軼廉賈以馳聲，掩龔張而取俊，父汪，隋右衛大將軍，刑部尚書，國子祭酒，川岳秀，文武兼資，懿範弘於禮闈，盛業傳於圓海，君承光赤野，襲潤藍田，靈府澄明，類天之披霧，令儀端秀，同朗月之映山，趨庭有聞，幼知言立，覆巢成禍，蘊是流播，妖日陵金，幾於銷鑠，泥陷玉，終靡緇磷，偽鄭既平，言歸與梓，起家補隴州行參軍，稍遷汴州司戶，又轉幽州范陽令，所在皆能名，但市丘享雞，未逞涵牛之勢，干將辭匣，方耀倚天之景，而冥冥天道，與善莫徵，翹翹錯薪，先秋落秀，春秋五十，貞觀廿二年十月九日，卒於范陽縣官舍，惟君容止韶華，風度閑雅，流謙從於結襪，慎獨廢於正冠，奉鑒楹，曲台之文不墜，追蹤閉戶，闕里之意斯甄，敏學多能，造次遊藝，飛柔翰於玉簡，逸勢狀於崩雲，調雅引於金徽，清音葉於流水，羽儀肅肅，諒無謝於鸞，鐘漏悠悠，翻不逮於龜鶴，白馬良執，徒赴冥期，黃鳥哀篇，豈贖高價，粵以永徽二年歲次辛亥閏九月辛酉朔廿五日乙酉，窆於洛州河南縣谷陽鄉金谷里北芒原禮也，生不山矣，天地悠哉，一隨朝露，幾宿寒，痛清暉之日遠，勒翠琰於泉台，乃為銘曰，河驚竹箭，岳秀蓮花，山川響，人物英華，四知深慎，三惑無邪，塵芳素里，聲擅名家，誕伊人，實惟時俊，器局淹遠，宮牆嚴峻，剛而能柔，確乎且順，援冰儔潔，厚玉齊潤，幼罹艱險，長涉清夷，彈冠從宦，結綬隨時，六條是冀，百里不欺，樂只君子，邦家之基，人重璋，壽危麈露，鵬圖方遠，牛亭已厝，望斷郭門，聲愁隴樹，式圖芳於綠礎，庶終古而無蠹，
唐故朝請郎試岳州長史上柱國鄧府君墓誌銘並敘鄉貢進士鄧撰公諱俊，南陽人也，曾祖州司馬，王父不仕，代居長沙縣州清侖於故應視公高而軍德及府君欲近冤竟即以寶應二年二月十日終於私第，享年七十有，是年四月十二日葬於益陽縣之南原金人里先妣朱夫人之塋右，長子郢，次子，終生為孝飲水以勝喪郢兼藝武欲元知不得已而軍非夫也知少能敘事命貞石不獲乃曰，江不兮山不溫溫之德兮崇兮江山，廣德，
唐故處士張君墓誌銘夫烈風迅雷者，天地之雄也，皎日明月者，陰陽之精也，奇草怪木者，山澤之秀也，耿介勇決者，人倫之傑也，然而稟三才之爽氣，蘊萬物之純和，誰能奮男子之宏剛，達丈夫之大度，總言其事，獨任於張君之分乎，公諱師子，字還，南陽白水人也，獻賦兩京，紹崇基於遠葉，珥貂七代，翼燕謀於後毗，忠孝而穆家邦，敦禮儀而揖鄉黨，父桃湯，黃稱賢，青田謂寶，翰林聳，千尋叔夜之材，學海齊流，萬頃如陂之器，公正禮之驥，慈明之龍，性不群，端身孑立，每以折花春圃，驛使而贈心交，弄月秋山，舉傳而款知已，進退有謀，文武不墜，搔風楊葉，先百發之奇，逐日桂條，擅六飛之駿，豈只荊山白璧，媚潘岳之盈車，故亦麗水黃金，契侯嬴之一諾，烏呼哀哉，始貽五福，還嬰六疾，遂使針石無濟，遍鵲為許驚魂，藥餌難施，醫緩於焉懼魄，於開耀二年二月十九日卒於私第，春秋六十，行路傷嗟，委啼而泣露，內外追悼，撫襟胸而咽風，送終之典既弘，宅之規乃，遂以永淳元年三月九日遷窆於城西北之原禮也，瘞以東南命也，右鄰函谷，紫氣浮真於帝鄉，左控芝田，青律開春於戚里，背龍門之竹箭，五百歲之黃河，掩芒阪之蒿田，三千年之白日，夫人支氏，鳳皇襲卦，結初艷於梅芳，琴瑟分聲，隔晚期於松隴，莫不啼痕變竹，哀響崩城，長孤鏡里之鸞，永只燈前之鶴，嗣子元福，痛極昊天，恨酸地，三年泣血，未竭追遠之情，七日絕漿，寧辭滅性之苦，猶恐桑田變海，石門莫紀於幽泉，松槧書銘，玉質庶旌於厚壙，其詞曰，天地象，風雷之英，山川有秀，草木之精，降奇萬物，挺命一，確言其理，之最靈，榮不殉名，儉不貪利，白日守信，黃金市義，霜明露潔，秋春媚，千古英名，百年意氣，壯志未立，雄心不平，杖劍犀斷，授弓雁驚，百身道就，三命俄傾，永銘雕篆，長佳城，大唐永淳元年歲次壬午三月乙未朔九日壬寅，
唐故前試太常寺奉禮郎魯君墓誌銘並序長兄前義武軍節度巡官將士郎前試太常寺奉禮郎元真撰，有唐前試太常寺奉禮郎魯君，以開成元年十一月十四日，疾沒於私第之正寢，享年三十有四，君諱敬復，字子嚴，周公之胤也，因封命氏，為曲阜人焉，曾祖諱希莊，皇洪州都督府錄事參軍，大王父諱亞丘，皇河南文學，烈考諱叔，檢校尚書祠部員外郎，隰州刺史，君未婚未宦，有子一人，小字許八，有女一人，小名鄭娘，皆幼稚耳，以開成元年十二月二十六日，卜地於揚州海陵縣禎實坊常樂里，從權禮也，嗚呼，君體性和容，量深恕物，言必忠信，行蘊周防，方期顯揚，何悲逝水，又君於家治理，體道仁人，志望青霄，心期麟閣，何翻壽夭，迄至無名，豈天道如斯，命止於是而已哉，今以日月，書於沉矗其銘曰，棣萼方榮先秋，垂裕後昆兮積善慶流，遺徽烈於令詞，傳萬古而垂休，
大唐故岳嶺軍副使王府君墓誌銘並序君諱脩福，字脩福，其先太原人，因官今為晉人矣，昔者孟津百駕，武王創酆鎬之源，少海承華，太子錫神仙之胤，其有五侯貴戚，盛鐘鼎於西京，百戰將軍，布金錢於北洛，自茲厥後，冠蓋相望，曾祖暹，隋潞州司馬，毗隼而建職，祖忻，唐鄭州別駕，乘鶴蓋以臨人，父朗，明經擢第，韋賢之棄金，桓榮之拾地芥，君汾水敲雲之氣，姑山凝雪之精，豫樟七年，郁起磨霄之，驊騮千里，早申躡影之功，暨乎成立之年，有敏捷之致，乃學騎射，妙絕時人，宿衛滿，授慶州永業府右果毅，五校斯臨，六韜攸寄，應舉及第，轉岐州洛邑府左果毅，先天元年，御史大夫李傑奏稱清謹過人，授本府折衝，地稱右輔，州枕亭，致果一時，折衝千里，敕與緋及魚袋，定州岳嶺車副使，荊軻殉節之地，歌易水而不還，簡子秘符之，臨代川而有喻，君鎮守北嶽，坐免南侵，實賴副軍，廓清邊朔，方欲揮戈駐日，卻從三捨之遊，何圖巢影不留，俄迫九泉之路，開元四年五月十二日，終定州之館舍，春秋五十有五，夫人侯氏，簾帷香歇，遂罷朝妝，鏡室塵昏，方沈夜月，即開元九年十一月三日，歸合葬於晉州城東南三里之原禮也，君出忠入孝，既文且武，龍泉失鍔，摧五色於赤山，驪穴沉輝，碎千金於紫貝，佳城有夜，泉路無春，人生既然，天道何說，仲子右領軍衛翊衛景珍，季子翊衛景陽，痛深吹棘，非纏集蓼，思罔極之難報，恨頹光之易收，恐地變高深，代移今古，爰題片石，故勒其銘，漢稱古輔，舜宗北嶽，從官遷改，運籌帷幄，食菜攸終，威行邊朔，惟君之生，早歲飛聲，忠以報主，孝以揚名，立身垂范，為代之英，彼美夫人，作嬪君子，始穆家室，顏衰桃李，婦德伊何，傳之女史，郭門直視，慘然改容，霜獵宿草，風捎古松，人歸玄夜，冥寞何從，
維大唐故曹州冤句縣令李公墓誌銘並序公諱敬瑜，字鎣璧，趙郡鼎族，曾祖元卿，齊之侍郎，祖太衍，隋司戶參軍，父登，皇朝渠州刺史，並文則潘岳花，才筆則張英草聖，公幼而岐嶷，長而倜儻，筆才學從政，家邦必聞，閱水驚東逝之波，落晷促西頹之日，開元九年十二月廿五日，終於私第，夫人鉅鹿魏氏，早懷四德，馳令譽於閨帷，後挺三從，標嘉聲于于女史，開元十年四月一日，就於捨矣，並十一年，同窆於北邙之陽禮也，嗚呼呼哀哉，所痛嶧陽山上，連殞雙柳，延平水中，齊沉兩劍，孤女孤藐，襁褓何知，哀哀可悲，乃為銘曰，彼蒼者天，世長燈滅，夫瘞瓊環，婦埋貞潔，暗雲愁，林悲鳥，佳城一三千歲，空有芳名飛不歇，開元十一年二月十三日，
大唐故武騎尉徐府君墓誌銘並序府君諱澄，字巨源，東海人也，大廉啟胤，徐國肇興，靈基資始，盛族斯茂，英賢間出，簪紱由是相暉，太尉光烈於漢朝，文學騰規於魏室，弈葉昌顯，奇姿挺秀，蓋昭彰於圖籍，何假一二談焉，曾祖凌，梁尚書度支郎，散騎侍郎，東魏黃門侍郎，五兵尚書，吏部尚書，侍中，尚書左右僕射，贈特進，謚曰章侯，材惟時傑，德乃文宗，獨步前英，高視當代，踐三台之位，獻替表其芳規，升八座之榮，畏弼流其雅譽，曾祖儉，梁元帝召為學士，尚書金部郎中，東太子洗馬，東從事中郎兼侍中中書郎，給事黃門侍郎，尚書左丞，戎昭將軍，晉熙王長史，封建昌侯，器曰琅，志弘韜略，道高物外，情出塵表，早預機衡之寵，彌彰葉贊之功，清徽迥發，沖襟遠映，祖法言，陳秘書郎，太子舍人，太子先馬，中舍人，司徒左西鎮衛，儀同，鄱陽王從事中書郎，隋益州總管參軍事任蜀王揚府司水參軍，皇朝任陝東道行台百工監，父翁歸，隋任吳都司戶書佐，皇朝汴州小黃縣丞，幽州都督府倉曹參軍事，並雲資卓絕，風首自然，或參侍銅樓，克贊詩書之美，或馳芳黃綬，竟勞州縣之班，逸氣橫飛，孤風激，君稟氣山河，降精精辰象，溪陰之機自息，山陽之趣可追，隱不建規，貞無聞俗，簪裾絕跡，豈邀寵祿之榮，風月是依，自得琴樽之樂，蔣元卿之幽徑，即是游，仲長統之閒園，早諧深契，談渠迥秀，藝苑疏芳，寒松千丈，斷巖孤積，參玄則妙窮理，在塞能通，論道則境涉幽微，惟深必應，莫非仁智所洽，德義居先，亦何愧於莊周，固無慚於柳惠，優遊未幾，遲暮相催，風景不留，桑榆遽晚，嗚呼哀哉，以載初元年四月一日卒於德懋里，即以載初元年五月九日窆於禮也，唯君操踐忠貞，神棲隱逸，閒居養志，園疏充朝夕之資，別業留情，梓澤得山河之勢，百年倏忽，一旦蹉跎，痛平生之若浮，仰光儀之如胝，悲深慮歎，怨切芝林大，閱川不停，匪被逾遠，嗚呼哀哉，有子恪等，哀纏禮訓，痛切心靈，誓泣血於三年，已絕漿於七日，毀瘠逾禮，期於滅性，苦風枝而不靜，悲蓼莪而何極，佳城遽掩，白日空懸，恐盛烈湮沉，芳猷蕪沒，式隆琬琰，播美泉扃，天長地久，存而益固，孝子之事親終矣，死生之禮義畢矣，嗚呼哀哉，乃為銘曰，洪流海，曾構雲飛，夕命載啟，靈祚斯歸，昭彰紱，煥爛樞機，像賢斯應，宗盟是依，赫弈昌基，穹崇永固，地靈兮，雲姿布護，漢室騰軌，魏朝高步，間代飛聲，文場武庫，歟祖德，緝熙儒墨，學海清瀾，文江麗則，弼諧有裕，忠諫無式，器乃光時，材唯符國，惟君降精，河岳之英，謙謙君子，鏘鏘令名，退唯守素，進不干榮，琴樽對月，丘壑馳情，優遊賞，大隱南郭，蕭散怡神，閒居東洛，白玉招恥，黃金謝諾，歲聿雲暮，光陰蕭索，天道悠悠，人生若浮，遽悲過隙，空歎藏舟，一歸厚夜，萬古長秋，寒扃月慘，荒壟雲愁，薤露霄吟，松晟晚深，長悲寂寞，永愴湮沉，式圖貞琰，以播靈襟，同夫賈樹，千載森森，
大唐故使持節歙州諸軍事歙州刺史駙馬都尉王君墓誌銘並序君諱大禮，字儀，河南雒陽人也，郊子，蓋原興其遠慶，河鳥傳音，后妃隆其盛業，及髭王神聖，別樹瓊根，仙兩上賓，遙開殊派，綿歷三統，菁華九鼎，雅俗謝其軒冕，中朝推其人物，緗史藹然，聲芳彌劭，曾祖德，魏駙馬都尉，侍中，驃騎大將軍，開府儀同三司，秦州總管，東雍等十二州總管，西南道大行台，司空，河間獻公，理照台階，化宣舟楫，傅說長往，空垂暉於列星，邵康不居，余頌述於行露，祖端，周上開府，大內史，隋開府儀同三司，商延毫三州刺史，諫議大夫，光祿卿，兼檢校史部尚書，修武容公，岐下宣風，右史膺其八柄，漢東闡運，南台鈐其九流，雖邢山愴其松賈，而晉原為其蘭菊，父朗，隋隴西郡掾，著作郎，夙擅閏庭，早標琦璋，仲華有志，言始望於漢皇，士雲晚升，托清詞於魏帝，加以姻通渭，戚預曾沙，月榮鏡於當年，俄推遷於去日，君令緒據異，昌族開華，漢水泛其漪瀾，荊岑資其潤黷，遂使珠潛褓候，璧照髫衿，輔嗣清識，良因童卯，沖符彩，未假裘裳，佩以射御取奇，辯志以詩史成學，西京貴戚，多尋趙爭之遊，東國名家，自負蓬萊之氣，君連璽憑業，豐貂疊美，貞觀之時，見招華閱，蒙授宣節校尉，右千牛備身，夜直朱扉，聳金徒之夕唱，晨趨紫殿，鑒玉之朝暉，太宗薄伐遼東，而君陪麾薊北，聞高詠於載海，奉前歌而入塞，至如帝乙之妹，傅柔明於易象，王姬之車，顯多棣於篇什，武子才氣，配秋杼於星光，叔源風流，歸春蹊於娣袂，乃尚遂安長公主，即太宗之第四女也，靈蛇誕貺，宵婺含姿，氣婉瑤台，神華椒掖，從施衿於雁贄，陳逆兩於魚軒，莒菜新流，勖芳情於季女，瑟弦初減，調反質於清陽，而君籍慮之光塵，假河陽之清懿，詔授駙馬都尉，除象池府果毅，近代降姻，例加顯號，晚來尚主，多總禁兵，親賢之宜，於斯而得，大姬戚重，苑丘廣其脂賦，魯元望隆，宣平崇其井邑，君光膺朝旨，為使持節，綏州諸軍事，綏州刺史，蠃疏上郡，直枕新秦，晉啟諸戎，初馴白狄，南承衍，北指榆中，宣條之寄，令德攸俟，君褰帷馭俗，下車緝政，時雨霈然，清風自遠，王承在郡，無虧高轍，阮咸為邦，亦全勝范，漳濱沉疾，忽別歲時，恩澤昭回，遠加醫，又賜彩二百段，以助針藥，痊格神錫，福自天休，歙州之地，區分揚越，是號名都，路窮淮海，詔除使持節，歙州諸軍事，歙州刺史，君惠問遙闡，仁聲先路，龍節共干旄遠臨，鳥旗將伏鹿齊軫，威通丹，化洽朱方，然而公主昔年，早辭昌日，荀閨匹婦，猶致傷神，潘媛閭閣，空言情換，雖寒帷隔氣，月簟淹秋，而蒼梧白雲，屢繁愁緒，衡山紫蓋，每送虛陰，熊作川神，蛇疑弩色，降年不永，以總章二年二月廿六日卒於歙州之官第，春秋五十有七，嗚呼哀哉，傳邑里之淒憤，起江山之搖落，馳奏聞，悼興宸，吊贈之禮，每異常儀，仍造靈輿，兼及傳遞，西秦黃鳥，遂入哀歌，日南白雁，先從歸舳，惟君隆棟祥，家薪裕美，識由天獎，情因地義，能寄箕裘，資豐丹漆，早升才地，高步人倫，沁水擇姻，晉陵選對，獻之門伐，蓁葉垂芳，真長虛淡，築館延寵，雨侍軒陛，再分符竹，周慎自居，聞令譽於蘭，清白無替，振嘉聲於棠陰，御溝與泌水殊津，戚里將素門異轍，扉臨上路，甍接章台，晉帝訝其傳觴，漢後驚其制袖，烏棲桂樹，忽怨光沉，鳳下秦樓，俄傷煙去，春風緣隙，幾結長悲，曉露承簷，能興幽疾，生涯冥漠，神理虛無，始歎焚芝，旋嗟埋玉，子起牧等寒泉早竭，曾岵遄傾，余息然，長號靡，而以公主薨逝，陪葬園陵，今營宅兆，必俟綸誥，瞻天訴哀，叫閽仰德，爰動明詔，許合泉扃，水向江津，藏二龍於匣，珍歸鄭客，偶半於雙環，粵以成亨元年歲次庚午十月庚午朔四日癸酉，遷厝於昭陵之近塋，嗚呼哀哉，橫塗夕啟，祖筵曉撤，背城邑而不追，顧池台而將絕，崤陵怨而彌險，湘水悲而逾咽，嗟夕帳之眇然，留遺心於同穴，其詞曰，梁山疊趾，伊水增瀾，緒傳金碧，代顯衣冠，於昭祖考，鵬翥虯蟠，傳勳緝素，畫美圓丹，慶伐重光，德門演秀，配玉呈縝，如蘭含臭，龍堆噴駒，鳳穴驚鷚，莊鍔劍挺，惠車書富，陳丘婉娩，魯館閒華，風澹旭，煙灼舒霞，謝混推譽，土濟承家，春朝弄乙，秋夕迎查，北分幾甸，南臨荒服，風偃絳，雨隨丹轂，左言化衽，文身變祝，驥擬絕塵，鴻將辭陸，生涯不測，靈跡悠然，女娃空化，常娥遂仙，露因寒泣，月幾秋圓，悲關瑟柱，絕似琴弦，情本不忘，憂乃興疾，海終歸水，山多謝日，越嶠流漣，吳江蕭瑟，鶴吊幽兆，龜謀泉室，龍慌夙展，蛇鼓晨喧，西陵隧，北渚邀魂，風初興而谷林勁，霧欲起而喬山昏，天壤兮長畢，人事兮寧論，蘭台侍郎崔行功制文右威衛倉曹參軍敬客師書，
唐故朝散大夫行宋州虞城縣令上柱國李府君墓誌並序魏州魏玄述君諱昕，字崇旦，趙國柏仁人也，昔咎繇在位，不仁自遠，伯陽去職，大道，王以長策稱師，秦國以短書作相，稽乎氏族，可得而言，十三代祖機，晉國子博士，學冠儒林，行圃，既入擇賢之館，遂光班政之宮，曾祖元吉，隋東袞州長史，皇朝沔州權入仕，舊將推功，融來朝，勳臣讓德，故能譽馳江沔，被山河，祖辯右領軍將軍柱國，贈河，蘭，鄯，廓等七州諸軍事，蘭州刺史，謚曰靖，榮高獨拜，位城，名不掩於生前，寵更昭於身後，父行偉，國子司業兼光祿卿，弘文館學士，樂開國男，在邦必聞，學優登仕，總丘墳之奧，位列上庠，窮隱頤之能，名兼右學，故茅祚土，開國承家，公即樂平之嗣子也，月角標奇，山庭擅美，早聞詩禮，夙奉，仁孝天成，風規日就，起家太子右率府親衛，襲封樂平男，何邵承家，泫然流涕，桓玄襲爵，悲不自勝，後以調補許州參軍，丁內艱去職，吳隱之哭哀，感於鄰人，何曾之毀痛，傷於明主，服闋，授宜州司士，轉鄭州司兵參軍，鴻漸於原，逸翮猶戢，鶯遷於谷，清聲以聞，轉宋州虞城縣令，申以敬讓，濟以威刑，立以清，臨下以簡，授鳴弦而自樂，敷惠化以悠傳，朝廷寵之，加朝散大夫上柱國，以疾罷官，寓居於汴，十月築圃，仲長公理之家，三春茂林，成公子安之第，但以漳濱久臥，二豎成災，茂陵纏，九原作，以先天元年八月十七日，卒於汴州之私第，春秋六十有一，嗚呼，已年為夢，且愴奠禮，慶日成妖，方嗟止服，吏人號慕，朝野嗟傷，公德義既彰，才名夙著，佇鹽梅於鼎飪，方舟楫於巨川，時命不兼，頓策中路，嗚呼哀哉，夫人熒陽縣鄭氏，襄城公偉之孫，處士守慶之長女，洪源茂緒，盛德衣冠，豈唯晉後停輿，實亦漢皇識履，夫人柔華婉順，令范芳姿，滌翟有儀，組川無怠，既容就德，告言歸，內位克諧，中閨以穆，春秋五十有九，遘疾於洛陽，龜散無徵，龍符不，空見長生之枕，不聞延壽之杯，以開元十三年八月六日，卒於教業里，嗚呼，仙台永別，無復簫聲，傅母長歸，唯留琴曲，即以十四年歲次景寅十一月庚子朔八日壬午，祔葬於洛陽縣清風鄉邙山之原禮也，合葬非古，既見三王之前，死則同穴，實光六義之始，有子沖，洌，浩，渙，沔，，沛等，懼陵谷有遷，松楸不紀，於金石，志無窮，銘曰，常山趙郡，地雄川谷，秀氣氤氳，郁為茂族，養遒嗣福，代襲貂，家榮銀玉，弈世紹業，尊德上文，行為則，才為代芬，積仁累慶，表義騰勳，家聲克嗣，鍾美於君，昭昭我君，邈邈其度，傳詩傳禮，允明允晤，昭德有聞，宏才夙茂，博學通敏，時稱武，參卿上郡，佐名藩，鴻遷墨綬，軒，里富謳訟，庭無言，寵榮朱紱，美煩，止服告徵，奠楹昭夢，濟川遺棹，通衢解，罷市流泣，停春以慟，隧蕭條，槨哀送，明珠兩鶴，玉匣雙龍，綵鸞俱逝，寶劍相從，棲幽隴，蓋入寒松，空餘翠柏，無復音容，百齡風月，萬古山河，跡謝流電，魂逝波，森梢拱樹，漠巖阿，奚以紀德，金石斯那，
大唐故廣陵郡海陵縣丞張府君墓誌銘並序天水趙推撰府君諱俊，字文相，其先常山人，漢趙景王耳之後也，高祖諱謙，隋銀青光祿大夫，涼府都督，曾祖諱師柬，皇朝散大夫，通事舍人，父諱知，皇起家殿中侍御史，兵部郎中，君盛德之後，才為代出，身長六尺，眉目秀偉，年十八，北海使薛慎奏充海運判官，利涉有功，出身從調，無幾，燕國公張說奏充經略判官，下必中，傑立元勳，汗馬方旋，戎裝未釋，遂調補丹陽郡金壇縣主簿，非騏驥騁途，蓋鸞鳳棲枳，洎解印，又嶺南經略使耿仁惠奏充隨軍判官，時炎方不聳，王命急宣，君運聚沙之良策，恢減灶之秘略，料敵千里，制勝百戰，何其懋哉，乃凱歌入朝，而將軍失勢，但錫勳效，竟微寵班，人不堪歎，君則無歎，乃調授廣陵郡海陵縣丞，心澄用晦之明，手握不貪之寶，時或闕宰，逾年獨攝，緝化而吳俗坐變，調風而楚人行歌，復以楊子江都，咸闕毗贊，本道使皇甫翼刈楚屬城，薦君名聞九天，委君位攝二邑，眾曹鞅掌，劇務盈庭，刃游其間，地有餘隙，時御史李遇廉問淮南，聞而多之，吁，天乎，與其才不輔其德，神乎，奪其壽不福其謙，以天寶三載十三日道疾，終於陳留郡之客舍，春秋五十有九，嗚呼哀哉，越天寶四載龍集乙酉十月乙酉朔，廿五日己酉，遷窆於北邙之原，禮也，夫人博陵崔氏，行律母儀，德旌嬪則，慟非偕老，怛以字孤，嗣子緒，縱，綰等，詩禮夙聞，無改其道，鳳樹興感，殆滅其生，泣血漣如，號天罔極，俾余不敏，式纘徽猷，嗟嗟錫類，遂為銘曰，才方經濟，位屈能賢，雞享牛鼎，像則龍泉，逝水沉劍，佳城啟日，長悲白楊，永閉玄室，從侄同晏書，
唐故九華觀書師藏形記侄朝議郎行秘書省著作佐郎上柱國張冏撰叔母譙郡氏，即睿宗真皇帝之外孫，蔡國長公主之季女，祖玄本，州刺史，父鎮，不仕，叔母志意弘靜，識量高明，淑德自然，非因師傅之訓，閒名夙著，無勞環珮之節，以總發之年，爰歸我族大鴻臚卿諱倜，即玉真長公主之次子也，義惟齊耦，選窮秦疋，及移天作合，賀母事姑，人倫之序，自家形國，叔上元中得罪，流竄遐荒，茂年傾逝，終於南土，既而凌虛失翼，偕老雲虧，峻節愈明，執義彌堅，乃游心上善，注意玄風，建中末，敕度，賜名尚簡，方冀考終介福，永錫遐期，豈謂餘慶無聞，福善冥寞，以貞元廿一年六月寢疾，終於九華觀本院，春秋七十有六，感慈之遺澤，號穹而靡訴，仰維叔母，資性仁厚，執懷端確，風儀蓋時，容貌絕代，加以雅好書史，一覽無遺，善妙秦箏，備該曲，爰自疾亟，神用不虧，乃曰，夫刊石立銘，慮陵谷無久，丹青易歇，俾後代之人知氏族耳，今之文士，撰述多虛，謬演芳，吾不取也，可自序真事，戒期，奉遷有典，以永貞元年歲次乙酉八月廿四日，窆於萬年縣之畢塋地，魂歸上霄，形重壤，背帝城而東轉，望神塋而南邁，白驥嘶咽，千郁，日黯色而銜松，風含悲而振野，嗟夫，經天月光，沒而復出，芳，省還，生人事伊，何去無反，攀雲舉而殞絕，瞻堂以崩摧，遵遺言，哀塞成記，侄孫宣德郎行江陵府參軍張龔書，
大唐故右威衛將軍武威安公故妻新息郡夫人下邳翟氏墓誌銘並序粵若仙家夭桃，三章詎宣其精義，靈山美玉，五德未盡其對揚，斯可以竊比碩人，興言高媛，其則夫人者矣，夫人諱六娘，字六娘，隋開府儀同公之第六女也，盛德內融，好仇外著，韻諧家室，行自仁賢，舅姑終其孝恭，姻戚宗其令問，蘭儀肅穆，富春秋之清芬，菊服齊莊，致嘗之歆響，鳩七子，君子攸宜，鳳皇九雛，賢母是屬，夫人體斯律唱，贊厥呂和，相敬形於二人，誕懿存於九子，兄弟出處，忠孝榮門，父母庭闈，昧爽咸列，無方左右，特稟少微之星，取類琳琅，咸為大國之寶，誠家國之餘慶，感天地之中和，然而日月居諸，岸谷遷易，憂喜多故，年考易侵，夫人以聖曆元年十月十六日薨於京懷遠里第之小寢，春秋八十有九，烏哀哉，天不遺，人之雲亡，自茲厥後，子息，唯各有短長之命，而代迫存歿之艱，歌哭之堂，俄然空，遷窆窀穸，臣子慎修，考薨之辰，企及昭陵陪葬，蚍喪之月，伏深在殯之虞，赤龍之典是遵，青烏之經有所，伏惟衣冠臣葬，誠賴威靈，山陵帝鄉，具嚴兆域，紆盾而歲卜，候商徵之時宜，從違卅餘年，龜筮今茲協吉，季子神機，尋已疾終，孫奉義郎，前行絳州參軍事日欽，特奉於考臨終之命，伏惟於考平生之志，爰以開元十五年歲次丁卯二月甲辰朔廿九日壬申，敢奉遷祖妣神柩，式窆於祖考墓之玄堂，禮也，厚德謀孫，多材干父，陳情聞於幼敏，泣惠逮於從官，合葬秦崗，告哀楚挽，夜台行路，輛逶遲，春序川原，縞素淒，青露泣，楊白風悲，烏車哀哉，夫人以梅實盛年，顏如皓日，孀居晚歲，閨起清風，琴瑟喪於嫠憂，台綰傾其榮樂，神物終當重合，誓心固以塞泉，山陽水陽，百二國之勝地，青松翠柏，三千年之佳城，龍馬發揮之期，將軍寵靈之所，其詞粵，翟氏賢媛，安門碩人，紫玉毓德，白水降神，容華潔朗，志性純真，似桂不晦，如李恆春，其一，孝敬舅姑，甘旨晨哺，蘭芬玉美，充堂自廚，進奉餘暇，幽閒令圖，三絕四德，歷代楷模，其二，節義通微，宅兆斯歸，塋如月望，墳若星曦，上表松柏，下志庭闈，三葉謀厝，萬古依依，其三，
唐故朝議郎行東海郡錄事參軍房府君吳夫人墓誌銘並序前右驍衛騎曹楊拯撰公諱承先，字承先，清河人也，昔舜封堯子於房，爰錫我族，洎雅為清河太守，肇允厥居，夫其禮樂承家，衣冠升世，式敘令德，以宣寵光，即我曾祖彥謙府君，隋監察御史，若州司馬，涇陽宰，唐贈徐州刺史，柏署飛烏，冶中展驥，始鳴琴而述職，終露冕而追榮，祖玄齡府君，皇開府儀同三司，尚書左僕射，中書令，梁國公，登庸三台，敷贊百揆，時仰璋之德，朝資社稷之臣，父遺義府君，皇太子舍人，州刺史，青宮輔德，皂蓋司藩，挺杞梓之良材，體江山之逸氣，公即使君之元子也，識量森邃，心期激昂，業紹家聲，人推國寶，嘗以為孝悌者仁之本，恭儉者行之純，忠信者政之綱，德禮者身之干，念存斯義，實獲我心，公之自強，有令聞也，年弱冠以崇文生升第解褐補東海郡錄事參軍，游刃惟新，直繩不紊，蒞事以簡，能聲載揚，故君子韙之，滿歲薄游，至於江表，以開元有三年二月廿一日不幸遇疾，終於豫章郡，春秋卅有八，冥昧歸魂，翩翻絳，親交淒，行路嗟稱，天道如何，斯人永逝，以開元有三年三月十七日假葬於洪崖邑之東原，夫人天水吳氏，皇廣州新會宰玄縱府君之息女也，有子二人，長曰安禹，次曰晉晉，先兄而沒，初安禹尉開封也，夫人以從子之道，板輿東征，禍集高堂，悲生風樹，惟茲至性，泣血崩摧，禮稱顏丁，無以加也，服闕，轉右驍衛騎曹，誓將改卜原塋，躬親負土，謀龜筮而未協，踐霜露而增悲，閱水驚波，藏舟遽往，終天不及，埋恨何申，孫琮等純孝夙聞，聿遵先志，以今辛卯歲十月庚戌朔廿四日遷祔咐於偃師縣首陽鄉之原，禮也，寒郊苦霧，平楚淒風，一茲泉壤，萬古攸同，銘曰，英英我公，敏政懷忠，虛心內朗，應物旁通，周旋雅致，似續清風，長才未展，大運斯終，令子純懿，哀哀永慕，稟命不融，又先朝露，亡歿重疊，歲時環平，爰有孝孫，聿修遷祔，既光遠日，哀慟於心，玄扉暫啟，素驥俄臨，風悲野回，雲慘松深，重泉已矣，長夜幽陰，穎川陳峴書，
唐故河南府洛陽縣尉竇公墓誌公諱寓，扶風平陵人，曾祖孝禮，太子洗馬，祖璉，京兆少尹，父紹，給事中，公即給事君之長子也，少而好學，博綜群書，孝友承家，忠為令德，弱冠明經擢第，調補秘書省正字，歷華原縣尉，尋陽鄱陽縣令，凡所蒞職，以仁恕見稱，清廉正身，非禮勿動，可謂志行君子矣，方期積善余福，以保宗門，豈意天迫不仁，早先霜露，嗚呼哀哉，以大曆十四年七月廿九日遘疾，終於洛陽審教里，春秋五，孀妻尚少，孤女始履，痛切宗親，哀感行旅，即以其年八月廿三日，權厝於洛陽縣之平樂原，未及返葬，銘闕不書，
唐故施氏夫人墓誌並序夫人吳郡人也，故諱小光，適陳氏之門，夫人雍雍和睦，四德無虧，年六十一，以太和四年十月十五日壽終，至十一月十二日遷奉合葬蘇州華亭縣北七十里北平鄉，故哀號擗踴，三年遷移，故銘記魂兮不，
唐荊南監軍使銀青光祿大夫行內常侍賜紫金魚袋吳德妻天水郡趙夫人墓誌銘並序鄉貢進士柳鳳撰洎庖義帝統三才，畫八卦，質文乃異，墳籍聿興，改結繩以就契書，更樸素而飾縭藻，雖今古綿邈而百代可知，大凡立德立言，紀功紀事，非祖述不可追往躅，非金石不可示悠久，夫人天水郡趙氏，故游擊將軍，守右率府右中郎將，上柱國，賜鯡魚袋慶之長女也，夫昆巖峻麗，則詹一，漢浦澄深，乃孕珠貝，亦猶家慕義而忠孝生，世祟禮而賢和出，夫人生於禮義之家，而忠孝賢和，得於內訓，自鄉黨有譽，乃戚里傅聞，蘭蕙幽而馨香外聞，松筠勁而雪霜內操，以其禮有移之制，爰及初笄，遂納質問名，歸於濮陽公吳氏，一奉蘋藻，四十春秋，始則葛糸於青松，終乃會鸞凰於丹穴，枯榮守節，歷隨宜，或捧君家之令則，怡聲順色，蚤夜無違，或撫嬌幼之情，則玩用甘酸，親疏莫間，過但歸己，善輒稱人，少則婦順為眾所推，長則母儀為眾所敬，未嘗少失規矩，中外者言，豈唯作范家牒，抑可垂光史冊，噫，藥石針艾，前賢所留，於夫人小疾不瘳，則生世何，又天理福善，亦何昧耶，以咸通癸未歲夏六月十七日終於京兆府萬年縣來庭里之私第，享年五十有七，於是盥沐焚香，齋容肅位，召左右曰，夫萬品修短，各有其分，吾於生死，苟無惑焉，我所天，掌國命，監撫藩維，恨不得面訣存沒，永謝幽明，長吁數聲，復以遺言誡令諸子，丁寧員淚，掩然告終，有子六人，長曰全繢，朝散大夫，行內侍省內府局令員外置同正員，上柱國，賜緋魚袋，次全略，次全紹，儒林郎，行內侍省內僕局丞員外置同正員，上柱國，次全泰，全正，全等，皆宿承庭訓，孝養有方，咸誓百身，購我慈愛，淚盡繼血，終負孝心，銜哀茹茶，忍死號慟，烏呼，生有所養，沒有所安，卜兆考時，就其玄窆，以其年十一月十四日葬於萬年縣川鄉南姚村，刻石記事，垂於遠圖，以為銘，擇日筮時，拓土分疆，卜萬年縣，在川鄉，禁城曉開，靈與東出，九族有慕，六子如失，素滔滔，皇居巍巍，千祀千祀，右之左之，日慘悠悠，風悲薤露，玄壤遂安，幽封永固，
朱書，神功貳年臘月戊戌朔，貳拾捌日景丁，西州高昌縣武城城上輕車都尉，前城主范羔之靈，正月貳日亡，春秋七十有四，殯埋武城東北四里，恐後歲月奄久，子孫迷或不分，令立此至後憑所依，神功貳年臘月貳拾捌日葬聖曆，
唐故萇夫人墓誌並序夫人妙姿人也，萇弘之苗裔，祖賓，齊定遠將軍，父，安陵令，揮藻而見近，達七札以長朝，代襲簪纓，異人相間，夫人洛霞慚映，桂魄垂精，沉寂蕭然，幽閒自得，年十有六，適於張氏，母儀素備，婦德久彰，聲播一時，芳傳萬載，豈謂逝川易住，隙駟難留，遽落鮮葩，奄同長夜，以顯慶四年七月四日卒於私第，春秋七十有九，夫人風標柔譽，載睦閨儀，勳韶詠於蘩，蹈禮容於雞曙，以其月十六日葬於河南縣平樂鄉之原禮也，恐崩川竭，谷徒陵遷，勒鐫盛跡，盡劫窮年，嗚呼哀哉，乃為銘曰，姬年受氏，代秉王庭，聲馳六輔，譽掩五營，迅速金烏，蒼芒玉菟，流影不停，如主螢夜度，灼灼徽范，玄扃自守，泉路有窮，芳塵不朽，
皇唐武君故夫人樂氏墓誌銘並序君諱元，字泰，沛郡人也，自周武王后，相承大夫，聯華不絕，故至今有武氏焉，夫利有攸往，士或易居，君自太谷來降，祖中卜築爰吉，宅斯之安，故此不改，今為太原祁人也，曾祖道書劍之，人焉具瞻，祖雙支，鴻儒碩學，隱德丘園，父，逍遙任時，高尚不仕，君則之元子也，君志泉石，德方立，孝悌厚於人倫，信義光乎郡邑，道勝君子，是用則而像之，夫人樂氏，溫柔其德，恭潔其行，內則昭昭，心涵法鏡，故至人以好法離過，夫人則偶物無競，何皇天不庸，匪同慶，春秋有八，以天寶十一載夏五月廿五日，無疾而耳，粵以其載冬十一月廿七日，殯於祁縣城東北五里平原之禮也，嗣子重音毀割，潛血如鬼，悲陵谷之有遷，刻石而銘曰，夫人樂氏，為大貌足，生死相催兮河太促，洎從者無生，當會如離塵俗，
唐故陪戎尉樂君墓誌銘並序公諱弘懿，字彥之，洛州洛陽人也，原夫常山啟胄，國疏源，鳳彩聯輝，龍光疊映，辭君去國，無失遺睹景披雲，方聞澈鑒之量，祖遷，隋任許州昌縣令，武城歌館，洽異化于飛蝗，單父琴堂，偃殊風於乳雉，父都，皇朝任疊州威遠鎮將，武殫七札，文授九丘公幼挺純和，早標茂，事王孝滿，即授陪戎尉，尺木有齊，神拔非遠，謂莊鵬北方，遂騁南溟之志，豈國滕室三千，俄沉東岱之魄以儀鳳四年正月十五日終於溫柔里之私第，春秋有二，以其年正月廿五日葬於洛州北邙山之也，嗣子師，痛結蓼莪，悲纏孺慕，青烏舊地，白鶴新塋，懼月月之不停，傷陵谷之易徙，敬鐫沉礎，永著幽庭，其詞曰，地鄰喬岳，境邇長川，風煙兮響，允集英賢，滅謗忠魏，飛文去燕，不，盛德蟬聯，誕生君子，高情發，持損誡盈，依仁去伐，永嘯清風，長吟朗月，丹睿潛徙，風煙遽歇，容範如在，英靈已訓，一歎芝焚，俄從柳駕，素蓋空轉，靡捨，玄石白楸，遽銘長夜，
大唐故司空太子太師贈太尉揚州大都督上柱國英國公勣墓誌銘並序朝散郎守司文郎崇賢館直學上臣劉禕之奉敕撰惟天為大，麗七衡而構象，惟地稱厚，鎮八柱以開基，欽若巨唐，體乾坤而合德，粵惟上宰，混陰陽而燮化，首參練石之功，兆贊隨山之業，身負日月，勳昭區宇，致君於堯舜之先，濟俗於胥庭之上，郁為良輔，其在太尉英國公乎，公諱勣，字懋功，本性徐氏，高平之著族焉，後寓濟陰，又居東郡，今為衛南人也，偃王以高義遣邦，導源於楚服，太尉以洪勳啟胙，得姓于皇家，曾祖鵲，役魏濮陽郡守，祖康，齊譙郡太守，皇朝贈濟州刺史，家聲有裕，馮氏之累葉分符，門慶無疆，何族之聯芳授冊，顯考蓋，皇朝散騎常侍，封濟陰郡王，固辭王爵，徙封舒團公，贈潭州都督，謐曰節，其道可貴，鄉無亢禮之賓，其教有方，庭洽聞詩之訓，初啟長沙之胙，旋頒曲阜之封，式亮鳴謙，載光延賞，公即節公之元子也，惟岳降靈，自天縱哲，數尋擢穎，識者知其偉材，五尺成童，通賢咨其國器，引旗為戲，早萌戡亂之心，學劍且成，夙韞濟時之略，屬炎精告否，大浸方稽，年甫十七，情圖九萬，授手為念，擁膝長懷，志欲清於天下，聲已馳於海內，乃與同郡翟讓，單雄信等籌咨權略，董率英豪，指麾而百郡傾心，叱吒而萬夫翹首，未逾期月，盡有強齊之地，及李密歸於翟讓，公乃推為盟主，隋越王稱制東都，假密太尉，以公為右武候大將軍，封東海郡公，煬帝南征不復，蛇豕之毒方流，化及北上長驅，犬羊之徒自擾，公乃縞六師而抗憤，先固黎陽，料百勝以推鋒，義高即墨，以順圖逆，所向無前，我大唐繼天理物，撥亂反正，革夏而三風已變，宅秦而五星遽聚，李密為毛充所困，擁眾歸朝，公知天命有在，猶全事君之節，通啟於密，俟去就之命，高祖聞而嘉之曰，此真忠義之士，乃授黎州總管，上柱國，封萊國公，尋改封於曹，賜姓李氏，太宗龍川韞睿，豹略窮微，躬勞丹浦之師，親繳青丘之憝，公參陪九伐，戡翦八荒，屠建德於河陰，武周於汾，而王充跋扈，且昧謳歌，苟安助桀之徒，偷據遷殷之野，公載扈麾旆，克清洛，爰洎凱旋，策勳疇帥，太宗為上將而公膺下將焉，獻捷之辰，特賁金甲，夷夏縱觀，莫不榮之，加食邑五千戶，轉左監門衛大將軍，齊州總管，逆賊劉黑闥，徐員朗，輔公┘之平也，咸有大功焉，太宗踐柞，授並州大都督，別食封九百戶，尋為通漠道行軍總管，破頡利牙於漠北，虜獲廿餘萬，皇上之居藩邸，遙攝并州，改授公左光祿大夫，并州長史，六年初，議封建，徙封英國公，冊拜蘄州刺史，時並不就國，復以本官遙領太子左衛率，徵拜兵部尚書，參謀國政，上膺九星之耀，下層六坐之重，持議以平，獻善伊直，十七年加特進，太子詹事，仍同中書門下，太宗問罪東夷，以公為遼東道大總管，屬延人寇，乃統蕃兵擊之，遂清大漠，師旋，加領太常卿，廿三年，以公事降授疊州都督，宮車晚駕，遺詔迫復本官，皇上纂圖，以特進檢校洛州刺史，尋加開府儀同三司，仍知政事，俄遷尚書左僕射，聿階元佐，是居端右，異伯仁三日之謠，同景倩四辭之切，永徽元年，又表固讓，帝重違雅志，以開府參國政焉，四年，冊拜司空，公勳業兼懋，聲實具舉，登太階而平五土，升揆路而高百辟，公材公望，朝野式瞻，先朝嘗圖公像於凌煙閣，至是，皇上又命寫形焉，神筆序之曰，朕聞珠潛漢沼，仍輝交夜之光，玉蘊荊峰，終耀連城之價，是以吳起佐魏，顯德舟中，樂毅歸燕，論功濟上，用今方古，異代同規，但公勇志潛通，石樑飲羽，忠誠幽感，疏勒飛泉，窮五帳之微，體金壇之要，或以臨機制變，義在忘軀，推轂受脈，情期竭命，揚旌紫塞，非勞結燧之謀，振旅朱鳶，何假沉沙之術，殘雲斷蓋，碎幾陣於龍庭，落月虧輪，摧數城於玄菟，加以人陪帷幄，出總戎麾，道駕八元，榮高三傑，朕以綺執之歲，先朝持以委公，故知則哲之明，所寄斯重，自平台肇建，望苑初開，備引英奇，以光僚，而歲序推遷，凋亡互及，茂德舊臣，唯公而已，用旌厥美，永飾丹青，昔者西漢功臣，圖形於騏閣，東京列將，緒范於雲台，語事可儔，校恩彌遠，麟德之二載也，有事岱宗，特詔公為封禪大使，詳擇剛規，申明舊典，式光絕代之禮，載洽施尊之慶，憬彼韓，長惡不悛，奮而虐皮黎，尋戈而毒流支庶，主上情期極溺，念軫推溝，伐叛之規，佇成先志，總戎之重，乃卷台庭，公尚想伏波，不辭於暮齒，載懷充國，莫逾於老臣，遂膺跪轂之儀，式隆分閫之寄，虔奉聖，龔行天討，白羽既麾，玄夷底定，蕩磧稔之逋寇，攄聖皇之宿憤，偃伯韜戈，宇內胥悅，振旅之日，乘輿親郊勞之，禮焉，總章二年，加授太子太師，臨軒策命，增別食封通前一千一百戶，公載懷止足，累辭榮寵，皇上深體二疏之誠，終俟一夔之力，爰降優旨，一月三朝，微展閒放，無虧變理，惟公誕膺人傑，允迪師臣，齊君五往而忘勞，晉臣一見而成服，至如石陣沙城之變，三宮七捨之奇，匪因黃石之書，自得紫房之妙，斯乃公之餘事焉，其有超倫絕跡，固不可得而略也，方以事上，善必推君，昭德塞違，有犯無隱，先朝昔嘗閒宴，顧謂公曰，萬歲之後，屬卿以幼孤，公涕雪致詞，因噬指流血，俄而沉醉，乃解御服覆之，又嘗目疾，親剪須以充藥劑，因謂侍臣曰，非我私之，為社稷剖耳，及上之嗣位，特流渥澤，公嘗墜馬，乃降乘而撫之，鑾輿翟輅，三幸公宅，儲後英藩，咸陪天駟，此則忠於國而愛於君也，事親之道，候色無違，就養之方，因心罔匱，及風樹不靜，再從權奪，外迫敦喻，內殷創巨，茹荼嬰蓼，則朝序延悲，苔木貌樂形，而家臣不識，此則孝於家而顯於親也，姊以貞順守節，爰開石之封，弟以廉直效官，亟綰銅符之任，友悌之至，貫於幽明，此則睦於天倫也，惟子及孫，是稱繁衍，千金勖垂堂之誡，萬石稟趨里之恭，組充庭，人莫知貴，芝蘭溢廡，時無間言，此則嚴於庭訓也，單雄信者，公之故人，委質王充，竟罹逆黨，請免官爵，以贖其辜，國有常刑，止宥妻子，逮將就戮，對之號慟，因抽刀割股以啖之曰，生死永訣，此肉同歸於土矣，天下聞之，莫不掩泣，是後收其孤嗣，愛同己子，事軼指，恩逾分宅，此則義於交也，束髮登朝，便階七命，升簪揆務，愈慎四知，秩俸之資，咸散於婕屬，恩賞之澤，必陣於廊廡，是以寢丘之田，絕膏腴之利，文終之第，隔輪奐之美，邁公儀之拔葵，甘次卿之脫栗，此則廉於財也，再戰而傾十角，一舉而滅三韓，諒稟神謨，寄英勇，是以東夷北狄，畏威懷惠，匈奴昔嘗遣使，求識於公，類彼王商，竟貽真相之目，均夫李廣，憚其飛將之名，此則或於邊也，景茲七德，獨秀千齡，故能業濟勤王，功宣輔帝，夤奉三聖，咸穆良哉之重，式暢九功，允光則哲之化，道冠惟師，望優元老，可謂令德具美，善始令終音歟，從幸九成，移疾沉痼，及旋京第，即居路寢，東首而臥，然待終，主上憂形於色，恩過於常，日昃忘餐，甚於置郵之問，夜分輟寢，深乎窺壁之勞，以公嘗誡滿盈，子弟多述職於外，至是，驛召咸令侍疾，伏枕彌留，乘箕不駐，以總章二年十二月三日薨，春秋七十有六，天子撫床沫泣，士龠纏悲，哭於別次，哀聲外澈，文武存列，不勝感欷，特詔輟朝七日，撤樂亦如之，中宮悼切宗臣，事均於吳漢，副後痛殷良傅，情深於杜夷，藩技委奠而含淒，列辟望廬而揮涕，華夷軫恨，愚智同傷，豈止捨襲，輟耕罷肆而已，有詔冊贈太尉，使持節，大都督，揚和滁宣歙常潤七州諸軍事，揚州刺史，給班劍卅人，加羽葆鼓吹，賜布帛二千五百段，米粟副焉，凶事所須，務從優厚，並賜東園秘器，仍今司禮大常伯，駙馬都尉楊思敬，司稼少卿李行詮監護，粵以三年歲次庚午二月甲辰朔六日己酉陪葬於昭陵，儀仗送至墓所往還，有司考行，謚曰貞武公，其墳象烏德山及鐵山，以旌平延，句麗之功也，遺命薄葬，優詔許焉，皇上親制碑文，以光粹烈，尚以畢陌之前，雖賁盧山之象，趙樓之下，未紀滕城之銘，爰詔史臣，載揚勳烈，其頌曰，虞夏膺，商周革命，稷契匡風，伊姜輔聖，於昭鳳歷，登三有慶，顯允龍光，咸一無競，曾芒演粹，氣騰英，電眸異表，雲角殊禎，滔滔遠度，凜凜高情，雄襟寥廓，沉從橫，斧藻天經，發揮地紀，飾羽文箭，彤賁梓，道藹八區，言應千里，粵人之傑，惟物之軌，運鍾毀冕，年方弱冠，逐鹿知歸，從龍式贊，抱樂辭夏，收圖佐漢，授鉞申威，橫戈靜亂，功昭草昧，業峻經綸，北清柳室，東掃扶津，四瀛滌，六漠銷塵，總戎之律，執國之鈞，西次徂輝，南箕托，方憲膠序，俄捐館舍，桃徑無春，松扃有夜，庭范，鹿︶寢駕，紫宸流悼，青宮締悲，國愴元老，朝虛帝師，三河詔葬，四兆貞期，盧山賁象，畢陌聯逵，哀笳嘹唳，容逶遲，盛德不朽，洪勳在茲，
故銀青光祿大夫貝州刺史上柱國聞喜縣開國公裴君墓誌族叔司門員外郎上柱國聞喜縣開國侯允初撰粵若九功哥虞，翊亮神化，千乘入晉，俾興公族，靈倚漢，耀垂璧以騰華，德水通天，聯鐘鼎而分瑞，允迪攸則，緗以之，貽厥靈長，存我宗子，君諱仲將，字亙，河東聞喜人也，曾祖蘊，隋太常卿，御史大夫，堯建秩宗，曲茲禮樂，秦官副相，位亞三台，祖爽，禮部員外郎，父承嗣，懷州武德縣令，儀星設職，起草光乎定禮，法雷為政，桑下表於遺仁，君武德令，府君之第二子也，才惟國選，望總時英，玉山之譽載弘，領袖之談斯屬，清芬秀逸，蕭若松風，淵識詳雅，交如電，太宗文武聖皇帝知人則哲，一遇器之，特敕尚紀王第三女東光縣主，拜許州許昌縣令，以清白聞，改華州司功參軍事，榮降天孫，戚連王郟弦哥布政，已振九皋之響，州縣勞人，更流三輔之譽，累遷魏州貴鄉縣令，寧州司馬，加朝散大夫，官人以德，業踐黃中，車服以庸，寵彰未紱，嗟乎，漢家戚里，遽興宗室之悲，賈氏長沙，俄軫逐臣之歎，永昌之季，貶為潭府法曹，歷婺州司倉，汾州孝義縣令，洎神龍開泰，產，祿就誅，睹南陽之衣冠，正司宗之屬籍，擢拜太子司議郎，尋除洗馬，衛州長史，遷沁州刺史，青宮掌記，談道邁於乘羊，皂蓋推賢，清簡聞留犢，尋加雲麾將軍，遷左衛中郎將，右虞候率，左宗衛率，銀榜崇班，吳隱以清貞見許，銅章華服，謝弘以風流入拜，又遷右領軍將軍，右驍衛將軍，東都副留守，天子在鎬，乃眷師，居守之擇，惟賢是寄，巳而漳濱地闊，河朔財雄，漢宣悵望於修良，耿純希祈於守郡，加銀青光祿大夫，貝州刺史，上柱國，聞喜縣開國公，以土會之法，五地彝倫，以保息之政，六養安富，無何，以疾去職，有制許同致仕，歸休之請，將從掛冕之遊，優賢之詔，更錫懸車之禮，以杖朝之寵，方儀於上庠，梁木之歎，翻悲於下壽，以開元七年歲次己未二月廿二日，甍於陽縣嘉慶里之私第，春秋七十有四，君立身體道，移孝則忠，粉澤名節，造次規矩，初羅長沙之竄也，物情莫不震駭，而君獨晏如，乃盡室偕行，以忠信列往，故其浮舟千仞，降志三黜，所蒞必聞，不生悔，及中宗踐極，太穆宗盟，分命維城，陪葬陵寢，縣主純至天暇，冤憤夙深，感事崩號，淚盡流血，顧謂諸子曰，天綱載維，幽明協慶，吾之今日，死月不朽，所恨園陵方，弗逮哀榮，因勉自開抑，而眥血彌甚，之暮而絕，人倫痛之，璽書加贈，命編國史，君之正直不回，守死善道，由內而熾，斯焉取斯，先天中，太皇以結念乘雲，心輕黃屋，朝奸竊柄，君側未誅，公入侍樓居，匪躬彌厲，見危授命，勳書國策，嗚呼，夫為忠臣，婦為烈女，忠烈之美，萃於一門，允光而先，白無玷，身世雲謝，功名凜然，豈唯國喪貞良，噫，吾宗之殄悴也，粵以開元九年歲次辛酉四月丁丑朔九日乙酉，遷合於邙山之陽縣主舊墳之禮也，有子十人，長曰翁慶，官至資州資陽縣令，並蒸蒸不逮，樂樂斯棘，盛烈余徽，其儀不忒，以刊以頌，千載允塞，詞曰，綿綿瓜瓞兮自漆沮，表山河兮壯晉居，資忠履孝兮維世載，震古榮今兮光赫如，信吾宗之濟美，若斯人之猗歟，雙闕峨峨兮標節義，千載遙遙兮式紀諸，
給事郎行太平公主邑司錄事柱國韓府君墓誌銘並序君諱思，字思盛，東周穎川人也，原夫其本，則授策於黃公，緒其才能，則跡留於青史，曾祖覬，志高山嶽，道洽江湖，棄朝市之利名，繼友於之作政，祖善行，敏而好學，候三春之鶯遷，言行寡尤，及六月之鵬舉，唐任和州別駕，終焉，父寶，任岐州陳倉縣令，德合灌壇，息歸神之風雨，才同單父，嗟過客之絃歌，君稟氣山河，授靈夜月，處家則色養庭闈，在倫則信恭朋友，無錫也之貨殖，得回也之庶幾，棄許由之淪山，狎楊王之入仕，解褐拜登州參軍，會闕不成，直太平公主府，後任邑司錄事，加柱國，才高位下，期後漸於馮唐，識博名雄，擬即齊於管仲，游心經史，洞達古今，屬意詩書，盡閒時俗，豈天胡不，殲我良人，嗚呼哀哉，以開元十九年十一月十四日，春秋六十有五，卒於私第，夫人彭城劉氏，自三星伉儷，保百歲綢繆，修荇菜於廟祧，勤浣濯於家室，雍雍肅肅，內悅舅姑，閒閒和和，外怡束屬，以長安二年六月廿四日終矣，以大唐開元廿一年癸酉十月甲午朔十六日己酉，合葬於河南府北邙山禮也，嗟青烏之作宅，歎黃鳥之興歌，名價流於洛陽，魂魄飛於京兆，塗萏封樹，則禮成焉，旌銘文，法儀安也，嗣子景等，其往如慕，其反如疑，聞之者傷心，見之者墜淚，敬刊琅石，以紀幽門，其詞曰，我祖肅肅，以誕貞良，其容不改，出言有章，委道通塞，任時行藏，天胡不，降斯之殃，人間擾擾，泉路茫茫，睹佳城之鬱鬱，視松柏之蒼蒼，窀穸兮一播，玄夜兮長長，子孫從茲永隔，徒流淚兮斷腸，嗚呼命旃，有去無旋，違帝城之白日，歸野澤之黃泉，
大唐故河間郡劉公合祔墓誌銘並序鄉貢進士史陪述公諱仲，字孟英，伯倫公之苗商，家本樂亭，繼宗百代，芝藺襲茂，松桂傅芳，曾諱華，字宣美，志高威孟，好習弓裘，曾定難邊，方分憂閫外，因茲竭節，累歷榮班，日往月來，授幽州永安軍使，祖諱諒，字簡章，家唯一身，業攻三傅，精研道義，十赴禮闈，果遂前心，選得滄州平原縣令，公幼習儒風，苦辛霍水，不榮祿，慕靜求閒，歸舊業以棲身，尋故園而養志，日高欹枕，縱恣遨游，無是無非，怡然自適，公年六十，忽染沉瘥，枕席之間，纏綿日月，尋醫問卜，禱廟祈祠，無所不為，祜，上蒼何事，偏降迥，逃避無門，奄終天命，享年六十有三，以中和元年於月日於樂亭東南故園之私第，哀哉，哲士將喪人間，似良木俄摧，珍珠忽碎，夜台冥，路蕭條，金烏西落而易還，逝水東流而難返，夫人高都郡范氏，天姿莫比，規矩舟儔，三從已播於遐方，四德彌彰於眾，絲蘿一結，本希百載千齡，琴瑟兩同，豈料先傾早逝，有子五人，長曰神汴，次神德，神端，神直，神福，佳聲各著，孝行同彰，姜股漫共被之名，馬氏白眉之美，靈前泣血，依稀今高柴，帳裹絕漿，彷彿昔時曾子，有孫七人，長弘表，弘制，弘太，弘交，弘俊，弘規，弘澤，新婦李氏，貫氏，女十一娘，適趙氏，次適郭氏，次適王氏，次適高氏，次適張氏，次適丁氏，次適孫氏，次適信都氏，十二娘，十九娘，十娘子，十一娘，孫女七娘子，八娘子，九娘子，創塋於莊東北隅五百餘步，南臨貫水，北倚長渠，不高不低，自然其勢，乃以光啟二年三月廿九日而終殯焉，陪偶承邀請，豈敢相違，不揆庸虛，聊述銘序，恐山移海變，柏朽松凋，刊石勒文，紀其年代，銘曰，凜凜劉公，間代英雄，文詞莫比，識略難同，將將躋躋，肅肅雍雍，何不，大命俄終，草含愁霧，樹悲風，千秋萬古，冥冥銷空，文德，
唐故中大夫守桂州刺史兼御史中丞充桂州本管都防禦經略招討觀察處置等使上柱國樂安縣開國男賜紫金魚袋孫府君墓誌銘並序何兄河東觀察判官攝北都副留守檢校尚書戶部郎中兼侍御史絳撰君諱成，字思退，孫氏之先，蓋齊大夫書之後，晉有長秋卿道恭生，避地於魏之武水，武水故屬樂安，後世居焉，五代孫惠蔚仕魏為光祿大夫，以儒學風鑒稱，君即光祿玄孫之玄孫也，五代祖孝敏，隋大業中并州晉陽令，故聊攝之人稱所居為晉陽里，高祖仲將，皇朝鄆州壽張丞，曾祖諱希莊，皇朝韓王府典簽，祖諱嘉之，皇朝朝散大夫，宋州司馬，贈秘書監，邁跡全德，懿文積學，萬石之訓，德行為門，長岑之才，銘誄行代，烈考刑部侍郎，贈右僕射文公諱逖，才應賢期，望歸人傑，文工天下，名赫宇內，道圖於王佐，位躓於亞卿，君即文公之第三子也，髫歲崇文館明經及第，參調選部，年甫志學，考判登等，竦聽一時，解褐授左內率府兵曹參軍，乾元初，荊州長史張惟一表授荊州江陵縣尉，本以章奏見，假名徒勞之職，終以遠身江漢，卑棲枳棘，迫於眾議，竟不隨牒，俄而昊蒼不惠，文公違代，痛百創鉅，食歉蔬溢，期有時既，情不殺哀，苴外除，形氣才屬，居累月，劉晏為京兆，采掇後來，以佐畿劇，遂奏授京兆府雲陽縣尉，邑中庶務，劉並委達，一境決遣而生風，諸曹僕而何數，聲溢朝聽，最歸府庭，尋除長安縣尉，佐劇轂下，名灼京師，宰府急賢，意如不及，不三旬，而拜監察御史，鷹隼為姿，稱桓典之職，鴻麗振藻，管阮之書，時李涼公作鎮岐，盛選官屬，遂闢為隴右節度判官兼掌書記，始辭憲府，言赴前軍，涼公器異禮優，實主晝諾，尋轉殿中侍御史，依前充判官，雖幕府賴籌，而省閣求俊，徵拜尚書屯田員外郎，班令公田，事舉而能損益，尋充山，劍等三道租庸使，貞賦庸部，財羨而有蠲貸，使乎著稱，公議當遷，進轉司勳員外郎，以詔勳爵國之懋賞，能守司存，發明草議，一台歸妙，兩掖思游，沉鬱歲時，寒暑流易，荼蓼奄集，各罰所種，博陵太夫人奄棄高堂，哀迷幾絕，扶杖而起，如居文公之制，終紀久之，除洛陽縣令，議者謂仕於關外，實非僉屬，未之官，拜長安縣令，風望素高，豪奪沮氣，抱鼓日靜，俠窟自還，屬權臣計賦，主軍得罪，悉罷使務，歸於有司，遂命為倉部郎中，雖投艱有餘，圖難每易，深自引退，湔灑前政，無何，命為澤潞太原盧龍等道宣慰使，與王定，裴冀分道同出，往能諭旨，歸奏承渥，眾謂必踐紫垣，紹揮宸翰，遽遷京兆少尹，善佐京轂，威霽事益，當時議邊延之任，以肅浩穰之地，與楊中書曩以意為友，未嘗進退於人，當軸不親，及放受譴，出為信州刺史，曾不慍懷，務於修職，問以謠俗，因而行化，或豪傑負阻，攘於白晝，兼風俗剽輕，未漸於教義，下令糾慢，盜止而山空，敦學尚儒，戶曉而人勸，雖伏湛之降盜，文翁之化蜀，儔其功緒，異日而論也，亦既報政，朝廷選第，遂遷蘇州刺史，制略曰，列在時彥，郁為才臣，文參教化之本，學務經通之略，今舉高第，鎮茲雄郡，深荷睿旨，勵分聖憂，信人悒然，吳下歌暮，兩州連最，百郡為式，特增金章紫綬，綸旨煥發，姻族為榮，數歲積勞，除桂州刺史兼御史中丞，充本管都防禦經略，招討，觀察等使，麾幢詣部，累若新綬，雖越徼地偏，而朝命寄切，臨存未幾，風政載揚，寧壹十連，清變遠俗，福潤零桂，聲頌迎沓，天何不仁，萎夭明哲，以貞元五年五月廿一日即代於桂州理所，春秋五十三，嗚呼哀哉，識與不識，皆深惻愴，況分形共氣，斷其手足耶，舀膺，心推淚盡，噫夫，國萃其華，門喪其寶，體備四氣而主於春，德全百行而根於孝，心盡雅故之地，祿均祖曾之親，學貫群書，上下數千載，文道峻格，優遊漢魏間，璨若瓊枝，如秋月，百事閒練於朝典，萬殊折中於筆端，使爾為相，則管晏子產，為則穰苴羊杜，典選則山盧之儷，平刑則於張之儔，定禮則叔孫高堂，博聞則仲舒政，官不至平章庶績，便繁達官，此所以尼父委命，文人致論，蓋為此也，烏有仁德之厚而期阻於黃發，廊廟之姿而宦於南，斯則為善者懼，孰究夫杳冥之數，嗚呼哀哉，夫人范陽盧氏，之孫，宗之女，齊姜冠族，才淑宜室，星霜一紀，夫妻榮，生鼓琴瑟，歿主喪祭，其孤惟肖，保衡，微仲，審象等，皆童稚差肩，哭踴過禮，提挈江繳，辛苦風潮，行道所憐，豈不堪慟，粵以貞元六年五月壬申卜阜於北邙山陶林之西原，祔於王父舊塋禮也，諸孤銜恤抒情，願余綴錄，雖辭則無愧，而哀不能文，含酸足言，投筆氣索，其詞曰，大夫佐齊，落慶傳，長秋仕晉，弈葉枝連，光祿儒首，前藹然，僕射照耀，益揚祖先，文宗大國，期應一賢，乃生才子，朝之髦士，郁穆雄詞，懸解奧旨，白無玷，儷美，周孔道躅，顏閔行此，居為家法，動作人紀，執憲漠台，佐幕岐陽，管記稱職，題柱為郎，撥煩劇縣，佐理前張，江南連守，膠東繼，陟明就拜，紫縊金章，將儀上京，謂亞六卿，馳心北闕，建隼南往，績申刺舉，俗詠賢明，孟嘗遠嗣，任延莫京，殲良及，罷市傷情，遠依舊園，崗連古原，柏廷幽拱，苔逕蒼痕，陰陰古木，寂寂山村，何止孔懷，痛欲斷魂，嗚呼此丘，季子，後誰與歸，唯我桂州，
大唐故明州刺史御史中丞韋公夫人太原溫氏之墓誌夫人以長姑及諸姑各立婦名及字，遂拱請於先司空立其名，得名曰瑗，連姊妹兄弟之玉也，立字曰文羊，身被文彩，正直觸邪，像美玉有文彩，如神羊獨立之義而稱其德也，夫人天付聰明，眾所推仰，女工琴書，無不了達，威儀戢整，敦和親戚，自幼及歿，未常因循，貞孝慈睦，動必准禮，理家訓子，奉上┬下，勤儉節用，無所苟求，雖視珍寶如其糞土，若使順人舀笑，因物遷怒，如此二事，終世不為，前之數節，性之所得，所服之裳衣不曳地，奉身之饌食不二味，長幼必同，適韋氏之門卅五年餘矣，六行之樞，始終一貫，九族之內，一人而已，韋公即唐朝上相處厚之堂弟也，公諱塤，字導和，大和，開成中，天子知公吏理明干，處劇若閒，嚴明清貞，注意重用，昔前賢有吏不能欺者，公之是也，自釋褐後累歷難宦，諸侯爭請者無數，位至河南糾，其聲大震，入遷倉部員外判戶部案，又轉長安令，尋以楊子留後乏材，上以天下支計出此一方，甚所憂之，選擇無如公者，上則授焉，旋授明州牧，到處大理，中外一口，常謂夫人曰，塤之考妣尚未遷祔，公私牽迫，常所憂心，夫人亦常志之，公到郡累月，為寒暑所侵，不幸而薨，夫人與兒女等號天叩地，將欲自盡，為兒女等防抑之，夫人即唐朝禮部尚書贈司空之第二女，太夫人即南陽郡太君張夫人也，太君即唐朝南徐州節度兼司徒建封之猶女也，夫人典奉怡訓，眾所欽伏，自明州提孤護柩，號叫而歸，至蘇常間，念亡夫遷奉之一言，大江之中，橫波拄天，孑然一身，更無近親，截流忘生，下道累日，啟中丞之先世三棺並歸，江山萬重，幾欲幾死，行路之人，聞者悲歎，將護大事，歸葬於洛城之北，如此之志，豈不曰節婦乎，有子八人，長曰承誨，登董仲舒孝廉科，授汝州臨汝尉，次曰承裕，亦登孝廉科，儒家之所尚也，次曰承休，次曰嵩兒，次曰節郎，次曰周老，次曰齬兒，次曰村老，並修進勤苦，女三人，長曰都，次曰澗，次曰閣女，工仁孝皆像似矣，並夫人手自教導，不厭晝夜，總皆孝謹，已謂成立，豈不曰慈乎，六親九族，無不歎仰，祗迎內外，一切竭力，豈不曰孝乎，絕俸歲久，施用有節，豈不曰儉乎，韋氏近親必有月給，並與置第，唯慮失所，昔在山陽，家甚窘迫，以在身衣物嫁其孤遺甥侄諸女者七八人，豈不曰義乎，終日兢兢，皆自經心，則宜天賞百善，神理保護，不意嬰疾旬日，便至身沒，則天公神道，何所有哉，以會昌六年正月十六日歿於洛陽立行里第，向年四十九，即以其年六月二日歸祔於河南府河南縣平樂鄉杜翟村中丞公塋禮也，親與不親皆為驚泣，兒女等被發叫訴，請志於墓，之長姊豈敢辭焉，冤苦哀哉，痛惜哀哉，若請外人，慮遺其行，遂輒秉筆，用副哀情，會昌六年五月七日孝弟前進士琯泣血於庭，志銘其墓，銘曰，天之不仁，喪此節婦，婦道方高，忽雲身故，痛心鄰里，尊年如水，行惡則存，行善無倚，實昧神明，何者即是，雖雲有生，則必有死，天高難問，安能如此，韋公佳城，在於近地，歸祔之禮，古今一致，夫人二尊，不幸早世，去雖別子，歿亦歸侍，名掀行全，亦何悲矣，孝弟文林郎前申州義陽縣尉珽書，
唐故朝散大夫崔府君墓誌之銘君諱拏，字季玉，武城人也，炎皇之聖裔，魏上黨郡守暉之後，昔赤帝乘運，開勝族於姜水之泉，少典握樞，擢靈根於常羊之野，葉延瓞，芳寶胄於千門，嗣代英風，重望崇於四氏，曾祖懷，征南將軍，安南長史，總戎略之奇謀，振威風於海外，祖濟，直閣將軍，行台內史，蘊江海量，抱山嶽之才，父琳，鳳池縣令，麥茂馴，化越張堪之俗，兄達，皇朝上輕車都尉，功參草昧，職列榮班，君感粹誕靈，自天生德，皇朝授朝散大夫，遁志丘園，頤神里，春秋七十有六，乾封二年六月七日卒於私第，夫人金城申氏，周并州祭酒從事嗣之中女，婦容內穆，四德流芳，母尊外彰，三儀清肅，息龍客，確智清高，宏才獨秀，夢淚盈珠，掩有膏肓之疾，春秋六十有九，以永昌元年六月五日終於寢室，夫人申氏，志等恭姜，聲齊孟母，即以其年歲在星紀，月至降婁，十七日景寅合葬於潞城縣西廿五里之平原，禮也，東則牛峰獨秀，游天漢之神人，西則積石為山，表黃只之聖匠，前臨馮郡，後背韓郊，飛蓋相連，琳琅間出，嗣子上騎都尉起善等，孝心內著，體尊外成，卜此勝壤，安其宅兆，紀錄清徽，式鐫金石，其詞曰，命代乘運，應歷天才，熊罷視兆，聖帝龍媒，姜城寶祚，齊地封開，常羊感夢，萬古承基，其一，
大唐故河南府戶曹參軍陳府君夫人河內縣君隴西獨孤氏墓誌銘並序前太僕少卿知東都少府少監事陳汭撰夫人貞懿皇后從父之妹，開元初左羽林大將軍諱之親侄孫，祖左衛郎將知巡諱珍，祖母博陵崔氏，故兵部侍郎敦禮之侄女，美容貌，能治家，亦謂鵲巢麟趾之貴，冠代蓋時之族，與僕相門親懿，三重稠疊，更盛迭貴，亦謂煒曄哉，夫人父諱楚，贈工部侍郎，性仁孝信智，與僕相善，如弟如兄，共祈余長子故朝散大夫河南府戶曹參軍諸為夫人之伉儷，生一子二女，夫人以元和四年八月十四日寢疾，卒於恭安之里第，享年六十有六，長女與弟，生亦極養，歿亦崇喪，貼賣求財，以充凶事，以十月廿四日合祔於邙山東原禮也，嗚呼，兼余子貳之戚，嗣親之悲，聞之者感傷，見之者殞淚，悲哉悲哉，睹塗車之宿進，痛幕之晨征，丹飄風，縞素盈野，其銘曰，太虛漫漫，有死有生，莫不歎逝，飲恨吞聲，浮休之世，彭殤亦一，千變萬化，歸於其室，泉門永關，有入無出，
故上都至德觀主女道士元尊師墓誌文尊師法名淳一，河南人也，系後魏，郁為令族，惟祖，弈葉縈茂州河內縣丞，才足干時，位不充量，尊大開晤神假詞華，歲而日誦萬言，過覽三教主，馳山俗之慮，獨蘊登真之想，乃怵然而歎曰，修短存亡，曾何有常，與其勞主於此世，豈若輕舉於殊方，與其蘭堂之粉壁，豈若瓊圃之霞床，與其魚軒而像服，豈若駕鶴而裳，與其朝榮兮暮落，豈若地久兮天長，於是深入道門，大弘法要，天寶初，度為女道士，補至德觀主，閒機丹壇，人仰宗師，高令問，優遊恬曠，三紀於茲，大曆中，竭來河洛，載抱沉痼，粵以年七月三日返真於東都開元觀，春秋六十終，謂門弟子曰，吾方欲擷三芝，練五石，干白日，升青天，雖事將志違，而道與心葉，適去順也，歸夫自然，言已如而不辭，是月十八日遷窆於龍門之北原，爰寫高風，庶光必，文曰，大道無冥冥，得之而行，宜其永貞，于嗟兮真不久視而長生，天皇，
唐故慕容氏女神護師墓誌銘並序神護師，其先有之也，慕二儀之德，繼三光之容，因命其來遠矣，曾祖正言，皇任袞府司馬，祖知，皇任太僕卿，父，皇任吏部侍郎，家嗣之領袖，郡之羽儀，盛德不出，於後，神護師即吏部府君之第四女也，柔以靜貞，婉而閑淑，奉師以訓，資組織之工，謂受福則多，降年不，疾之日，發心出家，塵捨及念超於彼岸，何昊天不吊，藥無徵，彤管無輝，青蓮生，以天寶十載四月十一日，於恭安里私第，至十八日安厝於北邙塋禮也，嗚呼，夙懷四德，晚悟三乘，錦綺不可以褐爰資於薤歌淒切蕭條，將歸，永閉泉戶，望何在，野風颼颼，豈惟周親，行路增感，德陵谷將變，志貞石為文，其銘曰，步搖盛族，吏部余芳，誕人兮壽不長，去何往兮歸西方，
朱書，延壽二年酉歲正門丙寅朔十二日丁，郎王伯瑜昌唐氏春十，殯葬斯墓，
維唐故隴西李府君墓誌銘並序鄉貢進士馬郁撰顏子淵死，孔子曰，德行厥躬，不實殂落，命矣夫，盛哉歟，府君之德壽也，府君名扶，其本黃帝孫，顓頊之後，自周秦漢代，翼衛正道，軒冕不絕，至後漢治書御史諱楷生五子，三子徙居趙，派為東南西宅，是為趙郡三祖，二子流寓隴西成紀，而子孫因其家焉，府君即成紀之後也，曾祖諱紹，清名蓋代，素節不仕，祖諱，抱經緯蓋世之才，負宏奧不羈之略，嘗以珠紫為玷行之服，簪纓為拘身之械，固避世林泉，恥於諂諛詭佞，樂道不仕，大父諱曼，少耽詩酒，長傲風雲，逸器不群，壯心獨步，直志難摧，厭棄浮名，處士終老，府君即處士之子也，幼而聰敏，長抱全才，倜儻英明，智有餘仞，冠歲志學，有聚螢積雪之勤，無便僻進取之佞，承先人之遺志也，優遊雲水，靡不臻涉，屆青蒲，以南據吳渚，北倚秦泓，崗原膏腴，封疆秀，周視慨然，遂有棲止之趣，於是居焉，及寓於此，二十餘載，官僚親仁，閭里仰重，門環多士，倒屣之清風大行，席擁琴書，雅韻之良音滿室，悲夫，以咸通四年六月廿九日終於杜父里之第，享年六十九，嗚呼，生也人敬之，歿也人思之，余芳藹然，經時益茂，不朽之譽，孰過於斯，繇是君子佳之，嗣子術得先人遺德，不墜弓裘，沉靜而潔己清，敏慧而藝能著，夫人彭城劉氏，少聳婦德，長峻母儀，柔淑洽聞，規矩可范，生二女，一人適東海徐遜，千卷書生，一枝晉卻，一人從天水趙邯，秀溫明，松秋玉朗，夫人汝南周氏，植德無徵，早從風燭，生嗣子翼教有方，致茲右德，育二女，一人許嫁河東衛從，狀貫英華，傑出人表，一人歸北海儲瑜，溫潤而璋比容，峭直而松筠並秀，蓋府君之良選也，咸抱坦腹之材，皆負孤標之格，嗣子娶東海徐氏，前進士群之愛女也，箴規自得於家風，儒墨傑彰於君父，嗚呼，子婚身立，女配令德，君之干歟，家肥道直，歿無餘累，君之強歟，兆於形有生死苦樂以兒女之情，悲夫，至明年二月十三日卜葬於縣之兌宜陵鄉白露里之原，術號泣而言曰，慮陵谷遷越，俾陳辭刻石，郁性本無文，謬居是邑，久向嘉譽，因敢直書，握管淒神，乃為銘云，大患既形兮賢愚不一，稟生知兮秀而何實，必承勢兮以浮以沉，分明滅兮終得終失，奄利刃於黃泉，埋金石於白日，在火玉兮寒色凜然，扃重匣兮劍光逾出，冀神明兮不昧無欺，厚子孫兮祿壽彌溢，
故右內率府兵曹鄭君墓誌銘並序穎川陳齊之撰昔鄭桓公為王卿士，始受鄭於周，因封命氏，漢魏以降，其族滋大，有唐以來，華軌，君其裔也，曾王父，河南少尹，王父溥，尚書右部郎中，歷青，邢，相，衛，袞，懷七州刺史，入為左庶子，皇考華，駕部郎中吉州刺史，仕濟其美，時與其能，君即吉州之少子也，隱不違世，顯而成晦，於所與以義，於所入以，以遨遊江湖而無所為累也，君諱，字道，其先滎陽人，有憲也之貧，無之貴，人之於此，皆不堪其憂，君之於此，未嘗滑其為知命也，大和四年正月二日遘疾，終於蘇州華亭縣白砂鄉徐浦場之官舍，享年六十有三，有子五人，嗣曰宗儒，次曰宗韞，次曰宗慶，次曰宗遜，皆銜恤茹哀，克奉先訓，又一子奉釋氏教，端殼清淨，修無生忍，名曰弘直，嗟乎，伯仲叔季，於執喪之禮，皆得順變，即以其年秋八月廿五日權葬於義興縣洞庭鄉震澤里下朱村原從宜也，有女三人，皆在沖幼，五子以余有往年之舊，請余於文，銘曰，其生也天，其死也天，死生皆天兮，何適非然，嗚呼，苟不達於此，哀何勝焉，
大唐故寧遠將軍守太原府志節府折衝都尉上柱國安定梁公墓誌銘並序府君諱朝，字朝，其先安定人焉，因祖考之業，遷徙京兆長安人也，曾祖諱成，祖諱鎮，有祿無位，略而不書，烈考諱楷，性靜沖敏，風骨奇竦，鄉閭之中，出自人表，不幸早世，蒙賢之子，都尉公克紹棠構，忠孝可稱，弱冠之歲，好韜黔之術，襲七德之雄，卓異不群，公因廣德元年，山陵行從，及冊立承憂，起家授漳州高平府別將，自敏發授職，更余一十四任，嗚乎，天奪其壽，位負奇才，以元和七年忽癭疾疹，八年五月一日，終於布政坊私第，春秋七十有五，公之夫人渤海吳氏，秀色天姿，令德坤假，風花異落，梧桐早凋，大曆十一年十月一日先公而逝，今不附焉，有子五人，長曰重榮，昭武校尉，守京兆府常保府果毅，次曰重文，次曰重慶，次曰重和，幼曰重方，皆樂樂柴毀，泣血摧心，哀護喪事，儀以及禮，即以其年十月六日，遷葬於長安縣龍首鄉附先塋之禮也，恐他山海變，陵谷將遷，勒銘泉戶，垂范長存，乃為銘曰，猗歟梁公，道與天通，忠孝雙美，久而益恭，言行無缺，萬里欽風，居官秉直，儕流敬從，積善無徵，珠光夜沉，蒼蒼松柏，永播清風，
唐故武城張府君墓誌銘並序君諱舉，字思奮，清河武城人也，若夫漢世功臣，留侯誓河之績，魏朝金，中郎表茅土之勳，洪源與江漢爭，崇構將嵩華比峻，，在茲乎，祖稱，宏才碩，冠冕前代，父纂，，羽儀，君稟氣中和，懿，風標茂乎早歲，清貞概乎成立，知世道之難久，覺榮利而非直，所以，屣，山林泉石，見虛懷，棲遲衡泌，原野，不君豈逝同西轡遽游結周之痛，以，大唐貞觀十一年陽私第，春秋七十有七，夫人安定婉母儀，齊南山，同歸北阜，粵以禮也，有子興等，克荷血誠隙之山丘嚴嚴文葉贊金榮卻春懸旌，縈紆名存身後，
唐故板授平原縣令趙君及夫人墓誌君諱莊，字思隱，其先天水郡人也，昔中牟簡之苗裔，晉上卿盾之胤緒，隋末河間縣令之孫，皇初上黨縣尉滿之子，君川原軌範，鄉黨規模，既如制錦一同，宣風百里，背從心之歲，面期頤之年，朗若松筠，志懷金石，忽於遘疾，藥餌無徵，以天寶元年二月四日於私第，春秋八十有四矣，高相半殞，如棲獨鶴之悲，台鏡分形，似照孤鸞之狀，即以其年月廿日殯於蔡村東南二里半平原，禮也，西迨峻嶺，近接太行之山，東引丘墟，帶蒼芒之郭，嗣子嘉禮，攀號扣地，五內崩裂，恐桑田變易，川谷流移，刊石勒銘，乃其詞曰，昂昂趙君，凜凜不群，桂中生月，孤峰出雲，以為德，以義為仁，克聰克敏，擇交擇鄰，其一，山奇精，量，雖不求名，坐封令長，鐘鼎，萬代揚名，千秋長想，其二，天寶二年四月三日身，至天寶四載十二月一日，夫人雍，為墓葬之也，
大唐朝散大夫行晉安縣令蕭府君故夫人柳氏墓誌銘並序夫人諱，字，河東解也，自公孫得姓，傳遠構於西周，柳下垂仁，播奇聲於東魯，亦有作守，見重於當時，驃騎論功，流芳於來葉，國華人傑，史冊詳焉，乃祖炎，梁尚書右僕射，安南將軍，相州刺史，贈撫將軍曲江縣穆公，雅道光朝，清風振俗，高祖暉，侍中散騎常侍，豐貂左珥，獻替巖廓，曾祖顧言，隋內史侍郎，秘書監，漢川郡康公，學究蓬山，文同筆海，祖遜，隋晉王府典簽，扶樂縣令，苞蘊上才，優遊下邑，父尚真，司門員外郎，殿中丞，洛陽縣令，攀龍鱗而迥奮，附鳳翼以高搏，自致青雲，家聲不墜，夫人生自華宗，伏膺教義，齠年綺歲，有若成童，故以非法不言，淑慎聞於親戚，非禮不動，令譽浹於閨門，年十有九，言歸蕭氏，作嬪君子，婉順居情，主饋中闈，恭勤在念，蕭公作宰，同王生之驅轡，夫人言從外禮，猶待姆而升軍，既而遠屆銅梁，登玉壘，經途遐阻，遂染沉，與善無徵，奄然長往，春秋廿有三，終於晉安之公館，嗚呼哀哉，神香罕遇，寧留上月之容，仙草難期，詎反春翹之茂，粵以顯慶五年歲次庚申二月十三日歸葬於洛州河南縣之北邙原禮也，懼陵谷遷貿，東海變於桑田，勒此遺芳，永旌明於泉戶，乃為銘曰，峨峨華胄，爾爾長流，植根東魯，析胤西周，或將或相，且公且侯，門傳鐘鼎，家襲箕裘，誕茲淑令，作儷高門，秦晉之匹，潘楊之婚，譽流川組，德懋，言從其慧，行歸於溫，蘭桂方芬，松筠將茂，如何不永，遽雕春秀，婺影難留，朱幡奚救，痛茲泉戶，摧斯華構，
慈潤寺故大靈琛禪師灰身塔銘文禪師俗姓周，道諱靈琛，初以弱冠出家，即味大品經論，後遇禪師信行，更學當機佛法，其性也慈而剛，其行也和而潔，但世間福盡，大時來，年七十有五，歲在玄枵三月六日，於慈潤寺所，結跏端儼，泯然遷化，禪師亡日，自足冷先，頂後歇，經云，有此相者，克生勝處，又康存遺囑，依經葬休，血肉施生，隸無上道，合城皂白，教弗違，含悲傷失，送茲山所，肌膏才盡，維鏤塔，冀海竭山灰，芳音永嗣，乃為銘曰，逖聽玄風，高惟遠量，三學莫捨，一乘獨暢，始震法雷，終淪道藏示諸滅體，效茲奇相，器敗身中，余頂上，結跏不改，神域亡喪，慧日既虧，群迷失望，非生淨土，彈指何向，塔頌一首，崖高帶綠水，鐫塔寫神儀，形名留萬古，劫盡乃應虧，大唐貞觀三年四月十五日造，
冠軍大將軍行右衛將軍上柱國河東郡開國公楊君亡妻新城郡夫人獨孤氏志銘並序夫人諱開字正真夫人姓李氏，隴西成紀人也，祖楷，隋開皇中有功，賜姓獨孤氏，漢將司武，樹卻地之勳，涼君霸代，有勤王之業，其後像賢卓犖，錫姓煌，鳳德承祖考，龍光照天地，與夫范宣翊晉，誇唐杜之門，荊王問許，徵昆吾之邑，方斯盛族，固未連衡，曾祖屯，周開府儀同三司，祖楷，隋開府儀同三司，驃騎大將軍，並，益，原三州大總管，汝陽郡開國公，父卿雲，皇朝右威衛大將軍上柱國汝陽郡開國公，贈益州大都督，咸樹敏德，必階大位，或旬歲九遷，或晝日三接，俱懷樗晨之智，遞刻尸臣之銘，夫人生鐘鼎之門，備母師之訓，幼則仁孝，長而聰明，承旨候顏，固先於伯姊，聞詩悅禮，不讓於元昆，我家既彤，矢千年，楊氏亦朱輪百代，媾是匹敵，薄言旋歸，傾都振鄙，郁其雲雨之從，結鳴，特盛山河之儀，緝婦道於咸恆，成家人於悔厲，觀其奉屍齋以敬，敦宗族以和，既微婉以順姑，亦義方以教子，及喪親哀慟，幾至淪滅，杖而能起者，迄是三載，琴不成聲者，殆逾一紀，及居姑平原太夫人喪，復同罔極之制，固可下勵邦族，上形國風，楊君材蘊三傑之二，氣雄萬夫之特，閫外資以安危，國威由其輕重，然敬斯盛德，禮實如賓，楊君神龍之初，匡復宗社，壁壘左袒，始策絳侯之勳，虹飄風，旋罹屈原之譖，為武三思所構，長任泌州刺史，不許東西，夫人幽憤而作，室惕攸往，乃乘肩輿，列步障，激揚枉直，詞理淒辯，執事者感而賢之，楊君竟以遷職，因染氣疾，迄為沉痼，女子問君，齊封有禮，緹縈訴父，漢罷嚴刑，三極一致，義形終古，俄封新城郡夫人，從夫貴也，且夫金石二肆，半樂在庭，環六珈，衣照廡，雖至儉之德，視如浮雲，而嘉偶之榮，實映當代，曾未半於偕老，遽長離於異室，神之福謙，理亦難究，以開元四年三月三十日終於平康里之私第，春秋四十八，以其年八月廿九日卜厝於洪瀆原禮也，夫人體慈而儉，臨滿畏溢，至如步黃屨於中掖，拜衣於後庭，像服如雲，魚軒竟道，則國之備物，吾從小君，及歸侯門，躡素履，食不精鑿，器非雕鎪，甘逼下以無文，與其奢也寧陋，至於勞逸沃土之誡，送迎門之典，政閒家而可師，言出閫而為訓，固可傳懿史筆，勒銘景鐘，諸子等材掩難，行高曾史，團棘致毀，匪莪贈慕，楊君悲存歿之大義，感幽貞之素心，封樹之儀，簡約從儉，纂錄高行，敬撰斯銘，銘曰，秦將逐燕，軒車必復，涼王霸晉，天地綏福，百代元戎，千年公束，盛哉華胄，是謂冠族，福生靈長，貴女含章，孝德不匱，禮容孔臧，鼎門作合，像服有光，在窒能訟，至柔而剛，謂神聰明，應報昭烈，奈何溫儉，而與凶析，結陌斂魂，秦原穴陵徙谷變，徽音無絕，紫微舍人王丘纂，大唐開元四年八月二十九，
唐故安康郡安康縣令皇甫君墓誌銘並序君諱瑤，字瑤，具先安定人也，父太一，唐滄州胡蘇縣令，君即胡蘇府君之第二子也，令問不己，德音無瑕，弱歲以卿大夫門子入侍於王居，無何，調補丹州咸寧主簿，次擅州司戶參軍，秩滿，稍遷金州安康縣令，君弦韋兼設，威惠相資，浹辰之間，政有經矣，以天寶三載辭滿歸周南別業，有終焉之志，退跡高臥，養氣怡神，道之達士，靡不高尚，嗚呼，天不遺，殲我眉壽，春秋六十有五，遘疾終於濟源私第，君家世好學，一門通儒，弟兄數人，皆以才拔，並名高日下，譽滿人寰，所謂五色之龍章，八音之琴瑟，嗟乎，秀而不實，玉折蘭摧，數歲之間，相次凋殞，雁行比翼，同赴幽泉，花萼連枝，共歸玄夜，君大漸之際，卒無沉嗣，有息女時氏，躬奉嚴慈，無改其道，靡明靡晦，式號式呼，雖嗟伯道無兒，終歎淳於有女，以天寶十載七月廿九日龜策葉從，遷窆於河陽虢村之原，禮也，恐陵谷之遷變，懼桑田之改易，式旌金石，乃為銘曰，河岳之秀，人倫之傑，落落瑰林，森森勁節，明如清鏡，皎若白雪，有才無命，從茲下列，司曹耀德，宰邑飛聲，彼蒼不吊，喪我國英，揭撫櫬，潘岳臨塋，于嗟千載，幽隴長扃，天寶十載歲次辛卯七月廿九日，
亡宮者，不知其誰子也，以良家入選，充奉後庭，以忠順賢明，勤於法度，是用錫以班秩，酬乎厥勞，以開元廿五載遘疾奄逝，享年七十五，即以其年十月廿七日歸葬於亡宮之塋禮也，乃刊沉石，遂述銘云，生為匣玉歿為土，一辭九重，千秋萬故，
大周故金紫光祿大夫行營繕大匠上護軍遼陽郡公泉君墓誌銘並序君諱男產，遼東朝鮮人也，昔者東明感氣，逾川而啟國，朱蒙孕日，臨貝水而開都，威漸扶索之津，力制蟠桃之俗，雖星辰海岳，莫繫於要荒，而俎豆詩書，有通於聲教，承家命氏，君其後也，乃高乃曾，繼中里之顯位，惟祖惟禰，傳對盧之大名，君斧囊象賢，金冊餘慶，生而敏惠，勿則過人，年始志學，本國王教小兄位，年十八，教大兄位，十三等之班次，再舉而升，二千里之城池，未冠能理，至於烏拙使者，翳屬仙人，雖則分掌機權，固以高惟旌騎，年廿一，加中里之活，廿三遷位頭大兄，累遷中軍主活，卅為太大莫離支，官以地遷，寵非王暑，折風插羽，榮絕句驪之鄉，骨藉施金，寵殊玄菟之域，屬唐封遠暨，漢城不守，貊弓入獻，苦矢來王，君以總章元年，襲我冠帶，乃授司宰少卿，仍加金紫光祿大夫員外置同正員，昔王滿懷燕，裁得外臣之要，遂成通漢，但聞縑帛之榮，君獨鏘玉於稿街，腰金於棘署，晨趨北闕，間簪筆於夔龍，夕宿南鄰，雜笙歌於近韻，像胥之籍，時莫先之，聖曆二年，授上護軍，萬歲天授三年，封遼陽郡開國公，又遷營繕監大匠員外置同正員，坐辟朱門，遂封青土，列旌旃於戟，期帶厲於山河，奄宅夷，遂荒徐服，嗚呼，蠶支啟胙，蕃屏未勤，是壑摧鱗，遷舟遽遠，年六十三，大足元年三月廿七日遘疾薨於私第，以其年四月廿三日葬於洛陽縣平陰鄉某所，邙山有阡，長沒鍾儀之恨，遼水無極，詎聞莊舄之吟，故國途遙，青車何日，鶴飛自遠，令威之城郭永乖，馬鬣空存，騰公之居室長掩，雖黃腸題湊，與天壤而無窮，而玄石紀勳，變陵谷而猶識，其詞曰，於廓靈海，百川注焉，東明之裔，實為朝鮮，威胡制貊，通徐拒燕，憑險負固，厥古莫遷，爰逮有唐，化涵東戶，賓延溟渤，綏懷水滸，藍夷會同，桂婁董溥，惟彼遒長，襲我龜組，遂榮稿街，爰分棘列，甲第朝啟，承明旦謁，勳懋象胥，寵均龍Ι，遽開青社，山河罔絕，遼陽何許，故國傷心，鍾儀卞恨，莊舄悲吟，旌旃戟，佩玉腰金，鼓鍾憂眩，逾憶長林，留秦獨思，濟洹為咎，聲明長畢，佳城永久，體邙山，遊魂孫阜，勒銘幽石，庶傳不朽，通直郎襄城縣開國子泉光富年十八，長安二年四月廿三日葬於洛陽縣界，
大唐故濟州東阿縣尉趙君墓誌銘並序君諱爽，字義明，河南新安人也，瑤源浚邁，衍靈慶於朱宣，瓊萼扶疏，播清暉於愛日，鼓長瀾而括地，締層構以臨雲，祚土而誓山河，鳴玉而腰龜組，詳諸史，可略而言，曾祖鸞，咸陽太守，鴻州刺史，金城侯，祖正，齊王侍讀，給事中，使持節新安太守，大都督，上儀同，廣福縣子，陳州刺史，氣蘊風雲，量包山嶽，參儀槐鼎，燮曜台階，侯服光家，戎章峻遠，父弘仁，揚州行參軍，宕渠司法，州錄事參軍，素履清規，標映雅俗，言揚德舉，利見王庭，芳風激於梁昏，惠化覃於淮海，君華嵩嶠，稟潤光河，風度凝明，徽猷峻上，郁辭峰於瓊岫，朗心鏡於瑤池，妙群英以高察，雄州閭而擢秀，射策高第，釋褐東阿，撫冀丘園，翰飛河濟，暢清風於下邑，馳雅譽於天朝，方將曳珠履而游梁，飛翠綏而謁帝，侍汾陽之遠駕，贊雲亭之絕禮，而天道冥昧，報施無徵，以永徽三年歲次壬子終於官第，春秋有四，即以四年四月十日歸瘞於河南縣平樂鄉之北原，懼陵谷之潛徙，式傳徽於翠石，乃為銘曰，長河帶地，崇山極天，棲宅靈隱，吐吸風煙，符照映，龜組蟬聯，功銘鐘鼎，聲流管弦，徐樽虛湛，牙琴長絕，松路方幽，泉扃永閉，悲風古樹，空山夜月，萬歲千秋，同歸此別，
唐故隴西李府君墓誌銘並序君諱賓，字郎子，隴西城紀人也，以天寶元年八月八日地河南府河南縣樂城里之第，春秋六十有四，即以其月廿四日遷窆於洛陽縣平陰鄉之原，禮也，有子等攀號靡訴，徒望贖於百身，哀毀生，空怨別於千日，將恐高天倚杵，松柏摧而為薪，大海成桑，陵谷徒而無地，式題貞石，永固幽泉，其詞曰，蕭蕭古木，鬱鬱佳城，白鶴來吊，青烏塋，雲霾隴月，日落泉亭，天長地久，海竭山傾，敢勒貞石，用垂頌聲，
大唐故洛州徵士萬君墓誌君諱德，字道仁，隴西人也，門傳儒推，標冠縉紳，世襲衣纓，羽儀卿相，祖公，齊任并州晉陽縣令，父周，隋任益州都督，並風格峻整，器局深凝，弘闡帝猷，經綸王業，化行民庶，德被謳歌，前代盛其芳徽，後葉芬其茂緒，君稟靈河漢，孕璞荊山，少負班馬之才，幼懷禽尚之操，屬隋氏失馭，海內流離，鬼哭山鳴，人神憤怨，君性尚衡泌，情狎蟲魚，避難巖阿，抽簪物外，每寬愁於文酒，屢排慘於琴書，志在涅而不淄，心處泰而逾固，洎聖人馭歷，風教遠覃，凡厥隱淪，俱欣至道，君乃杖藜還世，葺宇洛濱，門植兩桐，庭開三徑，端木之駕，時見扣於荊扉，安仁之車，每招尋於蓬室，既而寢疾遽甚，亟歷暄寒，奄墜夜台，忽隨朝露，悲夫，逝川東注，曩賢所以興嗟，落景西傾，往哲於焉起歎，以貞觀廿一年五月廿五日終於私第，春秋七十有一，即以其年歲在丁未六月景辰朔，五日庚申，窆於邙山之平樂鄉，恐山飛海變，陵谷推遷，勒斯石於九原，庶流芳於千古也，
大唐故中散大夫行茂州都督府司馬上柱國張府君墓誌銘並序君諱懷寂，子德璋，南陽白水人也，昔軒後誕孕手文，疏得姓之源，錫壤崇基，白水為封侯之邑，賢明繼軌，代有人焉，佐漢相韓，備該策史，襄避霍難，西宅燉煌，余裔遷波，奄居蒲渚，遂為高昌人也，曾祖務，為右衛將軍，都綰曹郎中，器度溫雅，風神秀朗，祖端，為建義將軍，都綰曹郎中，識鑒明敏，弘博多通，父雄為左衛大將軍，都綰曹郎中，神性俊毅，志懷剛直，片言折獄，無謝仲由，諾重千金，寧慚季布，故得入籌帷幄，出總戎機，續武經文，職兼二柄，公良冶是傳，箕裘不墜，年在襁褓，為授吏部侍郎，爵被孩童，以旌恩寵，貞觀之際，率國賓王，永徽之初，再還故里，都督麴湛以公衣纓望重，才行吉嘉，年甫至學，奏授本州行參軍，雖蒞職舊邦，榮同衣錦，展私不虧鄉禮，存公無越憲章，俄轉伊州錄事參軍，劾六曹，剛柔一貫，議無隱，躬操直繩，轉授甘州張掖縣令，肅清百里，仁政一同，草靡其風，人化其德，令譽扇於三輔，逸響聞於九皋，遷授朝散大夫除疊州長史，此州境鄰渾寇，地帶山巖，烽候屢驚，草竊為弊，公雖職佐千里，而微洞六奇，設計運籌，窮其巢穴，下人謠德，上徹天聰，旌善賞功，恩波曲被，公歷任多載，闕覲慈顏，念指以思歸，想投機而自礪，未申反哺之戀，俄丁膝下之憂，一溢僅存，毀瘠過禮，屬蔥山小丑，負德鴟張，瀚海殘妖，孤恩蟻聚，同惡相濟，劫掠成群，天子命將登壇，推輪伐罪，以公果略先著，簡在帝心，恩制奪情，令總戎律，特授右玉鈐衛假郎將，充武威軍子總管，公固辭不獲，俯履轅門，輟孝殉忠，義資盡命，於是飛懸旌而西上，擁戎卒以啟行，鳴鼓角於地中，竦長劍於天外，是日賊頭跛論，逆次拒輪，兵戈才沖，賊徒俄潰，如秋風之掃枯葉，類春景之鑠薄水，殲厥渠魁，肋從罔治，於是金方靜柝，玉塞清塵，十箭安毳莫之鄉，四鎮復飛泉之地，元帥王孝錄功聞奏，恩制遽下曰，朝請大夫前行疊州長史武威軍子總管張懷寂，識具通濟，器能優舉，夙承榮獎，出貳蕃條，近總戎麾，遠清荒，恢七擒之勝略，致三捷之嘉庸，逆黨冰離，妖群瓦解，譽隆裨帥，績著幽遐，作副名都，允諧懋賞，可中散大夫行茂州都督府司馬，仍賜緋袍金帶及物貳伯段，公以況野寧謐，榮賞優隆，振旅凱旋，翹欣飲至，豈謂途未極，逸足中疲，玉碎荊山，珠沉漢浦，以長壽二年歲次癸巳五月己丑朔十一日己亥終於幕府，春秋六十有二，於是六軍望櫬，興埋玉之悲，元帥親臨，盡夫人之慟，即以長壽三年太歲甲午二月己卿朔六日庚申葬於高昌縣之西北舊塋禮也，惟君體質貞明，機神警朗，雅善書劍，尤精草隸，彎弧擬樹，已見啼猿，落紙飛毫，行驚返鵲，崇讓去伐，絕矜尚之心，重義輕財，履謙沖之跡，如珠有潤，似玉無瑕，美績嘉猷，筆難詳載，子禮臣等扣心泣血，茹粒僅存，負米無期，過庭絕訓，思蓼莪而號踴，想陟岵之崩心，恐陵谷貿遷，芳猷歇滅，聊題琬琰，乃勒銘云，尋源討氏，系自轅皇，孕珠含德，手印弓長，辭榮讓顯，戰涿功彰，爰封白水，錫土南陽，三五已降，代襲忠貞，珥貂漢闕，曳綬韓庭，槐門棘路，鳴飛纓，九州垂范，四海馳聲，顯允夫子，實為仁軌，百行攸歸，五常是履，委邊殄寇，鷹揚擅美，懋賞疇庸，備旌緗史，皇穹爽善，摧此良，無驗，二豎興災，殞朝露，魂歸，銘徽猷而洩涕，曲以申哀，
大唐故殿中少監上柱國唐府君墓並序君諱河上，字嘉會，晉昌人也，胤彩丹陵，延華蒼歷，言只楚宴，芳藻於蘭台，爰漢庸，茂節彰於筇嶺，引妖虹而照辯，義強鄰，控以陳謨，道康遐徼，曾祖邕，北齊晉昌王，錄尚書事，祖徹，齊中書舍人，散騎常侍，隋戎，順二州刺史，彩炫龜文，功暉鳳篆，論道暢於三事，連最誇於五方，父儉，今朝內史詩郎，禮部尚書，天策府長史，遂州都督，鴻臚卿，戶部尚書，右光祿大夫，特進，上柱國，莒國公，分星降彩，捧日流暉，纘芳烈於華宗，暢宏猷於景運，公丑陽銑照，舂陰玉穎，材高杞梓，識洞人倫，學以聚之，擅百家而誕譽，問斯辯矣，陶六藝以聲，澄禮之源，遣德之累，風行珠浪，黃陂渙以獨深，月上瓊峰，稽山曄而孤峻，釋褐東宮千牛，升景胄也，尋應詔射策乙第，授東宮通事舍人，又除尚書虞部員外郎，敷央淹融，照明離而有裕，甄裁敏當，光列宿以騫華，遽而燎金微，兵通玉塞，永言司翰，爰資健筆，貞觀年中，拜交河道行軍鎧曹，以軍功授朝散大夫，行衛州別駕，又遷豪州司馬，竹淇舊壤，茂輯休徵之搖，桐淮奧區，復闡士元之烈，至廿三年，轉殿中省尚衣奉御，俄授蘭州司馬，獻陵令兼雍州三原縣令，寄深園寢，明識貫於疏鬆，任切袞旒，雅思分於繪藻，麟德元年，授奉膳大夫，又改司大夫，尋出為始州長史兼玉河道行軍司馬，毗風芋野，將申半刺之榮，翦靄蔥山，又展全軍之術，金邊克定，公其力而，拜上柱國，陝州長史，又遷忻州刺史，分陝之地，驥足長驅，際漠之疆，鳥旗遐騖，循風載偃，期月有成，俗易次公之良，帝念喬卿之賜，上元三年，以公為殿中少監，九重尊極，六尚清嚴，自非器韞多才，何以光膺劇務，宸居四食，具遵涼之宜，帝飾九衣，克明沿降之序，祗崇葉紀，軌物增輝，九萬培風，未極鵬霄之遠，三千見日，遽嬰螻壤之悲，粵以大唐儀鳳三年正月六日薨於西都大寧里之官舍，春秋六十有五，即以其年歲次攝提月旅大火二月己丑朔十四日壬寅與夫人元氏合葬於昭陵莒公之舊塋，禮也，夫人河南人，洋州使君務整之第二女，門承震緒，禎啟巽維，性蕙曾敷，儀蘭崇秀，賢圖可鏡，寧佇照於龍台，禮物成裝，詎資紋於鳳綺，爰降恩紱，封河南縣君，禮縟延卿，榮超石，痛襄流之閱祀，豐劍先沉，挹姬道以飾終，鄭環斯偶，嗣子尚食直長從心等延徽鼎室，聞誥台庭，資溢雖存，非杖所起，終憂載鉅，臨皙棗而停滋，至款冥通，擢宗筍而充獻，以為川陵驟徙，晷互微，縑策匪堅，疇賢之跡時泯，丹青易滅，名臣之像或湮，欲弊方輿，敬圖圓石，其銘曰，赫赫昌胤，綿綿巨唐，荊台藻，芋壤傅芳，門雄戟，家擅璜，駢休四履，均采八王，其一，爰啟俊人，韋光丕構，鳳毛騫翼，蘭翹警秀，華素兩崇，儒玄雙究，照乘延估，連城斯售，其二，匯茅就列，或登朝，甫參文吏，兼訓戎昭，丹墀輟組，紫塞聞，迨辭馮樹，更翊循條，其三，朔野風雲，參墟亭障，憬焉企德，欽哉是亮，崇畎貿刀，開黌卷，暴謔遷善，貪漁反讓，其四，宏敷帝宰，允屬邦基，百同連德，六尚攸司，天階方卷，日谷銜悲，人亡隱栝，士喪咨，其五，合隧遵周，疏墳法夏，分寒隰，挽窮深野，祝返青烏，賓回白馬，唯餘風月，長過松賈，其六，
唐故太中大夫守新定郡太守張公墓誌銘並序公諱胐，字胐，其先范陽人也，馬渡丹陽，龍戰河洛，煙塵北擁，冠冕南遷，今為襄陽人也，曾祖則，隋比陽縣令，祖玄弼，皇益州功曹軍，贈安州都督，父晦之，桂芳正字，左率府兵曹參軍，伯父柬之，中書令，漢陽郡王，贈越州都督，扶危宗社，勳庸太常，初公父早亡，伯父進養，諸呂殄滅，大漢分，茅土錫封，奏公授職，詔授荊州參軍，後韋氏臨政，虺變為蛇，公授撫州參軍，累貶也，又試太子通事舍人，來復也，又授將作監主簿，再太子僕寺丞，太子文學，檢察浮費，司供輿馬，黃中有理，堂上拊頭，轉定州司馬，邢州長史，朝散大夫，涇州別駕，鶴來辭海，朱紱加榮，輿舊見題，佩刀是贈，又拜渠州刺史，涪陵郡太守，零陵郡太守，臨川郡太守，新定郡太守，蜀山雲平，非無叱馭，湖水天浸，豈憚洪波，江南聽採菱之詞，成中和之曲，新安逢江水見底，比清鏡豈如，太夫人韋氏，安府戶曹玄寶之女，封馮翊縣太君，子貴也，板輿侍奉，豈獨長筵，東征有詞，何慚舊賦，公稟休和之氣，降山嶽之靈，忠孝事於君親，愷悌施於邦國，惜其大位未繼，泉路溘隨，以天寶十載六月廿四日遇疾薨於新定郡官舍，春秋五十有六，諸侯之禮，國典備儀，道路有瑞鹿隨車，黎人悲父母奚若，夫人隴西李氏，隴西郡君，夫榮也，刑部尚書乾之孫，相州堯成縣令昭禮之女，中書令昭德之侄女，能事組川，明閱詩禮，令德贊於從職，淑善穆於宗親，天乎降災，殞斯貞麗，以開元廿一年八月三日先公而亡，以天寶十二載八月廿六日合葬於臨漢縣平原禮也，嗣子回等，欒欒棘容，哀哀相次，乃馨香其實錄，將刊刻於正詞，銘曰，猗公命氏，偉乎邈遐，勳庸列土，繼體分葩，世業弘大，忠孝淳嘉，官政多歷，斯紱光華，沂海可詠，專城累加，天道不，梁木空嗟，夫人隴西，實惟公族，尚書祖理，中書伯錄，體德柔順，瑤姿令淑，如月之皎，如之育，內則事姑，齊詩在祿，誰謂奉倩，先悲瘞玉，嗣子欒欒，幾不滅性，稟孝純至，執容瘠病，哀號泣血，像設惟命，母訓義方，慎終善令，女也摧毀，施於莊敬，樹斯文於不朽，紀功業而貞正，
唐故田府君墓誌銘並序府君諱仁，字路孫，穎川人也，府君懷萬頃之量，莫能抱其波瀾，蘊千里之姿，詎得齊其駿足，雅略宏度，廣矣靡周，情思深沉，峻而難造，成童遊藝，洞經史於心匈，弱冠齒鄉，稱孝友於宗族，材堪處棟，器足函牛，羞割雞之小榮，鄙享鮮之末任，乃辭祿棲遁，處順安排，養志閒居，得潘仁之深趣，面山北水，葉長統之高風，況復琴聲與清潤俱流，詩畫將雅懷共遠，於是姑務修德，以導鄉閭，豈其積善無徵，奄從風燭，顯慶五年七月廿三日，卒於私第，春秋五十有三，於是落蔽日之千仞，折梢雲之百尋，悲輟鄰舂，悼酸行路，其年八月廿二日殯於邙山之陽，恐田移霧沼谷，哀哉，乃為多曰，抑抑田侯，今古罕仇，風神散朗，威儀雅遒，權截截，心直休休，冠時軌訓，蓋俗芳猷，天星遞建，地管次飛，霜露代謝，人壽有期，游軒滅軌，寢帳生埃，琴弦息調，書橐罷開，
大唐故勳官飛騎尉蘭君墓誌君諱德，字表，洛陽人也，自踐土勤王，列卿擅名於晉乘，光於馭轄，方奉馴之美，分譽樊丘，俄嬰沉痼之悲，息徒纏古朝頤玉餌夕首俄寂，春秋廿有八，越以總章二年十一月廿四日，終於洛陽縣章善坊私第，以其年十二月一日葬於河南平樂鄉邙山之陽禮也，長子玄慶，感樹靡風庭，花鮮凌曲，采蘭之戀方勵樂餌之慶，其曰，玄鳥祥，皂流昭慶，執御開國，封成受姓，靈岳期，鈞天錫命，取秦楚，存亡周鄭，
大唐故翊衛陳公墓誌銘並序公諱思，字知言，其先穎川人也，曾祖憐，上黨府折衝都尉，祖壽，韓王府典軍，或武毅遐宣，曜桑乾之膽氣，或雄風襲，攀桂山之符彩，國命殊錫，冠冕式昭，父行琳，睦州參軍，松扃蘊操，家傅忠孝之聲，永國參卿，獨擅東南之美，公以溫良實性，道德資身，取賞泉石，不孤風月，沉旬日，藥石無敬，以開元十五年十二月廿七日，卒於河南道政里第，春秋六十五，嗚呼哀哉，夫人扶風傅氏，安州參軍昌之女，苕華早落，以先君子之終，蓍草徵辭，乃祔先人之域，以其年十二月十七日合葬於北邙山，禮也，嗣子忠等，孝思過制，哀封懷，敢徵遵古之儀，即表無窮之記，銘曰，邙山，高而不窮，浩浩穎水，陳氏之雄，水即無竭，人而告終，既罔象之，難測斯生，靈之何從，泉戶摧月，白楊吟風，哀哀孤子，號號彼蒼穹，
大唐故泗州漣水縣主簿范府君夫人柳氏墓誌銘並序君諱褒，字彥褒，會稽人也，因官遷播，今為河南郡人焉，原夫樞電降祥，克讓劭於唐典，茅錫祉，盛烈光乎夏盟，其後光葉瓊柯，疊華聯彩，昭彰簡素，可略言焉，祖弘，隋涿郡薊縣丞，商徵弦哥之音，磨制錦之刃，父懷，隋荊州枝江縣令，化移晨，恩洽霄漁，遠靜灌壇之風，迥感江陵之火，君毓悴驪浦，孕溫虹岫，風神韶曠，器局淹華，博聞經史，談幽賾，既而譽光拾紫，望重金，出空谷而牽絲，謁承明而結綬，以永徽四年，釋褐集州符陽縣主簿，又轉泗州漣水主簿，聲溢荊門，風宣楚塞，幾牘賴具脂粉，寮推具直繩，既而解印淮泗，保閒伊洛，上東從長往之娛，下澤偶少游之賁，庶祈丹於九轉，俄夢奠於兩楹，彼蒼不仁，奄摧人范，以總章二年正月十六日，終於敦厚里之私第，春秋七十有二，即以其年二月廿四日，卜兆於平樂原邙山之陽，夫人河東抑氏，梁并州司馬徽之孫，陷汴州錄事參軍行之女，夫人寶婺華，娥誕彩，柔順體於幽性，貞明照於靈襟，爰甫初笄，作配君子，慶昭陳鳳，契洽齊魚，肅事延，敬恭蘋藻，淑慎彰於婦德，令范弘於母儀，方徙第而無愆，比斷機而有裕，未極潘輿之樂，先積孔川之嗟，以上元三年六月廿五日終於敦厚里，春秋七十有七，即以其年七月七日祔葬於君之舊塋，禮也，惟君夫人降天地之德，含陰陽之，忠義甄性，貞順載懷，未嘗以善惡加人，慍形色，璁珩匪重，以言行為璋，黼黻可輕，以道德為冠冕，而山靈葉，不傳秘於煎金，東岱遊魂，竟結欷於淪玉，嗚呼哀哉，嗣子守元等扣地無從，號天靡及，恐陵谷貿於桑海，紀盛德於，其詞曰，於赫洪源，系唐之胄，盛德大業，崇基遠構，珠璧聯華，芝蘭迭秀，甯實才博，丹惟道富，顯允作配，芳猷泉塞，昭晰母儀，溫柔婦德，及魚光訓，斷垂則，動止有禮，敬恭無忒，山嶽降靈，娥婺垂精，體陰陽而合德，與琴瑟而諧清，冀液金於靈府，忽埋玉於山楹，沉沉隴路，松垌，填結愁之色，長慘悲風之聲，聲音徽其不昧，摭遺范於佳城，
唐故博陵崔府君墓誌銘並序兄朝議郎前行少府監丞上柱國彥佐撰弟朝請郎前行河南府鞏縣丞彥冠書君諱彥溫，字德昌，博陵人也，宗系蟬聯，歷代輝焯，自後魏至我唐，官婚人物，首冠他族，載在史冊，可得而詳，曾祖育，宰江陰，有政，化及疲人，祖孚，皇湖州長城縣令，贈官至戶部侍郎，父弘禮，皇東都留守，檢校尚書左僕射，贈司空，君即司空第四子，在幼之年，聰晤穎秀，及冠之後，倜儻奇特，洎讀書業文，流輩宗仰，而雅尚閒放，不薄宦，年俯廿，鳳翔節度使陳公知之，奏授試衛佐，充節度推官，君謝而不就，每負凌雲之氣，常抗志思立大節，家有金帛，無所顧惜，悉與朋友共之，以輕財重義為事，由是數年間，寒徒壁立，人見之不堪其憂，而君怡怡然不改其樂，識者皆壯其志業，謂大位大權，爵祿榮顯，可俯拾而取，無何遘疾，逾月而殛，時不我與，以大中十一年六月八日終於東都宣教里之第，春秋三，嗚呼，遇與不遇，命也，自古聖賢由其病諸，有自僮孺金花紫祿萬鍾而至於耆頤者何哉，而君操執行揚，藏書器用，有志未伸，一旦與煙藹同盡，又何哉，嗚呼，天極高而嚴尊，權不侔下，自古悲之者多矣，余何敢焉，凡在知識，為之出涕，況分形共氣，奪其手足耶，冤憤填膺，號慟無訴，即以明年十月廿六日葬於洛陽縣清風鄉之北原，祔先塋也，有子二人，長曰賡，次曰庠，皆謹厚習儒，賡茄荼泣血，力奉大事，予遂京灑涕以志之，乃為銘曰，天之於人，唯善是親，君之操履，唯善唯仁，宜壽而夭，宜屈而神，已矣而去，命也何雲，骨肉存歿兮痛極天倫，歸祔先塋兮爰及吉辰，唯清音兮不泯，安玄堂兮永寧，
唐故洛州仇夫人墓誌銘並序仇夫人者，河南人也，其先出自晉穆侯之裔，若人幽根磐薄，標令望於姬川，枚派束，振於伊洛，祖，任潭州長沙縣令，行高州里，名擅無雙，譽重朝廷，英華千古，父寶達，弘才俊拔，伎略絕倫，養真素以自，辭祿仕而嘉遁，惟夫人貌婉順，性極溫恭，四德聿，六行兼美，作嬪君子，茂范華宗，理應嗣福無疆，永隆奘行，豈謂時不我與，人事相侵，旦纏，長為幽壤，以麟德二年九月二日殯於河南之私第，春秋有一，嗚呼，逝川東注，信滔滔而不歸，落景西沉，諒黯黯而長謝，即以其年九月十三日葬於邙山之陽禮也，長子石生等攀號擗踴，痛貫心靈，內外諸親，永懷哀慟，晨光灼，空餘墳壟之悲，夜月徘徊，無復樓台之，將恐岸頹深谷，海變桑田，勒此玄銘，永鑒千古，其詞曰，邈哉古，鏡彼導流，姜原感跡，慶宗周，戲桐錫土，於條孕仇，遐宗遠派，枚敷，孝乎惟孝，痛甚抽心，悲纏荒徑，哀慟疏林，遺響，貌沉沉，形銷影滅，唯余德音，
唐故行愛州司馬騎都尉李君墓誌銘並序君諱強，字元強，河南人也，觀夫松梓萬尋，貞銘於百代，蕙蘭九畹，兮軼於千齡，故漢相素重於武安，荒域振威于飛將，文武前後，冠蓋交暈，自晉室南遷，君祖歸北，魏文都洛，依附家焉，祖君華，隋文城縣長，父文雅，隋五台縣尉，並藏仁茂族，蘊德過庭，標冬日以流溫，凝春朝而遂性，君祥慶芒阜，秀異涯，清翠總於桃源，貞明芬於月桂，幼而挺特，迥拔童閒，故宗黨奇而愛焉，閭里指而稱俊，於是師儒昧道，於禮經，習武彎弧，侃侃於忠勇，文武斯具，志在揚名，俄逢隋運道消，韜聲偽鄭，遂即預身莫府，委質義旗，竭丹誠而效忠，推赤心而投命，爾其武牢攜二，君獨正焉，外絕楚兵之覬覦，內免周苛之被辱，授柱國河南侯，班賜優也，又授儀同，頃之，詔追朝見，擬縻好爵，不謂奄丁荼蓼，恩旨遂停，乃被簡入軍，授金墉府校尉，遂乃威稜四校，豈止嗣宗，聲架五營，匪唯樂廣，近得奏丹掖，用訴前功，敕授朝議郎行朔方右二監，秩滿轉授行愛州司馬，毗贊方牧，備盡六條，宣暢仁風，俗移千里，冀遠績著於台鉉，厚德徹於朝端，不謂桂水驚波，揚俄徙，越以永徽四年八月十二日終於愛州官舍，春秋五十五，以六年正月十一日歸殯邙山禮也，庶遊魂反於東越，不慮炎洲之濤，靈柩葬於周南，無復思歸之魄，德音將年代終古，芳猷與玄石俱貞，乃為銘曰，嗟茂族之長久，紛將相之連聲，伊夫君之挺質，實耀彩之飛纓，俄沉舟於桂水，揚素而北征，松賈森於芒嶺，芳烈煥而凝清，
唐故衛公夫人渤海高氏墓誌銘並序夫古今所重，為之四德，惟其夫人，克能行之，夫人渤海人也，其先枝派綿邈，為侯為伯之榮，蓋以具載前史，皇考諱彥長女也，夫人柔淑在躬，貞清蘊德，琴瑟彰於和鳴，禮容克諧婦道，當未笄之年，承慈母之訓，習女工於刀尺，蘊柔淑於令儀，及長冠歲，適於衛公，公名義君子，乃志佳媛，僅於三紀，姻親推賞實謂美哉，上能事舅姑為順婦，下撫幼稚為慈母，可謂居家理治成六親之美歟，以開成三年六月十七日寢疾，禱請不瘳，終於洛陽北市里之私第，享年七十，卜用其年十月十九日殯於洛陽縣平陰鄉成村之原禮也，有子一人曰文約，志乃孝行恭勤，紹曾閔之徹跡，哀哀號慟，行路為之感傷，嗣子漣漣泣血，茹痛哀毀，慮年伐湮遠，陵谷有遷，刻石為銘，藏之不朽，其詞曰，生知禮訓備諸己，始從良夫後有子，自古無能問生死，寶劍先沉於逝水，靈車動後雲色蒼，令嗣哀哀行者傷，泉路杳冥無晚光，封之崇墳鎮郊荒，情痛傷兮割切，心哀慟兮增悲，貞石刻於泉路，冀萬古兮同斯，
大唐故彭城國夫人劉氏墓誌銘並序夫人諱，字娘子，雍州咸陽人也，自陶唐變高辛之命，漢氏興豢龍之後，盛德百世，子孫千億，於是金柯玉葉，照曜相輝，長纓華組，紛綸交映，故以洋溢縑素，冠冕縉紳，可略而言者也，夫人承積德之腴潤，稟中和之茂質，風格疑整，徽柔懿恭，而實運方融，天祚明德，我皇帝應茲介福，愛初載誕，慈乳之宜，實資寬惠，夫人溫良有素，克當斯舉，及萬方利見，鼎命唯新，武德六年，詔封隴西夫人，貞觀十七年，轉封彭城夫人，十七年十二月四日遘疾終於私第，春秋七十有四，十八年二月五日陪葬於昭陵，嗚呼哀哉，白日長辭，玄扃永閉，紀遺芳於貞石，庶傳之於來裔，其辭曰，崇基峻遠，靈源澄鏡，積善不窮，傳芳彌盛，婉風範，從容辭令，淑慎為德，溫柔成性，天基雲構，景命資始，華渚發祥，瑤星降祉，爰挺明聖，有所祗止，乳保之勤，則唯斯恃，綠圖開運，丹書會昌，風飛雲郁，龍升鳳翔，仁沾遐邇，澤漸無方，綢繆舊德，葳蕤寵章，隙馬西馳，閱川東注，三命終極，百年俄度，露結新墳，風悲古樹，寂寂窮郊，唯余煙霧，
故薛太儀六十九，以咸通八年七月六日葬於萬年縣長樂鄉王徐村，禮也，監葬尚書遷晟散手願娘紅兒司薄家錦多高品仇從異內養工顏偕，
舒州君墓諱賞，字，農之著族也，因宦遷，今為河南若慶白榮繁紫綬，家范以之高扇，國史之所不遺，既詳諸，此無關說，祖儉，隋州江陵縣令，灌壇之威，淒夜泣於媛，中之，狎朝於童，父永，皇朝湖州錄事參軍事，千尋，剖竹條，萬頃汪流，澄湖之，君妙齡凝譽，立不孤，聚博學以疏襟恩麻尤工噬嗑之五刑斯觀國起家為城尉，始從班也，加以素明九伐，克三，勳品進方遠授上輕車都尉，朝請郎，行撫州法參軍事，舒州頻理官實無獄之遂功也，方當內憑之門外音，漸出喬鶯之谷，藏山易類清隨京兆之使，粵儀鳳四四月六日卒於福善之私第，春秋五十有八，即以是月廿九日遷窆於邙也，銘曰，偉哉曩代，赫矣名賢，率漸陸，，鐘鼎贊，烏兔，，，裕後，是曰儀光，或，或擅弦，，，慶葉施今宗廟窺美隅駒遷還果謬輔德逾欺切霜帷言時侍城見日草蓋驚，儀鳳四年九日，
大唐故穎川郡許府君墓誌銘並序夫銘誄者，是幽隱之序錄，為異代之章呈，即府君承輔相之後裔，因官隨任，枝蔓流離，置別業於斯，而胤於魏州館陶縣人也，翁諱朝，考諱政，府君諱和，府君直從筠岳，量宥江湖，道德齊肩，祿祿不仕，軌範之至，為世之規模，訓勖成家，為鄉邑之領袖，恭敬字仁，遐乃孰不具瞻，豈謂筠將變，椿柏虧齡，壽之有期，倏然風燭者乎，享年八十有七，去龍紀元年十二月二日終於私第，今有夫人吳氏，番守於家，節義忠貞，自乃夫喪，哀毀形容，玉筋寒灰，嗥懣難許，有嗣子二人，長曰神通，次曰神會，皆從教誨，深達人倫，晨省在躬，閭巷憐之，孝矣，攀仰而血淚盈襟，昊天罔極難報，有女一人，八娘子，已適王氏，是以罄力崇墳，而備禮殯焉，遂至大順二年辛亥歲十月十七日厝於魏州館陶縣堂道鄉高固村先塋之原也，墳勢南臨長道，北次橫溝，東瞻馬固之，西鄰漭水，慮千古之枯榮，陵谷遷移，爰命斯文刊石，彰於後裔，乃為詞曰，鄂鄂弘仁，德行嘉聞，才略推眾，抱氣風雲，哀哉良木，俄爾沉淪，魂歸東逝，腸斷孤墳，景福，
河南慕容府君墓誌銘並序夫木秀孤標，勁風殞人摸殆庶降年長，故顏子未登仕室之年，公明才逾強仕之歲，噫，前歎其蘭敗，人到於今傷之，公即其流，播在輿議，咸雲遠致，誰謂近圖，族盛晉朝，姓因漢午，公侯不絕，弈葉綿聯，五代祖紹宗，後魏特進，尚書左僕射，燕國公，尚書令，尚魏公主，駙馬都尉，是時國有艱難，憤然濟世，擊射侯景，齊魏獲安，德振英聲，光融史傳，高祖三藏，隋上將軍，開府，儀同三司，尚書令，右僕射，曾祖正言，皇朝衛州刺史，祖知廉，皇朝左台侍御史，父琦，皇朝殿中御史，鄭州管城令，並文武不墜，世濟其名，或韜術孫吳，七擒七縱，或建隼郡邑，言發雨從，或白簡不回，驄馬咸畏，信積善之餘慶，及代繼其明哲，公諱曉字濟，幼則卓爾，特達璋，歸心道門，克意內典，不茹葷血，常勤讀誦，縱緣事之有廢，必候簡以數充，夷之心，實不可易，顏閔之志，信在於茲，謂信命之可延，何福之無應，嗚呼哀哉，公久無宦途，事不獲己，須為親老，遂祿代耕，阻乎家貧，及選而授職，解褐亳州成父主簿，秩滿歸洛，薄游大梁，春秋有二，卒於下州里，以大唐乾元元年三月十三日，葬於邙山東陶村東原，祔先人塋禮也，長子郁，殆至滅性，次子始孩，末子則公之遺腹胤也，有女七人，並未出適，哀慟親友，痛切鄉鄰，遂為銘曰，降年有命，善惟則慶，蹈道正天，不夭性誰，謂其斯言，汩乎無定，依道遺榮，精心歸誠，黽勉齋誡，克己服行，福既無報，禍亦虛名，而未知命，如何零，以茲齊觀，方知物情，痛乎精，永冥冥，
大周故裴府君墓誌銘君諱可，字盛德，潞州壺關人也，原夫河東遠望，流逸派於隈，西晉芳榮，播衣冠於史籍，詳諸今古，無俟言焉，祖休，隋任魏州司兵，父唐，授朝散大夫，並蘊山川之秀氣，應河海之奇姿，識時代之虛榮，就安排之養素，自得堯風賞洽，啟東戶之初封，舜鼓耕田，即表南薰之美訟，君稟家庭之雅訓，早事從師，記山水之芳，識河篇之潤，湛幽情於蠹簡，思洽五門，聆雅操於穿林，契通三古，君本懷淳質，性好，信適教之沖虛，總玄門之妙旨，敬崇三寶，歸尚一乘，早達苦空，晤知生滅，雖則運厘百隧，終歸素履之交，抱布貿遷，豈失鄉川之價，不謂陸徒淼淼，悲閱水於生涯，趙日沉沉，竟輝光於昧谷，天授二年十月廿日，終於私第，春秋六十有九，夫人樂氏，同郡人也，稟訓閨儀，承閫則，嗣紅姝而質，資路以凝，斷織之訓未融，鼓盆之化俄及，即以天授三年一月十七日，合葬於州城東南五里之平原，禮也，嗣子名振，痛結哀歌，悲纏行路，素車裊娜，與白鶴而俱飛，丹逶迤，與青鳥而並騖，恐田成碧海，不知靜節之墳，深谷為陵，莫辯將軍之墓，故采其遺緒，勒翠石於玄門，嗚呼哀哉，乃為詞曰，河東族望，晉野疏疆，衣冠遁襲，弈葉傳芳，哲人斯逝，殲我賢良，一朝人事，千祀流芳，其一，講輔相，漢朝英士，德辯連環，詞林間綺，捐官謝職，卦衣歸里，散彩河濱，芳名孕芷，其二，德必須鄰，芳芬往烈，去浮，悲歌慘忉，松櫝風煙，霜塋湛月，孝子天，黃壚永閉，
唐故鉅鹿魏府君墓誌銘並序鄉貢進士盧煚撰府君諱仲俛，鉅鹿人也，皇考琦，高道不仕，以知空門，早悟玄教，依於經典，能生信心，積善立身，雖俗若釋，處眾自靜，大隱同名，府君吳氏之出，承習之道，不逾家法，然倜儻多才，性能周物，親戚朋友，無不恩，忽嬰疾疹，以寶歷元年四月三日奄終於清化私第，享年四，以其年五月六日歸葬於河南縣平樂鄉先塋舊原，府君前娶賈氏，先數年而歿，今自他穴啟舉合祔新塋禮也，有女一人，年幼在堂，婉淑惠茂，親族稱之，後娶徐氏，婦儀有則，邕穆閨庭，今主喪執禮，皆府君長兄仲連，追天倫之厚情，悲同器之先落，感孀婦之晝哭，念孤女之號擗，盡力竭財，以資窀穸，有以見仁孝之切也，恐丘隴變更，封疆改勢，勒銘泉壤，以志千秋，銘曰，為智之上，性直心明，存積其善，歿有其榮，送終既厚，在原之情，茫茫先室，同祔佳城，刻石泉壤，標封萬齡，鄉貢明經李邵南書，
唐胡府君夫人朱氏墓誌銘儒林郎試左金吾衛長史上護軍明援撰胡府君安定人，其先分氏於舜曰胡公滿之後也，綿歷載代，英賢顯赫，以元和十二年十一月四日先十七稔而終，祖考名諱，仕進文藻，暨府君德行名節，男婚女娉，悉具前志，故略而不書，夫人族望沛國，累世因時播遷，今為江夏安陸人也，曾祖大父，載在家牒，考諱璧，游心物外，守節巖阿，志道忘情，不屑時務，可謂丘園奇士，聖代逸人焉，夫人即處士第一女也，柔惠懿淑，婉娩雍妍，禮樂素諳，女工夙解，年及乎笄，歸於府君，琴瑟克諧，浣濯示儉，箕帚既恭，蘩式潔，閨門以睦，宗族以和，中罹府君之艱，痛枝之半折，恨龍劍之偏沉，撫膺盡哀，秉心全節，惻愴搴慕，寒暑載移，於戲，吉凶倚伏，幽微難明，德禮彌高，年齡忽落，以大和六年寢疾，明年正月十日終於江夏郡中和里之私第，享年八十有二，越二月廿日，合葬於黃鶴山之南原府君之塋，遵魯人之祔，同皎日之詩，禮也，嗣子真等，皆發刃受鋒，觀材見寶，孝心塞乎天地而橫乎四海，豈止於泣血終喪感深殞絕而已哉，以援曾預嚴親之友，奉命述其盛德雲，銘曰，嶄巖黃鶴，峰巒傍薄，邐迤南崗，形勝北翔，合祔舊域，威儀不忒，猗那夫人，德禮難倫，閨壺朗澈，松筠表節，地久天長，桂馥蘭芳，桑田變海，貞石不改，
唐朝散大夫檢校太子詹事襄州節度押衙兼管內諸州營田都知兵馬使及車坊使卜府君墓誌銘並序鄉貢進士盧子政撰子政少習典誥史傳，聞前賢有御眾濟時之才，匪不三復而歎，尚者長而志於天地四方耳目間，有含忠履潔之士，未嘗不攝衣整容讚揚敬事，以才難也，自旅於襄，於眾口得河東卜君之德，僉曰地無大荒，軍儲既富，使我雄藩獲安，庶士不辱，非卜君而誰，君之先河東人，曾王考怡，王考鄰，並高尚不仕，君諱璀字無質，性質而毅，行潔而高，聞正直多懌懌之容，斥奸邪有懍懍之色，我唐貞元末，司空於公節制漢南，為諸侯師，凡所獎用，非碩才宏略，固無階而進矣，署君以節度總管充車坊使及知征馬五屯，令轄是固，駿逸是滋，二十年餘，日有能事，及司空嚴公主是邦，復重其才，補充同押衙防城及車坊都知兵馬使，並勾當官園馬禾等，州府以肅，城隍無虞，三軍足蔬，萬馬常秣，其大略也，奉公如私，元和十一年，蔡帥反側，王命以尚書高公充唐，隨等州節度使，時所任使，實難其才，君以職屬尚書，補君充三城都虞候，部署兵馬，君仁庶在中，威稜於外，所謂文武不墜者也，克勤在職，星歲數周，元戎有委任之誠，逆黨無窺覦之路，及僕射李公領襄陽，以君勳績昭著，寬猛適中，又補宜春柵都知兵馬使，備辦戰具，委令部署歸降將士及招恤蔡州百姓，孜孜懇懇，事無不善，至元和十三年，節度使尚書孟公又補充襄唐兩州營田兵馬使，管屯院四所，軍健三千人，歲出觔斗三十萬石，或驕陽旱時，歲謂不稔，必潔誠具牲，躬禱靈祠，無不霈然有應，瘁留復甦，使漢南諸郡無凶年憂，非君之德歟，及蔡平，節使以殊績聞奏，惟帝念功，授朝散大夫檢校太子詹事充節度押衙兼管內營田都知兵馬使及車坊使，前後節制委用，悉如左右手，非公幹仁賢孰可致此，蒞於職以忠誠，居於家以仁孝，九族六親，恩惠必及，每以容眾禮賢敬奉釋道為事經，日居家理，故治可移於官，卜君是矣，嘗暇日顧夫人子女曰，吾聞崇山有崩，大川有竭，萬物草木既榮必枯，昭然可見，吾不可同鄙俗者貪生而惡死哉，前內所稱有始有卒，吾聞斯語矣，願及生前得備葬事，夫人子女號叫嗚咽，不得已而營築墳闕於襄陽縣清平鄉招賢里原，從宜也，後十年，以長慶二年九月十四日疾終於襄陽私第，享年六十六，夫人吳興沈氏，子一人曰期，女一人猶室，嗚呼，德厚位卑，古今所歎，如君知足達道，貴賤齊觀，長事旌旄，歿啟手足，乃知修身防患，事無苟求，亦古今所尚也，子政幸游於襄，於辯論者熟君之名節，願以不典之文，紀述盛業，得以成四方之志也，詠歎不足，復以為銘，銘曰，赫赫諸侯，雄雄大藩，二十年事，委任於賢，其生以榮，其歿以全，利富公家，業盛私門，名垂身後，墳睹生前，君子于歸，千秋此原，長慶二年歲次壬寅十一月丁巳朔日壬申，
唐故溪州大鄉縣主簿李府君墓誌銘並序前郢州富水縣尉河東裴著撰嗚呼李府君早，昔管仲慟鮑叔之哀，孔宣喟顏回之歎，皆以德而無壽者焉，公諱澤，河中府永樂縣人，父綬，皇湖州錄事參軍，讚美六條，光一郡，公則綬之令子也，上縣一佐，頃年降授，用大理小，化若烹鮮，叔綬皇許州陵，長葛二縣令，遂遷家穎川，寄業葛，貞元十五年九月用兵，全家奔北，因履險墮空，驚而卒，豈期仙鸞墜翼，寶劍摧鋒，年五十，夫人徐氏，則故縣令遜之淑女也，乃雍雍婦德，贏贏母儀，執義方以訓孤，守孀閨而撫幼，胤子鼎，次子存，胄子僧法名弘振等，並以躬勤孝養，恭順慈顏，寢食安和，將保遐壽，奈何昨開成五年八月一日，因夢驚泰豎，疾遘膏肓，藥筮無徵，忽從長往，嗚呼，子欲養而親不待者，其斯之謂歟，年七十九，嗣子等毒辛心，荼毀孤骨，相謀勉，無誕餒寒，便以此年十一月廿四日，祔葬於河南府陽翟縣大隗鄉諸侯山南原，禮也，胤子等絕漿泣血，仰訴昊穹，行潦蘋蘩，恭享其祀，慮其陵谷遷變，時物改移，故勒石以斯文，用記其於千古，乃為銘曰，其一，天地含德兮受養萬物，何李公早亡，令夫人兮又歿，諸侯山下三千年，隧啟佳城見白日，嗚呼兮李公夢居此室，其二，黃泉別兮日月長，如水流兮無還鄉，子孫千祀兮行，松柏萬古兮，
唐南陽居士韓君墓誌銘並序夫見素全真，棲閒谷神，貞不絕俗，隱不違親，望高雲以寄意，運虛舟以同塵，乃曰忘機之士，是為有道之人，唯茲韓君，實得之矣，君諱神，字文英，南陽人也，武子事晉，封於韓原，獻子因封，姓為韓氏，厥紹趙孤，天下陰德，積善餘慶，十世享國，靈源鴻緒，君實承之，祖敏心，父良，並中和毓德，少微騰粹，行義以達其道，隱居以求其志，君含幽默之質，得淳和之氣，動不違道，靜不抗志，隱晦為名，恬漠為利，其貌，溫溫其辭，其行己也，宗族稱孝焉，鄉黨稱悌焉，其與人也，冬夏不爭陰陽之和，道塗不爭險易之利，聞詩禮得愛敬之節，讀老莊曉齊一之旨，尋內典悟生滅之義，乃息意常務，專心空門，般若玄關，即能盡了，涅奧義，靡所不通，非夫宿植利根，孰能成茲善業，至哉，神龍元祀，春秋八十，屬皇唐紹復，慶澤旁流，板授德州長史，隨年例也，皤皤素鬢，煌煌朱衣，榮暉滿堂，鄉曲為美，造化無不死之道，金石有可鑠之期，以景龍三年十月十四日終於私第，夫人田氏，北平貴姓，禮義名家，行備閨門，譽高宗黨，一鶴先逝，兩劍終同，以其年十一月十八日合葬於北芒里之山原，禮也，卻望丘隴，前瞻帝闕，鐘鼓空聞，幽明永別，嗚呼哀哉，有子中大雲寺僧道生，道實生知，孝惟天與，永誦報恩之偈，思題旌德之銘，其辭曰，洛水之北，芒山之陽，聖賢共葬，丘隴相望，嗟茲高士，體斯崗，清風方扇，逝日何長，空山月，荒野飛霜，精靈安在，松柏蒼蒼，韓居士貫洛州新安縣白土鄉，
大唐故南陽張氏墓誌銘並序秘書省校書郎霍正叔撰貞元五年秋八月八日，濟陰江士汪妻張氏卒於上都懷德里第，享齡有九，即以其年冬十月廿九日丁酉卜葬於長安縣龍苜原，逾三月，從吉兆也，烏哀哉，張氏之先，受氏軒皇，以逮於唐歷，數千祀為時望族，枝析派分，京兆人有隱有顯，宗門之事，今之載者，貞淑而已，烏張氏，自始笄作合，爰至大暮，其女儀婦順，母範姑，皆率性自受，與禮潛會，共牢相敬，華發若初，士汪刑之，行己彌固，由是族姻以之而和，交舊以之而敦，卑幼以之而廉，取與以之而信，雖金夫生直，愛子天願，終始之操，大凡我因，娟娟然軒裳之閭無減矣，謂偕以老，永宜於家，玄造不庸，中路斯，鄰落淒欷，親懿酸傷，旁情尚然，則土汪可知也，單影自吊，冥魂曷歸，撫以念亡，生理殆喪，悼咽無幾，日月有時，賓奠旋終，自堂徂歸，雖愚智例爾，遣抑終難，看掩塗芻，即為今古，田海懼變，銘記猥徵，敢粗菲辭，為張之祀男仲倫輩所識耳，銘曰，皇都之偏，龍首寒阡，群壟橫縱兮屹其新埏，異世坡兮斯銘在焉，
唐故朗州武陵縣令博陵瞿府君墓誌銘府君諱令珪，其先本博陵越人也，蓋帝譽之末裔，晉永嘉二年，遷於南楚，曾祖詮，皇長沙縣令，大父軍，考曰智，皇國子助教，纂承儒業，向二百年夫人南陽張氏，世傳冠蓋，弈葉簪纓，府君則國子監助教第二子，幼而孤天弟更相誨訓，未嘗從師，早歲業成，各登上第，府君以解褐曹州乘氏縣仕標邑元年，遷峽州長百里稱賢頌大曆安州雲夢，守節奉法，猾吏秉心，貞元歲，授朗州武陵，去獸逾境，逋亡來歸，從官四任政大夫，以字人稱其善，公庭訟息，館武陵謝秩東告于歸南維舟眾人瞻仰，凡廿八載，守道不仕，何圖皇天不吊，降此哀禍，嗚呼，天穹何昧，材賢，時貞元十二年龍集景子三月遘疾，七月庚寅卒於縣私第，夫人廣平程氏，令淑有聞，威儀組川，敬事先姑以大曆年先府君而終，府君享年七十有八，有子三人，長曰朋，官至左衛兵曹參軍，次子丕，鄂州武昌縣尉，少曰召，州縣尉，孤子朋等，茹荼淚血，號訴聞天，視庭戶而蕭條，睹空堂而寂寞，長幼孤露，一門無恃，以其年十月四日遇青烏之吉，歸祔於鄂州江夏縣長樂鄉順化里黃鶴山西麓之原，禮也，孤子朋散亂號泣請銘，謹以為志，銘曰，於戲著則，積善於家，肅穆清華，克儉克勤，榮祿親，四從歷政，一門承蔭，天道何昧，降斯災害，神道胡欺，遘此禍，冀保眉壽，皇天不，庭闈蕭索，孤幼無，驚魂慘色，哀號罔極，痛割心腸，仰訴穹蒼，壽堂丕啟，遵其經禮，一土刻萬古，
大唐明議郎行河南府陸渾縣令上柱國李府君墓誌銘並序公諱瑱，字良玉，趙郡贊皇人也，原夫雲郁高丘，赤帝降其靈胄，氣凝函谷，素王歎其真師，洪源薄於終古，餘慶昭彰於錫胤，曾祖蓐，北齊永州刺名，襲爵清泉縣侯，蓐生弘節，桂州都督工部侍郎，別封清平縣公，弘節生道謙，營州都督太府卿，別封清河郡公，並公侯繼美，冠紱聯華，入蘭溴則聲高，坐棘司而道勝，公即清河府君少子，弱冠有聞，卓犖在世，國家崇方岳之寄，納胤子於京師，以府君共理營丘，授公左衛司戈，求賢審官，慮非其任，改授左清道率府胄曹，而衛府初開，英寮是選，除公法曹，俄遷錄事，馬卿曳綬於梁國，吳質飛毫於陳苑，屬王登明兩，主貴臣遷，授太子齋師，神龍之中，王室多難，太子薦湖城之禍，宮寮遘戾園之責，貶公栝州司戶，歲滿，凶渠殄戮，區夏貞明，三老理青宮之冤，千秋訟白頭之教，錄資授懷州獲嘉縣令，轉河南府陸渾縣令，下車而政教夙成，閉而狙訛自革，方期振纓雲路，藻天階，奈何白日徂陰，青春落秀，以開元十年二月廿九日寢疾，終於洛陽縣樂城里之私第，春秋三百八甲子，懿親庭，仰松夜以凝深，彼氓路傍，聚棠陰而流涕，即以其年三月十三日權厝於北邙舊塋南原禮也，郊陵，隨會去而不歸，隴樹蒼蒼，籐公淪於此地，式旌家行，乃勒銘曰，肅肅祖考，生甫及申，公侯繼世，冠紱玢，握蘭輔理，踐棘司辰，韜光衛府，拽綬王庭，攀翊龍鳳，屯而遂亨，歷宰畿甸，功昭化成，天秩有禮，期乎奮飛，恩榮未浹，禍變將依，玄泉啟兆，落景潛暉，洛陽城北，宣武陵東，隴昏朝日，松悲夕風，孤室號擗，孀閨撫躬，恨縻軀而不牘，勒芳徽於此中，
大周故文林郎張君故妻宋夫人墓誌銘並序夫人諱字，其先廣平郡人也，原夫望雲開國，錫胤啟於商郊，貫月稱王，延嗣封於宋邑，西窗縱辯，爰驚巽羽之談，南國侍游，遂振雄風之藻，爾其簪裾佩玉，軒蓋鳴鐘，式著緗綢，無待詳悉，祖，父岌，並器均萬頃，儀表千尋，祖德家風，師範朝野，夫人騰姿蘭畹，誕彩芝田，霜操內凝，湛如鸞鏡，神光外朗，皎若虹，宜家之道克昌，饋禮之儀斯穆，動容成則，六行備母訓之規，肅事因心，四德盛閨儀之禮，方期長延鶴算，資保壽於遐齡，遽而奄閱鴻川，竟沉魂於厚夜，嗚呼哀哉，以聖曆元年陸月貳拾日遘疾，終於嘉慶里之私第也，春秋陸拾貳，即以其年柒月拾伍日權殯於北邙之原禮也，松扃蒿穸，對金苑而疏塋，柏遂桐閽，瞰朱宮而啟域，嗣如山悲深陟屺，痛切寒泉，愴欒棘以銷容，悲蓼莪而滅性，懼其陵遷谷變，勒遺范於佳城，地久而天長，驗斯文於貞琰，其銘曰，石精啟業，玄水分波，降台珠婺，誕彩金娥，母儀肅穆，訓閒和，林風罷詠，薤露悲歌，鸞鏡委匣，鴛綺停梭，城一閉，傷如之何，
云亡，千乘聞之潛涕，西門殞代，一邑思命，是於史公矣，公諱愛，字季沖，絳郡人也，其先帝酷之苗裔，史丹之後，機之兆，夙建衛邦，周隆世之基，肇封淇澳，久原遠派，峙構崢，若昆閬之堯，似滄海之浩汗，祖諱信，齠齔之歲，手足絕秦，竹馬之年，辭堪說楚，公乃秀芬鄉曲，仁讓清高，於於齋，恭謹名遠，但以素懷山水，證傲儕倫，鄙蔑簪纓，杜門不仕，忽然辭代，聞之者痛心，卒謂去留，見之者骨，夫人田氏，立性忠貞，唯良唯孝，呈貴節儉，至德至容，穆穆雍雍，遐邇取則，以證聖元年歲次甲午正月辛巳朔十七日丁酉合葬於村東北二里，墓田乃西瞻覆甑，東眺隴山，北背斜崗，南臨村故，但恐地移山變，日月盈虧，故勒斯文，記之云爾，
大唐故處士王君墓誌銘並序君諱延，字寶壽，太原祁人也，因隨父任，遂居洛陽，發系儲仙，洪源於姬緒，開封命將，流懋績於秦庭，既而慶列五侯，榮高萬石，新杳清通於典午，侍中識於黃星，襲祉騰芳，洎乎茲矣，祖緒，後魏滄州司馬，牆仞宏邈，識悟淹通，光贊六條，風化千里，父則，隋洛陽縣丞，道在斯尊，故身潛而跡顯，不疲屢照，聯順俗以升沉，君以懷橘之年，韶亮孤秀，辯日之歲，端嶷夙成，屬隋季分崩，弟兄孤露，推肥易瘦，遠映前，冬┴冰魚，近昭後葉，遂得金藏郭穴，玉種陽田，陳鼎擊鐘，優洽過於許史，韜形曳尾，和曠逸於老莊，崇釋教於四禪，歌啟期於三樂，靈鑒歸其孝敬，里挹其風規，何圖閱水不停，隙光難駐，春秋六十有六，以乾封元年歲次景寅正月戊辰朔十日丁丑卒於善里第，夫人爨氏，弈葉通姻，類潘楊之夙親，實秦晉之為匹，柔情婉慝，淑問閒華，居娣姒以溫恭，處閨庭以邕穆，母儀允備，內訓聿，仙嶺之雲，俄沉夕彩，照梁之日，忽委朝光，以龍朔二年五月先卒斯弟，時年五十有五，即以其年二月戊戌朔五日壬寅合葬於邙山平樂鄉左里河東村北八十步，禮也，棲鳳雙桐，初傷半死，成龍兩劍，竟此俱游，悲矣，長子敬本，敬業等，痛深荼蓼，沒齡無追，恨結倉，終天靡訴，想風樹而摧慟，念屺岵而攀號，敢述徽猷，勒茲泉戶，其詞曰，昆峰秀峙，沂川皎鏡，挺哲開祥，流英發慶，青組疊彩，宋輪交映，公族既昌，相門斯盛克資徽表，誕膺嘉令，金稟質，玉溫成性，三省無違，九言為詠，純心莫感，終保景命，桂空列，泉庭方，陵谷有遷，貞芬無競，
大唐薛王友行珍州榮德縣丞杜君故妻博陵崔氏墓誌銘並序夫人諱素，字瑤英，博陵人也，名門毓秀，華著王姬之篇，世胄流，飛絮動謝公之詠，若夫聲垂蘭蕙，韻鏘珩璜，懿範清姿，可得而述焉，曾祖慎言，工部侍郎將作大匠，贈兵部尚書懷州都督，祖儀，雍州司戶參軍同州朝邑縣令上柱國，父延朗，左千牛衛將軍甘，涼，瓜，沙四刺史博陵郡開國公，食邑一千七百戶，一門圭組，群推鐘鼎之華，七葉貂蟬，式昭紳之望，夫人誕靈錦綺，孕美苕華，訓奉姆儀，長嫻閨訓，爰在及笄之年，載舉御輪之禮，粵以永微元年二月適薛王友行珍州榮德縣丞杜洵，美君子之好逑，求我庶士，標碩女之令德，宜其室家，齊眉式好，集於平林，偕老縈情，儆雞鳴兮昧旦，既而飛嫦娥於桂苑，靈藥徒聞，顰西子於蘇台，返魂難覓，以顯慶二年三月十五日遘疾，卒時年二十四歲，即以其年廿七日戊申安厝於耀州三原縣之北原，嗚呼，歌成薤露，痛鹿夢之成真，鏡暗菱花，續鸞弦而無自，溯微音於泉府，埋玉心傷，留懿範於人間，貞手勒，乃為銘曰，奕奕清門，綿綿甲第，組交輝，芳徽繼世，秀髮天蹊，慶流余裔，彤史留型，用昭溫惠，蘭閨延譽，蕙質貽芳，淑人君子，婉和清揚，比德桓孟，媲美姬姜，宜其家，與子偕藏，翠掩紅縷，流鶯作賦，燕婉之求，頓成沉痼，靄靄煙，溘若朝露，衰草香魂，斜陽日暮，今茲永訣，夙昔相攸，香飄衣袂，仙去莫留，夜台長逝，泉路悠悠，我銘斯墓，遺恨千秋，
唐故太原王府君墓誌銘並序鄉貢明經陳釴撰公諱振，字振，太原郡人也，其始封，周之後，姬之胤，暨皇祖以上名諱爵祿，冠冕煥乎史籍，衣纓派襲，間著功勳，無時無之，赫矣美矣，不假墨載，言形可備，詳乎圖牒矣，皇考陵，蘊德居貞，躁靜殊用，常慕雲山之逸，早趨林藪之閒，嗜學耽書，遁世無悶，而享年不永，延祚千齡，早終，歿於舊第故邑之里禮也，公居家理治，行成於內，移鄉蓬轉，懋遷貨居，遂性源流，果得其所，蓋依仁據德，杖忠義而行，自天也，非夫者，其然豈其然乎，公非斯人之徒歟而誰歟，何天不吊，降災哲人，訃以臣唐大和六年十二月遘疾於洪州南昌縣，伏枕於是，至七年正月三日終，於是享年六十有六矣，嗣子四人，伯師德，仲師宗，叔師度，季師禮，皆文武不墜，公侯必復，能承庭訓之遺教，克奉觀行之旨言，號踴居喪，扶護至上，乃涉江逾淮，斥汴入洛，以通年未遂，比權殯於郟辱北原倉阪之下，至孝等每懼神理幽抑，奠享多乖，拊擗摧胸，淚滴成血，今夫人張氏，匡其不及，承家主喪，而哀子恭命奉訓，卜宅告就，以有唐大和八年甲寅歲八月己卯朔廿四日壬寅遷舉，祔葬於河南縣杜郭村之西原下禮也，夫人痛纏心髓，空恨未亡，撫視孤稚，終天永訣，慮桑田或變，原隰成陂，孝子孝孫，胡依胡恃，乃命師宗告予曰，何以紀事，可物不朽，予謂曰，文可記功，石可不朽，愚昧荒拙，不揆柢命，乃援筆徵工，刊石立志，其銘曰，芒山之崗，蛇伏龍藏，氣呈休瑞，地戴禎祥，可久可大，有福無殃，青烏卜吉，墨子筮堂，前臨洛，後枕陽，西高東下，子孫其昌，石不可朽，銘不可忘，千載之後，嘉猷孔彰，
大唐故處士楊君墓誌君諱吳生，河南洛陽人也，其先則弘農楊震，德協休祥，慶流後裔，廓廟羽儀，人倫軌範，君出其後焉，塚威，歷宦齊朝，父通，從政周代，並榮望所歸，備諸視聽，君承徽祖武，稟秀挺生，孝友溫恭，慈惠忠恕，不僥倖而事上，匪遷怒而臨下，貞觀十四年四月廿二日遘疾壽終，時年六十有五，夫人張同陽之貴族也，子房為帝者之師，茂先居興王之佐，可略言矣，夫人取訓女圖，稟儀婦誡，言遵令典，作醮高門，四德是修，六行兼備，自所天傾逝，孀居累年，訓子有方，主饋無怠，風疹暴增，永徽四年九月廿四日奄從遷化，春秋七十有二，於是詢訪舊儀，采摭遺典，以其年十月己卯朔廿二日庚子，同祔於北邙之舊塋禮也，然恐歲月不居，丘陵變改，式題方石，記之泉戶，其銘曰，慶鍾有德，有德必酬，贈金非寶，啣環是羞，家傳紱，代表公侯，君之嗣美，克荷前修，爰有秦晉，志諧琴瑟，敬盡梁妻，賓同冀室，事上恭順，逮下端一，如何昊天，奄罹斯疾，前亡後謝，白首同歸，方開舊戶，更飾新幃，石關俱閉，蘭燈對暉，棺無玉匣，藏靡珠璣，千車接軌，百馬齊珂，風隨萎，淚滿哀歌，南瞻紫岳，北眺黃河，天長地久，不變山阿，
唐故南陽處士宗府君墓誌銘並序名山大川，騭生賢哲，毓氣賦命，則有修短矣，府君因官上家，而此家焉，世振清徽，日甚高價，源臣引派，推為茂族，王父沖，皇邢州堯山縣丞，一登黃綬，三載清風，考祥，不仕，竿占淇水，雲臥箕山，漢室急賢，徵而不起，府君諱惟政，字惟政，其先即周卿宗伯之裔，憑行義立節，以詩禮檢身，力盡臨池，二王，勢欲搏於霄漢，無何中於寢疾，享齡廿有九，去貞元五祀六月十六日，奄為歸人於定府唐縣漢封坊之私第也，於戲，孀妻晝哭，毀桃李之春容，嗣子主喪，傷髫發之初歲，頃屬時月路塞，煙塵屢飛，乃權瘞邑之陰郊五里育山之右，蔓草鄰骨，隴樹成，慮風雨所耗，歷日月居諸，以元和八歲春季月上旬七日，草葬於中山東麓，放水西偏，速之青烏，修之奠，俯縣西北三里之原，禮也，高堂老親，過年八十，倚門之望久絕，送葬之晨暫睽，府君有子，一曰敬仲，文林郎試左率府兵曹參軍，負阮之才，積高柴之孝，府君有令弟二，一曰惟清，太常寺丞，次曰惟明，雲麾將軍試殿中監，並修身慎行，文武兼濟，哭雲鴻行斷，無重續之分，痛棠棣花落，無再上之期，遠懷霜露之思，力具塗芻之禮，或恐節同時異，物是人非，采片石於他山，旌九泉於長夜，其詞曰，應代降賢，有花無實，百齡終數，二豎成疾，傷身後兮有稚子唯一，冥冥北極，杳杳東川，道路未得，歲月從權，卜宅兆兮靈其遷，千秋萬古埋窮泉，難訴天，
大唐故密雲郡錄事參軍武功蘇府君呂夫人墓，天寶五載三月三十日殯，
大唐故文林郎崔君墓誌銘並序君諱沉，字處道，博陵安平人，晉吏部尚書洪十一代孫也，龍降神，玄龜啟繇，匡周翊夏，勤宣底績，輔秦相齊，恢列洪緒，備於簡諜，可得而言，高祖延伯，後魏豳，，荊，並四刺史，左衛將軍，贈儀同三司，定州刺史，司空，新豐武烈公，含元享之德，蘊仁明之度，道源純深，政理寬簡，曾祖丘山，北齊輔國將軍，山陽郡太守，祖公逸，北齊開府參軍，隋泗州司馬，父善操，隋宋城令，皇朝檀司戶參軍，咸以增基重芬，昭慶繁祉，君七歲誦孝經，論語，十二通毛詩，尚書，皆精義貫理，默而識之，司戶府君昔任蘄州司法，時刺史隴西李玄道材地之選，君年甫稚，嘗侍坐談論，釋難如神，李君敬而愛之，期以深奇，雖元禮之賞文舉，不能過也，十六師冀州蘇諶，講左氏春秋，鉤深索隱，攢義激滯，諶斂衽牽對，迷向所圖，既而歎曰，吾道盡於此矣，豈異人乎哉，由是遠近稱之，謂為英妙，尋丁外艱，漿水絕口，號慕感鄰，杖而後興，家人莫識，貞觀十七年，貢明經高第，授文林郎，十八年遘疾，終於宋城縣欽賢里第廿有四，嗚呼哀哉，君器天成，仁義冥受，言為憲則，動中禮經，加以神用無方，巧藝極思，嘗耳目所覽，必成於心，雖古之班何以為匹，顏子雲亡，孔父斯慟，豈與夫知與不知，感慨如失者耳，猶子仙童，等，以神龍二年十月十四日迂兆於偃師縣西廿五里邙山之陽禮也，地繞河洛，山原自古，墳幽泉夜，穸室長寒，銘曰，山嶙峋兮盤崖藏雲，而降靈氤氳，河渤兮沖濤沃日，而異不間出，璋璀兮明其度，芝桂芳薰兮盈其室，聳喬梧兮彩，冒芳卉兮春露，言行成兮虛義宇，琴書謝兮空禮闈，黯孤墳兮儼雙闕，荒草露兮寒松月，宅兆兮終古，藹聲塵兮無歇，前洛州伊闕縣尉河南褚璆文，
唐故銀青光祿大夫使持節資州諸軍事守資州刺史兼安夷軍使殿中侍御史柱國平原師府君墓誌銘並序前原州軍事判官將仕郎試太常寺協律郎劉象述公諱弘禮，字德輿，其先平原人，漢大司空丹之後也，皇右贊善大夫諱鶴，即公之曾王父也，皇右驍衛大將軍諱盈，即公之大父也，皇皇城留守檢校工部尚書諱易從，即公之烈考也，皆以弈世載德，能官著聲，清白傳於子孫，簪組耀於姻族，公即留守尚書之第二子也，公幼而敏悟，總角瑰奇，倜儻不群，風流邁俗，至於文筆音律之奧，弧失球飲之微，凡一經於心，罔不臻於至妙也，況商較古今，交結豪雋，一言一行，為時所宗，公藏器於身，待時而動，非遇知己不苟且以筮仕矣，時遇司空隴西公之節制也，知公而特請行焉，到郡，補節度押衙，公勤恪小心，夙夜無怠，復奏授監察御史，尋遷，坊，丹，延四州都游弈使，且此州羌漢錯居，山川闊，苟失控御，即為寇攘，公為是都也，部落畏威，將卒知懼，秋毫無犯，邊界獲安，隴西公韙其勞績，特表奏薦授銀青光祿大夫，榮王府諮議，秩滿，除籐州刺史，公蒞事政著，下車人安，來興來暮之歌，去有去思之歎，未幾，拜資州刺史，兼安夷軍使殿中侍御史柱國，公之到任也，州民畏愛，如籐政焉，會遭不協者…，詔罷，因游江西，復遇逆寇，公忿然有剪滅之志，而無其位，因而構疾，乾符四年十月九日，終於洪州之旅次，享齡卅有八，傳曰仁者壽，斯人不壽何也，於戲，知與不知，皆為之歡憤，夫人清河段氏，淑德賢明，專貞溫惠，生子而哲，隨夫有儀，桐折劍沉，晝哭奚逮，子二人，長曰讓言，前西川節度衙推，試太常寺協律郎，次曰讓夷，皆秉性沖和，材唯端敏，趨庭靡及，泣血空深，女二人，曰武，曰佃，年皆幼沖，未適他族，讓言哀護旅櫬，涉歷艱危，即以廣明元年四月廿五日，歸窆於京兆府長安縣龍首鄉祁村次先塋之西南也，虞變陵谷，懼泯芳猷，請勒貞石，志於玄壤，銘曰，倬彼師君，邁俗超群，優哉游哉，能武能文，筮仕邊塞，風雲濟，作牧西南，聲政可譚，仁而不壽，福善何謬，旅魂悠悠，阻彼戈矛，布輦丹，歸於神州，風飄雨濕，令嗣隨泣，悲傷路人，觀者，鳳城之西，龍首之東，蕭蕭古柏，慘慘悲風，公之瘞此，永播無窮，
故右神策軍押衙朝散大夫襄王府諮議參軍上柱國何少直墓誌銘並序公諱少直，字子質，陳留郡人也，父惟升，任銀青光祿大夫，檢校太子賓客，試太常卿，陳留縣開國侯，食邑一千戶，賜紫金魚袋，公性惟忠謹，智且好謀，勇冠師徒，氣含清律，秉其執直，事於重臣，曾為護軍之爪牙，亦作台衡之耳目，公事右神策軍中尉魚驃騎，役魚公得罪，公為進狀雪之，不愜帝心，乃遭遐謫，公切極本使之恩，終無悔恨之意，明敕既下，是日出城，別其血族如脫屣矣，初開成元年，徙河南府同軌府折衝，改福王府功曹，品秩清稱，人皆共推，美譽出於眾流，握發對於賓客，至開成三年丁憂，遂起復，拜右監門衛率府副率，考秩未終，上官知獎，錄其前效，特為薦論，至開成五年，拜襄王府諮議，大夫人姜氏，贈天水郡太君，榮慶一門，官居五品，次妻時氏，封鉅鹿郡郡君，生榮死哀，無不仰止，公天將不助，大禍忽侵，大中九年五月四日終於長安萬年縣常樂里，有男四人，長曰崇美，次曰鐸，次曰師度，次曰師牧，有女二人，長女適於楊氏，小女在室，皆號天叩地，觸情縻潰，以埏隧欲啟，日月有時，望陵樹之蒼蒼，喪車已往，聞薤露之杳杳，窀穸何明，今歸葬於萬年縣龍首鄉袁藺村，取大中九年八月十四日懸窆，慮他時年代將深，陵原遷易，子孫難別，遂命為詞，銘曰，茫茫宇宙兮百年，歸葬幽途兮萬古，松柏蕭索兮長青，夜色風悲兮月苦，道路昏昏兮何極，逝水東流兮不息，泉門一閉兮不開，魂車招復兮歸來，
唐故朝散大夫絳州刺史上柱國賜紫金魚袋鄭公墓誌銘並序季弟朝散大夫守尚書工部郎中易述有唐元和十祀，歲次乙未，十有一日戊辰朔，八日乙亥，朝散大夫使持節絳州諸軍事守絳州刺史，上柱國，賜紫金魚袋鄭公薨於位，公諱敬，字子和，嗚呼，享年六十，粵以十一年歲次景申，二月丁酋朔，十有三日己酉，歸祔於邙山先塋禮也，鄭氏之先，自桓公祚土，緇衣之美，被於本支，後七國蕩折，以國為姓，自西漢之初，以至於北齊，世有名德，渙乎前史，而平簡公德冠當時，遂首出諸族，三世而至於博州府君諱進思，實有純行至德，位不充亮，追贈以州，博州生太常府君諱游，學為士師，行為士表，生常侍府君諱寶，學通今古，道映當時，中立不倚，身否而道亨，公即常侍府君之嫡長子也，英姿卓犖，幼而穎拔，生六年而就學，十歲，能屬文，時常侍以重德碩學為當時所師仰，第一流者畢至其門，每研賾經術，商榷今古，無不至於夜分，公潛伏軒墀之下以聽之，不知雪霜寒暑之至也，甫成童，其經術之奧旨，聖達之微言，今古之成敗，制度之沉革，已歷歷如示諸斯矣，俄以經明為郎，尋丁家艱，粥寢廬，躬服古禮，頓者累歲，遂絕人事，博究群書，時有詔徵天下賢良文學之士，上親御正殿策焉，公與吏部侍郎崔公，兵部侍郎歸公登，中書侍郎韋公執誼，給事中穆公質等並對為上第，起家授京兆府參軍，遍領六曹，無不克舉，尋而山南觀察使相國嚴公辟公為支使，授大理許事，俄遷監察御史，觀察判官，尋授殿中兼祠部員外郎充行軍司馬，且授金印紫綬，超居上介，上德也，公體中和以接物，守尋度以立政，大洽人心，時使府有疾，朝廷陰詔監軍察人心歸者，屢微諷於公，公自以為山東布衣，又文學自進，不願苟於際會，別有所授，深拒之，遂拔兵馬使嚴勵為之，群情不悅，公深懼悔，起不敢赴朝廷，遂盡室沿漢而至渚宮，靜居四年，不妄交接，四方辟命者相繼，公皆辭之，後至京師，授漳州刺史，郡居海嶠，人俗生梗，公以人理人，俗遂大化，尋有詔徵，授尚書金部員外郎，遷戶部郎中，左司郎中，所至皆搜方故實，克有遵守，時又徵直言極諫之士數千人，詔公與今相國韋公，兵部侍郎楊公同考焉，時稱得人，江淮旱歉，詔公使焉，公佈朝廷之愷悌，酌臨時之權宜，江淮稱之，使還，改虢州刺史，政成，入為京兆少尹，時貝魏新喪元帥，以久居，詔公使焉，公但從容展禮，申明忠義，不數月而悉奉朝會，時宰府爭權，不至其門以為過，出為絳州刺史，期年之後，徵賦有定准，貧富得其宜，吏不至門，人皆自奉，明朝廷待以剝議列曹，未及行而遘此禍，十邑號慕，六姻無歸，三事已降，無不涕申慟，其內誠之感物也如此，公嫡娶盧氏，無子，繼室以其娣，生一男三女，且封滎，從夫貴也，嗣子生始十四年，哀毀若成人，諸父提攜，以奉喪事，易幼偕從學，長同氣均，跡間情一，每願一人去職，冀偕出處，所圖未果，變起兩楹，形影暫分，遂隔今贖，恨結此生，泣述遺躅，豈及千百，粗紀年月官敘，置之泉壤，銘曰，皎皎秋月，落落長松，秋山夕霽，碧澗涵空，樸生荊下，光耀漢東，不觀上國，胡，業業戎駕，逸足，天衢未逞，大暮何促，邙山千阜，洪河一曲，惴惴其栗，
疑是貞元十七年辛巳，待考，沙州報恩寺故大德禪和尚金霞遷神志銘並序夫報應有量，三身由示涅盤，生滅不恆，四類豈無遷變，蓋幻化之促速，非覆之不仁，厥有桑門穎秀金霞上人，俗姓劉，其先洛陽人也，或因官避地，屆三苗之鄉，其母初孕，不食葷膻，及生此男，與眾殊異，三年囪台，戲則聚沙，八歲齔齒，不樂長髮，僅十歲，從師學業，才十七，捨俗披緇，讀則目下五行，閱乃心通九部，弱冠進具戒，於凝梨下聽南山鈔，壯年厭文字，依洪和尚處悟棲神業，捨彼魚筌，取其心櫻千池水月，蓋是只輪，萬象參羅，皆從方寸，心既不趁，境上偷生，障雲豁開，邪山自圻，返求赤水，乃得玄珠，一契於懷，三十餘載，秉律則龍堆獨步，修空乃雁塔星條，慕義加雲，趨風若事，聲高率可，名亞澄，蘭，一自傳燈，萬炬孔熾，陟壇講授，弟子盈門，將謂化浹長年，寧期壽命短折，青春遘疾，朱夏勿瘳，腸非至席，頭靡就枕，盥漱之後，酌飲不通，策勵自強，節操彌固，囑咐既畢，端然座亡，時辛巳歲龍集大荒駱四月廿八日，終於報恩情捨，春秋五十有七，於戲，至人晦跡，杳然何之，於時雲物徘徊，皆帶愁色，哀聲動地，酸感塵心，五月一日，葬於南沙陽開渠南原之禮也，於是弟子像照等淚盡心血，哭音不哀，追想芳猷，願刊他石，蒙雖不妄，式昭厥休，銘曰，達士興物兮不為凝滯，遷神淨方兮有若蟬蛻，彼美吾師兮塵網莫拘，化俗未盡兮今也則無，丘壟寂寂兮晨鐘不發，原野青青兮曉露曦珠，蕃中辛巳歲五月一日葬於南沙陽開渠北原之禮也，吊守墓弟子承恩諸孝子，擗踴下頭巾，荒迷不顧身，茹茶何足苦，銜蓼未為辛，兩目恆流涕，雙眉鎮作，唯余林，朝夕助啼人，前沙州法曹參軍嫪琳述，
大唐伊西庭支度營田副使銀青光祿大夫試衛尉卿上柱國渤海高公墓誌銘並序節述積，必有餘慶，吾見諸高氏矣，公諱耀，字國源流廣大，莫與也，祖諱德方，皇朝散大夫，守安西副都護，上柱國，累積行，下惟，衡鏡署州縣之間，臨人有冰霜之操，介然類耀，垂范將來，父諱玄，皇中大夫，守北庭副都護，上柱國，賜紫金魚袋，風神疏朗，膽略縱橫，九嗚，累榮級，清風不墜，克著令聞，爰從戴之資，遂階之副，公少謙謹，長有令名，德茂三端，道弘二柄，可以傅理，策可以御戎，佐登之征，忘家之誠節，開元廿四年，烏不虔，皇赫斯喪，公以身許國，杖刃前驅，解褐授昭武校尉，涼州麗水府別將，天寶中，頻著戰功，領二都尉，志未得也，所謂龍盤沮澤，未暇興雲，驥伏鹽車，安能躡電，天寶七載，擁旌使太原王公，氣稟河岳，識洞神明，簡賢任能，推才慎擇，上閒宸，特降綸言，授公朝議郎，北庭都護府司馬，專知倉庫，賜紫金魚袋，用心廉潔，益勵勤，平均粟帛之等夷，不能進寸而得尺，名既就，政亦成矣，俄遷副都護，恪勤力政，丕高，胡威繼質之復，玄成紹賢之，至德初，除朝散大夫，守太子率更令，充管內勾覆倉庫使，威而猛，寬而以和，鑒徵則明月入像，決滯則龍泉在手，上元二年，加朝散大夫，守將作監，公德業日新，嘉聲遠播，寶應二年，特加銀青光祿大夫，試衛尉卿，充伊西庭支度營田副使，年二監而登九列，佐帷幄而運良謀，允國之田，敖庾委積，闡弘羊之計，帑藏其殷，來舟楫於巨川，忽隨流於逝水，以廣德四年四月十七日薨於北庭，公年六十有五，公恭身近，執德不回，去雄守雌，難道易退，威儀，友愛怡怡，不諂以躁求，不容私而述職，是以位登棘，道合貞，聲實聞天，綿衣照地，家傅劍履，三業副鄭吉之榮，弈世流芳，百身保令終，公從官載，享齡六十五，而竟先與後瀆，命屈於時，哲人之亡，邦國殄瘁，以建中三年十二月廿八日葬於前庭東原，禮也，副子日，趨庭聞禮，早稟義方，輟堂上之鳴琴，騁治中之，長閔，思報劬勞，將祔葬於先塋，遂揮於喪紀，往年瀚，黃鳥淒止棘之，今宅交河，青烏之所，銘曰，望表渤海，家於交河，簪裙籍地，，光照百行，學茂四，拾青道，袍素多，志則廉平，名高朔塞，列以滯，撫瑕類，克副司，業沾鴻霈，執高守位，，，德合文，四百，弘益二庭，惜哉國寶，不享遐齡，未祔光塋，且言權措，副子前馬附火山今地惟而，
故吳府君墓誌銘並序君諱素，字貞白，冀州渤海人也，泰伯至以開基，星分牛斗，延陵鳴謙以杖信，劍掛松枝，無得而稱，眇清源其難溯，門傳季子，允時望於如仁，曾祖靈符，魏司徒掾尚書郎，祖始敬，齊撫軍府諮議參軍事，並凝華趙壁，湛量黃陂，茂范神襟，清通簡要，既詳諸譜諜，今略言之，父子徹，隋奉信員外郎，學贍經史，志勁松筠，富曼倩之三冬，標叔夜之千仞，君性與道合，雅尚沖，處順安排，在物無忤，信行州里，教靡閨門，輔德空傳，藏舟已運，春秋六十有九，顯慶二年三月戊戌，終於嘉善里第，有識愴懷，知名傷悼，君觴年就養，末命歸全，百行無遺，生平已矣，以四月癸酉，葬於河南洛陽縣清風鄉崇德里邙山之陽禮也，嗣子揚吾，痛結趨庭，悲纏奠酹，希夷詩禮，望慕幾筵，爰命濮陽從弟胤，銘之不朽，其詞曰，配天遙緒，應宿垂芒，爰挺髦俊，門風載揚，惟祖惟父，如如璋，君子之德，允恭溫良，全真秘彩，守約韜光，性排名利，道運行，悲聖，占蘿摧賢，馳暉過隙，大夜終天，松蕭瑟而凝吹，野荒涼而慘煙，刊令問於玄石，式旌劭於幽泉，
太原王府君墓誌銘並序試左金吾衛兵曹參軍王禮賢撰唐元和丁酉歲夏四月廿九日太原王君終於平原郡財城里之私第，春秋五十八，嗚呼哀哉，曾祖諱協，祖諱志良，烈考少恆，咸韞蠲當代，俱有其才，君幼稟純和，長懷剛正，藝應時出，擅女媧之笙簧，洞諧子晉之音，遠葉伶倫之妙，鳳響龍韻，宛如神仙，故得奇伎，致身出入王族，歷事顯貴，垂三十年，恭謹謙貞，終始若一，雖淳於多智，梅皋敏詞，善戲謔兮，無以過也，方將壽比靈柏，何大寒而凋，粵以其年十月五日卜窆於郡城西北五里原，禮也，夫人殷氏，先府君而逝，有子二人，長曰元佐，次曰元祜，女二人，俱懷孝思，逮至滅性，將啟舊窆，祔於新封，哀哉，銘曰，蔓草蒼茫原邐迤，王君令室窆於此，雙劍一歸幾千祀，蕭瑟悲風終夕起，鉅鹿郡耿元制書河間劉玉珪鐫，
澧州陽縣令王府君諱德衛州衛縣人也，若乃周漢高創業，共蕭曹而建功，是干崇徹，著美縑緗，光乎視聽，祖普，父昌，並位隆屬時運代興，率先投效，蒙授朝散大夫曹參軍事，轉任州衡山縣令，既而邊在戎旗上護軍上柱國通直郎，後澧州陽縣令，於是法雷霆以光百里，灑時雨以潤四民，睹馴雉而知恩，聽絃歌而辯德，秩滿赴去十年十一月二日，卒於選所，春秋五十年十月廿六日歸葬於洛州邙山之陽自少及長，立身行道，接朋友以恭謙，事君父而忠孝，方流譽於三輔，盡歡逸於百年，豈天無心，將年齡之有限，嗚呼哀哉，然恐桑田露河，式題景行，記之泉戶，其詞曰，立功西漢，鼎盛南陽，惟君嗣美，世載貞良，令，特達璋，器宇弘深，波瀾澄映，身縻好爵，玉其體，松筠成性，四時代謝，百一相列風己今神，
大周大足元年青鄉弘化之第姓名智諱惠，七月廿三日薨，時春秋六十有二，八月二日葬於承平鄉龍首原，禮也，降於窆所，英風遠振，騰刊芳鉤，麗德遽彰，劍傳民實，礪山安襲，筮水長淮，侍衛合儀，朝端取則，考滿授官，固辭不就，清猷在室，志等凌雲，觀國垂光，雄才挺秀，抑揚雅俗，作范風規，盛禮文遒，辯知後對幫，壽命債天，翻霜迅，地難退，溘從朝露，州聞淚咽，縣邑慟悲，隴泣分流，川哀哽，杵絕心酸，停機寸斷，月容聲嘶，星疏痛結，花林失色，池藕萎涸，刊石鳴在，銘存永固，頌曰，良才詞白日，黃泉永分，隧深恆寂寂，穸長閽，峰光晷景，薤露難存，芳名萬世後，千秋德顯君，
大唐故申州羅山縣令王府君墓誌銘並序君諱素臣，中山人也，自呂刀傳慶，郭筮祥，冠冕彰於國史，鐘鼎備於家諜，忠規峻節，吐馭馳聲，孝感高名，薦魚流譽，豈惟朱輪疊映，孤擅楊門，青組交暉，直稱喪氏而已，曾祖崇，隨太子率，祖恕，皇朝趙州司馬，父德感，絳州萬泉縣令，並局量宏遠，宮牆峻邈，澄九派於黃陂，聳千尋於稽岫，或四率鳴玉，或半刺題輿，卓彼萬泉，獨高百行，故能誕斯明哲，克荷隆基，君稟川岳之靈，挺璋之秀，業該嵩簡，學優汾篋，明經擢第，捧檄隋班，解褐授并州盂縣尉，宋州虞城丞，申州羅山令，君秉青萍之姿，從黃綬之列，遂使萑蒲遁跡，奸豪斂袂，撫其君子，襲我蘭芬，和彼小人，誅其薤本，秩滿寓居襄城，莊臨穎水，陟箕山，簫然有終焉之志，，俄而棲任鳥構孽，止服延災，示拾紫之榮，旋軫泣瑰之夢，以長安五年七月廿九日終於莊，春秋六十，嗚呼哀哉，妻河間劉氏，曾祖會，秘書監，祖玄，德州司馬，父德，左衛將軍，夫人斷機流訓，從宅宣慈，內則被於閨門，中饋潔於藻，以神龍元年十一月十一月卒於毓財里第，春秋六十一，即以景龍二年歲次戊申二月甲子朔廿四日丁丑合祔於合宮縣平樂鄉北邙山禮也，嗣子前同州東河府別將無虧等，趨庭殞息，陟屺崩心，對楹書而永慕，視鏡奩而泣血，懼居諸亟斡，陵谷行遷，式志佳城，乃刊幽礎，其銘曰，天道悠悠，人生若浮，有美良宰，彈琴化流，秩滿言歸，斂衽忘機，水亭├暗，澗戶花飛，與善空傳，殲良在旃，千秋白日，萬古黃泉，背邙卜擇，面伊究穸，拱木行吟，宿草方積，同丘山之永固，畢穹壤兮無易，
延壽九年壬辰歲四月甲辰朔，廿七日庚戍，鎮西府領兵將趙悅子，春秋六十有六，以虯車靈柩殯於墓，趙氏之墓表，
詠常流，非乎高韻自然，靈心無閡，曷能韶問聯古，垂光不若是哉，讓帝，平恩貴戚，敝丹第而封侯，弈葉承家，淪瀾浸遠，莫不金簡炯夫興歎，當俟雄飛，蕭何以刀筆見稱，初猶雌伏，祖耀，隋滕王東閣祭酒，儀禮，父禮，雅有奇節，居多勝氣，雖簪璽奪目，常泊如也，漆園非遁，自許逍遙，蹤生甫初孩，聰而善對，李悌由乎天性，仁慈發乎率由，自六經筆削之餘，有之不習而妙矣，貞觀年制授杭州錄事參軍，綱紀六曹，風飆四起，吳恩信察奸邪，葉縣飛鳧，時來竭帝，中牟乳翟，化及游童，豈唯我述，冥恩庸隆，二年制除恆州司馬，城鄰代野，塞胡郊，俗雄邊，人多俠氣，爰自農桑，張露冕之風，裕題輿之績，嚴城偃柝，偵櫓銷鋒，家含鼓腹之歌，人有戶文，明年突厥猖狂，潛伺寇掠，寒膠既折，冰初堅，佔滿月而宵飛，漲秋城思周靈，契馬生則揚煙，保精應無方，卒令丑類潛奔，兇徒駭散，尋除佐將，謂鹽梅利往，鼎調飪於槐司，簪紱時來，節聲明於袞路，而輔仁徒說，六月七日寤疾，卒於私第，春秋六十五，夫人華陰郡君楊氏，赤泉鴻胤，朱周別生，而玉度長協，金箱奉柔，訓以宜家，繕棒修而主饋，若乃纂組之飾，歲通天二年正月五日春秋七十六，卒於私第，子彥協等思極終，憂情逾禮，以景龍三年七月十九日合葬於長安縣西龍首原禮也，若夫纂撰家深，碑遷山頂，而其中有象，與恍忽而無窮，人莫不知，貫幽明而獨在者，不色絲之雄績，哀哉，俾九原之可作，知孝心於古石，頌曰，起乎賢林，嵩丘之陽，汝之陰，時之永矣，東箭南金，二祖肅肅，道為君子，光文史，皇考恬素，獨酌玄猷，風情隘俗，文敢橫秋，濯纓滄渚，洗耳清流，傳其淑，幽蘭作操，業者韞卜，精動時主，人徵象木，鶴嗚在陰，鴻飛於陸，生彩詞，情忘恥過，獄去惟疑，災蝗避境，奸吏懲欺，戎求寺任，翩然遙集，筆及，北門雄鎮，南望邊沖，戎塵每舉，漢甲常逢，自從為政，亭絕飛烽，元是競，戶聞恥革，家興廉正，旋降璽書，恭承爵命，咨運流之，何止痛己窟，碑表徒象，光靈永歇，無復明鏡照春顏，唯有霜枝掛秋月，陝縣尉河東柳紹先撰荊府法曹隴西李為仁書，
大唐故何君墓誌銘悲夫鼐族聲，肇自三皇之季，宗派胤，爰生五帝之初，弈葉雄傑，連枝懿戚，播徽猷於簡策，贊盛德於簧謨，望重赴於西河，榮宗光於上國，君諱知猛，字元須，因官啟族，徙昌化郡焉，曾祖令韞，隋任化縣令，制錦一，絃歌百里，祖開文，上柱國，銳略三軍，神謀七札，父知猛，騎都尉，惟公琢磨道德，組織仁義，穆穆恭順，色養不闕於晨昏，察察其能，忠貞無乖於奉國，何圖朱明落彩，素月淪輝，嬰疾晨宵，沉累寢，名醫不愈，良藥無痊，忽遘風霜，梁木斯折，嗚呼哀哉，以天寶三載十二月廿八日春秋六十有八，終於私第，夫人太原王氏，惟夫人母儀式序，貞媛自天，六行早譽於閨闈，四德夙彰於閾，不謂春美，忽遘秋霜，降靈魄於仙宮，窆花容於窀穸，以天七載五月二十七日春秋六十終於私第，嗣子哀之以風樹，孝禮未申，悲之以逝川，懷恩罔極，嗟乎，生何以禮，恭順以事之，死何以贈，棺槨以葬之，以天寶七載歲次戊子五月庚午朔二十七日景申謹葬於郡城北二里之原禮也，其地則青山面合，翠樹臨墳，東西感應於禎祥，南北並符於吉兆，不封不樹，何以表其孝乎，剞厥豐石，乃為銘粵，猗歟望族，器局神才，有而忽往，無而或來，哀風郁怏，悲雲徘徊，身辭日，魂歸夜台，
唐故通議大夫使持節都督潭州諸軍事守潭州刺史兼御史中丞充湖南都團練觀察處置等使賜紫金魚袋贈陝州大都督東平呂府君墓誌銘並序孤子將仕郎前守集賢殿秘書郎溫撰孤子鄉貢進士恭書先府君諱渭，字君，其先炎帝之胤也，周已上保姓受封，倬乎國史，漢以下支分派引，煥正宗諜，至晉永寧二州牧潛，生河東太守宅，子孫因家，我承其俊，世以儒行，為郡清族，曾府君諱頊，以器能顯，皇朝歷濟州參軍，馴致易俟，道命欺，祖府君諱崇嗣，以經術聞，授秘書郎，不就，保勝樂全，物為我棄，考府君諱延之，越州刺史，浙東道節度使，肅宗注意，超授金鉞，有太師之道，上佐不登，逕桓公之時，霸勳未集，蘊靈儲粹，啟我先公，公弱冠舉進士高第，歸寧浙上，遇越州府君以家政去職，杜相國鴻漸代領其鎮，表授公左金吾衛兵曹參軍，充節度掌書記，是歲越州府君捐館舊部，公以繼太夫人在堂，而歸路阻寇，從權寓殯，違難安親，展轉江淮間數歲，兵部尚書薛義訓平山越浙東，又辟公為節度巡官，假婺州永康令，既下車，收奸吏杜，州將閻伯左右受賂，乘驛來救，公先置法而後視符，連境風生，獨相賀，俄以薛氏政亂，解印濟江，杭州刺史相里造業文求友，清榻邀路，以團練判官為公淹留之名，居歲余，御史大夫李公涵領浙江西道，表授公大理評事，允觀察支使，田承嗣以魏州叛，李公奉詔宣撫兩，英洛府，獨以公從慰，公反側感激，義勇籌策，簡札悉出於公，使還，李大夫即真，公授監察御史，轉殿中侍御史，今上嗣統，權臣長備，以李公為太子少傅，官名抵李氏家諱，公據禮法，抗表極言，出諭其勢能，不宜退斥，上特嘉納，擢拜尚書司門員外郎，賜緋魚袋，同府崔河圖時為諫議大夫，深懷鬼嫉，密誣構，貶歙州司馬，地富山水，方造心期，浩然不愎以得失為念，無何，移楚州司馬，陳司徒少游留署淮南節度參謀，尋表授檢校禮部員外郎，充觀察判官，改考功郎中，兼侍御史，賜緋魚袋，職如故，或從征討，或總留事，宏規曠度，為重三軍，府罷，除舒州刺史，廣耕織，促婚嫁，均賦斂，和災患，著於版令，號曰社條，到於今賴之，貞元初，徵拜朝散大夫，行尚書吏部員外郎，大兵初解，調集雲委，混天下真偽，責戍南曹，公處之四年，芒刃如新，笙簧不作，遷駕部郎中，知制誥，滿歲，拜中書舍人，加中大夫，參練機務，易簡之政行，典司宸翰，誓命之文信，丁繼太夫人艱，去官洛下，會陰陽通歲，龜筮葉志，公躬啟浙東府君於越州，命長男溫奉先太夫人於魏州，殊壤同歸，稱家卒事，時方多故，人以為難，服闋，除太子右庶子，加通議大大，雖宮職久廢，而官次愈悖俄遷尚書禮部侍郎，凡三典舉，時有斥光華，獎沉翳，揚寒士，抑貴胄，以為行古，而鼓鍾於官世濟其美者，淪胥不伸，公允執厥中，必求諸實，顯晦兼遂，朝野無遺，當時翕然有台輔之望，封已者計行，出為潭州刺史兼御史中丞，賜紫金魚袋，充湖南都團練觀察使，損益在舒之理，以從其風俗，不五月而報政，吳少誠怙亂許蔡，廟堂議計，羽徼徵兵，湖南以偏遠不及，公慨然曰，豫堅舉長沙子弟破董卓，陽人以律而行，何用非卒，即日奏發勤王之師，旌艨竟湖，知役，道州刺吏許子良，永州刺史陽履奸巨萬，以貨藩罪，公凜然曰，占之澄清者，有才聞先聲，委印綬而去，不憚強禦，邀金蛇以奏，吾負朝廷，坐淹歲月，即日請下按吏之書，擒扇如風，政不為暴，公夙尚清靜，久懷止足，累表辭官，艤舟待命，不圖┬疾，以十六年七月一日薨於鎮，享年六十有六，皇上震悼，廢朝一日，詔曰，方圖進律，亦議徵還，英華未擢，魄則降，可贈陝州大都督，賻布帛二百段，米粟二百石，夫人河東郡君柳氏，先公七日，相次棄養，孤子恭，柴毀遷護，次於岳陽，孤子溫，再星，至自京邑，縻肝碎首，殞越無告，以其年十二月八日，與恭等護奉先公，先夫人帷裳歸祔於洛陽邙山清風原之大塋，禮也，嗚呼痛哉，公行事本末，蓋天下知，謹附於官業之後矣，男女姻族，皆門內事，謹備於夫人之志矣，其餘則非小子所宜擬議，然其所聞，不敢不識，溫之幼，獲聞於繼王母曰，汝父事汝先王父，唯疾之念，思汝先祖妣，則流，養吾四十年，吾每不知其非己之出也，由是得我公不匱之孝，溫之長，獲聞於諸姑曰，吾兄悼吾三弟，每拜一官，恤然若不忍擅其榮，撫吾姊妹，忽在他方，然若無與樂其生，由是得我公因心之友，溫之始學，又獲聞於從外兄故右補闕，翰林學士梁肅曰，吾舅之作，必根於六經，必顧於百行，不以文害意，不以華喪實，霈乎王公大人之言，溫於以見我公文術之不可及，溫之始既冠，獲聞於先友今中書侍郎平章事齊公抗曰，予嘗學於知人者，卿家君當大備而秀，神有餘而清，色和而端，通而約，此盛德之表，真國宗臣，所不知者命耳，於以見我公德容之不可，溫之始筮仕，獲聞於先友，今兵部郎中楊公憑曰，予嘗求於全德者，卿家君事君必，進則造時而言無所隱，與人吏必難合，合則持刃來，向不復疑，己先人未嘗喜，人疏己未嘗怒，曰能之，吾不信也，然後知我公忠恕信讓之至於此，主土二千里，領民十萬戶，而氏舊宅，終在囂塵，武侯薄田，不長尺寸，庀具之日，家無藏金，然後知我公恭儉潔白之至於此，是宜邦國之所急，神明之所持，而不躋眉壽，不被公袞，蒼生泣望，遐絕湘潭，長號訴天，血盡無應，嗚呼痛哉，公先塋碑誌，皆自撰述，常戒後代，必無假人，欲以傳慶善於信詞，儆文學之荒蕪，孤子溫適奉前訓，泣為銘曰，大風泱泱，啟昌承姜，西遷其昌，我祖承之，漢河渾渾，貫於純坤，筮龍門，先公膺之，令儀令色，好是正直，秉心宣力，元後稱之，宜宰宜公，翊登時雍，降福不，人憐之，邙丘之南，松闕有嚴，子孫所瞻，繼序其弘之，
唐故徐氏府君墓誌銘並序府君諱清，字思靜，東海之郡焉，自祖偃公之苗裔矣，即廿四代孫，值永嘉之亂，子孫星散，諸郡而居，枝葉芬芳，百川雖會，於越州會稽縣移風鄉為桑梓，祖宗璀，雖不榮仕，土豐豪望，詞筆若雲，久為本邑府吏，立性秉直，百行無虧，系代相承，宗和順，自祖至孫，無遺十失之也，府君不求榮祿，閉門靜居，謙兮能省其身，恂恂隆道之德也，春秋八壽，貞元十七年忽因染疾，方藥無依，即其年十二月廿二日終於泉壤，何期昊天，擗踴匍匐，泣血，歲無大利，權殯數年，慘烈風霜，遵法，府君一男二女，男曰干，長女奴奴，次女李餘毒夫人鍾氏，孀過儉節，性澈寒松，揖撫傷於春秋有九，即元和元年降疾，至五月廿九日而終，然生懷結髮之情，死同泉穴之室，嗚呼，今克元和八年歲次癸巳十月庚辰卅日己酉吉辰，卜宅安厝，發故於旌善鄉趙全村原，禮也，緣依祖氏大墓，歲遠難明，乃為銘曰，我生世兮能幾時，受榮華兮豈與衰苦期，俄然四大兮不和順，惚飄兮無所依，形沉魄散兮名不朽，千金黯黯兮歸山雙，幽墳盡志兮同一丘，永入泉台兮是長久，
唐故宋州宋城縣尉河南閻公墓誌銘並序太原喬融撰公諱士熊，茂族承家，河南縣人也，考能，邢州南和縣令，公弱冠明經出身，解褐綏州大斌縣丞，公之仕也，屬幽將叛恩，天兵討逆，熊羆忠勇，所在雲屯，芻糗徵輸，實惟山積，公佐議不擾，當繁必濟，由是朔方節度天下副元帥郭公知之，奏授隰州司田參軍，酬吏用也，秩滿，調授亳州縣尉，時相國劉公總戎鎮汴，天子以宋亳隸，供備資糧，公清白之規，忠貞之量，處下奉上，無隱無虧，劉公韙之，特奏改宋州襄邑縣尉，復奏轉宋城尉，以為鴻鵠之資，必飛千里，豈期溟鯤未化，長逝九泉，以貞元六年六月九日終疾於官舍，年五十，夫人清河張氏，柔和蘊德，慈撫纏哀，公有息男四，息女三，長曰聿，太常寺奉禮郎，皆淚血崩心，懼禮存性，號護自宋，歸卜於周，以十一月十日安厝於洛陽縣平陰鄉呂樂里都城之隅，近親姨塋前西之右，蓍龜告勝也，銘貞石永誌幽泉，銘曰，邙山之趾，洛邑之隅，龍蛇伏崗，水陸前衢，蓍龜協告，封樹攸圖，猗明靈兮永此，與厚地兮長俱，
唐故天水縣君趙氏墓記人諱上真，曾祖諱言道，周為殿內，祖諱師立，皇任金紫光祿大夫，鍾離縣侯，瀘，松二州都督，父諱行成，早世不仕，夫人自有行於朝散大夫，鄭州司馬，王府君，誕三子四女，長子曉，高蹈不仕，次子告，右武衛倉曹參軍，次子曜，通事舍人，夫人在府君後而終，即以開元十七年七月十五日告禍，廿七年十月十四日闔祔於斯塋，府君舊銘文是兵部郎中嚴識玄所造，其文詞華麗，不可輒移，今粗記葬年，雙安貞石，亦權儀也，
唐開府儀同三司工部尚書特進右金吾衛大將軍安東都護郯國公上柱國高公墓誌銘並序獻書待制楊憼撰大曆八年夏五月廿有七日，右金吾衛大將軍安東都護公薨於洛陽教業里之私第，春秋七十三，前年四月十二日，郯國夫人真定侯氏先薨於博陵郡，以十三年十一月廿四日丙寅祔葬於洛之北邙之陽新塋，禮也，公諱震，字某渤海人，祖藏，開府儀同三司工部尚書朝鮮郡王柳城郡開國公，禰諱連，雲麾將軍，右豹韜大將軍安東都護，公乃扶余貴種，辰韓令族，懷化啟土，繼代稱王，嗣為國賓，食邑千室，公竭丹懇以輔主，力鬥戰以冊勳，雄冠等彝，氣遏獯司，封五級，自子男以建公侯，官品九階，越游擊而開府，斯亦人臣之自致也，享年不永，榱崩棟壓，地坼沙簏，天落將星，夫人淑質明婦儀母訓，虹梁墜日，仙章僉雲，桐折劍沉，鏡移鸞斃，命矣，嗣子朝請大夫深澤令叔秀，孝逾江革，禮越王祥，扶母兄以發博陵，就嚴孝而遷洛邑，涉雪千里，銜哀九冬，金石紀終，文詞見，銘曰，其一曰，朝鮮貴族，弈葉稱王，戡翦獯虜，翊亮皇唐，盧龍柳塞，都護封疆，其二曰，惟禰克崇勳族，食封苴茅，承家桂玉，赴松賈，邙山南麓，其三曰，一同仁孝，千里扶喪，履冒雪，裂膈抽腸，哀號擗地，仰訴穹蒼，
大唐吏部常選夏侯君前妻樊後妻董合葬墓誌銘並序昔漢朝太傅，實謂權門，晉室郎中，嘗聞連璧，積善餘慶，公之襲焉，公諱璿，字勵，其先譙國人也，養高不仕，婆娑園林，三十有室，先援於樊氏，百年偕老，後締姻於董門，琴瑟則先後俱調，松蘿冀歲時長茂，不謂塗塗朝露，二彼盍先，冥冥夜台，一茲永訣，樊氏河東人也，春秋三十有九，三從早著，四德夙彰，董氏隴西人焉，春秋廿有六，五車攸鑒，八音克閒，染翰飛毫，風雲生其箋彩，扣商發徵，草木變其英蕤，天不遺，降年不永，蘭儀奄謝，絕佳人於北方，桂棹行遙，喪美人於南浦，前後二氏，並卒於河南府里第，章台有騎，待盡何時，泉路無花，同攀何日，即以開元十二年正月廿四日同遷厝於周東之上原禮也，洛陽城北，遂有思婦之台，邙山之南，還起望夫之隴，倏而來兮忽而往，朝雲輕兮暮雲重，白玉白兮長埋，青松青兮日拱，猗歟鄧伯，歎天道之無知，彼美孔丘，臨逝川而有閱，其詞曰，洛城之外，邙山之下，地鄰控鶴，台疑走馬，蕭瑟雲樹，蒼茫煙野，一泉扃，空傷行者，
首題疑非原式，唐朝散大夫苗君墓誌銘君諱裕，字君綽，穎川長社人也，十一代祖漢景二年封潞縣侯，食邑屯留，子孫因家焉，曾祖貴，魏封安樂郡開國侯，祖壬，齊諫議大夫，公以隋開皇二年州貢進士，行修廉潔，射策甲科，起家授朝散，游騎尉，爰屆貞觀之嗣，遷授上黨郡主簿，職總群司，能官位政，公夙彰令譽，洞曉幽微，屬唐起運，先赴義旗，勇決驍雄，摧破凶黨，特授朝散，崇德賞功，識道味之深淺，知榮辱之倚伏，雖佩榮職，非其願也，於時丘園守素，體道居貞，上元不鑒，春秋八十有六，嗣聖元年二月戊申朔十二月己未，奄從風燭，哀哉命也，哲士雲亡，夫人鄭氏，乃隋驃騎將軍，刺史璋之孫也，貞專淑順，聖善母儀，肅穆閨闈，防閒內則，風枝不靜，早巳殂落，以天和元年實沈之歲，羽形物化，即以其年十月甲辰朔二十九日壬申合葬於屯留故邑城北一里之原，恐田成碧海，渚變松巒，勒銘記於玄扃，詞曰，穆穆軒黃，綿綿後稷，貴賤彰顯，嘉禾播殖，休烈鴻猷，信芳垂則，允嗣英哲，皇王羽翼，泉扃永，何齡瞬息，光宅，
唐故大同軍使雲麾將軍左武衛大將軍寧朔縣開國伯慕容公墓誌銘並序軍直集賢翰林供奉劉朝書朝請郎殿中侍御史內供奉孫成撰朝議郎守楚州功曹參軍直集賢翰林供奉劉朝書公諱曦，字曦，京兆長安人，故屬昌黎，僻在遼右，玄宗朝，特發音誥，隸於神州，並漢樓船將軍徙關之明比也，肇基命氏，首於，而盛於晉魏，自二燕啟祚，葉布拔流，特為茂族，世以勳烈，朝，自梁迄今，至公六代，代為帝屬所出，雖百氏九流，殊門異說，而地望顯赫，冠冒當時，公即比公主曾孫，姑臧縣主次子，曾祖，大父忠烈，考宣超，世襲可汗，海國王，咸以忠順顯名先朝，其德洪休，彪煥鍾冊，及君之身，歲奉成構，少以強蔭補千牛備身，授尚捨直長，於時西戎為國敵，勢傾山海，蕃邦病之，附落請公追繼前緒，制授押蕃渾使，轉足前蹈，戎亭罷警，朝廷祿報功，超拜尚衣奉御，無何，匈奴遠離巢窟，至於太原，公遂逞勝圖，除此患，繇是北門寢扃，玉關靜柝，累轉左武衛大將軍，大同軍使，爾後開門延敵，訖不復至，公統武行師，大抵以檢身禁暴為軍志，士甘樂放縱者，或未便之，然履忠蹈義之人，亦為公殫力，凡所著績勞而成，以寶應元年九月十二日遘疾終於任，春秋五十五，以大曆四年歲次己酉二月十日自太原啟殯，卜宅於長安縣高陽原，禮也，嗣子崇，信，崗，述，近，迥，遨，遂等，狎貫義方，不損休緒，乃粗述景行，訪余綴集，是用酌考聲稱溢於人聽者，以鐫紀焉，銘曰，步搖之族，基於帝軒，天錫義烈，世為國蕃，雄才虎將，繼出其門，氏族之本，洪河等源，慶延於公，才武而忠，北傾獫狁，西走獯戎，謀無與輩，功王與同，刊紀素行，垂之無窮，
大唐故右威衛將軍上柱國安府君墓誌銘並序國子監祭酒郭正一撰蓋天分景宿，文昌垂列將之名，地括群流，師貞建丈人之號，故隆周啟統，掌兵司於司武，炎劉御歷，制眾在於將軍，然則簡材以任爪牙，選士而為心膂，稽之舊典，代有其人，君諱元壽，字茂齡，涼州姑臧人也，川橫玉塞，人多剛悍之風，地忱金方，俗負堅貞之氣，關西騎士，武賢之代習兵符，隴右良家，充國之門傅劍術，曾祖弼，周朝服侯，幼挺人英，夙標時望，丹山卒羽，響振朝陽，紫闕騰鱗，光流下稷，祖羅，周開府儀同三司，隋石州刺史，貴鄉縣開國公，質表璋，器惟瑚璉，衣冠佐夏，道葉調梅，鐘鼎遷周，化分竹，父興貴，皇朝右驍衛將軍，左武衛將軍，冠軍將軍，上柱國，涼公，別食綿，歸二州實封，六百戶克施在封，六百戶克施在操，匪躬成節，以功詔爵，爰頒錫壤之榮，以德命官，載啟銜珠之秩，公慶門貽祉，華宗誕秀，踐忠信以立身，執恭謙而待物，博通才術，備閒道藝，星飛楚劍，見水裔之浮蛟，月上燕弧，睹雲衢之落雁，聚壤為陣，少懷軍伍之心，裂帛成旗，早習兵戈之用，年始弱冠，時屬經綸，效款河西，同寶融之歸國，韜光隴右，等葛亮之須期，武德五年，奉秦王教，追入幕府，即授右庫真，身鳳邸，澤厚命車，飛名菟園，恩均置醴，於時皇基肇建，二凶構逆，公特蒙驅使，委以腹心，奉敕被甲於嘉猷門宿衛，既而內難克除，太宗踐極，爵祿攸設，先酬擐甲之勞，賞命所加，用答披荊之，特拜公右千牛備身，貞觀元年，突厥頡利可汗擁徒卅萬眾來寇便橋，太宗親率精兵出討，吉利遣使乞降，請屏左右，太宗獨將公一人於帳中自衛，其所親信，多類此也，至三年，涼公以河右初賓，家業殷重，表請公歸貫檢校，有詔聽許，公優遊鄉曲十有餘年，後奉恩敕，遣公充使西域，冊拜東羅可汗，皇華遠邁，聲浹於殊荒，天節高麾，威加於絕域，使還，詔授左領軍衛媯泉府果毅都尉，任參五校，允屬於典戎，職總千夫，實資於禦侮，尋丁涼公憂去職，茹荼泣血，殆將滅性，服闋，轉授左屯衛蘄川府果毅，公以太夫人年老，請解職歸侍，恩敕以公藩府舊寮，持令帶官就養，復丁內憂解任，灰未周，墨旋及，奪情蒙授益州武威府果毅，至永徽年中，賀魯叛常，驚擾沙塞，貳師振旅，將蕩氈裘之孽，五道分麾，實藉偏裨之伍，別敕差公充蔥河道檢校軍馬使，賊平軍回，加授右武衛義仁府折衝都尉，押玉同貞，壺冰比潔，明以察政，黠吏無以匿其情，直以當官，邪人不能撓其法，肅戈紫掖，惟才是寄，司戟王階，任人尤切，龍朔三年，遷授右驍衛郎將，麟德元年，又加授左監門衛中郎將，二年，告禪雲郊，升中岱岳，公親於壇上供奉，恩詔加授忠武將軍，咸亨元年，又加雲麾將軍，董兵欄，先佇於干能，掌衛宸軒，必資於忠勇，三年，加拜右驍衛將軍，上元元年，又遷授右威衛將軍，竭誠蒞政，勤著於六戎，勵節富官，功宣於八校，然以逝川不駐，藏壑易遷，方延刻玉之期，奄遘盈瑰之釁，以永淳二年八月四日遇疾，薨於東都河南里之私第，春秋七十有七，天不興善，歎軫簪裾，人之雲亡，悲感行路，恩詔以公藩朝左右，備立勳庸，特令陪葬昭陵，以申惟舊，葬事所須，並宜官給，晉臣疏隧，自居芒阜之前，漢將開墳，終依茂陵之側，胤子右武衛良社府果毅神感等充窮剡思，孺慕嬰心，擗地無追，號天罔極，龍璋筮宅，俾安厝於千古，鳳篆圖銘，庶騰芳於萬葉，銘曰，媯水導源，涼土開國，星垂獸象，地分龍勒，家挺異人，門傳令德，曠野崇訓，儀台闡則，其一，運鍾標季，時逢會昌，天臨萬宇，雲羅八荒，顯考投袂，爰歸聖皇，惟君奮節，亦奉興王，其二，帝圖肇創，國步猶阻，十角外侵，二凶內侮，任參戈戟，寄同心膂，玉帳斯衛，金門載御，其三，繼明登歷，儀乾纘構，逐菟論功，攀鱗錄舊，賞繇恩洽，榮因寵授，白羽肅兵，青旗蕩寇，其四，武賁務總，鷹揚望華，力能禁暴，威足閒邪，電發銅首，星飛鏌琊，宏謀聚石，妙算沙，其五，紫綬升班，金章列位，長衢曜戟，高門納駟，愛士分車，傾賓輟饋，棄玉成寶，遺財立義，其六，虞谷馳輝，魯川閱水，道飆易滅，夜河難恃，大樹雲摧，哲人其萎，悼深捐織，悲逾罷市，其七，聰興感，撫屢傷情，澤均詔葬，恩侔賜塋，祁山構象，夏屋成形，道被存沒，禮極哀榮，其八，生也有涯，死而不作，繢車宵警，銅池曉躍，橋陽是寓，狄陰攸，路轉悲慘，窿騫吊鶴，其九，誕生厥胤，至性純深，循陔茹泣，望屺崩心，規墳月岫，架隴雲岑，敬勒銘於金石，庶永播於徽音，其十，光宅元年歲次甲申十月己卯朔廿四日壬寅奄葬，
隋故朔州長史徐君墓誌銘君諱彪，字仲斌，兗州高平人，其先帝嚳之苗裔，有周之自出也，神基層構，華山作鎮於西州，長瀾自遴，漠水流湍於南國，固以昭彰史冊，冠冕縉紳，標時景俗，風流素起，祖虔，魏鎮西將軍，冀州刺史，父慶，齊龍安將軍，海州司馬，並風裁雅峻，道素弘深，籍甚徽猷，堂構斯在，君含和命世，資神秀出，爛雲霞於襟抱，結黼藻於胸懷，至夫孝友仁義之心，忠諒篤誠之節，斯實得之天性，匪由矜尚而致諸，起家為襄州總管府戶曹參軍事，雖劉仲雄孤芳前葉，岑公孝道映曩辰，相與提衡，彼此而已，又遷朔州長史，弼諧庶政，參贊大邦，素譽清規，如可言世，方膺高門之慶，允當天材之徵，福應相愆，梁陰遽盡，春秋五十八，以隋開皇十九年十月廿四日終於鄴城，權窆於張網里，夫人河東郡君爨氏，雁門陽平郡守善道之女也，淑性優閒，機神爽厲，既而來儀君子，載華邦族，及偕願不遂，遽慟崩城，端居潔行，克隆家道，至於輟食斷機之訓，埋羊徙宅之規，藐爾諸孤，析薪是荷，春秋七十八，以大唐貞觀七年正月廿二日終於家，粵以八年歲次甲午十一月己巳朔五日癸酉，祔穸於洛陽清風里，恐龜兆無論，陵谷遷移，故式昭景行，置諸貞石，其詞曰，神丘弈弈，德水湯湯，猗歟世胄，為龍為光，仁賢踵武，冠蓋相望，惟君間出，德音無競，玉潤金聲，霜嚴冰淨，光前絕後，風規迥映，理翮從事，驤首登庸，天工克代，物譽斯鐘，琅琅昆玉，肅肅風松，參差報應，冥昧蒼昊，遽動津門，俄乖世道，去矣玄堂，傷哉黃烏，丹雙，素輻方轍，祖遣淒斷，薤歌哀咽，白楸已朽，黃腸新列，一遵魯祔，永永同穴，風悲隴路，日者松丘，幽幽泉燭，烈烈行楸，城闕阻兮人世遠，白日墓兮玄夜，酉勒銘於沉壤，庶貞芳兮獨留，
大唐嘉州龍游縣尉索君墓誌銘並序君諱義弘，字洛陽人也，漢道休明，靜顯雄書之節，梁途草昧，超居勇將之名，人物聲華，振於前代，地靈國秀，傳諸後葉，祖，父彥，並才比昔賢，英侔先哲，潘江競，陸海爭流，公稟靈山嶽，受氣風雲，德諺經史，器膺廓廟，京畿近縣，多屬英才，捧檄隨班，來從要職，釋褐任許州扶溝縣尉，翊四關之勝境，馳百里之高風，德邁潘王，仁深卓曾，俄丁憂解任，服闋，除嘉州龍游縣尉，余標玉壘，凌九哲而浮榮，直金墉，對雙羅之顯職，暫臨蜀郡，並興來晚之歌，奉使神州，咸有去思之詠，未及還任，遇疾彌留，方冀書鼎，升上宰於南宮，著像圖形，立鴻勳於東觀，高門列戟，未申王之占，大壑藏舟，俄起生之論，豈謂輔仁無驗，與善徒欺，積患莫瘳，窮醫靡救，紅蕖吐艷，入朱夏而雕榮，紫桂含芳，迎素秋而掩馥，粵以永隆元年十一月九日卒於時邕之里第，春秋有七，由是傾州士女，出西路以銜悲，合境都人，對南津而灑淚，豈直罷市興慟，輟樂思仁者哉，還以其年其月廿三日窆於北邙之陽禮也，子崇泰等，並愷悌成性，淳和敏德，捫天扣地，斷瞻望於山河，刻石雕金，敘徽猷於泉壤，乃為銘曰，昭昭令族，靡靡清芬，家傳簪冕，人著功勳，琳琅疊彩，羔雁成郡，楊名樹業，歸之於君，詩書閱禮，毫翰工文，天班始就，人事俄分，山多思月，歸結愁雲，千秋萬歲，君子孤墳，
洛州河南縣錄事王君墓誌公諱寬，字行倫，琅琅臨沂人也，夫鄰社不，門風夙著，墳樹零落，孝道先彰，百里以雅望匡時，名高東邁，將軍以英聲振俗，績今，並詳諸簡諜，可略而言也，祖龍，周處士，父任并州錄事參軍，循名督實，挫右Θ奸，野牧不收，露商無竊，公志好山水，尤愛曲墳，疊雅思於書帷，浪遙情於琴室，豈為電波夕，薤露趨晨，忽迫短齡，掩悲長夜，春秋六十有七，粵以大唐顯慶六年歲次辛酉二月卅日遘疾，卒於巖闕里第也，眷族親姻，悲纏風樹，嗚呼哀哉，痛淒行路，以龍朔元年三月十九日甲寅，與夫人李氏合葬於河南縣平樂鄉北邙山原殯禮也，生涯以皈，泉路方窮，愴哀笳於曉月，咽痛免於晨風，曾松吟兮煙景晦，宿草夢兮林甸空，乃為銘曰，繁恥，悠悠遠慶，列代克忠，孝心彌盛，淡水，虛舟葉性，幽桂孤榮，長松曾映，荒郊，冥冥長夜，靡靡宿草，烈烈行楸，苦霧朝，悲風夜流，援枝掛樹，淒矣誰收，
大周故處士南陽張君夫人吳郡孫氏墓誌銘並序君諱喭，字弘節，南陽白水人也，因官徙秩，遷移，三代擅其相韓，七葉光於輔漢，誦亡篋而稱敏，承墜印以疏，蟬聯冠劍，鏡鑒圖史，曾祖貞，唐任杭州司馬，基風舉，俗有其康之訓，時光展驥之才，祖師，上柱國，德映璋，識韜龍豹，立英名於絕域，策茂勳而高代，君地靈無對，天璞不雕，湛金波以內融，秀瓊林而外朗，溫恭體道，孝敬資身，下澤棲神，馬少游之志事，閒居養性，梁敬叔之平生，方欲三樂取容，九仙方駕，豈期倏從朝露，俄遷夜壑，以咸亨五年六月廿五日遘疾，終於私第，春秋四十有四，夫人吳郡孫氏，握系靈苗，鏘金令族，淑姿榮麗，曠千載以挺生，慧性幽貞，抱六行而光俗，潔志高乎婦德，寧家顯於母儀，昔詠柏舟，均鳳桐而半死，今悲薤曲，奄龍劍而雙沉，以長安二年八月廿六日終於寢室，春秋五十有五，女等啼號泣血，擗踴墳前，未答劬勞之恩，己懷罔極之，傷風樹之不靜，痛寒泉之永結，粵以三年歲次癸卯二月癸巳朔十四日景午，合葬於合宮縣北邙山平樂鄉，禮也，前臨復洛，卻枕崇邙，風淒淒兮通谷雲昏昏兮景山沒，猶恐溟生禹甸，鶴吊之隧多迷，野變莊峰，雁馴之隴無據，嗚呼哀哉，乃為銘曰，金鉤茂族，玉樹枯榮，重規疊矩，祖德家聲，於昭令胤，偉世之英，金玉其質，斧藻其誠，志狎山水，道存高尚，名利不居，琴書是玉，蘭薰桂馥，霞明月亮，於焉，然鸞德耀連芳，俄悲壑徙，遽歎舟藏，兩劍，雙鳳皇，千年不朽，萬代其昌，惟大周長安三年二月十一日前成均進士太原王元撰，
朱書，惟永徽三年歲次壬子九月乙卯朔十六日庚午，新除侍郎轉殿中將軍，屬大唐啟運，澤被西州，授驍騎尉，春秋七十四，王歡悅墓表，
唐故掌闈麻氏墓誌銘宮人姓麻氏，丹陽建康人也，往因充選入宮，仕為掌闈，以大唐貞觀五年三月五日卒，春秋七十有圩，即以其月九日丁時，葬於雍州長安縣之龍首原，乃為銘曰，赫奕遙緒，暗聯後昆，雲姿玉德，誕高門，花如桃李，馥比蘭蓀，庭充選，女史承恩，巢駟不留，閱川長逝，物外懸解，人間下世，昆山碎玉，芳林折桂，蒿里誰家，佳城永閉，
朱書，惟貞觀十六年歲次壬寅正月朔丁未十六日辛酉，故夏白兒春秋七十八，殯葬斯墓，
唐故朝請大夫上柱國檢校尚書天有材而不能久，命矣，國有位而不人也，其系本於晉，有葬橋山之隅者，因以氏也，故欲者昔魏祖玄則稱之，七葉祖勤，宇文朝驃騎大將軍，官終世授其柄，乃為西伯，齊人挫於師，失其東帝，周太祖曰者因曾祖平州伯凱，荒服是經，海夷即敘，貽謀後以啟迪，前光則雄五涼起焉，而皇祖琳宰其化，司刑憲官也，五刑致焉，而皇考崇隱其理，公早以義烈稱，剛勁而不犯，文而有禮，以明法高第，補瀛州河間尉，州馮翊尉，遷京兆三原主簿，在官有政，所蒞可徵，於左輔，則為前御史中丞李懷讓以精幹名聞，在王畿，則為前御史中丞徐知仁以政進，於皇帝稱善者久之，惟十一年，上將詰邦，禁量國儲，使車煌煌，方行天下，稱奧，徵賦惟錯，敕公攝監察御史，勾刺南租稅，仍覆囚使，使終，正除監察御史裹行，更一年，除監察御史，更一年，除殿中侍御史，更一年，除侍御史，抗簡三載，凌霜一質，雄以雕鶚，視之紀綱，然後遷大理正，執國之憲，惟刑之恤，十六年，將冊立于闐，疏勒君長，朝廷佇憑軾之才，責越疆之任，可以專對，非君而誰，乃以君攝鴻臚少卿，出車於西安，流沙大荒，積石千里，秉漢節而不撓，指河源而一息，是夷徼請命，國威遐宣，宛駒來庭，昆璧在府，列今而白羽不起，開無風者，是君有大貺於西人矣，天子聞而嘉之，拜朝散大夫，後遷尚書屯田郎中，羽儀仙台，坐諷香閣，帥雲津以或躍，顧槐庭而忽悲，開元廿年歲次壬申正月十日甲寅，遘疾終於河南崇政之里第，春秋六十有二，君子曰，名可崇矣，志可勵矣，而命不可移矣，信哉，初君婚長樂馮氏，終，繼室以熒陽鄭氏，野王在漢，兄弟畢封，桓公仕周，父子相襲，慶門貽善，德風載洋，履中而正位於室，異世而同歸於我，皆錦衣先悴，墳木早行，許其合焉，周公之禮，祟其封者，孔父之識，則以其年二月廿三日，同窆於北邙原，禮也，繼夫人彭城縣君劉氏，而有禮，則義之存也，嗣子漼，泌，演等，樂兮棘人，杖而則者哀之紀，銘者善之旌，因以前人耿光，而見詞者，文曰，波以逝兮露以曦，昊天不仁兮仁與世違，道之消兮德之安仰，生已勞兮迭而微，死可作兮誰與婦，日無虧，州鄭縣主簿汝陽，
唐故雲麾將軍行右龍武軍將軍上柱國開國侯南陽張公墓誌銘並序鳥能飛萬里，其有鵬乎，魚能吸百川，其有鯤乎，夫鯤鵬之處者，非滄海而不居，非扶搖而不動，豈秋潦夕吹而能加其志焉，士有佐世之材者，非艱難而不投，非明君而不事，豈斗筲凡類而能效其節焉，則我南陽張公功可著矣，公諱安生，譜疇清華，門多高士，漢有留侯秘略，晉有司空博識，累葉冠冕，暉曜相繼，祖諱泰，考諱貞，並儒素隱躬，遁跡不仕，田園蘊道於高尚，詩書襲德於風雅，後因公列爵，追贈考扶風郡司馬，父因子貴，以忠彰孝，公駿骨天資，偉貌神秀，拔奇材於眾外，先武略於群石，景雲中，屬韋氏竊權，群凶暴溢，擾我黔庶，殘我王室，公乃葉忠謀，為佐弼，識潛龍必躍於青霄，知牝雞伏誅於斧質，提一劍而直入，掃九重以殄謐，再清京兆之天，重捧長安之日，謀深於周邵，功越於平勃，古往已來，莫之與疋，公以功高職卑者志士之讓，初退後進者達人之漸，故辭公侯之封，就戈戟之仕，畢能身榮於紫綬，門曜於丹戟，得馮異大樹之名，免蕭何小過之責，有始有卒，其惟公乎，遂解褐授果毅，二遷折衝，一拜郎將，再轉中郎，畢於龍武將軍矣，食邑九百戶，公歷官無虧，公務旨要，處事有則，人莫能犯，或帝居內宮，則警衛嚴肅，或駕行外仗，則旗隊克齊，其動也若鷹鶚回迅，其止也狀師虎群怖，電轉星流比其速，雲回霞卷處其事，暨乎晚載，自強不息者，系公而已，以天寶十三載冬十一月十日扈從，薨於昭應縣之官第也，享載七十有一，初公染疾城中，將赴湯所，左右留勸，作色不從曰，吾亦知難保者命，但殞隨君側，以表忠誠，亦知易歿者身，但死在營間，用彰勤節，使魂歸帝鄉之路，心存皇闕之下，願之足矣，汝等勿違，言畢扶疾即行，到遂終彼，所謂臨事無苟憚，臨困無苟免，及回櫬於路，誰不傷悼，嗣子庭訓等，侍疾而捧藥淚枯，返柩而攀輿氣輟，夫人太原郡君王氏，先公近歿，苫蘆猶新，重舉，泣地未絕，號天更哀，又以翌載春二月十二日別兆葬於龍守原之禮也，素墳上築而永固，玄堂下而深堅，白雲孤飛，招將軍之勇氣，綠柏旁植，表武士之高節，恐陵谷有遷，刻銘以記，銘曰，鶚之迅兮飛已絕，士之勇兮謀且決，臨難不懼兮忠臣節，奉我明後兮誅暴孽，貴兮雁行列，花萼忽凋兮一枝缺，獨有功名兮千載存，列石銘兮記墳闕，
大唐王居士磚塔之銘上官靈芝制文敬客書居士諱公，字孝寬，太原晉陽人也，英宗穎邁，遠胄隆周，茂緒遐昌，郁冠後魏，樂府歌其載德，天下挹其家聲，具詳圖牒，豈煩縷，居士早標先覺，本遺名利，遍覽典墳，備窮義窟，睹老莊如糟粕，視孔墨猶灰塵，得給園之說，罄求彼岸之路，勵精七覺，仰十地而克勤，肝食一麻，欣六年之焦，方期拔除煩惚，永離蓋纏，何悟積善始基，處悲生滅，以顯慶元年十一月廿九日寢疾，終於京第，春秋上有三，即以三年十月十二日收骸，起靈塔於終南山梗梓谷，風吟邃潤，寶鐸和鳴，雲散危峰，金盤吐曜，道長運短，跡往名留，不刊介石，孰播徽猷，吁其嗟焉，乃為銘曰，懿矣居士，明哉悟真，幽鑒彼岸，妙道問津，苦節無撓，貞心克勤，顧邈三有，超修十輪，俄隨怛化，遽此遷神，巋然靈塔，長欽後人，
唐故張府君夫人韓氏墓誌銘並序府君諱武，族族望青河郡人也，承軒轅皇帝之苗裔，張羅公之後，乃葉散支濃，派流不絕，今為潞州長子縣德讓鄉人焉，皇考諱叔政，皇妣西河宋氏，以祔前銘，此不重書，府君溫良克讓，仁惠孝慈，禮樂備身，德風咸美，結交豪友契而心欽慕鄉鄰，俱懷五郡之志，忽二氣乖攝，夢歸兩楹，時中和三年四月廿八日，終於長樂里之私第，享年五十有八，夫人南陽郡韓氏，容儀端淑，賢行聿修，玄彩昭華，坤精麗質，奉事巾節，無所闕遺，去咸通十四年正月廿八日遘疾，終於夫捨，享年有四，公為偏露無依，遂再婚天水趙氏，神姿婉，捨浦呈妍，天不擇善，先終命矣，又娶上谷寇氏，夜雖不哭於四鄰，朝每啼於九族，公有子四人，孟曰思約，中和四年七月日終於本家禹娘子先終，仲曰思，季延喜，幼延寶等，泣血號天，摧心罔極，長女適河東裴氏，千乘倪氏，次適武功馮氏，幼女善娘兒，新婦二人，長李氏，次王氏，子諮問母曰，時逢多事，朝夕奚明，擇良時而遷祔之，便中和四年甲辰歲十一月戊午朔十五日壬申合祔於縣城北五里祖塋之原禮也，其地南觀堯王，朱雀呈祥，北倚長，玄應瑞，青龍左隱，白虎右藏，眾聖扶同，千靈擁位，猶恐高岸變，深海成田，故刊石為銘，永存貞記，其詞曰，生榮倏，一旦歸蒿里，雖有空名在，遊魂悲逝水，寂寂新墳迥野中，蕭蕭隴樹悲風起，
有唐順陽范氏幼女墓誌銘鳳翔節度掌書記試大理評事女曾孫以開成丙辰生，至己未，其母夫人歿，自常加愛與初疾卒疚，思之久之，尚能條縷，至庚申，而所生母李卒，終不告所卒之地，人意其忘，引之及此，則免以戚，然後至其忌與時當奠，必先期有雲，至辛酉，太夫人疾，坐侍竟曉，至壬戌，違父思旬，結為憂疹，至癸亥，或警其類，惕而自剩示常留過，致掩具順，既淑五美，幾成人，至會昌甲子三月卅日卒於政之官舍，即以四月十七日葬京兆白鹿原，從諸姑也，余哭而銘云，孰教而孝，孰死而夭，其類諸瑞，倏具為異，有兄，兄簪，
唐故營繕監左右校署令宣德郎張君夫人關氏墓誌銘並序君諱字仁師，南陽西鄂人也，原夫白水闡其鴻規，清河隆其茂緒，龜符雜，事涵光乘之珍，貂俎陸離，競蘊連城之價，祖侃，隋任光州司戶參軍，父徹，隋任鎮西將軍函谷郡太守，高門積慶，襲構聯華，辯逸雕龍，詞驚吐鳳，功參玉帳，遂膺推轂之隆，任重銀章，即有分符之寄，君營繕監左右校署令，禮門承道，詞局毓德，縱橫才氣，上衝牛斗之墟，磊落風規，遠振鵬宵之路，豈徒星管驟移，風燭俄掩，以文明元年柒月貳拾柒日遘疾，終於洛州私第，夫人河東關氏也，孕珠光於漢水，秀玉潤於荊山，花發桃蹊，春歸蘭薄，爰自並歲，作儷鼎門，酌鳴鳳之宏規，葉乘龍之雅望，閨風遠浹，里鎮及目之虞，閫訓旁流，遐邇仰齊眉之敬，雖鳩聯燕，陰陽隔於生死，而龍鐔孤挺，先後終會於陂瀾，即以大周萬歲通天貳年捌月貳拾柒日，會葬於北邙山之原禮也，或甄同穴之典，爰合空之儀，發彼玉床，石鏡，佳城鬱鬱，歎烏涵之斯開，幽室冥冥，想鯨燈之已滅，有子司農寺錄事登仕郎廉，荊州錄事朝散郎處澄等，業擅銜，訓承趨鯉，偏纏凝於罔極，思撰德而何已，淮陰侯之營墓，可置萬家，洛陽才之敘銘，庶流千祀，其詞曰，白水流祉，清河演慶，道德攸陳，文武再命，英威間起，簪纓允，率爾，惟是性，閱川不捨，悲風忽競，瘞兩劍於泉台，掩於鏡，卒而載德，庶清規可詠，
女子字端，蓋殿中少監唐昭之第三女也，母曰王氏，夫其體修幽閒，門傳禮則，克柔其性，有婉其容，春秋十有六焉，不幸夭沒，以大唐開元十二年六月廿三日終於京兆靜安里之第，以其月廿六日權殯於萬年縣義善鄉之原，悲歟，天乎不臧，曾靡降福，神道何昧，忽貽其殃，諒何有違，遂獲此戾，悼以長往，終大無期，嗚呼哀哉，乃為銘曰，猗歟慶靈兮錫嘉祉，婉而從訓兮善可紀，宜其享福兮極遐祀，奈何修齡兮中道止，白楊蕭蕭兮路悲，丹搖搖兮相送歸，相送歸兮永別離，天情地義兮長相違，
大唐故處士河東柳君墓誌銘君諱，字承茂，河東解人也，昔周文公之子孫，像賢始乎喬木，魯孝侯之緒秩，得姓因乎菜地，大夫從政，禮重於衛君，太守剖符，名流於漢室，曾祖慶，後魏驃騎大將軍，地儀同三司，兼司會尚書，左右僕射，後周萬，宜二州刺史，京兆尹，大塚宰，平齊公，謚曰景，和平邦國，夤亮天地，萬人有命，懸於將軍，百官象物，聽於塚宰，祖機，後周內史，車騎大將軍，隋少宗伯，納言，太子宮尹，開府儀同三司，建安公，謚曰簡，稷契分職於唐虞，裴王策名於魏晉，賀循以勞之德，初拜九卿，羊以五命之勳，始同三事，父逖，皇朝屯田，職方二郎中，散騎常侍，泉州刺史，上柱國，樂平縣開公，入參台省，粉璧青縑，出總班條，朱輪皂蓋，東京柱國，弈代相輝，西漢列侯，承家不隕，君即樂平公之第三子也，籍山河之慶緒，體金木之上靈，天才英博，智謀深遠，明珠若慧，入魏國而照車，利劍如霜，在豐城而沖鬥，若夫為子之道，事親之方，置之而塞乎天地，敷之而橫乎四海，生竭其養，積粟七年，沒盡其思，高堂九仞，此則君之純孝也，興歎，花萼陳詩，鄉里歸其德，僚友稱其悌，兩兄未仕，讓公府之辟書，二子無衍，感齊王之赦令，此又君之雍睦也，君子之室，同心之言，經寒而不改，歷夷險而彌固，貧交一見，定吳於賃舂，死友言歸，藏趙岐於復壁，此又君之善交也，攝齋聞道，負笈從師，見辰極於閬風，養蛟龍於積水，千門萬戶，漢後訝其多材，八索九丘，楚王知其博識，此又君之強學也，然後德成為上，道在斯尊，拂衣名利之境，濯足煙霞之外，天子欲致而無從，諸侯請交而不可，名為處士，當少微之四星，是曰賢人，連大雲之五色，與老莊合其德，與巢許同其波，嗟乎，五十之年，忽焉已至，道惟隆煞，謂今是而昨非，數有窮通，方盡性而知命，春秋六十七，奄疹終於南陽穰縣里也，梁鴻至士，死矣何歸，高鳳時賢，悲哉無及，妻杜氏，即撫州刺史獎之長女也，孀閨曉泣，非無穆伯之悲，徙宅延慈，並有平輿之稱，第二息始州黃安縣丞崇約等苴庭瀝血，訓感於鑿楹，蓼徑銜哀，悲纏於陟岵，粵以垂拱元年七月下一日遷窆於洛州北芒之原禮也，滕公石室，不獨表於佳城，樗里孤墳，豈長銘於露寢，其詞曰，彼汾一曲，長河千里，爰有高門，克生君子，佩服仁義，激揚文史，落落風生，軒軒霞起，閨門孝悌，朋友溫良，信橫金石，節貫冰霜，不交當代，不事侯王，天降不永，人之雲亡，右庚辛，左甲乙，筮方從，龜言吉，嗟先生，居此室，維垂拱元年歲次乙酉七月乙巳朔廿一日乙亥，
唐故驍騎尉張君墓誌銘並序君諱願，字善願，南陽人也，今寄貫洛陽縣淳俗鄉上春里焉，自姬水飛鸞，華玉牒，泗濱騰嘯，躍羽金章，故路曜朱︶，門飄霜戟者也，祖景，隋青州別駕，父貴，隋常州司功參軍，並流譽家邦，取高士友，貞凝桂馥，清潔玉泉，接響十賢，芳搖四美，君早瑩冰沼，標翠以暉鮮，夙鑒珠皋，絢黃花而炫，淳深敬養，蹈德恭仁，用捨不違，功最流伍，授驍騎尉，動明志肅，勇擅聲華，氣溢五營，義扶四校，情敦止足，志樂閒居，卜宅隈，激流家院，花明春谷，舒芬蘭所之傍，柳映風潯，垂條竹逕之側，故得時留客，乍速遠朋，言論沖虛，足以娛老，冀橫琴泛調，酌神昶於春朝，忽停駕申悲，奄魂銷於夜隙，春秋七十八，總章元年三月廿九日，終於敦厚坊私第，以其年七月廿日，葬於邙山之陽禮也，庶枯桑成沼，德音與條風競揮，桂水為陵，芳烈共翠鯨同運，其詞曰，玉稱瑜潤，竹以貞明，於穆夫子，保德中平，奄丹桂於珠浦，白楊之風驚，
唐故永州刺史清河張公墓誌銘並序宣義郎前行舒州文學韋邈撰公諱渾，字萬流，其先洛陽人，大父延興，階朝散，位泌陽令，父現，撫州崇行尉，皆有才能，終始潔白，公幼以閨行自律，非仁誼忠恪不動於心，弱冠明經上第，調補滁州掾，後為揚子主簿，司郵務，控大津，使吏旁午，公接應有方，盡得其所，自陽子授汜水尉，邑尹剛而使酒，雖僚屬輩，靡不摧辱，唯公獨以禮節自防，終克凌犯，然鬱鬱不得志，競以他故辭官，元和末，如京師，應賢良直言眩會國家有事，尋罷此科，公遂獻書於明天子，備述寰海之利玻自三代訖於隋唐，成敗興亡之由，歷歷在目，書下丞相府議，公之官道隘，援孤不克顯，擢授監察御史，領鹽鐵富都監，不至職，尋改揚子巡官，復領嘉禾監，轉殿中，潔白勵志，課續殊尤，遷侍御史，階朝散，朱衣銀章，優公之勤也，轉工部員外郎，故鹺帥太尉王公鎮淮服日，熟公之能，每有州府監院重難之事，或積時不決者，皆召公以正之，無不允洽，姿儀溫茂，才調灑落，實事流之標表焉，職罷居閒，家無束帛，雖凍餒交侵而沖襟晏如也，單車赴都，拜雅州刺史，政理多能，凋瘵蘇息，節制段公甚器異之，復領永州牧，理永益能於理雅，狡蠹奸贓，革略荊罷永居於洛師，與少傅白公為嵩少琴酒之侶，遂絕意於宦途，以會昌六年八月廿三日疾，薨於河南府洛陽縣仁風里，年七十六，大中元年二月十八日，歸祔於榆林大塋，禮也，有子男五人，長曰蔚，三舉進士，甚有詞藻，不幸早歿，次曰邁，調補寞城縣丞，潔己清心，盡禮接士，胸中豁如也，次曰革，甚富篇什，昂昂然亦千里之駒也，次曰，曰謙，皆早謝世，以予親舊，昔承公之顧眄，因使致書，請予為志，敢不承命，遂西向大哭，率群幼臨於西廡下，收淚永歎，因序而銘焉，嗚呼，瑞氣不留，而愁雲凝結，醴泉易枯，而淤流靡絕，瓦釜長嗚兮，而黃鍾韻咽，天不與善兮，而神反其罰，帝閽遼兮告無因，下泉暗兮何時晨，
銀青光祿大夫行太子右諭德鍾紹京妻唐故越國夫人許氏墓誌銘並序，夫人許氏，其先穎川人也，暨晉永嘉，南遷於江表，因為句容焉，率禮有行，命河南今遂居之，源其發，曠緒逾蔓，衣冠儒素，代多人物，則有漢朝循吏，夙展譽於彤，魏代清郎，早飛名於粉署，況叔重異義，子將人倫，國史家諜，可略言矣，祖叔牙，唐太子洗馬，父子安，台州司馬，並器局沖和，文儒該博，兩梁絳服，早從江統之班，千里題輿，即展士元之足，夫人膏腴地籍，婉順天資，婦德閨儀，聞詩習禮，昔在笄歲，以腆義合於關氏，無何，關侯早逝，噫，過隙不駐，崩城奄泣，一行作配，有乖同穴之期，三去無從，再結移天之援，後適越國鍾紹京，公昔歲輔上龍飛，有大勳，遷中書令，今為太子中諭德，公含恢傑之量，為社稷之臣，引桂楫以充資，列茅封而表貴，以茲邦媛是元良，所冀榮曜之期，將同柏悅，豈圖哀畔之結，奄泣蒿亭，開元十七年五月八日遘疾，終於洛陽敦厚里第，春秋六十，嗚呼哀哉，以十八年龍集庚午，九月壬子朔，九日庚甲，窆於城北邙原禮也，長嗣關氏子潭府兵曹瑗，早歲偏孤，桓玄之孝感，迨茲畔，曾參之酷裂，恐陵移谷變，勒石題銘曰，大丘路廣，汝水源長，異義攸重，人倫之光，於穆祖考，鏘金鳴玉，衛從，龐元騁足，懿哉媛，作配寶，痛矣斯終，天乎不造，哀以窆室，郭外邙原，偉夫孝感，茹毒銜冤，古往今來，稱代易，慮彼遷，茲銘石，
大周故中散大夫行澤州長史楊正本妻歸義縣君韓墓誌銘夫人諱令德，字光容，京兆人也，遠源遙緒，被之圖諜，自曾祖已下，莫不徽猷相繼，父倫，金紫光祿大夫，使持節亳州諸軍事亳州刺史，黃金公，專城宰邑，刺舉褰帷，雖郭之牧，賈宗之臨冀，無以過也，夫人賢明之德，挺自兩髦，令淑之儀，彰乎仰，年十有七，歸於楊氏，和穆流於娣姒，恭順盡於舅姑，方號母師，豈伊婦德而已，報施茫昧，與善徒言，以聖曆二年六月十日遘疾，終於安眾之里第，春秋五十有二，即以其年六月十九日權殊於合宮縣平樂之北原禮也，天地長久，陵谷不恆，秘石傳芳，將存不朽，聖曆二年歲次己亥六月甲申朔十九日壬寅，
朱書墨地，惟永徽四年十二月六日葬交河縣尉張團兒銘君姓張，字團兒，高昌人也，皆洪源於上古，挺玉質於今辰，胤扶蔬，流芳萬代，君以星辰下降，更粟精靈，山嶽上，便成秀氣，前授東宮府門子弟將，屬大唐，抽擢良能，授洛州懷音府隊正，役征遼，驍騎尉，天降慈恩，放還鄉，仍授徵事郎，西州交河縣尉，方將竭誠節，上報國恩，天不遺，淹然隕逝，遂使上下歎惜，同位嗟傷，春秋五十，殯葬斯墓，嗚呼哀哉，
大唐故中大夫守內侍上柱國渤海高府君墓誌銘並序麗正殿修撰學士校書郎孫翌字季良撰夫勞息之理，達人一之，然時當大明，職近皇位，父子並肩而事主，君臣同則多歡，而萬石之慶，一朝無怙，可不悲矣，府君諱福，字延福，渤海人也，啟土受氏，明諸典冊，曾祖權祖，祖父護，並介如石焉，厥有全操，安時處順，憂患不能入，懲忿窒慾，軒冕莫之榮，且彖貴隨時，雅明尊祖，我府台議從政，有光前烈，傳曰，九變復貫知言之選，此之謂矣，府君幼而晦名，長而藏用，體敬仲之慎，兼伯楚之忠，解褐拜文林郎守奚官丞，秩滿遷本局令，稍轉宮闈令兼竭者監，竊以聖人之教，父因子貴，府君之寵嗣曰力士，我大君之信臣也，頃國步多艱，而守謀立順，以功拜右監門大將軍兼食本邑，盡力王室，志存匡輔，元勳爛然，天眷攸屬，府君以大將軍之故，特拜朝議大夫守內侍員外置，尋遷中大夫，正除本官，出入四代，凡更六職，行不違仁，言必合禮，由是無黜擯，無怨尤，恭而能和，簡而且肅，德著於宮掖，名成乎寮友，而稟命不融，識者欷，以開元十一年十二月廿五日終於來庭里之私第，春秋六十有三，大斂之日，天正遣中使臨吊，絹三百匹，明年太歲在甲子，正月壬戍朔廿一日壬午，遷窆於京兆府白鹿原之西隅禮也，緣喪事儀衛，並皆官給，可謂哀榮始終，禮洎泉壤，初，府君旁通物情，往往造極，以為生者神之主，死者神之歸，歸乎本真，曷足懷也，乃謀龜筮，相川原，經兆域，畚封燧，自為安神之所，而松賈蒼然矣，君子謂高公於是乎知命，府君自公之餘，存乎上善，每持專一之行，深入不二之門，范聖容，寫真偈，雖衣食所窘，此心不易，斯又回向之能事也，將軍茹荼長號，哀述舊德，竊慚不敏，敢讓其詞，銘曰，佳城一閉兮三千年，棘人欒欒兮訴窮泉，出郭門而一望兮，見隴樹之生煙，君寧見賓御之惻默，皆撫墳而涕漣，
大唐故朝議郎行鄭州管城縣令上柱國楊君墓誌銘並序君諱璡，字景昭，弘農華陰人也，原夫鳥旗魚燎，有周武之興王，旅矢彤弓，有晉文之啟霸，此之謂厥初也，西河鼎盛，乘朱輪者有十，東洛台階，服華袞者有五，此之謂錫胤也，若乃飛鳳入夢，文足以經邦，藝馬從權，武足以禁亂，緝熙盛業者，則代有人焉，曾祖仲達，皇朝金紫光祿大夫蔡州總管上柱國魯國公，分命居蔡，俾侯於魯，方事斯委，厥功茂焉，祖行模，皇朝通直散騎常侍，息州刺史，義陽郡開國公，事君以禮，接珥貂之寵秩，御下以明，典憑熊之英鎮，父武越，右衛勳衛吏部選，初游武帳，暫隨列於彤庭，載踐文場，應常調於清覽，已而薄榮去羨，全高養德，公有采含粹，枕仁席禮，玄談袞袞，道豈虛行，貌堂堂，動而成則，直而不訐，和而不撓，文章沉雅，景純之筆五色，載籍貫穿，康成之書萬卷，林宗道王，時人持角以希風，文舉神聰，司隸辟門而不暇，豈星奇岳秀，筠勁明之謂歟，弱冠左衛翊衛，拜洛輦腳，解褐貝州參軍事，策名警衛，預窺溫洛之圖，命我參卿，且蒞清河之郡，秩滿遷潞州司功參軍，轉懷州司法參軍，蕭公入漢，因主吏而申謀，孔子歸魯，居司寇而窒訟，朝廷知其利用，乃召公當造興泰宮，於是掄楚材，訪班匠，爰經爰始，巍乎煥乎，帝疇厥庸，納涼斯竿，有制授光祿寺主簿，御膳攸主，饔人以察，為親累左降饒州司倉參軍，尋改棠州司戶參軍，君子孝道，不以晦明易節，貞璞含輝，不以相亂，恬然體命，曾不嬰心，既而海稅孔殷，睹紅粟之流衍，版圖精秩，編黃堂之雅譽，發自皇揆，令復舊資，加上柱國，授鄭州管城縣令，地雄奔駟，門息斗蛇，公乃禮以耕之，陳義以種之，講學以耨之，播樂以安之，化未及幾，郡以為最，撫鄭君之風俗，政是用和，憶陶令之田園，歌歸去，童兒在野，瞻彩雉而猶馴，耆耋攀車，望仙鳧而不逮，方欲擊溟海，摶扶搖，摩蒼穹，捧白日，嘗見其進，未見其止，加以跡寄人間，心融焉覺，不知肉昧，非為聞韶，潛識牛車，實稚觀法，粵以大唐開元八年六月十九日，春秋七十，卒於懷州河內縣之私第，歎及朝野，涕姻族，嗚呼哀哉，以其年十月卅日窆於河南府北邙山平樂原之禮也，魂輿旖旌，歷河橋而西度，明旌聯翩，素邙山而北卷，嗣子岌，蒲州安邑縣尉，詩禮夙聞，溫清坐隔，心永慕，泣血增惕，見霜松之已森，恨月塋之長寂，慎終追遠，每伏於楹書，相質披文，願旌於丘石，其詞曰，雄雄鼎族，食菜楊，序積慶，鳥環貽芳，異人角立，休有其光，祿以逮親，學而從仕，聿厥德，必復其始，所蒞有聲，人用康止，俗承染練，官惟綰墨，規矩四流，韋弦雙得，位不充量，來京國，雅業未究年不還，卜其宅兆兮北邙間，哀哀孝子兮泣以攀，松風緊兮隴月閒，頌音德兮留茲山，
大唐故奉義郎行洪州南昌縣丞楊府君墓誌銘並序處士頓鴻之撰朝散大夫檢校太子左論德上柱國陳少儒書夫君子匪以爵位崇極乘時超拔而稱之，諒實有仁人之德，履道居貞，歲寒能一其心，盛哀不二其節，可得而名焉，公雖官秩未顯，德行彰聞，怡然謙沖，雅得君子之操，公諱士真，字弘諒，其九漢太尉震公之裔也，望弘農郡，厥後支派分流，因官寓寄，今即京兆人，曾祖建禮，守道丘園，志安林藪，樂天知命，高尚自全，祖勖，皇任漳州長史，匡佐專城，政聞行路，功及庶，恩感馴，父嶧，皇任朝議郎，行衛尉寺丞，上柱國，不器之材，上善比德，劇無滯，理煩有聲，太夫人梁氏，關雎之美，曹氏之風，儀範著於外聞，淑慎重於中潰公即衛尉之長子也，神宇環奇，風彩輝映，學通經籍，詞術清華，孝悌冠於人倫，聲猷著於明執，事上以直道，接下以平心，貞元中，司計以公通明錢谷，籍其瑞詳，署職領，尤著能妙，承優進授登仕郎，連州連山縣丞，直度支，歲周課最，條貫無遺，又選授虔州司戶參軍，依前職事，丁父憂去職，服闋，選受奉義郎，洪州南昌縣丞，寶歷元年，地官委公慎直，置之腹心，特表請留，兼官署職，會任土之貢，殲毫不差，詳戶石之名，課入無墜，驥足才展，長途方登，奈何享年不永，寒暑遘疾，以大和二年後三月十八日，奄終於萬年縣平康里私第，春秋五十有五，嗚呼，天道茫昧，哲人其萎，命促道長，神理奚問，令弟士輿端敏居心，事兄恭肅，哀纏支氣，痛喪天倫，葬禮之儀，悉心營奉，長子孟武，次子孟周等皆孝睦內著，禮節外修，柴毀茹荼，泣血罔極，即以其年八月十九日，祔葬公於崇義鄉南姚村先塋，禮也，木已矣，墳巋然，森森列松愀之行，鬱鬱抱崗原之氣，夫人太原王氏，不幸早終，蓍龜所佔，合祔未便，同塋異穴，以俟通時，慮陵谷之遷變，翳沒遺休，憑金之永存，紀芳幽矗執筆陳述，愧其直書，銘曰，郁哉明敏，茂德煥然，源流前史，挺生後賢，和如春景，行若秋天，思含鳳藻，識比龍泉，司計領劇，民部再揚，神理莫測，殲我貞良，道長運短，遠邇悲傷，藏幽石兮不行，紀盛績兮永芳，刻字人邢公素，
唐鄭州原武縣令京兆王公墓誌銘並序前原州防禦推官將仕郎試秘書省校書郎強道撰先文王少子高之後也，肇自周室，分封畢郊，流芳則晉國大夫，博慶乃，漢之始，因命氏焉，時有蘭陵侯悼，即公之三十七代祖，輝華簡冊，煥赫圖諜，唐御宇之年，軒冕相襲盛矣，曾祖諱定，進士及第，考功郎中，知諫議大夫，贈禮部尚書，祖諱仲周，進土及第，任利，明，台三州刺史，國子祭酒，刺史，父巘，任河南府密縣令，有子五人，公處其長，器宇沖和，風，幼彰孝悌，長乃忠純，負理物之宏才，抱濟時之盛德，黃陂浩渺，比識重承，何偕嵇，方貞直而尚遠，公自唐大中中，以文章，鄉里見推，匪鵠之科，傳鸞之失，初任宿州臨渙縣主簿，三年佐理，闔境安寧，去群吏之奸回，俾司而整，令望，赫爾嘉，相次任澤州陵川縣令，公以寬猛相濟，恩威悉行，政市一同，施百里，琴堂暇目，或調子賤之七絲，花縣春時，別種淵明之五柳，聲光益，仁敦顯揚矣，咸通中，遷鄭州中牟縣令，魯侯舊地，鄭伯遺封，雖驥足未伸，而牛刀尚屈，戴星苦節，求疾問俗，奉公罔倦於丘難，潔己俄觀於去獸，至中和三年，任鄭州原武縣今，值陳蔡興乒之後，屬生民積弊之秋，公則以職親人，惟德施化，逋亡者霧集，奸匿者冰銷，瘡痍見其痊除，疲瘁尋聞於蘇息，將滿，解龜，百姓請留，表聞天聰，述公之善政，舉公之茸綏，赤子是憂，皇情曲軫，尋加俞允，旋絲綸，時公兩奉周律，修其五教，務以三時，上分天子之憂勤，下撫黎元之凋瘵，飛蝗，鳳庭，事乃異於古今，名亦光於竹帛，方期，徵求，豈知遘以沉痾，遽歸長夜，莫駐，薤露俄悲，以景福元年歲次壬子二月二十四日終於滑州私第，享年五十有八，夫人隴西李氏，唐故滑州節度使李諱福之猶女也，規繩娣姒，衡鏡閨門，四德聿修，六姻咸順，馳婉淑於婦苴，於母儀，而逝水難追，永言東往，夕光何促，先報西沉，以光啟二年二月十七日早終，春秋七十有五，夫人與公神櫬，自滑州扶護至原武縣舊宅權厝，至景福四年十月十七日，合葬於滎縣廣武鄉德里廣武原，祔先祖之塋，禮也，有男郎前守耀州富平縣令兼監察御史洮，六龍擅價，三虎馳名，聲華早冠於，於劇邑，才兼八斗，行等四科，未報劬勞，空思罔極，卜宅之兆既畢，孝終之，公之才智未，不謂修短有數，雖歸冥錄，不泯芳塵，道譽之擲金，功辭，毫但愧荒虛，刻石實慚於藻思，盡搜淺拙，聊述，，，誕英哲，偉器倜儻，盛名昭烈，，紹家風，有寬有猛，乃清乃通，，蒿里，爰翠，周旌佳美，乾寧，
主簿杜府君之夫人隴西李氏墓誌銘並序劉啟撰弟總書夫人姓李氏，隴西狄道人也，軒冕相襲，載乎前史，曾祖玄弁，皇朝荊州司馬，贈襄州刺史，祖慎名，皇朝宗正卿，贈工部尚書，父自下，皇朝司門員外，夫人即員外之長女也，天資柔順，至性溫恭，讓居身，禮義自度，欲求其偶，不亦難乎，故年廿，方歸於杜氏，敬事君子，夙夜匪懈，府君諱佚，京兆杜陵人也，性耽經籍，志敦節義，故跡荊蠻，及寰宇再清，乃謀調集，授連州桂陽縣主簿，嗚呼，苗而不秀，童卒斯官，有女一人乎可繼世，夫人雖絕三從，而無貳志，撫育孤女而依乎少弟，以大曆八年二月十六日終於江陵縣天皇之精舍，春秋卅有六，弟愨，以夫人無子，遠遷其柩，於洛陽，友於之情，亦無愧矣，以大曆九年十有二月七日，權窆於東都洛陽縣清風里之原，以年月未良，不及合祔，禮也，銘曰，鬱悒喪志，朝露已，悠揚，歷江湄，父弟，翩翩羽儀，今朝志，千載長辭，
大唐處士范陽盧府君墓誌銘並序君諱調，字子通，范陽涿人，神農姜姓之後也，粵若秩宗受職，佐帝業於虞年，營丘建邦，盛王師於周歷，逮乎齊君獎德，肇錫於盧，秦室奔儒，因家於涿，爰疏厥氏，乃曰燕人，邈矣洪源，斯焉載廣，晉多危難，聞從事之忠言，漢始衰微，見尚書之峻節，其後腰金佩紫，赫弈光於寶圖，緯武經文，芬芳藹於瑤冊，召伯建封之國，地盛簪纓，昭王好士之郊，人多英傑，蔚為華族，其在茲乎，曾祖思道，齊黃門侍郎，隋武陽郡太守，茂德宏舉，雄名遠振，仁威被俗，聲高列郡之前，才業冠時，價重連雲之省，祖赤松，皇朝太子率更令，范陽郡開國公，門承積慶，天與多才，馳譽龍樓，載允得人之望，趨榮鶴鑰，實表清賢之選，父承恩，宋州長史，效展驥於東夏，驤首天衢，嗣舞鶴於南康，飛聲帝宇，君風表貞雅，天姿岐嶷，膺令德之靈，稟沖和之氣，神機潛晤，不因師而鑒微，體生知，在而探極，齠年奉橘，綺歲參玄，侔古人之早盛，有當代之高譽，門族稱歎，期之彌遠，亦既彩備鳳毛，安乎雌節，德齊驥足，不效長途，斯蓋良有以也，情愉弄鳥，斂鵬翼於私門，志悅承顏，隱休名於聖，溫枕扇席，蒸蒸不怠，樂此庭闈之前，忽乎軒冕之事，然而色養之暇，玩墳籍，動必循道，言必合義，觀海莫測其瀾，望衢罕窺其術，由是好事之客，造徽聲而藹然，長者之車，游德門而紛若，雖跡韜里，而名振朝廷，嗟乎，鶴徒藏舟，川驚閱水，庭流明月，光犯少微之星，世有哲人，奄謝太平之歷，以神龍元年十月一十三日遘疾，終於東都隆化坊之私第，春秋六十有八，夫人琅琊王氏，故岐州郡縣令彬女也，生於禮義之門，嬪於君子之室，母儀婦德，光備婦德，光備厥躬，以其年月十日，降年不永，生涯早謝，春秋六十有二，以開元三年十月十三日合葬於河南縣平樂鄉其村西二里邙山之南趾焉，禮也，長子若歷見任鄭州原武縣主簿，次子若晦，婺州金華縣尉，亡三子暄，前任滁州錄事參軍，四子緘，前任衢州參軍，五子綱，見任左清道率府錄事參軍，並夙承他日之禮，玉潤蘭芬，早拜當朝之命，懷忠體道，哀纏罔極，痛結終天，感塋兆之永掩，懼陵谷之將變，爰銘翠石，式紀貞微，其詞曰，入作毗王武，奄錫營丘，藩屏宗周，分采盧國，厥氏斯得，自綰封燕，胄緒蟬聯，由植佐漢，簪粲爛，便繁弈葉，芬芳圖牒，爰高爰曾碩代無朋，乃祖乃父，保家，克生令胤，金箱玉振，載篤孝誠，忽貴遺榮，斯一，詩書自逸，膺德千，世代推賢，風波不借，徽猷遄謝，侍城遽歸，旒纛飛，年移隴古，風悲月，松摧，谷變山頹，刊之貞石，永代無易，
唐故大理寺評事封公墓誌銘並序公諱無遣，渤海條人也，曾祖君夷，隨袞州都督府任城縣令，風化百城，歌傳魯邑，祖道弘，皇朝太府少卿，位列棘司，光榮紫綬，父踐，皇朝揚州都督府法曹參軍，勿失平刑，刊溝譽重，公孝友天資，聰神代秀，朝敷聖政，屈典明刑，俄擢大理寺評事，執於公之法，四海稱高，跡張公之議，片言斯在，嗚呼，惟德是輔，天何不仁，寢疾彌留，魂香莫效，以開元三年正月二日，終於私第，春秋五十有五，以其年二月廿一日葬於河南府河南縣河陰鄉之平原禮也，弟無擇，原鳥情殷，庭枝戀切，手斷無續，唇亡已寒，列植松賈，重刊貞石，倏歎陵谷，乃作銘云，代襲簪組，家傳鼎實，是日黃申，正惟丹筆，庭花萼碎，桓山侶失，谷徙陵移，式旌窀室，
大唐潘府君墓誌銘君諱基，字令本，清河廣宗人也，大夫開其累構，郎中導其鴻源，台鉉相承，簪繼軌，將軍忠列，茂績著於東吳，邑宰文華，藻振於西晉，紛綸圖史，可略言焉，祖歡，魏龍驤將軍，諫議大夫，城陽縣男，食邑百戶，人倫冠冕，朝野羽儀，父國，齊行參軍，忠概成名，經邦垂范，君稟靈川岳，神襟虛曠，氣調淹雅，局量沉深，加以行義絕倫，誠信待物，淳篤之譽，聞乎州里，由是藉甚騰聲，群公矚望，隋蜀王，皇之寵子，名重諸藩，莫府初開，妙簡賢俊，乃召君為記室參軍，禮接殊重，特冠群僚，恩紀之深，言絕今古，及隨運道消，乃告歸鄉里，靜居衡泌，怡性丘園，九聘之榮，弗概懷抱，三徑之內，宴處超然，方當克享百年，光膺五福，豈謂東川迅邁，西轡不停，遽發高堂，言歸厚夜，以大唐貞觀十二年八月廿一日終於洛陽私第，春秋七十，粵以其年九月十日葬於邙山之陽，禮也，有子德行，資敬天成，率由冥至，哀風樹之遂往，泣過庭之不追，式鐫景行，勒銘泉戶，乃為銘曰，泱泱鴻族，綿綿世哲，大夫篤誠，將軍忠列，績盛弦哥，功深貞節，世祿相承，簪纓靡絕，余芳不已，載誕英賢，內懷琬琰，外茂蘭荃，禮義天植，經史門傳，鴻騫早歲，鷺矯初年，丘園可尚，榮宦知止，桂冠朝門，毓德州里，居仁履信，怡性任己，心夷寵辱，志齊終始，樂浮事促，天長地久，窮驂易稅，幽夜方厚，沉沉山足，昏昏隴首，身世永謝，徽烈無朽，
重光二年辛巳歲十二月甲寅朔，十四日丁卯，鎮西府客曹參軍張保守，春秋五十有五，以虯車靈柩殯葬於墓，張氏之墓表，
唐故撫州南城縣令上柱國騫府君志銘並序公諱思哲，字知人，其先孔丘門人閔子騫之後，其孫文，以孝光前烈，因王父未孫碩，碩生靖，秦莊拜秦州刺史，食邑金城，碩四子，伯，仲，稚，季等各有才，時論多之，漢興六載，金城昭，昭裔孫廣，光武七年襲金城侯，代為著姓，魏明帝七年，族子摳拜馮翊太守，雍州刺史，子孫樂土，因為萬年人焉，碩葉崇柯，鏡映青史，守長連率，熏赫綠圖，隆及齊陳，迄乎聖代，清真秀髮，聰令韶綺，青咼繼綰，代有其人，曾祖禮，隋任岷州益樂縣令，祖垣，隋任益州郫縣令，劍門雙，鍔淬紅雲，眉峰斗聳，黛懸蒼月，艤榜而洮河翕浪，操制而錦江化濃，父基，皇朝大理正，太子家令，河南縣令，坊，延，朗，利，果五州刺史，皇天清問，白雲司職，鈞金靜讞，嘉石弭訟，昌嘗以死灰相，焉肯以獄吏為，青宮洞開，聿來調護，皇居茂宰，化絲聲實，熊棲畫軾，中部政，西傾即惟高卿懿績，詔賜袞裳而已哉，公即果州府君之第六子也，斷非化，澄波無際，幼而穎拔，爽俊多奇，弱冠明經出身，解褐宋城縣尉，丹輪懸字，下仙桂之一枝，星緯分廛，入宋公之三徙，而黃綬未幾，紫泥旋降，以為榷揚水國，土物殷錯，熊光觸，元辟孔璋，蛇影臨杯，害銷應柳，制授揚州高郵令，風清江都之會，氣壓三江之道，無何，除潮州海陽令，又遷武榮州司馬，寶刀金錯，馳一割於逛之鄉，銅綬彩章，弦三異於落星之野，爾其稽山東瞰，漲誨南湍，篁竹舊，政塗易擾，紅泉古澄，險道難堪，靜一喧卑，非公莫可，改授撫州南城令，公下車按俗，躬從政，糝春雨以濡，敷人暖而嘔育，耳粟仍在，豈籍問松而歸過，門鼓自鳴，不侯懸俘而警節，部人翕服，不敢欺也，景龍三年十月一日，以秩終返棹，染瘵江湄，載洄溯流，終乎河口，春秋六十，嗚呼，西南利往，始告終凶，東北喪朋，往歌來哭，河洛為之崩咽，陵谷收其易處，公聰亮四照，明理八達，研情棋射，綜琴書，魏帳朋雲，柳葉之銀鉤三絕，唐弓落日，悔花之畫堋日中，將雛理奏，舞流霰於歌筵，往矢初嬌，笑天於羅薦，時有清醇鑒識者，僉曰騫南城希代之偉也，悲夫，垂雲鎩翮，橫海殲鱗，天錫厥總而夭其壽，惜哉，夫人盧氏，金宛徵胤，玄闕偶仙，蘊青海月，容搏絳河，星象秉鵜機而訓子，候雞初而咸盥，而霜封紫桂，風翦紅荷，珠襦滅暉，玉顏黯雩，長安三年六月廿二日，終於南城官舍，景雲元年十一月二日合葬於雍州城東原，禮也，灞陵南望，孤峰雲，邯鄲北走，紅塵撲地，此中卜墓，相將送故，喬枝半折，偏傷露井之桐，瓜薪中改，合丘封之樹，子紹先，知古，知新等，地藏天望，骨至柴毀，恨蓬萊水淺，松林岸傾，南金之翠石，曜振三之隅，其銘曰，指化臂柳菲出幾入幾安可我德巍山玄水三代相輝酸愴北陵松賈誰忍棲旌飛有鳥有全來歸，
大周并州司功王公幫夫人盧氏墓誌銘並序夫人盧氏，諱，字，范陽人也，其先伯夷佐夏，乃有呂國，太公滅殷，遂履齊土，有公子高溪者，稱賢大夫，食菜盧邑，蓋因封以得姓，秦博士之遙緒，漢中郎之茂族，基構與五城曾峻，泉源乃百川爭長，曾祖綸，祖處行，父令節，或官人惟賢，或匪爵而重，既懷登廟之寶，亦矯圖溟之翰，夫人降自昌演，誕生柔嘉，弱而聰明，笄而婉順，動循法度，言合典禮，年若干，家人之吉，君子好仇，謂嫁從夫，遂歸於我王公，名，字，曾祖，祖，父，周有太子厭俗而仙，秦曰將軍有功於世，故以無忝爾祖，垂裕後昆，王公少秉清操，亦既筮仕，金玉其聲，風塵不雜，夫人能贊厥美，寶惟宜家，佩服洗濯，澄幕酒醴，婉娩其儀，淑慎其則，樂然後笑，勤不告勞，如琴之和，匪石可轉，孰謂偕老，奄墜先秋，長安二年七月日，卒於同州，春秋卅六，公有奉倩之神傷，同子綦之心死，遺桂空在，銷魂黯然，長安三年十月十五日，葬於合宮縣北邙南原禮也，寂歷空郊，蒼茫落日，晦煙霧於孤壟，閉綺羅於此室，子永慕無及，勒銘於茲，其辭曰，赫赫盛族，昭昭令儀，言執箕掃，亦結般，齊體之重，如賓之敬，克修其容，能飾其性，夭桃落秀，李非春，哀纏孺子，思斷良人，北阜帶河，南城貫洛，大夜無曉，芳魂焉，
大唐故宣威將軍左驍衛河南府永嘉府哲沖都尉上柱國王府君志名並序君諱元，字大祿，其先太原人，因官遷於河南府，今為河南縣人也，昔邵公卜洛，遐開駕鶴之宗，郭璞誓淮，終作化龍之輔，賢豪佐命，代有其人，弈葉簪組，嬋聯不絕，布在方諜，可略而言矣，曾祖獎，隋任滑州白馬縣令，祖外，唐任楊府錄事參軍，父師，唐任黔府洪杜縣令，參卿歷試，職贊六條，作宰臨人，宣風百里，去獸流蝗之政，望重當時，還珠棄犢之能，聲傳來葉，君生而岐嶷，長而賢明，弱不好弄，彌敦志學，年廿三，丁洪杜府君憂，哀毀過禮，迄於終制，孝極天經，遂投筆從軍，荷戈應募，西登赤嶺，展戎算於場，東泛滄波，振英聲於絕域，昭陽茂秩，旌級疇庸，仄陋明楊，便應妙選，長壽二年擢第，受右監門衛右司戈，上柱國，光國榮家，預陪周衛，陳力就烈，兼統戎麾，年七，丁母清河夫人張氏憂，夢號泣血，擗踴摧心，痛切風枝，悲纏罔極，屬鮮卑作梗，刁斗屢驚，君振侶薊門，推鋒寇壘，守漁陽之邑，危而獲安，布龍蛇之陣，攻無不克，旋軍獻凱，受游擊將軍右衛長祚府左果毅都尉，大足年中，凶奴不率，侵擾邊，君授律前驅，登時獻捷，除右衛晉州平寧府右果毅都尉，西戎獻款納所珍，君以裨將見徵，職兼分閫，玉關地險，金河路微，鎮撫多方，分授律前驅，又除明威將軍，洛州永嘉府折衝都尉，盡孝悌以承家，竭忠貞而奉國，居官勤恪，處事兼平，朝野挹其清高，仕庶欽其剛直，尋加宣威將軍，散宮勳如故，君處滿思溢，居高慮危，年漸從心，懸車罷職，丘園畢志，樂道安貧，方申五日之歡，俄軫兩楹之夢，嗚呼哀哉，大唐開元七年閏七月十七日寢疾，薨於私第，春秋七十有一，粵以其年歲次己未九月甲戍朔五日庚申，葬於北邙山澗里之高原禮也，孤子懷光，懷古等，毀瘠哀慟，行路感傷，但鞏筮短龜長，谷移陵變，紀芳猷於玄石，標盛德於幽泉，乃為銘曰，逖矣遠祖，弈世哲，公輔王佐，名高往烈，族茂瑤林，聲馳金埒，偉哉天子，郁為時傑，惟孝惟悌，乃忠乃誠，龍韜一舉，戎落再清，場克定，實播功名，百年未盡，二豎災成，楚挽切切，嗣子呱呱，哀纏風樹，痛極茹荼，賓來白馬，暮啟表烏，痛玄兮永閉，刊翠琰於幽途，
唐故隴西郡辛府君墓誌銘雅操柔靜，婦禮早著，體德謙順，道談徽，三儀光備，動協人模，玉質仙，四德勝秀，禮合於則，閨門令首，積善不慶，其鍾後哉，以貞十八年八月十九日終於洛陽思恭坊，夫人春秋七十有五，夫人京兆雲人也，夫人一子，志孝淳深，居喪盡禮，泣血三年，杖而能起，即以其年壬午之歲仲冬月合祔十三日，卜瘞於平樂鄉邙山之原，禮也，前瞻洛邑，卻背重崗，隴昏昏兮藏月，山幽幽兮早霜，千秋萬歲，松柏成行，猶恐陵谷頹變，萬像荒無，以旌後賢，用刻貞石，其銘曰，體德勢兮不群，身歿兮名存，美譽悲兮無垠，共狐兔兮為鄰，六親想兮酸辛，松振歌兮孤墳，自古有兮生死，修遷往兮常倫，紅顏掩於地戶，嗟後會兮難陳，貞元十八年十一月十三日郭氏夫人銘志，
唐故朝請大夫唐州長史兼監察御史彭城劉府君墓誌並序公諱密，字霞夫，其先望出彭城，自漢楚孝王已降，執璋，佩侯印，史諜載之備矣，銘紀三代，故略而不書，曾祖諱道積，進士擢第，終襄州樂鄉縣令，列祖諱希順，終秘書省秘書郎，昭考府君諱粲，明經擢第，終澤州刺史，公皇祖姑為睿宗皇帝正後，誕讓帝，唐昌公主，由是枝附赫弈，輝光胄族，公幼不好弄，能敬師受詩及春秋左氏傳，既冠，游大學，三年，舉孝廉，不中第，因與諸生講罷，語及時之通塞，窮達之事，乃奮然起曰，大丈夫得不以畫干天下而求富貴者耶，焉能久慼慼於斯而已，遂束書東遊濟漢，揖漢南節度使樊公澤，澤愛其材，表為試太常寺協律郎，兼列職於轅門之內，奉禮樂於清秩，整介冑於軍旅，貞元十五年，於公ν節制漢南，尚以淮寧阻命，鄰境是憂，念陸賈之使南越，思食其以下齊城，府幕軍戎，無所當選，乃命往說焉，有功，兵還，奏加兼監察御史，元和六年，裴均相國領鎮，錄以前功，奏授朝請大夫，唐州長史，後亦累為廉使奏敘勳階，元和十一年，考秩既滿，職請退休，優遊別墅，尋繹黃老，嗟乎，高鳥已盡，自棄良弓，宴息林園，潛心道術，一旦來，萃災變寢門，以大和五年八月二十二日，終於宜城縣私第，享年七十，公前娶高陽齊氏，有一女，齊夫人先公三十七歲而歿，後娶博陵崔氏，先公十八年而歿，崔夫人有二男二女，長男曰可復，次男曰彝，復長女適隴西董氏，次女適弘農楊氏，先公一歲而歿，皆泣血過禮，不勝毀瘠，以大和六年七月十六日啟崔夫人之殯，十九日與公合祔於襄州襄陽縣東台鄉之南原禮也，銘曰，生而惠，長而強，祿亦為豐，壽亦為長，有子有孫繼其光，
唐故鄉貢進士京兆韋府君墓誌銘並序試秘書省校書郎崔周冕撰大和元年十月二日，鄉貢進士韋行素卒於外族仁風里之私第，以時月未協，不得祔先塋，用是月八日權葬洛陽縣北部鄉北原村，公自周秦漢魏迄於我唐，世為著族，曾祖彬，皇蜀州青城縣令，祖克勤，皇河南府汜水縣令，考廙，皇河南府汜水縣尉，公即廙之幼子，少孤，依於外家，公善屬文，尤攻詞賦，其體麗而壯，調清而遠，性稟中和，卓然獨立，使文學俱成，垂譽於世，皆叔舅衛尉少卿齊公之致，寶歷歲秋，赴賓薦，應進士舉，芳聲藹然，實後來之光烈，方期逸轡騁躡，迅翮摩天，不幸短命，志業無就，夫人高陽齊氏，即衛尉少卿長女也，天授賢明，溫恭柔惠，昔姜媛逑穆，馬氏配袁，孰得為，公舅煚，早著冠時之名，為儒者之軌範，故四方之士，願為姻援者，十有九焉，而獨妻於公，則公之志行可知也，公砥礪名節，酷似其舅，比夫孺子獲譽於懸榻，仲尼見稱於倒屣，於戲，大用未登，下壽而夭，享年卅五，有稚子二人，長曰阿改，次曰成儼，嗟夫，天授公之才，不付其命，則積善貽慶，必在子乎，余見命為述得書遺烈，其詞云，獨秀貞姿，昂昂絕侶，澄波萬頃，清風空著，挺生夫君，徽猷茂緒，伊何不仁，胡忍斯致，不福其壽，不配其位，顏亦無命，黃亦如是，嗟乎，公之志業，已矣已矣，
唐故鴻臚卿致仕支公孫女墓誌銘鄉貢進士豆盧洮撰小娘子是大卿之嫡孫女也，字子，小號令令，享年十十七，以大中四年十一月二十七日，終於光州郡齋，父諱叔防，皇澤州端氏令，母濟陽蔡氏，無葉之苗裔，有仁叔之八人，且支氏之族，自道林以來，抱德全真，或詩酒自娛，或琴書取逸，晉漢趙魏，英賢繼踵，俱抗浮雲之志，秉高尚之節，抑詳史諜，故不復序，如小娘子，天假儀質，神授聰明，妙盡女工，學奧文士，天邊霞散，掌上珠沉，方及華，奄至彫落，以其久滯殯於揚州江都邑之偏，今乘王父鴻臚公引，同祖禰祔葬於河南府河南縣平樂鄉北邙原也，銘曰，洛陽之北山古崗，臥文鳳深可藏，中有叔質居玄堂，宜爾英雛在帝鄉，寒泉一閉鎖白日，窆棺玄夜堪斷腸，皇天知兮秋復春，爾之諸阮兮空自傷，
唐故朝散大夫國子司業上柱國開君墓誌並序朝請郎前行侍御史太原郭虛己文君諱休元，字長蒨，廣陵江都人也，曾祖翼，隋楚州山陽令，祖德仁，皇朝徵君，父承簡，宣州溧陽令，贈秘書丞，君即秘書府君之長子，幼而聰辨，七歲能誦詩書，雖處於兒曹，不好戲弄，府君當謂人曰，大吾門者，必此子矣，十五篤志於學，究通經傳，廿一，鄉貢明經擢第，其年預大成，君一覽千言，成誦於口，因經拾紫，易如取芥，故時論以為榮，尋轉婺州蘭溪丞，秩滿，調補梁州兵曹參軍，時中令蕭公作牧斯郡，按察劍外，唯賢是舉，以君清白在躬，禮義由己，拔自曹掾，為判官，君罄節投誠，推心奉法，蠱王事，綸使司，嘉謀孔臧，允迪厥美，蕭公入為鴻臚卿，移按河北，奏君從事如初，君閒邪存公，舉直厝枉，示人以道，先之以教義，齊物以刑，後之以黜罰，由是風行郡國，德洽吏人，聲振河關，名聞中外，蕭公任賢之譽，時議允歸，古來所謂得人者昌，吾見之於公也，旋以使功擢授國子助教，君四遷官秩，再歷庠門，終始禮經，優遊道業，故能沉研鑽極，殫見洽聞，郁為儒宗，是稱師範，又常歎經中文字舛誤實繁，歷代相因，其來自久，方欲刊定三史，校正六經，懸之序門，以傳學者，惜乎雅志未就，丁府君憂去職，君純孝由衷，窮哀過制，柴毀骨立，杖而後起，故州黨以至孝聞，服滿，除國子博士，屬國家有巡享之禮，以君容止可觀，人倫師表，特預入廟行事，制加朝散大夫，無何，除國子司業，君頻遷寵命，累歷清貧，佩朱紱而從班，綰銀章而通貴，雖則功成名遂，謙沖之節不渝，位達身榮，貞白之風益峻，吾見其進，未見其止，方將接鸞而飛紫極，出宵漢而負蒼穹，豈圖生也有涯，哲人斯逝，天乎不問，君子道消，以開元廿一年五月七日遇疾，卒於西京永興里之私第，時年五十有五，嗚呼哀哉，即以其年十一月九日，葬歸於河南北邙朱陽里之南原禮也，君含章挺生，植義種德，貞純發性，孝友因心，初丁府君憂，誓不近薰血，心經口佛，日有常紀，雖吏局紛，官曹喧黷，寢膳有時而不暇，經行靡闕於恆數，其篤行有如此者，蕭公更歷中外，入居塚司，門客故人，時或去就，唯君晦明無易，終始一心，卒蒙深知，尤見欽重，其周旋有如此者，長子宏，次子寓，並能崇堂構，克紹家聲，奉先人之成訓，承祖宗之懿範，故所以闡揚徽烈，殷敘德音，志之泉扃，貽於不朽，乃為銘曰，陽動陰靜，天成地平，秀氣鍾會，達人降生，惟君茂德，克紹家聲，強學干祿，專經拾榮，儒門首出，膠序先鳴，寵秩雖具，良圖未成，馳年忽往，大運俄傾，百代之下，空傳令名，
唐故處士申屠府君墓誌銘並序府君諱逸，字庭光，其先西平人也，承神農之苗，子孫分散，世居西河，屬多雖落流，今為太原祁人焉，本姓姜，康王之代，鄯州刺史申屠叔敖之後，至周狄為鄭大夫，漢文嘉為大丞相，綿歷晉魏，世不乏賢，禮樂弓裘，備列前史，曾高已上十餘代，為龍為光，令聞令望，祖君行，父承祖，並璋特達，不重榮名，府君器宇宏逸，雅量弘通，黃金重諾，白無玷，花朝月夜，多隨劇孟之遊，席地帷天，自得劉靈之道，王康琚返招隱云，大隱隱朝市，斯言信矣，烏呼，昃離西暮，逝水東流，貞元十五年六月五日，卒於祁邑，春秋七十有四，夫人王氏，黃裳元吉，中饋宜家，婦德有融，母儀無替，君有二子，伯曰義涉，次曰江海，孝誠克著，追遠情深，式遵月穴之儀，敬展終身之孝，以元和五年十一月廿九日，遷窆於祁縣東五里新塋，禮也，詞曰，唐山北峙，汾水南流，于嗟哲人，奄此荒丘，草露朝泣，松風暮愁，佳城郁郁兮三千歲，暑往寒來兮春復秋，
大唐趙君墓誌銘並序君諱昭，字孝明，隴西天水人也，自有晉開疆，子余為棟樑之宰，大漢恢寓，充國為舟戢之臣，自茲已降，代有人焉，茂實英聲，光照圖牒，祖義，武陵郡丞，父，河內西曹掾，咸宣政績，各樹風聲，民望璋，世歸瑚璉，君弱不好弄，長亦不悛，幼而克家，爰前蠱，屬大唐膺歷，委質干戈，武效力宣，纓情好爵，性玩琴酒，志悅詩書，敬愛忘疲，遘茲沉疾，福謙莫驗，積善無徵，將期百齡，奄成千古，以貞觀廿二年歲次戊申二月壬子朔，廿九日庚午，終於私第，春秋六十有七，青珠始，里門掇杵臼之聲，白驥初巾，行李起涕零之泣，即以其年三月辛巳朔，四日甲申，殯於邙山之陽禮也，胤子昆季，悲悼難居，痛罔極之恩未報，怨風樹之條不停，越禮過哀，幾將滅性，懼陵谷之有改，憑金石之不遷，爰勒風徽，庶傳無朽，嗚呼哀哉，乃為銘曰，茂族繁衍，歷代簪纓，居晉馳譽，在漢飛聲，武陵河內，撫政專城，之子克紹，德纂前英，歲序易循，數有勸難益，厥疾彌留，奄從窀穸，行路淒悼，諸孤毀瘠，紀此清風，勒茲泉石，
唐故臧府君夫人魏氏墓誌銘並序夫人鉅鹿上族，魏氏人圖，其來久矣，乃祖乃父，列於前石，今不再書，夫人育桃李之姿，秉松筠之操，而歸於臧氏，君子不幸早凋，梧桐半死，夫人孀立素節，備於三從，訓子義方，以慈以惠，於戲，逝波東注，白日西沉，遘疾經旬，徒施藥餌，洎會昌元年辛酉歲七月廿八日告終於泗州之旅，春秋七十四，三男一女，女適馬氏，長子曰，次子曰揆，於今載六月廿四日歿於慈州，次子曰練等，扶護喪櫬，歸赴於楚，克其年九月五日，合祔於五乍先府君之原，禮也，恐陵谷更變，刊石為銘，其文曰，嗚呼夫人，形沉異鄉，嗣子扶，將窆於楊，嘉寧五乍，魂魄斯藏，千秋萬祀，松柏蒼蒼，
大唐故蘇州常熟縣令孝子太原郭府君墓誌銘並序進士吳郡孫翌文夫孝者百行之本，故詩美張仲，傳稱穎叔，所以軌物而前乎人用也，悠悠千古，誰其似之，實我府君，能錫類矣，公諱思謨，太原平陽人，其先出自有周虢叔之胤，史諜詳之矣，爾其隗以奇策立，丹以志業聞，泰以人倫稱，像以文學者，聵祉積慶，世不隕德，曾王父升，明東平將軍，上儻郡守，大父則，隋銀青光祿大人，尚書度支郎中，淮陵郡守，隴右巡農使，邊郡不聳，實資介冑之雄，儲待已均，方知會計之力，專城無警，奉使有光矣，嚴考敬同，皇幽素，舉高第，養親不仕，易曰，幽人貞吉，又曰，素履無咎，幽素之義，其大矣哉，幽素府君有三子，其季曰我公，俱仁孝絕倫，感通天地，太夫人嘗有疾，思羊肉，時禁屠宰，犯者加刑，日號泣於天而不知其所出，忽有慈鳥銜肉置之階上，故得以馨潔其膳，猶疑其儻然，他時憶蘿果，屬發之辰，有類求芙蓉於木末，不可得也，兄弟仰天而歎，庭樹為之犯雪霜華而實矣，公取以充養，且獻之北闕，於時天後造周，驚歎者久矣，命史臣褒贊，特加旌表，無幾何，憶新┴，復如向時之苑結又無告焉，後園叢篁，忽苞而出，所居善里其竹樹存焉，異乎哉，書傳所闕者，今見之矣，公始以孝子徵，解褐拜定州安平縣丞，下車未幾而東胡作孽，虔劉我士卒，撓亂我邊陲，恆代之間，亭候無守，河決非覆簣能制，原燎豈負甕可加，而公之小邑亦受屠矣，身被囚虜，命懸鋒鏑，出於萬死之中，興其一切之計，大殺冠盜，載完郛郭，雖田單之復齊城，曹沫之歸魯地，蔑以過也，招慰使奏加公朱紱，讓不受，屬內憂，服闋，轉江陽縣丞，又應廉讓舉，擢武功尉，秩滿，遷常熟令，凡佐三邑而宰一縣，所居必化，所在必理，專務於德，夫何不臧，公之二昆，長曰思誨，易州司馬，次曰思訓，大理司直，不永介福，俱已先世，遺孤凡十有三人，或在髫齒，或居襁褓，公撫之育之，出入腹之，子漸科義方，女嬪於他族，人不知其諸父，蓋孝悌之至也，稟命不融，春秋五十九，開元九年正月二日寢疾，終於官居，以其年十一月甲辰朔十七日庚申祔葬洛陽東門平川禮也，初公娶於彭城劉氏，無子而卒，再娶河南元氏，有一女，亦先朝露矣，琴瑟不可以終徹，享祀不可以無繼，又婚清河張氏，故江州刺史嘉言之孫，奉禮郎慎思之女，作配君子，休有列光，彼蒼如何，殲我良人，有子曰，曰，伶俜幼沖，未知飾終追遠之禮，易州府君塚嫡宇，采他山之石，昭銘景行，其詞曰，徒義者子兮行通神明，家邦必達兮休矣清聲，天難忱斯兮胡不永齡，哀哀群稚兮泣盡孤塋，
唐孝子故廬州參軍李府君墓誌會昌五年正月十五日，前廬州參軍李存於亳州病死，其長兄端友，季弟璥，痛其夭，發人訴於其叔，其年三月廿二日，其叔聞其喪，即哭，讀其書，不勝其哀，又三日哭，嗚呼，存之生也，逾週歲，元關於情者皆達之，氣度沉厚，言語有時節，雖家生小童亦敬畏之，至五六歲，則傑然成人矣，過十歲，則通禮樂，讀九經三史文，在，及見古人奇節至行，文字精潔者，必自鈔納，積數千幅，其勤如此，天與孝謹，未嘗一日離其親，居殿中府君及清河夫人之喪，杖而後起，親戚見者皆不忍視，存好著章句，尚立名節，識禮玄遠，是非善惡，內有別白，而不出於，其諸叔父嘗請於殿中府君，謂存可應進土舉，時清河夫人沉疾未損，存聞之，泣不忍行，因此絕求名意，清河夫人嘗欲見其為官，遂選補廬州參軍事，一具簪笏，為太夫人壽，且非其好，其自處也，言行無所缺，其所蓄落落然不貯巢細，長江萬里，不見涯，以其所履，宜壽且貴，何天奪其賢而促速如此之甚也，噫，存年貳拾玖，字司權，以其年四月廿一日葬於河南府偃師縣北土婁村之原，從其先塋，禮也，大王揖，皇戶部侍郎，同州刺史，山南西道採訪使，贈戶部尚書，王父嚴，皇饒州樂平縣尉，存即殿中府君第三子，有男子二人，小字曰都兒，章兒，女子一人，小字小驄，其侍兒先君一歲而歿，其叔，銜哀志其行於石，且銘之曰，賢不得位，仁不得壽，天可信否，善有何效，天瘁吾家，促奪其賢，孰為一別，遽歸重泉，逝者如斯，不復見矣，不復見矣，痛何日止，
大唐故雍州新豐縣令朝議郎上柱國司空府君墓誌銘並序君諱儉，字朗，廣平人也，原夫以德命官，肇自羲軒之代，因官為氏，始於堯舜之年，九轉創宗玉之名，三槐列司空之號，公之懿族，即日因官，翼聖帝以佐時，輔明君而凡俗，金柯迭茂，玉葉傳芳，冠冕相承，簪纓不絕，備諸史籍，可略述焉，曾祖議，隋任許州刺史，伊渥舉扇，帝里風生，宛洛行車，皇都潤及，屬君亡二柄，國弛四維，不仕亂邦，遜辭濁代，得二疏之雅趣，縱十日之良遊，退守丘圍，自貽高尚，祖瑜，唐任左台侍御史，跨驄駒而指佞，執野斂容，服獬豸以觸邪，群寮側足，父穆，唐任長安縣丞，贊緹油於赤縣，利器標工，延墨綬於黃圖，操刀展譽，播芳聲於海，騰妙響於九皋，志存名教之中，性遠風塵之外，公紹隆貽厥，不墜嘉謀，登璧沼之乙科，踐金門之甲第，解褐任德州宮高縣丞，考滿，任普州安居縣丞，鴛波勝邑，實賴深人，犀浦名鄉，咸蒙盛德，秩滿，任雍州同官縣丞，又任蒲州河東縣丞，驥阪一同，聽片一言而不滯，鶉郊百里，察雙璧而無疑，秩滿，任左武威衛倉曹，秩滿，任隴州源縣令，秩滿，任左衛長史，輟司豹騎，委職牛刀，擢以外官，抽榮內任，復以兩畿大邑，佇以鴻材，尋遷雍州新豐縣令，大漢應圖，名目徙沛，隆周演瑞，號曰慶山，總三輔之要衝，管二京之劇路，敷揚帝造，必藉賢能，宣暢皇猷，實資良宰，德被翔鸞之心，桴鼓稀鳴，道光馴翟之風，探九自息，人懷其惠，吏畏其威，其教不肅而成，其政不嚴而理，公之善最也，傳芳猷於四表，垂令范於千齡，公之美譽也，牢籠萬卷，囊括百家，文石之藻增深，彩筆之才逾廣，公之學海也，嗚呼，但以玉棺釁起，梁木先摧，瓊淚妖興，哲人斯逝，上元二年，終於其任，春秋六十有三，一縣寮，痛若嚴君，，哀如慈母，公當官清潔，在職廉平，對塵甑而無傷，坐而不潤，妻孥靡，家室罕殷，瞻望故鄉，邈焉難遂，乃權殯於其縣，往來必拜，敬之若生，伏臘祠，尊之如在，以聖曆二年歲次己亥八月廿一日壬寅，遷窆於雍州萬年縣長樂鄉，禮也，繪需屆路，臥轍難前，素蓋遵途，攀轅拒進，公之遺愛，尚有宿恩，生懷直道之風，歿感斜溪之賂，夫人渤海封氏，大唐駙馬都尉之長妹也，早齊體，對月簟而逾酸，永訣同心，守孀帷而軫痛，有子二人，前秦府參軍憚，前懷州參軍憚，並絕漿叩地，想風樹增悲，泣血號天，睇霜條而結欷，像圓清而起構，類方濁而魂開塋，恐碧海之有變，題翠石以為旌，其詞曰，悠哉族茂，邈矣宗榮，盼響遺烈，氣余英，隨班天，望在廣平，慶傳先嗣，福留後生，其一，傳芳蕙畹，漸潤芝田，雲間美日，下稱妍，十哲齊德，四科象賢，龍文振地，鳳凰藻天，其二，山河再誕，辰象降靈，仁該地義，孝感天經，乘梟玉潔，度冰清，內懷德操，外戶不扃，其三，言司九棘，翻蘿兩楹，玄龜啟兆，白鶴開塋，松風忽往，薤路俄征，實嗟良吏，永佳城，其四，
唐故清河張夫人墓誌銘並序琅耶王弘中撰故夫人今為清河人也，父信，故滄州節度副兵馬使，即信之女也，家承國門，而無慚所，嗚呼，以大中八年六月十六日寢疾，終於齊州招賢坊之私第，享年六十，同年四月六日，亡新婦隴西李氏先終，春秋卅九，有兒女四人，並總幼稚，亦以同年同月廿六日葬於夫人閾內，同備窀穸，是時齊舉，夫人有子一人，曰玄允，齊州押衙，玄號奉喪事，即以其年七月廿六日葬於州西曆城縣之西鄉源也，弘中以宗之，直筆，故請為銘，銘曰，淮水湯湯兮佳兆流，將家葉兮龍韜可修，窀穸之歲兮一元將周，令子永思兮泣血窮秋，新墳奄忽兮萬古空愁，望山在日兮煙雲悠悠，
大唐故王府君墓誌銘並序昔周子晉以控鶴登仙，漢王喬而飛鳧啟瑞，是故神光赫弈，歷萬以傳芳，靈夜沖融，冠千齡而啟胤，因之以得其姓，方乃垂裕後昆，君諱文成，字文成，本太原人也，家世因宦，遂居洛陽，祖，隋虞郡太守持節諸軍事，父雅，河南府鞏縣令，故能克光後嗣，貽厥孫謀，君志輕軒蓋，性好丘園，弓旌所招，而不應其命，芝木自養，不覺有自天，夫人氏，志合坤儀，廣閒禮訓，將冀齒，共保別塋，未能伸其合祔，嗣子感昊天之罔極，哀則相次雲，嫡孫，太原府太原主簿，惟愛能尊祖之志，以天寶四載二月廿一日舉而合窆於河南縣平樂鄉邙山之北原先代舊塋，禮也，而陵谷徙，代祀莫為以表泉旗仙宵，代引業行，氣稟川岳，人孕英一林，於乃悲於昊穹，
大唐故少府監織染署令太原王府君妻張氏墓誌銘並序夫人諱法，清河人也，因仕居洛陽，曩者嬴氏失御，漢業未昌，留侯授神人之術，匡帝王之道，於是弼成五服，奄有四海，貂蟬黻冕，左右於昭成之間，列爵封侯，聲華於魏晉之日，垂芳不泯，其在茲乎，曾祖，祖愛，父道買，並養浩丘園，棲遲衡泌，負鄉曲之譽，懷澹泊之風，悅禮敦詩，溫恭孝友，夫人體柔成性，含章內融，范有彰，威儀克著，夫其婉慝之美，飾關雎之詩，貞淑之德，穆好仇之禮，自作嬪君子，主饋承家，川組是勤，蘩奠，咸盥持櫛，雞鳴之禮不虧，守度居儀，鵲巢之風彌劭，中年遭府君不造，先世而殂，霜筠有操，水玉涵貞，藐爾諸弧，是為童稚，故能母儀垂裕，寧假擇鄰之規，教子義方，坐得過庭之禮，哀容骨立，幽思孀居，幾傷荼苦之悲，永結柏舟之誓，彼蒼不吊，殲我眉壽，春秋七十有二，景雲二年十月十二日，終於河南縣福善里之私第，嗚呼哀哉，夫人恭儉節用，溫慈惠和，柔寂無喧，令儀有穆，誠可道光彤史，作范公宮，歲月不居，泉秘，嗣子集州參軍思惠，次子上柱國思慎等，思結蓼莪，悲摧欒棘，即以其月廿九日，歸祔於舊塋禮也，同穴之道，豈惟杜氏之，合祔之儀，方得鄒人之禮，恐年代遷革，丘隴平，黃鳥徒悲，青烏無兆，其銘曰，英英洪緒，胤茲淑美，一有令裕，作嬪君子，契祝琴瑟，道光沼，肅肅母儀，明於規理，恂恂婦道，孝有終始，殆悅清風，俄驚逝水，福應冥默，音靈已矣，庶憑銘記，垂之千祀，景雲二年歲次辛亥十月壬寅朔廿九日，
故弘農場氏夫人墓誌銘並序鄉貢進士李振撰夫人楊氏，世居弘農，父諱詢直，故丹州長史兼侍御史，夫人即端公之女也，夫人德推蘭芷，言表笙簧，容既呈於華，功常聞於繡彩，自初笄而適稱事長，以至和歸於光州長史，檢校國子祭酒，上柱國邊公誠，公以忠貞立節，孝友節躬，宏材既出於長松，弘量實深於滄海，累官半刺，益洽群情，出入伊尹之門，尤見日之謹，宦途方茂，家道益肥，此蓋夫人和睦姻親，順承長幼，歲時伏臘，無闕於蘋蘩，至於保傭，皆蒙撫育，得曲禮從夫之道，弘大易中跡之貞，卓卓難方，雍雍莫並，而乃起居有節，動靜從時，奉移天以中和，順諸子以仁義，雖雲繼母，無異嫡親，且夫盍田而敬，舉案以恭，方之古賢，實稱令德，嗚呼，禍惡福善，曾何可憑，風燭隙駒，顧茲有據，如夫人之淑懿，固合永保椿松之年，不減龜鶴之壽，何期忽隨薤露，便置泉台，自嬰疾之初，醫禱必至，膏肓之二豎難去，針砭之萬術不行，辭莊氏之遽廬，生釋門之淨土，光大道豈假傷哉，繼子四人，曰貴，前泗州司馬，兼殿中侍御史，立性端靜蒞事無虧，職居至繁，心常不亂，曰系，前權知中書主事，承家以孝，事主以忠，依相門，常推直道，曰價，前宣州司功參軍，領藩維重務，秉奉公之心，職在轅門，官兼府掾，曰倬，前鎮州大都督府戶曹參軍，兼殿中侍御史，常懷義勇，頗著急難，友愛於，謙信於朋執，嫡嗣曰位，前相州成安縣令，敏慧可佳，沖和足尚，一家之盛，五子俱賢，盡有美官，皆遷極職，則夫人瞑目於下相，話無虧於家道，諸子追思北堂，相像遺蹤，號訴於天，慟泣過禮，噫，夫人咸通十一年庚寅六月三日卒於道政里第，享年卅有六，卜以其年八月十日祔於京兆府萬年縣川鄉韓傳村舊塋，從姑禮也，今請琢琬琰，致之柩，庶茲遺懿，垂之無窮，其銘曰，開西流慶，隨裔傳芳，是生夫人，令淑日彰，四德罔虧，和雅金相，自歸邊公，婦道益揚，事長撫幼，節行彌光，繼嗣五子，玉潤芝春，悉播嘉聲，次躡馨塵，爰興經，亦自善鄰，棄此孝義，奄歸重泉，紫車軋軋，丹翩翩，薤挽一發，松千年，息者歸矣，生實夢焉，聰然斯理，唯道與禪，伊其戚屬，誰止漣漣，陵谷雖改，獨茲文在，咸通十一年太歲庚庚寅七月辛亥朔廿七日丁丑處士康道紀書，
唐故銀青光祿大夫檢校司空兼太子少師分司東都上柱國樂安縣開國侯食邑一千戶贈太師孫公墓誌銘並序從表侄金紫光祿大夫守右僕射兼門下侍郎同平章事充太清官使弘文館大學士上柱國彭陽縣開國男食邑三百戶令狐綯撰聖敬文思和武光孝皇帝御極之十年七月東都居守左僕射孫公陳疏移病，請罷其任，天子優寵元老，乃拜檢校司空兼太子少師分司東洛，且欲俾之頤衛，以就良已，詔下之明日，三川守臣以急章聞曰，公以十四日薨，天子怛然悼耆德，特輟朝會，命廷臣申吊賻之禮，以三師追褒冊命，恩數有加焉，公諱簡，字樞中，其先有之後，齊太公田和其裔也，和孫書為齊大夫，以伐樂安之功，遂封於樂安，因賜姓孫氏，吳將軍武書之孫也，子孫在吳者稱富春氏，吳主其後也，其不遷者為樂安氏，至隋并州晉陽縣令唐封晉陽公諱孝敏，公之七代祖也，晉陽公生仲將，為唐鄆州壽張丞，壽張生希莊，為韓王典簽，典簽生諱嘉之，即公之高祖也，天冊中，擢進復士第，登拔萃科，有文學重名，俊累官至宋州司馬，贈秘書監，自晉陽公而下，位雖不隆，而道德皆顯，曾大父諱逖，開元中，三擢甲科，初入第三等，又入第二等，超拜左拾遺，大名鏗發，炳耀當代，雄名如蕭穎士，顏真卿，李華，咸出座下，累遷中書舍人，刑部侍郎，贈尚書右僕射，謚曰文公，大父諱宿，又傳文公之業，登制舉，為諫議大夫，中書舍人，終華州刺史，烈考諱公器，又繼詞科高第，歷監察，後為濠，信二州刺史，邕管經略使，兼御史中丞，時屬五溪不率王命，奉詔招討，克有戎功，薨後累贈司空，司空公前娶滎陽鄭氏，繼娶河東裴氏，太保公即司空第三子，裴甥也，幼鍾司空公之艱，哀毀天至，司空公親弟獻可，皇大理司直，娶范陽盧氏，太保公歿，司空公之喪未幾，季父司直又殞，太保公以季父無嗣，遂執喪以繼其後，服除，舉進士，元和二年，故太常崔公掌春闈，升居上第，後赴調集，判入高等，授秘書省正字，聽試出，人人皆傳諷，秩滿，趙丞相宗儒鎮河中，辟公為觀察推官，再調補京兆府縣尉，又從張華州惟素之幕，授監察御史裹行，充鎮國軍判官，徵為監察御史，除秘書郎，裴中令度鎮北都，闢為留守推官，以殿中侍御史內供奉充職，又轉節度掌書記，又改節度判官，奏加上柱國，賜緋魚袋，大京兆盧士玫仰公之才名，表公為府司錄，王潛僕射在荊南，思得髦賢，奏公為檢校禮部員外郎兼侍御史充節度判官，入為侍御史，又下繼房盧太夫人憂，孺慕之情，如實出己，君子以為難，寶歷元年，以司勳員外郎判吏部，廢置，轉禮部郎中，又罹裴太夫人之禍，殆不勝喪，及出，除左司郎中，加朝散階，轉吏部郎中，又加朝請大夫，用公正之望，遷諫議大夫，以文學之稱，守本官知制誥，用忠悃奉諍臣之職，騁敏捷為誥令之能，職業具舉，時論推服，所草詞制勒成十卷，行下於代，轉中書舍人，拜同州刺史，兼御史中丞，賜紫金魚袋，左輔理所故事，同在轂下，連歲凶荒，人萌困瘵，孳孳為政，臻於泰寧，感白雀嘉谷之瑞，表公德化，時省司以長春營田耗折官米，將以極典處本州綱吏，公抗表論雪，皆得賒死，人到於今稱之，遷陝號觀察使，檢校右散騎常侍兼御史中丞，其理如馮翊，屬鄰郡螟賊為災，過境不傷稼，復有神禾同穎，益彰異政，徵拜刑部侍郎，與御史府及法司同按蕭奉偽事，皆取決於公，欺妄立辯，又掌吏部東銓事，掄擬絕私，真除吏部侍郎，拜河南尹，其政如同陝之素值，飛起，公慮害我穡事，用詩之界火之義，遂令坑焚，去其大患，竟致豐穰，加中散大夫階，遷鎮節制河中檢校禮部尚書兼御史大夫，不易同陝洛之祜，此鎮先是循渾郭之制，供須節使，費逾他鎮，有至十倍者，公皆削減，以己率下，毫不自私，繇是大治，加中大夫，入拜尚書左丞，復兼判選部事，加太中大夫，出鎮山南西道，檢校戶部尚書，其政如前之四治，前後三為太常卿，相武宗及今聖郊天之儀，動循故實，禮無違者，檢校兵部尚書，節度宣武軍，及受代，帑廩所留，多初萬倍，以誠信臨下，萬眾恬然，加正議大夫，檢校右僕射，又為之加銀青光祿大夫，又封樂安縣開國男，又進封樂安縣侯，出拜東都留守，儉校左僕射，再為吏部尚書，又為東都留守，檢校左僕射如故，保厘之治，先後如一，節省浮費，府庫充，天子方將以上庠隆位處國老，以諮訪其道，時末洽平郡而公不起，享壽八十二，公前夫人沛國武氏，故宰相元衡之女，今夫人隴西李氏，諱宗衡，皇濠州刺史實帝之近屬，夫人閫闈之德，動為女師，輔左之道，光於內則，有子九人，長曰景蒙，前奉先今，次曰景章，前太子中捨人，次曰讜，前河南府士曹，次曰景裕，前河南府兵曹，次日紓，前渭南縣尉，集賢校理，次曰徽，前河東節度推官，試秘書省校書郎，次曰求，前進士，次曰幼實，次曰弘，並河南參軍，景蒙等各敦士行，負公，銜哀克家，睦友無間，紓，徽，求兼能以文嗣贖，為時聞人，將大後，女六人，長適吳興沈稱師，早世，次適隴西李稠，次適鉅鹿魏鑣，次適敦煌令狐緘，次適北平陽塾，率不嚴處，以其年十一月廿六日，歸祔於洛之北邙先司空大隧之次，惟公始以至行發聞，後用華門類，吁皓不倦，立義分於友朋之內，周慈愛於族親之間，執謙自居，當官正色，自卑以至崇貴，未嘗有失，於台閣遺愛被於所治，有以見君子始中終之道，斯為全德歟，小子不佞，辱公囊信之，且早歲受知，又從父弟獲備公諸倩之列，景蒙等以在姻故之末，見為志，其敢固辭，銘曰，公之世先，積美旋源，熾昌之勢，發自陳田，將軍開美，吳主霸權，蔚茂之氣，為文思，蓬丘秋官，雄藻融粹，天華國，掇其美，華陰掌綸，特擅麗溫，司空行化，三土懷仁，儲社疊慶，到公乃盛，孝以承家，貞而不競，振耀詞英，翱翔公卿，出入更踐，高享令名，州邦藩翰，皆流德聲，天子有道，喜公壽考，忽驚棟折，興嗟蒼昊，伊洛北山，秀氣薰，天長地厚，公之宮在焉，第五男前京兆府渭南縣尉集賢校理紓書，
大周故隰州刺史建平公於公墓誌銘並序公諱遂古，字前經，其先東郯人也，自豳詩頌美，胙土廓其宏基，漢史標榮，高門肇其慶，公侯必復，鐘鼎攸傳，曾義，邵州刺史，上大將軍，潼州總管，上柱國，建平公，贈豫亳申息永會六州諸軍事，豫州刺史，謚曰剛，祖宣道，周大將軍，隋內史舍人，車騎將軍，左衛率，甘瓜涼沙五州諸軍事，涼州刺史，獻公，並績著裳，勳書彝鼎，職隆九命，榮冠三朝，父永寧，隋冀州司馬，唐許王友，雍郇二府司馬，使持節商州諸軍事，商州刺史，建平公，作，芳流蘭光，剖符商洛，化浹芝巖，惟公孕彩驪泉，光分耀乘，承暉方浙，氣蘊連虹，將階漸陸之資，即振聞天之響，貞觀十年起家太宗皇帝千牛，永徽初，天皇大帝升極，有敕令三司於舊千牛內簡景行昭著明閒供奉者，留一兩人，緬惟紫極天居，環星資其列侍，青規帝座，捧日光於近臣，名實兩兼，推擇斯允，永徽五年滿，優旨褒賞，持加四階，除左武衛龍首府右果毅都尉，又轉榆林府右果毅，總戎昭之重，效此干城，秉銅虎之符，運茲韜略，龍朔元年，奉敕領兵於勝州防遏，麟德元年，九姓初賓，奉敕將兵於瀚海都護府鎮押，乾封元年，奉敕領兵於九都道征平壤，東爰至漢城，皆籍經略，公謀猷允著，才幹克宣，陟岵衍以銘功，上九都而勒頌，剽姚校尉，羞刊瀚海之勞，渡遼將軍，虛紀滄波之難，以功授上柱國，游擊將軍，轉右金吾衛永平府左果毅都尉，調露初歲，駕幸神都，奉敕於京留守，永淳元年，皇幸洛，又奉敕留京，兼知禁御，帝城百雉，聖宅千門，森沉指青瑣之闈，繚經紫泉之苑，鑾輿順動，鳳輦宣游，留鎮之職，誠為重寄，再紆旨，實表忠勤，垂拱元年，授建平縣開國公，食邑三百產，垂拱三年，除左玉鈐衛永平府折衝都尉，大君有命，開國承家，豹變之略既申，隼旗之效斯展，垂拱四年十二月一日，遷使持節隰州諸軍事隰州刺史，境接汾睢，地稱蒲隰，建旗作牧，寬猛攸資，公杖戎麾，久申誠績，褰帷刺舉，更盡廉能，回介冑之雄威，播循良之美政，量高朱博，化埒黃，萬歲通天元年八月表請致仕，暫促朱幡，言尋丹餌，仙官進藥，莫返交之魂，鶴杖徵，遽從京兆之錄，春秋七十有五，聖曆元年五月廿九日終於明堂縣進昌里之私第，嗚呼哀哉，惟公器局凝簡，詞韻淹和，固然諾於生平，敦言行於造次，良辰美景，必命琴樽，修竹茂林，不孤風月，獸馴於轂，未葉三台之祥，鳥巢於門，俄終萬化之限，夫人寶氏，即洛州長史，行台左僕射黃公軌之孫，左衛將軍，涼州都督，駙馬都尉奉節，房陵長公主之長女，以垂拱二年七月三日奄捐昭代，粵以聖曆二年四月一日合葬於鼎州三原縣萬壽之鄉原，旁祔先塋，禮也，子彥忠等悲深手澤，痛結楹書，敬撰德音，用鐫貞矗銘曰，宗周之，武王之穆，剪桐疏社，分茅啟族，駟馬軒蓋，高門代祿，績著裳，勳芳簡牘，其一，剖符涼境，望重前，褰帷商洛，載闡家聲，比洽千里，威加百城，熊車表貴，隼旄飛榮，其二，顯允君侯，丕膺門慶，松竹均質，瑤琨比映，玉階從仕，朱藩蒞政，臥轍興謠，捐駒人詠其三，調高桂冕，寵逸懸車，其敦止足，俱忘毀譽，安排處順，志養神虛，未占罷兆，先開鶴書，其四，逝川難駐，藏舟易失，辰巳臨年，人琴喪質，去去丹，遲遲白日，萬化不追，九原長畢，其四，久視，
故內莊宅使押衙試集王府司馬上柱國吳郡朱府君冉氏夫人墓誌銘並序廣文館進士侯諤撰京兆韋師諫書夫人姓冉氏，厥先魯郡曲阜人也，曾祖王父，偕終榮秩，值祿山紊常，符告俱墜，致此不復獲而述矣，皇考休翔，左武衛兵曹參軍騎都尉，道高清簡，好尚丘園，夫人即兵曹第二女也，宿本聰晤，生知愛慈，有協之能，柔順之懿，具美言行，備著功容，故爰自廿有一，歸於朱氏，婉娩邕德，進取可觀，合規範之令儀，契中外之雅望，每於親戚之所，或會聚之間，必推讓自卑，先人後己，蓋動之以禮樂，慎之以謙恭，凡是姻屬，靡不欽服而歸仰者矣，況自承家紹代，撫命有方，育下寬仁，罕言務簡，精潔籩豆，虔事蘩，通於神，實受其福，詩云，明德惟馨，斯之是也，至於彩繡裁製，輒未嘗作矜誇之言，雖有金玉綺羅，亦不為嬌奢之意，逮居府君草土，初數日漿不飲，畢三年之內，哭血毀容，在今人時流，實未之有也，頃者積腰膝之苦，竟而不瘳，自經哀荒，更益氣瘵之甚，嗚呼，以會昌六年丙寅歲仲夏月有五日加疾，捐於修善里之私第，春秋五十四，有子二人，長曰敬之，朝散大夫試楚州長史充功德使押衙兼知客，公幹多材，推選擢用，次曰願之，溫秀君子，廉孝可稱，有女一人，適於上谷侯泰，尋居孀寡，誓在柏舟，以蓍筮未吉，時載勿通，雖松域苟同，而墳有異，嗚呼哀哉，粵以其年八月廿有七日，葬於河南縣平樂鄉杜翟村祔司馬之塋禮也，矧乎令淑彰德，復賢而美歟，諤忝為至孝友人，備得直書其碣，既成誄敘，仍作銘曰，孝愛充德，溫恭蘊儀，諧洽內外，寬裕撫綏，言行有著，謙讓罔虧，足成閨範，可謂女師，禮樂若此，仁煦如斯，胡期不熾，孰俾為衰，東鄰既滅，北邙且悲，唯存片質，萬古堪追，
唐故散請郎行黃州司法參軍奉敕檢校上陽內作判官房君墓誌並序族之伊始，堯孫有房侯之封，望之所興，漢代為清河之守，清河房氏，厥惟舊哉，公諱孚，字脩凝，即其苗裔，曾祖獻，襄陽縣令，祖泰青州錄事參軍，考文絢，豐城縣令，州縣之職，雖曰徒勞，仁賢之風，抑則未昧，公既承積慶，實秉奇節，所務也，不求人以取飾，所行也，自已以為容，故浮華之譽微，而忠實之規厚，以翊衛選授朝請郎黃州司法參軍，公孝之績，雖在南陽，子牟之心，實馳魏闕，人之所欲，天必從之，以本官奉敕檢校上陽宮內作判官，志大而任輕，道遐而運促，陳力就列，方佇高遷，浮生有涯，遽悲長往，以開元十九年歲次辛未八月廿二日因疾終於河南府洛陽縣歸仁里之私第，以其年十月丙子朔十日乙酉遷厝於邙山之平樂鄉禮也，公之妻南陽張氏，望絕偕老，痛深撫孤，存乎柏舟，誓以同穴，子楚珍，志清，志察，堅璋等，年雖佩韋，哀若成人，陟岵靡瞻，號天欲報，假詞刊石，以表清風，銘曰，邙山丘墟，試望蕭瑟，松柏之下，惟君之室，疇昔歡娛，於今永畢，悲哉孤嗣，痛矣孀妻，爰圖刻石，以表泉閨，斯銘地久，休烈天齊，
唐故穎川陳府君夫人上谷侯氏墓誌銘並序譙郡戴蕡述昔素王興川上之歎，於斯，莊周夢化蝶之悲，咸歸於此，夫人枝源上谷，緒明，冠蓋紛綸，慶流後胤，王父諱濟，宗族華茂，輝映當時，美景弘廓，器宇沉邃，精術機謀，怡世自若，夫人即公之女也，幼承規矩之女訓，長從敬姜之母儀，爰自之年，遂仇穎川之室，令有，琴瑟可稱，嗚呼，善績無徵，神道如昧，義夫先逝，鳴劍久沉，夫人守節貞和，砥礪素行，悟空門之可修，覺塵世之非永，不尚綃羅美服，但隨襦之溫器絕葷膻，甘飴蔬食，長齋十載，讀念累年，鮮之時，不求變味，觀行矣，福慶巨周，將知注業之因，疾疹之患，倏焉伏枕，大夜如歸，於咸通六年八月二日於朱方之私第，悲夫，死生運謝，修短有常，享年七十有四，有長兄一人，令弟二人，亦曾效職奉公，懷忠抱義，聞喪趨服，赴告而來，軫念情深，哀號過禮，夫人有嗣子二人，長曰溥，應司天歷生，次曰，皆持住鸞之孝，守高柴之士行，有女一人，久在道門，跡混清流，風玄旨，並號訴無時，念古人之軌則，龜箜告吉，窀穸有期，其年六月廿一日，葬於丹徒之南宅心鄉黃鶴山東望之原，禮也，以夙舊之分，將蒙見命，雖即旌其善，詞鬼不誣，銘云，夫人令譽，訓誘芬芳，德施內則，慈惠外，閨門風範，家道冰霜，鳴劍先失，浦珠沉光，唯資素行，蘋藻蒸嘗，既捐塵世，履蹈津梁，峨峨玄宮，相地高崗，泉扃永，千秋同堂，江蘇山東卷第一冊），
大唐馬處士墓誌銘處士諱壽，字長壽，撫風人也，高祖達，梁荊州刺史，曾祖賢，周河南縣令，祖方，儀同勳衛校尉，自趙城開國，為服分宗，緬諸前典，盛緒斯在，暨紗帷垂范，銅柱標勳，郁矣家聲，播而無泯，處士誕生華胄，情束俗務，依藝游仁，邈焉高蹈，博該墳典，振葛川之遺風，立性無慍，邁斐遐之寬雅，繁華始茂，奄悴嚴霜，福善無徵，俄隨朝露，春秋廿有七，顯慶三年九月七日寢疾，物故於京邑私第，即以其月十八日葬京城南杜陵原之崗禮也，二親哀纏舐犢，痛碎明珠，撫櫬摧懷，倚門何望，玄泉既啟，黃腸已裁，勒斯貞石，銘諸夜台，嗚呼哀哉，乃為銘曰，英明處士，卓犖伊人，智周於物，德潤其身，志希高尚，心研典墳，耽思靡怠，流麥標勤，俄驚逝水，遽逐遊魂，卜襲雲備，儀葬實陳，玉狗司夜，金雞御晨，一扃泉戶，千載無春，顯慶三年九月十五日，
大唐趙王故妃宇文氏墓誌銘妃諱脩多羅，字普明，河南洛陽人也，長源遠派，導清漢之波瀾，繁枝秀峙，排紫霄而森郁，衣冠百代，煥爛典墳，盛德千祀，光華史冊，祖，隋開府儀同三司，左翊衛大將軍，司徒，尚書令，十郡太守，皇朝贈司空，上柱國，許國公，立言立事，縉紳模楷，父士及，皇朝詹事，右衛大將軍，中書令，殿中監，涼州都督，贈左衛大將軍，上柱國，郢國公，博物稽古，周行領袖，妃玉質幼彰，金聲夙表，體生知之遠量，進退崇於姆師，懷上智之達情，折旋由於禮訓，故能飛名戚里，偶德盛蕃，蘭石稱奇，適比堅芳之姓，珠貝稱美，未慨明潤之姿，進對如流，臨疑若曉，綠成列，競稟清規，彤管有煒，爭模懿則，若乃銀函紫書之秘，玉琴素女之弦，莫不究其精微，窮其要妙，圓流方折，往往清通，丹桂紫芝，連連累秀，既而俄嬰美疹，福善無徵，遂使婺影歸星，指丹霄而人漢，娥靈赴月，素白雲升空，以顯慶五年五月三日薨於豫州，禮也，將恐形銷一木，無以紀其徽塵，碑碎九原，非復知芳烈，式鐫幽礎，乃作銘云，鼎鼎彼傳，衣冠繼武，誕茲懿淑，光儔帝緒，四德雲備，六行斯舉，其一，猗歟麗質，爰有令詞，緘情率禮，酌范陳詩，孤松挺操，農李呈姿，其二，豈伊穹昊，與善攜手，飆隕瑤華，霜凋玉樹，易往，奔羲難駐，其三，靈盾曉引，哀挽晨移，愁雲起而龍舉，悲風急而鳳管吹，指朽壤兮無滅，刊貞石兮在斯，
大唐故楊君墓誌銘並序君諱德，字世師，虢州弘農人也，爾其遠祖楊震，是其苗裔，隋徐州司法安之孫，江陽副宰華之息，咸以名沾竹帛，錄在簡書，播盛烈於前經，扇芳塵於後葉，公稟靈誕秀，狀貌多奇，出言可師，動容成則，鄉閭慕德，交友欽風，雅度恢弘，器寓無際，公幼彰令譽，入孝出恭，乃清靜怡神，閒居養素，實知積善餘慶，遘疾彌留，名醫療而莫瘳，上藥治而不愈，實亦陽烏難駐，巢駒易流，粵以貞觀二十年歲次景午四月壬戊朔十二日癸酉，卒於洛陽敦俗里私第，春秋四十有八，即以其月二十四日乙酉殯於邙山禮也，爰占兆域，面清洛之鴻流，卜宅營墳，背黃河而巨浪，左連勝地，右帶神州，四奧彼同，萬之會也，將恐陵移谷徙，勒石刊銘，庶使椒蘭，芳風永舉，其詞曰，肇自質判，代之于于今，特唯此土，囊烈齊心，浮川既厲，電影難尋，愁雲增暗，悲風結吟，靈需夙駕，幬幄先張，鞠胤號竭，僕御回徨，松柏森聳，郊慘愴，嗚呼穹昊，於吊斯殤，
鄭故上柱國游擊大將軍貝等十州刺史郢公君銘公諱舉，字峻之，州邯鄲人也，自開國承家，分峰命族，炳諸前代，郁乎前史，小則匡贊秦朝，大乃扶危晉室，祖進，上柱國，懿美於卿家，父仁，上柱國，行成於垣宇，並是作世典謨，為民軌範，公以壯志飄飛，雄才峻舉，故得折衝漳滏，威稜趙魏，大隋之末，王事多故羽書滿路，戎馬生郊，值拽鹿有歸，天人啟，時逢革今，載離雲雨，故得戮力河，盡心伊蔡，是為良折，是曰哲邑，累加正議大夫，俄轉右光祿大夫，加龍驤將軍，延安郡開國公，入典禁旅，廊廟殿其英聲，留舉，銘鼓疊其雄宗，豈直論功，漢世獨有大樹將軍，掠績時，非杵長流丘士人，增封郢國公，游擊大將軍，隴阪未平，幽開路絕，公每聘韋虎，恆戢鷹飛，而梟鏡未除，熊羆已逝，春秋卅有二，奄然麾下，嗚呼幕府，司鶴之悲，痛矣軍關，共致猿吟之切，贈，貝，魏，相，冀，定，邢，廉，德十州刺史，十州總管，論曰忠公，禮也，粵以開明二年五月廿二日，窆於芒山之南，乃為銘曰，山靈降象，鬥氣承雲，載生智德，成此逸群，聲高百戰，勇冠三軍，方周譬呂，實茂元勳，出從轅門，入陪軒戶，恆吹武律，長族派，四終，三邑未告，勇者不懼，游然行伍，偃月才張，魚暫，由，，每並土，亂轍，忘死輕生，喪我良哲，曰阜，，，載門，松生為，土積成巒，千年萬古，空見，
唐故賈君墓誌銘並序君諱信，字元諒，河南洛陽人也，其先出自於周衛大夫王孫賈之苗裔，若夫幽根磐礡，馳美播於邶，枚派分，暉嘉聲於伊洛，故得縑緗響亮，簡牘風流者乎，曾祖振，齊任沂州刺史，褰帷述職，轉比蓋迂宣風，作廣六條，刺舉千里，祖預，隋任袞州司兵，箕裘不墜，堂構克遵，既匡佐於專城，方維持於蕃屏，惟君秀質修林，挺容喬嶺，昆山表異，漢水標靈，少有英奇，長多懿德，敦詩悅禮，守義懷廉，居陋巷而忘憂，擁瓢飲而無怨，豈謂歲月道盡，氣序循環，沉痼彌留，奄從鬼，粵以麟德二年六月廿七日寢疾，卒于思恭之第，春秋六十有七，嗚呼，即以其年歲次辛丑八月庚子朔三日壬寅權殯芒山之陽禮也，孤子弘秀等，生事之儀既就，死葬之禮未修，卜宅於山隅，建塋於平野，仍恐龜長筮短，谷變移，鐫石於泉扉，勒玄文於窀穸，庶使千齡不朽，萬古傳芳，呼哀哉，乃為銘曰，邈哉古，鏡矣清流，幽根磐礡，出自於周，乃祖乃父，徽恭懿柔，縑緗響亮，簡牘風猷，惟彼賈君，實茲貞，清虛德顯，韜光道貫，放詩禮，廉貞義玩，同凶析壽，名興體散，捐軀幽壤，棄質泉門，巖巖闕峙，黯黯雲昏，瘞形長隧，醑酒盈樽，淒涼人事，銘記孤魂，
唐故彭城劉夫人墓誌銘並序孤子前試太常寺太祝齊同撰夫人諱和，字信受，彭城人也，立性沉默，剛柔合規，沖氣和光，含弘至道，威儀軌範，每遵班氏之風，教子義方，有孟母之則，何天不耶，懷至德而無壽焉，未及一榮顯而殃禍所及，以長慶元年三月十二日歿於仁風里，壽年六十二，有子四人，長子幼雅，次子元素，次子懿雅，次子齊同，以其年五月廿五日遷兆於洛陽縣平陰鄉南陶村禮也，齊同泣奉遺訓，不敢讓於他人，捧筆哀號，血淚盈於胸臆，訴上天之何路，叩幽冥而無聞，素帷悄然，精神安在，思平昔之慈念，痛貫肝心，想孤墳於平原，五情難處，齊同藝業敷淺，意不盡文，封樹有期，攀想何及，牽拙鄙陋，以紀年辰，乃刻貞石，以為銘曰，天地無情兮造化無刑，人有至德兮何壽而無貞，修短昧兮不可測，福冀助兮安有靈，幽冥隔兮終永別，恩愛斷兮肝腸傾，長慶元年五月十二日鄉貢進士楊損書，
大唐前衛勳衛上護軍楊君墓誌銘並序君諱越，恆農人也，遠祖諱歡，齊任汝南郡守，因家焉，曾祖諱仲達，魯國公，祖諱行模，通直散騎常侍，其先道葉黃祗，感樞星而降祉，祥符赤羽，控控姬水而開源，位高光祿之勳，望標華胄，職冠司農之秩，寵襲芳枝，君顯慶五年奉敕壓嶺，因居河南府，稟天地之英靈，擁風雲之秀氣，脫略豪右，交結英賢，王夷甫之雌黃，通鑒斯在，許子將之月旦，道藝攸歸，遘疾彌留，遽鍾凶釁，趨庭靡訓，唯余泣血之悲，暖席無從，空軫隳腸之痛，開曜元年歲次辛巳十二月景寅朔廿五日庚寅，喪於私第，春秋六十三，二年歲次壬午正月己未朔廿六日庚申，殯於平樂鄉北邙山禮也，夫人穎川陳氏，開元二年歲次甲寅十二月甲寅朔八日辛酉，喪於德懋坊私第，春秋九十三，夫人三子，並任微官，陟，超早亡，一子扶侍，撫育過於恩惠，動靜合於禮儀，子景昭任鄭州管城縣令，以其舊塋所置卅餘年，樹久雖已成林，地狹不過數畝，新卜宅兆，改地遷居，啟殯之時，玄堂有異，即還舊域，創造斯停，但九月不葬，悲戀違於禮經，三載思留，卜兆催於吉日，以開元三年歲次乙卯八月庚戍朔廿三日壬申合葬於舊塋，禮也，嗚呼哀哉，乃為銘曰，祥符姬水，德聚穎川，道藝所屬，冠蓋相連，成規儀範，忝跡英賢，日月遄速，存亡後先，風驚荒隴，霧擁新埏，碎身闢地，泣血號天，貞石不廣，美譽難傳，文字，略記歲年，開元三年八月廿三日，
大唐程君墓銘君諱，原州武安人，齊任上黨公曹，墟嶠干，岷抽基，門傳飛帝之先，代襲歌王之表，鄉靈能錫爵，綜嘉藻以封侯，德秀羽儀，實惟世祿，龜門而激浪聳鸞翼以陵霜，官派流，宅遺此土，祖威，隋任相州司馬，撫人異術，立政多方，殊寬猛觀共結良之寄，父先伯，任太原令，於時褰蒞境，洗幘臨人，肅蒲捶以行澄，期竹騎而標信，豈謂藍田玉碎，荊匣珠亡，忽以春秋二，掩從風燭，夫人申屠，六行允著，四德克彰，備恭敬於內宗，抱忠貞於外族，息軌宿，嘉繇遐仁神贊，綜禮依文，一何不幸，遂邁長衢，其年十一月癸未朔廿日壬寅，葬在村西一里，即是黃阜之原也，恐谷變川移，故勒礎文，以為詞曰，命之不長，胡焉能久，如電光，奄同，永棄華堂，長歸阜，神龍，
大唐故雅州名山縣尉王府君墓誌君諱大義，字大義，琅琊人也，粵自昔開方，雲鳥作紀，衣冠晉國，勳銘景，淮水興謠，歸仁授佩，高山仰山，服德辭榮，並詳諸國史，而家諜所載，曾祖雄，齊秘書丞，行淳端儼，履素終吉，遐觀秘錦，箴析圖要，祖才，荊錄參，父淹，文林郎，明鏡利劍，剖堅洞微，瑩璧冰，表澄內徹，君雅韶貞操，徽繕清朗，受讀髫年，成麟弱冠，以永徽三年明經擢第，拜江華主簿，尋轉連谷主簿，恭翼屬城，穆化，諭以威惠，吏不嗟冤，濟以寬猛，人無道屈，俄遷名山尉，劍途險細，子陽不行，事主忠誠，君當而去，在職未幾遘疾，永隆二年辛丑閏七月廿三日，卒於官第，嗚呼，夫人雁門段氏，攜幼赴險，遷柩歸塋，己悼躬，慈育孤雉，嘗內誡曰，德以資行，孝以資身，揚名立已，孝之終也，孤子儇等，謹聞命而恭敬，如履冰而勤勖，雖子從父令，無以過也，先天元年十二月七日寢疾，卒於私第，權殯於墳側，今以吉辰合葬附於舊塋禮也，銘曰，自古有死兮冥歸泉路，聖人作禮兮棺槨塋墓，斂以時服兮宅兆遷措，唯令德而不朽兮，勒斯文以封樹，開元九年歲次亥八月甲戍朔九日壬午，
大唐故游擊將軍康府君墓誌銘並序君諱磨伽，其先發源於西海，因官從邑，遂家於周之河南，簪裾累代，遂為雄族，自昔文王作聖，啟跡於西州，夏禹稱賢，降靈於東國，永言前古，君子無隔於華戎，詳之後葉，莫不殊於中外，遂使公侯繼出，玉塞以握銅符，考無窮，誓山河而錫茅土，曾祖感，涼州刺史，祖延德，安西都護府果毅，並鐘鼎百代，璧萬重，隆寄列於班條，宏略總於師律，父洛，皇朝上柱國，得乾坤之秀氣，降辰象之精奇，疇庸即居正宮之，入幕是論兵之首，君乃受中黃之正性，庫太白之英靈，松筠挺其高節，冰霜照其沖府，風神爽邁，不將俗物關心，意氣蕭然，直以風雲自許，恥筆墨之能事，學劍以敵萬人，重戰勝之奇功，彎弧而洞七札，至若石陣沙城之妙術，出自胸襟，黃公玄女之兵符，捐諸度外，匈奴逆命，驕子孤恩，出大漢而侵後庭，犬羊而騁豺武，天子聽朝不懌，親閱軍容，凡在戎行，君為稱首，以公為檢校果毅，言從薄伐，銜山列陳，吳馬見而魂迷，背九陳兵，韓彭聞而失色，軍無滯日，役不逾時，一舉而掃龍庭，再戰而清翰海，軍回授游擊將軍上柱國，酬其效也，嗟乎，殊功罕敘，封大樹其何時，長策未申，悲小年之易謝，以永淳元年四月三日疾薨於京之私第，游擊將軍守左清道率同返葬於洛州河南縣平樂之原，惟兄若弟，光國榮家，始悅花萼齊芳，誰謂芝蘭夭秀，有子阿善，望寒泉而雪泣，踐霜露以銜哀，庶生氣之如在，乃銘徽於夜台，其詞曰，家風祖德，實葉靈根，金鏘玉振，鳳舉鴻騫，風高千里，譽警八屯，公侯必復，翼子謀孫，披襟武庫，投跡棘門，邊亭討逆，茅土承恩，逝川易往，日駕誰翻，有時無志，命也矣言，東京啟言，東京啟分，北郭歸魂，庶其千載，追芳九原，
唐故平原郡將陵縣令張府君墓誌君諱伯，字德秋，南陽白水人也，軒皇才子，葉派枝分，世祀所傳，綿代悠永，三略神授，帷幄之策莫先，三篋靡遺，參乘之榮所重，蘭芳筠勁，服冕垂纓，玉縝金相，暉曜圖篆，祖遵，魏交州司法參軍事，風韻秀穎，博綜群言，爰掌士師，譽侔展季，父務，道契商谷，節協箕山，五柳怡神，一丘養素，君瑜彩內潤，桂芬外遠，孝友淳至，得自天和，雅亮深沉，稟諸性與，不雕其樸而令問彌融，雖晦厥明而菁華逾劭，弱冠以秀才膺選，擢策升第，隋開皇中，授平原郡將，陵縣令，絃歌旬月，惠政遐宣，制錦甫臨，仁風先舉，豈止六穗致詠，五流謠，白鹿扶輪，青鸞集館，君每思前軌，繼想丘壑，蹈二疏之知止，追兩龔而自逸，以大業十二年九月九日，終於河南里捨，春秋七十有七，夫人王氏，琅琅臨沂人，端操有儀，幽閒成范，菽藻斯習，川組實修，結言歸，閫闈雍穆，貞觀三年詔授福昌縣太平鄉君，以六年九月十四日終，時年八十有七，粵以七年二月一日，合葬於洛州邙山，禮也，有子文朗，早奉慈訓，孝敬幼彰，負米躬耕，溫枕扇席，昊天罔極，隙駟不留，盛業遺圖，萬分靡壹，式鐫徽烈，勒銘泉戶，銘曰，黃軒受姓，錫土肇邦，猗歟鴻族，顯允其光，留侯玄鑒，廷尉端詳，世載承祀，終古騰芳，君資遐慶，襟情秀朗，學府該通，詞峰峻上，金門待詔，蘭台飛響，試守將陵，志深存養，推誠馭物，維恕與仁，災螟絕境，潤澤隨輪，秩滿釋印，遺愛在民，讓茲華冕，飾此角巾，舟壑潛徙，指薪密謝，遽掩高堂，俄歸玄夜，庭祖行撤，階盾動駕，玉質不追，金丹空化，
成紀府左果毅張公墓誌銘公諱希超，字少逸，其先清河人也，漢末因避地過江，遂居於杭州鹽官縣焉，祖楷，成王府咨議，父徵，隱邱園，高尚不仕，公即徵之次子也，公性實惠和，材兼文武，行必由本，言皆中規，忽以貞元元年五月五日寢疾，終於袁花里之私第，享年五十有七，即以其年十月十一日遷窆於皇岡村北平原禮也，公有一子曰灞，少習典墳，游心文囿，銜悲泣血，願有志焉，其詞曰，高岸為谷，深谷為陵，千年萬歲，惟斯可憑，
大唐故夫人唐氏墓誌銘並序夫人姓唐字阿深，濟源人也，崇基崛，峭峙聳於昆峰，枝葉扶疏，郁茂華於弱木，於是紆青拖紫，疊跡於軒墀，鳴垂旒，摩肩於文石，門繁車駟，代列王侯，實謂玉潤珠明，亦乃蘭芳桂馥者矣，祖湛，周征北將軍，父達，隋上柱國，幽州鎮將，並揚旌背於柳塞，窮丑虜於天崖，擁旄出於榆關，逐胡兵於地脈，夫人降婺女之星精，稟歸妹之淑氣，容範閒華，姿望端儼，質凝春露，行烈秋霜，母儀耀於閨闈，婦道光乎閭里，年十有五，嬪於明氏，恭勤箕掃，不墜晨昏，工務延，無怠寒暑，加以四德婉備，六行式遵，敬事舅姑，賓和琴瑟，方欲輕飛上月，騰耀金波，微步天津瑤光散彩，訪仙婦於洛浦，有願莫從，追神女於陽台，翻從風燭，粵以永徽二年閏九月十七日卒於私第，春秋五十有五，即以其年十月五日瘞於河南縣平樂鄉邙山之原禮也，遂使雲辭楚國，瑩域長封，月謝洛濱，佳城永掩，嗚呼哀哉，乃為銘曰，峨峨峻，亭亭高，岳瀆閒出，夫人降誕，女則闈閫，婦道閭，虔事藻，恪承櫛盥，二儀長久，四序虧盈，人從故代，地起新瑩，芒芒丘隴，鬱鬱佳城，山寒色，樹烈秋聲，
梁太子洗馬秘書丞仁化侯隋博州深澤縣令蕭公夫人袁氏墓誌銘並序夫人諱客仁，字令姿，陳郡陽夏縣人也，氏胄之興，其來尚矣，傳諸史冊，可得而略之，若乃守善道以士之名，存仁義以著純臣之節，踵武迭稱，一門而已，高祖昂，梁尚書令，司空公，革命之初，天下既定，唯公不至，時人重之，曾祖君，梁侍中，左人尚書，不墜家聲，實惟才子，祖梵，梁始安王文學，南郡王友，名高東箭，譽美西園，父弘略，陳丹陽，文有武，箕裘載襲，令望令問，負荷克隆，夫人騰暉蘭畹，發秀芝田，質操閒遠，志識明贍，四德華聿，六行無點，霜以潔其志，邁松筠以著其節，仁化侯以洪族高門，國華時俊，一代王子，累葉帝孫，好合所歸，舊斯俟，夫人年十有四，禮備外成，移天有屬，言歸於蕭氏，藻致肅恭之禮，組展恪勤之跡，加以志存清白，弗尚雕綺，出不冶容，入無廢飾，琴瑟克諧，箕掃弗替，逮於貽慶莫徵，偕老愆應，仁化侯降年不永，中途天折，夫人徙成學，斷織垂訓，諸子或年始成童，或未勝，莫不躬親撫育，教以義方，未幾之頃，遭有隋之亂，孤寡相攜，莫能自立，於是弱而守德，貧而不濫，切倚廬之望，義之道，幸屬隆平之，旌賁之秋，孤幼始登名級，於是稍展榮養，永徽三年，忽感風疾，藥石爰備，和扁，日頤，從往，以顯慶四年歲次己未七月朔二，春秋八十有三，薨於雍州萬年縣里子曰繕，陟屺長望，終無噬指之期，積粟間，寧有反哺之日，以五年二月十三日遷祔於仁侯之舊塋，式紀芳猷，乃為名曰，忠孝之門，鐘鼎之族，令德令問，且管且，道祚謙，積慶貽福，箕裘靡替，公侯必復，必謂，自致公卿，箕裘何謂，成仁令名，全行全，粵粵明，陰祗降祉，淑媛是生，功容莫愆，言范無替，志稟恭肅，情資孝悌，美乎組，勤歟潔齊，秦晉潘楊，瑟琴伉儷，與善愆應，有喪移天，未臻偕老，遽夭壯年，字孤勞止，晝哭哀纏，守義成節，斷織能賢，宣條，功參薄伐，登朝既遠，靡闕，閱水東騖，奔羲西沒，未極百齡，遽悲千月，龜筮襲，迥迥以乘風，松黯黯而霧，華屋近而，泉塗遠而將赴，擗厚地其何及，高天而靡訴，
唐故瀛州司馬陘邑安平范陽三縣令幽州節度押衙兼侍御史太原王公夫人博陵崔氏合祔墓誌銘並序從侄試太子通事舍人佐時撰並書公諱郅，太原祁人也，其枝葉分源，婚黼冕，已法於泉扃，此不盡也，公氣和而性靜，學富而詞麗，敦以孝敬，重以信義，書以草楷，藝閒琴棋，謙謙素風，不墜先訓，故佐郡宰邑，政著異能，職列牙，才有餘美，室始歷，以至壽終，主愴親哀，禮皆加等，窆於府城南十里姚村之南原，以權禮也，夫人博陵崔氏，令族之後，夙聞之容，貞明之勤，尤精典誥，恭肅婦道，仁慈母儀，奈何壽不德，先公而逝，權厝於陘邑，有子四人，長曰逵，次曰遘，次曰邈，次曰迢，成負清才，幼則從仕，遘等州佐縣寮，不離恆冀，逵幽州節度，要以拱攝，文安縣尉，頃以道路艱阻，歲未通，名宦既拘，久乖灑掃，罔極之忉，今獲吉辰，以元和九年十月十七日遷陘邑口座姚村，立堂合祔禮也，再紀貞石，期於無窮，銘曰，士之所貴，歿而名存，忠孝家國，光榮子孫，夫人之德，姻可則，不享遐齡，天何眇默，吹響喬松，雲凝寒空，隧一啟，玄堂永同，
大唐故泰州諸軍事泰州刺史侯使君夫人竇氏慕志夫人諱娘子，扶風平陵人也，觀津肇其世族，安成資其家慶，安豐魏其，才稱不世，廣國長君，退讓行己，自爾蟬冕交映，徽猷無絕，祖弘，魏新野，扶風二郡太守，建昌縣開國公，風度閒舉，器識詳濟，不以豪右自居，不以才望矜物，父璨，京兆郡丞，隋襄州長史，文武兼資，風雲蘊秀，只服盛業，丕承家緒，夫人育慶含章，承規履素，婉嫁淑慎，式穆中閨，內柔外莊，統家有制，仰肅箴訓，俯綜工業，川組必殫其能，干無闕於禮，百兩言歸，永隆克配，六行昭備，四德光宣，孝敬自哀，率由斯至，及丁哀疚，殆不勝喪，糞土貨財，寶重仁義，分徹家產，散給宗親，奉上虔恭，接下慈惠，禮無愆物，德不匱身，天道徒言，輔仁虛設，以貞觀六年六月廿二日卒於九城官，時年八十，以十一年二月廿九日歸祔於豳州三水縣仁安鄉山，禮也，夫人神機外舉，清爽內融，教子義方，親勞慈勖，宦成名立，並曳龜組，第五子君集，兵部尚書潞國公，出車總眾，雄略英謨，論道經邦，寄深衡宰，踐霜露而增感，泣風樹而長號，懼海田岸谷，鏤茲陰版，乃為銘云，世祿相仍，家傳戚里，掩映門伐，蟬聯貴士，惟祖惟考，教義行己，福祿如茨，慶源不已，挺生淑嬡，含章內映，婉娩蘭情，優柔蕙性，慍不形，門流詠，母道克昌，子繁映，高門長戟，惟人無競，嗟乎逝者，埋魂楚琴，松驚風迥，月野煙深，千秋萬祀，蘭菊徽音，
故王公墓誌銘並序公諱通，南人也，夫以源括地，層構極天，史鶴之靈苗，嗣化憂之仙胤，曾祖，隋任楚州博士，道雍四德，庠門，人懷琢玉之胄，子金之業，祖貴，唐任農府，畢鄰三輔，地處二南，帷幄之奇謀，總兵鈐之略，父生，唐上柱國，咸校四海，武賈三軍，功夙彰，勳庸早著，公星異氣，川岳奇精，忠孝基，松筠植性，幼習經史，游泳於文河，長達色空，厭離於苦海，悟無生之法忍，旦夕經行，識有相之涅，精勤靡解，不冀風枝永靜，長處法筵，何期日隙遄流，奄歸泉壤，嗚呼哀哉，春秋七十有四，以大周長安四年九月十三日寢疾，終於私第，即以其年十一月八日，與故夫人劉氏同窆於邙山平樂原之禮也，遐悲戀，道俗恩，嗟兩劍之化蛟，痛雙珠之瘞蚌，孤子懷感等，悲而為，霜露而崩心，聽奔雷而絕氣，聊憑貞石，敬勒，乃為銘曰，巍巍崇岱，淼淼洪源，乘島鄴郡，放鶴緱山，條分四海，葉散三川，軒攸襲，簪裾是傳，惟祖惟考，乃武乃文，材深江海，氣逸風雲，殄，並筆從軍，志輕龍額，心希雁門，粵有哲人，山嶽，內朝，陵學，體悟三乘，心捐五濁，遇塵知境，觸先覺，無為樂，有待都，澄襟六度，息慮四禪，住持戒行，妙因緣，不事榮利，詎羨人天，樓聞斗蟻，簷棲鳩，風枝靡靜，日月難留，琴台畫帳，雲，松右，蒿里千秋，硤床蕪沒，原野蕭條，白楊蕭索，丹，珠沉月，劍折星凋，北邙夜永，東岱魂遙，封潛泣，嚴霜增慕，慟忉聞雷，哀纏陟岵，錫，翠琰金，長固，卜，
潘州墓誌特進尚書右丞相集賢院學士修國史上柱團燕國公張說撰公諱君衡，字正平，廣管高州人也，昔畢萬苗裔，邑於馮城，因以為氏，其適南越者則袁宏過江錄所載長樂馮祖恩之後也，遠居偏地，代為右族，帶甲千人，擬四豪之公子，田洞百里，齊萬戶之封君，祖盎，持節總管高州都督，耿國公，薨，贈左驍衛大將軍，荊州大都督，恩命分府為三州，授君之三子，子智，高州刺史，子智，恩州刺史，猶子子游，潘州刺史，公荊州之孫，恩州之子，量包山海，氣逸風雲，陰德以濟物，力行以游道，散岸從心，乘化而沒，斯實一方超邁全真之士也，夫人南海郡太夫人麥氏，誕勳門，作嬪傑室，初執冀妻之禮，終抗梁寡之行，即大將軍宿國猛公鐵杖之曾孫女也，夫人有三子一女，同歸上京，長子元璉，左衛中候，次子元，左領軍衛郎將，少子力士，右監門大將軍，以將軍小，養於高氏，故舉家從其姓焉，夫德厚者福長，先否者終泰，天之報應，豈虛也哉，大將軍所以雲漢奮飛，忠孝至感聖善於炎海，展三牲之色養，狀友於於荒徼，會四鳥之嚶鳴，紳美談，簪黻傾慕，是知敬仲羈旅，將育於齊，孟軻儒藝，成名此母，信瑰才之特達，亦餘慶之助成乎，夫人享年八十七，開元十七年五月十二日薨於西京來庭里，粵八月廿六日安厝於長樂原之新城，憫將軍之純至，嘉先士之晦名，恩詔追贈潘州刺史，招魂而合葬焉，蓋殊常之禮也，若夫慈以遺後，孝以揚親，忠能合聖，惠足昭仁，嗟馮氏之子，總此四美，鏤石垂文，為不朽矣，銘曰，潘州違世，滅跡沉彩，詔贈本邦，光爍南海，其孤永慕，昊天不待，夫人處順，奄背榮胤，悲離兩鄉，魂合雙櫬，孝心可贖，百身匪，天曰蒼蒼，玉壟茫茫，地名長樂，人樂無長，郭門之外，愁生白楊，
隋左光祿大夫耿公墓誌銘公諱士隆，字師，太原晉陽人，漠代郡太守澤之後也，祖豫，魏冠軍侯，原州刺史，經邦作范，方岳馳名，父子相，釋褐除新令，隋授儀同三司，豐州刺史，轉授開府使持節，少內史，大將軍，封陳州頓丘郡開國公，并州總管，河北道行台，尚書右僕射，柱國，十四年，氣疾暴增，薨於私第，贈上柱國，敬公，食邑三千產，大業三年，加贈司徒公，尚書令，靈，豳，豐，夏，銀，鹽，尚，慶，雲，勝十州刺史，改謐明，上柱如故，魏國公，食邑三千戶，公侯必復，唯君所存，譬彼蘭惠，揚芬吐萱，君以開皇元年，釋褐帥都督，領左親信，儀同三司，驃騎將軍，左備身將軍，正議大夫，耿公，左備身郎將，留守西京，左將軍，光祿大夫，江南道元帥總管，尚書左僕射，耿國公，參贊機權，冕旒畢襲，蘊靈巖之奇氣，體中貞之妙旨，風飆郁乎齔歲，岐嶷表乎弱齡，川凝牆峻，邈其難測，鴻矯，林薈波澄，爰始登庸，禮儀邦國，邦國伊何，忠貞是，禮儀伊何，汪汪牆仞，公令譽夙彰，兵欄是任，將軍之重，豈獨任延，振威之隆，非惟王導，有隋之季，江湘聚，帝曰俞往，總茲戎旅，威加南越，聲馳禁御，荊衡之地，唯君所處，千秋之佐漢室，程昱之仕魏朝，方之於公，未為得也，於時四海沸騰，中原逐鹿，皇家霸有宇宙，王世充偽隨鑾，既懷項籍楚之謀，謬盡霍佐漢之節，君乃興師七澤，言赴三川，曾未浹晨，世充矯號，四年，鸞輿問罪，戡定，君以此時薨於邑，貞觀七年十月五日，改窆乎洛州洛陽縣北邙山千金鄉安平里，玄扃故，九京長夕，翳翳神衢，永鐫斯石，乃為銘曰，於惟榮族，爰斯篆籀，弈弈簪纓，昂昂領袖，茲袞職，表此松茂，戢景沂洄，潛暉奔流，晨光落彩，朝華委秀，阡眠丘隴，峽莽林，照，，，，外朗，佳城內廓，玄石徒銘，，
唐故溱州錄事曹君墓誌銘並序君諱澄，字景澈，沛國譙人也，叔振釋之初，因封命氏，平陽侯之雅望，纂慶承家，帝子周親，仲尼慚聖人之後，功臣漢，茂先恥王佐之才，由是弈葉傳芳，間出，固以載諸史冊，今可略而言矣，曾祖仲將，周南陽郡書佐，寬以濟猛，明足照奸，雖折獄片言，而隨狀流涕，祖俊，隨州平棘縣令，功參制錦，先服之鄉，務綰牽絲，更動絃歌之曲，父，隋漢王府典簽，東池，引長裾之上客，西園蘭阪，奉飛良遊，君稟岳騰精，山秀質，心明若鏡，目朗懸珠，吐宏詞滔而江海不極，縱雄辯凜凜而風霜坐飛，學以從政，爰α舉，釋褐任相州安陽縣尉，轉濟州盧縣丞，溱二州錄事參軍，頻處撥煩，終傷調稱刀筆之吏，乃辭州縣之職，閒居逸士，初縱賞於家園，通德人，忽驚夢於巳，然則大觀齊物，知命勿憂，以存亡為晦明，為朝夕，春秋八十，以大唐咸亨四年八月五日終於洛州道之第，嗚呼哀哉，惟君青天寫鑒，玉樹含芳，道德五千，佇準繩而立義，禮經三百，應規矩而開宗，徒想平生，長嗟冥漠，孤子玄等，苴竹殞氣，陟岵崩心，無復避署承恩，侍游河朔，獨有臨終令留洛陽，即以其年八月十四日，窆於北邙之原禮也，山川望，煙雲夕而風樹寒，簫挽聲哀，遂路深而泉門掩，式圖貞琬，用紀芳奠，將使陵谷有遷，丘墳可識，豈獨河南城外，唯見弘之，偃師縣傍，知王弼之墓，其詞曰，降精，錫，靈凜慶，挺生材子，氣納風雲，學苞經史，宦，，牖，終悲奠楹，分河控洛，，烏思，野，，鬱鬱佳城，
大唐故公士安君墓誌銘並序進士將仕郎熒陽鄭休文撰稟淳和以為人，含神爽以為用，在家為孝子，在國為忠臣，於鄉黨而則恂恂，於富貴而不汲汲，諧大隱於朝市，笑獨行於山林，斯則安君見之矣，君諱令節，字令節，先武威姑臧人，出自安息國，王子入侍於漢，因而家焉，歷後魏，周，隋，仕於京洛，故今為豳州宣祿人也，若夫澶旌鼓吹，西臨白獸之躔，國界城池，北拒玄龍之塞，鍾山瑤樹，所以齊其積德，閶闔金精，所以生其壯氣，漢年侍子，先處烏城之域，魏代侍中，爰列蟬冠之地，亦由班家十紀，初則朔野揚聲，金氏七貂，終以近臣為盛，祖瞻，皇唐左衛潞川府左果毅，武人貞吉，智果為毅，或奇或正，知王帳之兵雄，千夫百夫，識金壇之卒勁，父生，上柱國則昭陽始居，西楚則共敖初作，戰功所與，今古榮之，君星辰河漢之精，泰一終南之氣，鴻鶴羽翼，雲翥風摶，松柏枝條，霜封雪抱，處長安遊俠之窟，深鄙末流，出京兆禮教之門，雅好儒業，溫良泛愛之德，振人趨急之心，固以發自冥機，關諸天性者矣，屬天地大有，朝野多歡，樑上銀蛇，余祥末竭，地中犀犬，積慶仍傳，開北阮之居，接南鄰之第，翟門引客，不空文舉之座，孫館延才，還置當時之驛，金鞍玉帖，連騎而不以驕人，畫卯乳屯，陳鼎而未為矜俗，加以馮良居室，端肅如封於嚴賓，仇覽定交，矜莊豈聞於疇狎，義之所去，縱千乘而猶輕，道之所存，雖一介而猶重，聲高郡國，名動京師，豈獨柳市萬章，貴人爭揖，茂陵原央，群公慕之，惜夫靜樹含悲，壞梁多恨，鵠書來赴，忽游司命之天，鳩杖有儀，不及鄉寧之歲，以長安四年十一月廿三日疾終醴泉里之私第，春秋六十，有子如岳，國臣，武臣等，喪以過哀，幾於滅性，鄰母聽哭，投著而輟餐，極馬聞號，銜萏而落淚，即以神龍元年三月五日葬於長安縣之龍首原禮也，邇迤平原，參差拱樹，三千年之見日，馬識幽泉，一千歲之來歸，鶴知荒塚，乃為銘曰，猗遠祖之所名，桂馥松貞，粵夫君兮挺異，珠明劍利，宿昔何從，禮教為容，平生何，琴樽聚樂，月之望，年之辰，石折智士，山頹哲人，短歌送葬，長笛哀鄰，墳橫鳳綬，塚次龍鱗，夜台長夜，春非我春，渤海石抱璧書，
大唐天水趙氏故山陽范夫人墓誌銘並序若夫靈根擢秀，峙繁林而交蔚，昌源寫潤，疏易水而分流，故能道貫三從，昭母儀之合則，業該四德，合箴婦之規模，曾祖昂，隋任舒州錄事參軍，埒心風草，比節松筠，矯翮霄崖，排虛之操逾遠，祖彥褒，唐任泗州漣水主簿，夙標岐嶷，幼履忠貞，仁義昭明，孝讓早著，父守玄，唐任趙州象城主簿，渾金潤彩，映紫嶠以韜明，秀玉流津，折翠波而含色，夫人范氏，山陽河南人也，凝姿淑婉，影泛標靈，動合禮儀，言成訓典，忽以幽隧杳冥，賢愚不間，夜台無昧，今古同歸，忽恍之間，幽明遂隔，寤寐之際，留去永乖，嗚呼哀哉，粵以神龍二年十月十二日於澠池縣，其日終於私第，春秋年登六十，即以其年十一月二十日殯於河南縣北邙山平樂鄉之禮也，夫人夙習善緣，平生齋戒，闡揚聖教，精微體生滅之機，不二之談，以拯群迷之說，豈謂逝川易往，隙駟難留，落月將沉，摧兔輪而掩魄，嗚呼，乃為銘曰，蘭芳桂馥，水潔松清，操志彌重，恭順逾明，東注逝川，西傾落景，音徽一謝，去留斯永，動合禮儀，言成訓典，德備內則，名芳外闡，寂寂荒郊，悠悠蒿里，薤露朝，揚風夕止，
鄭氏夫人權厝墓誌銘並序夫登仕郎守河南府穎陽縣丞攝洛陽縣尉李君夏述嗚呼我夫人鄭氏，滎陽人，武莊之後，衣冠甲族，禮教盛門，容形六姻，備美四德，曾祖慈，祖具瞻，秘書丞，外舅尚書駕部員外郎第二女，姑臧李氏之出也，君夏與外舅中外重疊，夙承恩念，會昌歲杪，微宦在京，間隔累年，偶獲拜覲，詢以婚娶，因賜采錄，時以京官秩滿，左右下闕，力不遂心，後三年，外舅宰河南，專候起居，舊意不替，萬計，得遂初心，旋以常調授穎陽丞，夫人因外舅擢拜台院，自洛侍從之京師，其年秋，以尊長寢膳不寧，難自造請，外舅通悉，遣夫人愛弟送至穎陽，方喜同奉湯藥，不逾旬朔，四體不安，舊染瘡，又重發動，太夫人將領人洛尋醫，自冬及春，疾乃變易，體漸羸瘠，醫巫少效，至於夏初，彌覺沉痼，以大中七年四月廿九日，捐館於東都時雍里，享年廿四，其為人也，貞順聽從，柔而不妒，余有別出兒女四人，夫人視之愛子如也，慈和溫惠，如趙姬之心，孝奉姑章，有女柔之德，雖嬰疾日久，而孝敬不渝，歎浮生之若流，恨不展其婦道，尊長傷念，小娘哀摧，闔門悲酸，觸目增感，夫人叔父節鎮壺關，追念纏綿，信使相繼，君夏先塋在鄭州滎澤縣故滎陽城西，伏緣黑方在東，事恐非便，尊幼商量，未可歸祔，其年七月十七日，備禮權厝於洛城東北十八里清風鄉高村營之兆，禮也，嗚呼，絕弦於振響之間，碎翼於和鳴之下，萬事蕭索，哀憤何言，聊敘，以記年月，銘曰，峨峨盛德，如月高懸，奉事姑章，孝敬能全，六姻推仰，九族稱賢，仁而復惠，胡不永年，黑方在東，歸祔未便，洛城東北，宅兆從權，既封既樹，愁雲慘然，撫棺長慟，永訣終天，何辜於天，殲我令婦，和鳴婉變，才更寒暑，風激蘭膏，霜摧玉樹，明月墮地，逝川東注，已而已而，終天無歸，淚盡繼血，心摧氣羸，事出意外，夭枉何期，歎迅速如電影，痛懿德之難追，
聖道寺故大比丘尼法師灰身堵龍朔元年四月八日，弟子法葉等法造，
唐故榮州長中薛府君夫人河東郡君柳墓誌銘並序夫人諱字，河東人也，曾祖帶韋，周武藏大夫，並，益二州長史，大司會，開府儀同三司，康城縣開國公，謚曰愷，祖祚，隋司勳，主爵，水部三司侍郎，襲爵康城縣公，考范，皇朝尚書右丞，商，蔚，雅，婺五州刺史，揚州大都督府長史，或玄鑒未兆，道洽於明君，列爵成功，績光於謚典，郎官才授，譽烈星台，熊軾唯良，歌芳風俗，忠貞永絕，簪紱相承，國史家諜，喧聽華視，夫人十有四歸於薛氏，婦則肅於閨閫，親儀光於內外，實踵前烈，當規後來，既而劍兮煢止，鳳別孀居，無孟母之男，有黃公之女，悲夫，青春速天，素秋馳日，神理無住，人生有涯，春秋七十有六，開元六年四月廿三日終於洛陽縣尊賢里之私第，夫人悟法不常，曉身方幼，苟靈而有識，則萬晨艱，且幽而靡覺，則一丘為阻，何必順同穴之信，從皎日之言，心無攸住，是非兩失，斯則大道，何詩禮之乎，乃遺命鑿龕龍門而葬，從釋教也，有女故朝散大夫，行洛州來庭主簿柳府君夫人，攀慕罔極，號叩無從，虔奉顧命，式修厥所，以其年八月廿九日自殯遷葬於龍門西山之巖龕，順親命禮也，呼春秋因襲，陵谷推遷，刻石為記，爰創銘曰，天道恆運，人生必於，嗟嗟令淑，澹性虛融，永齡靡壽，辭世歸空，北眺丹闕，東臨碧蒿，生平兆，曠望遐通，夜隴朔，秋楊切風，掩白日而無曉，期蒼山而共窮，
唐故衛州親鄉縣令王君墓誌銘並序君諱順孫，字彥升，京兆霸城人也，自素鱗幼祉，丹羽降祥，胄聖啟其遙源，儲仙派，將門而腰花綬，光輔霸秦，綰相印而戴雲冠，緝熙隆漢，在魏則文舒播美，居晉則夷甫騰，台袞聯華，銀黃疊映，詳諸史冊，可略言焉，曾祖迥，梁湘東王記室參軍，光州刺史，風情秀朗，體業沖素，懷道曳裾，樹聲分竹，祖峰，寧遠將軍，宜城守，儀範足以軌物，貞固足以時，露冕增榮，錫驂表貴，父璇，隋豫州司功參軍，趙州平棘，越州會稽二縣令，學富揚班，才高潘陸，道隆玉鉉，位屈銅章，君陶粹美而秀神，稟中和以生德，奇姿發於綺歲，逸價重於冠年，投足慕先王之跡，抗志霄古人之道，其踐行也，捐縱誕而殉謙，其立言也，彼浮華而敦懿愨信，在路逾見其靜，處憂不改其樂，巖千仞，仰之者無階，波瀾萬頃，泳之者莫測，猶衢樽之待酌，等虛舟之不系，觸景斯應，洽藝多能，洞八解於情端，究六書於筆杪，芳蘭在佩，軼九畹而騰芬，琬琰瑩心，掩十城而輝，豈非瑚璉之器，朔家之基者歟，屬九縣飆迥，三精霧塞，隸斬木，俱懷莽卓之心，散吏搴旗，爭肆蛇豕之毒，喋喋黔首，憂薦食之災，茫茫兆庶，懼虔之禍，君俯遵易，仰葉少微，乃避地淮海，銷聲林壑，躡桃源之遠跡，追漆林之高蹤，狎玩琴書，朋往芝桂，道夷得喪，情均寵辱，逸氣遐騫，猶建標之郁邈，沖衿獨鑒，若明月之孤懸，既而天步卓靈，光華啟旦，焚牘道，物色異人，弓旌納薪楚之翹，束帛賁丘園之逸，武德初，解褐楚州司法參軍，遷雍州新豐縣主簿，歷終南，渭南，二縣丞，望重名流，政甄萌俗，徂來挺，王爾知其異材，荊岫潛渾，卞和識其奇寶，爰以錯節之重，實資利器，烹鮮之要，終俟哲人，乃詔舉賢良，君首膺渙拂，復擢為青州千乘，衛州新鄉二縣令，君亟裁美錦，屢典名邦，威惠垂風，清白馳譽，化流馴雉，道洽夜魚，嗤卓魯之未奇，顧王潘其何算，方當憑木迅起，躡雲路而上征，培基遠翥，指天衢而一息，豈其東川遽委，西景不留，中楹之夢忽諸，易簀之期奄及，粵以貞觀廿二年十二月十九日終於新鄉縣捨，春秋五十有四，緇素興感，士女駿奔，慟極清，悲深遺愛，惟君道識融通，風儀峻整，天經地義之德，錫類後昆，簡久遠大之方，取高前哲，文玉笥，學重金，泛筆海之瀾奇，搴詞林之華實，浩然無慾，室有顏瓢，庶乎空，塵生范甄，風被於比邑，善政聞於列城，驥足未馳，鵬冀先墜，冤深百日，恨結玄廬，夫人京兆韋氏，夙承家訓，播柔范於蘭儀，言歸景，發徽音於玉度，痛移天之不嗣，哀異域之無追，用啟新塋，式遵故實，以永徽二年歲次辛亥二月乙丑朔九日癸酉，葬於洛陽北邙之山原也，聞淒鐸之霄引，聽哀笳之夜吟，悲劍津而灑泣，鸞鏡以傷心，愴九泉而勒貞琬，歷千載而楊德音，陳郡謝，氣蘊蘭蓀，心勁松竹，梁園馥譽，翰苑飛文，式纂風猷，乃為銘曰，古公佃稷，下武系昌，神基景邁，靈柯擢芳，騰仙溫洛，列將咸陽，才賢沓慶，龜組鄰光，茂誕英德，載符鴻祉，鑒宇虛明，風儀肅峙，孝貫心極，義昭行己，毓藝處謙，待聘方仕，爰應人爵，式亮天工，作吏淮楚，貳邑秦豐，烹鮮海曲，馴羽汲中，峨峨令德，穆穆清風，如何玄造，溘流淫謫，福善孤昧，殲良遽迫，碎我江璣，毀茲昆碧，浮世淪景，冥空銷魄，于嗟不嗣，凝怨孀嬪，祖載兮東周道，茹哀袂兮北邙塵，歎雙劍兮此分匣，期兩龍兮終合津，篆翠琰兮志玄壤，掩夜台兮曠無晨，
故朝議郎歙州北野縣尉上騎都尉程府君志銘並敘志者記也，以記其勳庸，銘者名也，以名其大烈，故杜預曰，焉知此地不為陵谷乎，遂刊石鐫金，以傳不朽者，即求之前載，亦何代無其人哉，公諱逸，字思亮，京兆咸陽人也，明哲繼軌，餘慶克傳，曾祖輝，朝散大夫左贊善，祖伯英，涇州陰盤縣令，父彥琮，殿中尚食奉御，體道宏遠，公侯必復，生而五色，一日千里，公即府君之長子也，年甫弱冠，不拘常軌，優遊經史，晦明藏用，天資亮撥，崖岸峻峙，遂入太學，射策甲科，調補歙州北野縣尉，加上騎都尉，州縣之勞，每懷梁竦之歎，冠冕思掛，常蓄陶公之志，居無何，以辭秩，斥中流以歸國，風塵不撓，賓友通，詩書載怡，風月自賞，歷歷在目，洋洋聞耳，以一十五年矣，公體質貞義，神情警悟，眉目如畫，清明若神，善書工，有劍術，降年不永，天道如何，春秋五十有四，遘疾，以開元十九年正月十八日，終於從善里之私第也，即以其年三月十三日，權殯於北邙之原禮也，南臨巨河，北枕雄阜，車馬繼軌而相續，鼓鍾攸聞於亂響，吾寡兄弟，哀哀昊天，少婦孤，嗣子襁褓，不有封樹，誰旌厥，其銘曰，夜台深兮難歸，天道常兮人莫悲，于嗟程生兮不遺，鐫金勒石兮名不衰，
唐處士杜君墓誌銘若夫五緯離天，應編珠而演貺，三江紀地，郁寶氣而資靈，故得蘊用誕生，載圖丹誥，君諱美，字郎仁，先世扶風京兆系也，瓊根布彩，己流芳於帝辛，玉葉凝輝，乃振霸於周室，遠祖岐，魏任上黨郡守，屯留縣開國侯，列土封疆，子孫因而宅此，曾祖龍，齊任忠武將軍，或束髮衝冠，立宏功於橫阜，或掃除妖孽，奮壯志於遐荒，祖國，隋任揚州江都縣令，偉蠹俗而敷和，則移風起詠，引清流而瀉液，則變鹵登歌，父暉，皇朝授儀同三司，昭義烈也，其時詔曰，門下杜暉等，並保固城邑，捍御兇徒，功效克隆，宜從褒擢，咸依前授，惟君道洽時倫，行高先η，生而靈異，奇節早聞，特達璋，神機英偉，遐邇稱其善政，閭贊其仁明，孰謂靈砭罕徵，仙丹匪驗，春秋七十有二，卒於里第，夫人厙狄，司徒二族，並蹈和成性，體履居貞，仰道樹以徘徊，則禪枝聳念，俯貝葉而鑽極，則寶偈登心，躬儉閨闈，不捨如賓之敬，豈謂積善無驗，俄延二豎之災，福不輔仁，忽致兩楹之酷，龍朔年中，終於寢室，嗚呼，粵以儀鳳四年己卯之歲二月壬子朔十月辛酉，合葬於余吾城西北六里之原，禮也，東瞻故邑，西瞰三，陂澤滂霈帶其前，漳水波瀾映其後，將恐是瀛靡固，終有化於桑田，鳥文斯紀，庶不紊於荒埏，其詞曰，周屯啟業，漢將沈沙，大君有命，開國承家，猗歟載誕，克劭光華，寧人不或，干城爪牙，其一，道茂經邦，材隆構夏，巨壑舟遷，太蒙光謝，佳城郁兮既啟，先遠俄其不借，啼鳥嘶而無春，隴草宿而何化，庶清風之永穆，紀元猷於大夜，其二，
唐故山郡流江縣丞朱府君志銘君諱光宙，其先彭城沛人也，隋安化郡長史勖之曾孫，皇宣城郡司馬浩之孫，長沙郡長沙令品之子，早閒經史，尤工翰墨，弱冠卓立，時人偉之，開元十五載，隴右河西寇孔熾，公棄筆從戎，戮力致討，勝謀豫決，勇余可賈，授爰上柱國義陽郡鍾山縣尉，再遷鄰山郡流江縣丞，父文藝夙成，實出等夷之右，軍庸克果，乃彰壯義之德，不嗟位下，知雅量之弘通，所識銜悲，驗在生之行美，禮樂足以修己，寬和足以容眾，仁恕而其下歸誠，沉敏而事至能察，方思展驥，躡康衢以騁態，念彼似，忽入戶而告禍，夢楹之後，游岱不歸，天寶五載正月十九日卒於官，春秋有九，夫人弔影，空歎未亡，嗣子海華，痛心如斬，以天寶六載歲次丁亥三月六日歸葬於北邙，禮也，其銘曰，虞帝之子，因名立姓，源流既長，枝分遞映，玉潤蘭芳，松堅霜淨，負薪非恥，折檻而競，鬲侯應宿，河尹多功，代濟其美，不殞其風，之子是繼，徽猷所同，居家克孝，從官能忠，龍劍既沉，禽戾止，魄消邙阜，魂歸蒿里，履墳而峨峨，聽松風之靡靡，念行路而淒感，惜朱君至如此，
大唐故霍君墓誌銘君諱言，字貞明，魏州元氏人也，遠祖霍將去病之後，君幼而有識，名顯鄉閭，沉鬱思於儒門，早標成業，每留心於墳素，獲崇班，蒙授將仕郎，用彰厥美，祖善周，任青州司戶，行稱里，遠近挹其風猷，材學過人，領袖欽其高義，父裕，隋登建節尉，早懷武略，慕踐戎行，常希帷幄謀，終冀七擒之智，並連枝縻爵，代有其人，弈葉符暉，相傳不絕，惟君曉達苦空，妙閒高尚，鎮游心法海，恆處志玄門，榮利之聽靡，希塵之匪羨，每望超升三界，樹菩提於福田，絕棄六塵，托因緣於三竇，不謂逝川已遠，晷景難留，遂以顯慶元年七月十一日卒於私第，春秋五十有五，即以其年八月十日於邙山之陽，禮也，登丘而戀恨，悲心結於親朋，既延佇德音，實淒傷於左右，嗚呼哀哉，乃為銘曰，泉源邃遠，大夜悠深，門標雅素，代擅辭林，璋不絕，冠冕相尋，調人制錦，受職鳴琴，德量弘遠，雅調縱橫，天資秀異，含璋挺生，既稱桂質，實號蘭英，虛心待土，忘倦逢迎，識鑒未來，情捐塵俗，絕去耶佞，望登正覺，不樂榮華，逍遙自足，冀壽長生，胡期命促，隴路風悲，川途杳眇，吹古木，林棲野鳥，車馬星離，孤菟更繞，靈需空返，孤魂紹，
唐贈涇州司馬李府君改葬墓銘並序檢校戶部員外郎兼侍御史張惟儉撰府君以辛丑之夏，即世褒中，庚午之秋，改塋洛下，前推甲子三十一年，向非哲婦成家，良嗣克構，孰能漏皇恩於重壤，開白日於佳城，揚顯哀榮，於斯備矣，府君名庭玉，字庭玉，家本祁人，自齊車騎將軍至皇祖兩當令諱業，或隱或出，有武有文，及皇考琛，洎於司馬，咸服仁義，保蒙丘園，雖生不及榮名，而慶鍾於後胤，嗣子曰嶼，以廉恪聞，端揆魏公嘉其周慎，委以腹心，終無悔尤，歲深議勞，再命署滎澤尉，唯俯唯傴，逾謹逾勤，中無言，暇即強學，行已如是，前期未量，去年軍例賞功，嶼請回追贈，故有涇州之命錫，類者榮之，丘隴改封，章綬更遂，夫人姚氏扶老護喪，有孟母之賢，秉恭姜之操，享嶼之養，人曰宜哉，其所擇之辰，孟秋上旬之三日，所卜之地，洛陽清風之古原，夫孝於所親，必忠於所奉，尚其哀敬得禮，故謂其旌墓雲，其銘曰，遠自褒斜來洛濱，荒丘重改遂衣新，誠敬哀榮萃此辰，于嗟之子孝於親，
大唐故滄州景城縣令蕭公及夫人杜氏墓誌公諱瑤，字達文，東海蘭陵人，漢相何之後也，高祖梁武皇帝，曾祖太崇昭明皇帝，祖中宗宣皇帝，父嚴，梁尚書令太尉安平王，隋大業十一年，以後堂弟詔除公荊州曲江縣令，公以家國喪於隋季，荊楚又是先王舊都，遂以疾辭，竟不就職，大唐武德元年，特敕授吏部宣德郎，六年，授亳州城父縣令，貞觀七年，加通直郎，授滄州景城縣令，至十二秩滿，未及還車，以其年遘疾，八月十四日卒於人之私第，春秋五十，吏人懷德，刊石立碑，以十三年權殯於洛陽之邙山，夫人杜氏，京兆人也，祖慶，梁直將軍，父寵，隋同昌郡怙夷縣長，以乾封元年八月一日卒於南服，春秋七十，以儀鳳元年歲次景子十一月廿日葬於河南縣平樂鄉安善里杜郭村西南一里北邙之原，又以永隆二年太歲辛巳二月辛丑朔廿日庚申遷公神柩合葬於夫人之塋，幼子休明，恐陵谷遷貿，桑田變，故刻石立文，博之萬古，永隆二年歲次在辛巳辛丑朔廿日庚申，
大唐故張府君墓誌銘並序君諱寬，字士裕，南陽白水人也，緬初基，迥瞻芳胄，諸侯之選，著自綿書，王者之師，乎前志，發祥維遠，胤美攸輝，舄弈高風，昭章茂緒，祖禮，周淮陽郡太守，父宗，隋萊州黃縣令，聲華籍甚，名譽紛綸，蕙浹一同，仁浮千里，惟君志宇超曠，凝明，幼擅清規，爽肅共松飆競，夙資神彩，照爛與嚴電爭飛，孝表天經，友彰棣萼，才逾吐鳳，辨軼懸河，行葉虛舟，固無欺於室，言貞鶴，乃遠應於重陰，玉振遐翔，金聲迥播，既而深鑒臧否，審諭安危，鄙朵頤之喪真，嘉曳塗之愜實，以養生為主，將好爵為憂，不希纓冕之榮，詎美繁華之貴，乃塵物外，混跡人間，追仲理之良田，葉應璩之菀柳，於是逍遙風月，放曠琴樽，准的後昆，軌儀雅俗，鄉閭仰其風則，遠近挹其徽猷，無沫休芳，有餘清劭，方冀嘉有翼子，懿範貽孫，永葉椿祥，應遐齡於五福，而遄暉遽落，閱水難留，奄愴殲良，纏二豎，麟德二年太歲乙丑十一月己巳朔廿七日乙未，卒於立行里，春秋八十有一，嗚呼哀哉，卜遠有期，宅兆雲吉，爰以麟德三年歲次景寅正月戊辰朔十八日乙酉，窆於河南縣平樂鄉芒山之上禮也，有子八人，長名節，昆季雍睦，孝旨淳深，痛切風枝，訴蒼天而泣血，哀纏罔極，嗟厚夜之無晨，恐舟壑徂遷，丘壟磨滅，追述高行，式贊徽芳，永圓石之堅，以志深泉之戶，其詞曰，昭哉茂族，盛矣芳枝，徽風自遠，慶譽遐馳，周臣孝友，漢待貂氐，代載無，弈葉稱奇，惟祖惟父，如玉如，實生秀士，高志雲齊，無欣華冕，所尚幽棲，風煙蕭散，琴酒招攜，材超杞梓，行逾金璧，爽冠風筠，堅籠雲石，道腴是味，德津之懌，宅義孤游，依仁遐適，福謙徒語，頹祥遽爽，屬纊靡票，幽魂長往，千月未盈，九泉想，永辭昭代，倏鄰虛魍，靈需動軔，薤曲凝哀，玄門一掩，詎開，鶯淒切，壟月徘徊，式貞石，永清埃，
唐沔王府諮議參軍張公墓誌銘並序朝散大夫行京兆府戶曹參軍盧從儉撰昌黎韓逵書王者制國，立文武之訓，招選茂異，命百執事，其於興禮樂，陳教化，式繫乎文，禁奸慝，刑暴亂，必資乎武，分鹿並騖，廢一莫可，其有器識通濟則兼用之，該二事者，今得之於張君矣，君諱侔字侔，其先北地貴強族也，曾王父棲巖，皇平州刺史，大父，皇龍崗節度邢觀察使，邢生道晏皇左散騎常侍兼御史大夫，涿州刺史，皆風格奇偉，洞究韜略，張皇戎律，宣佈朝經，延慶後昆，濟美不泯，公即涿州第三子，克荷前修，不隕厥問，始自齠齙，已若老成，抱忠勇果敢之姿，仰祖宗勳重之業，而乃飾以書劍，勵其鋒芒，公之元舅司徒高公，每所歎重，司徒公諱霞寓，嘗隨族父崇文平劍南西川寇難，論功第一，徵拜衛將軍，尋授振武軍節度使，又轉唐鄧寧慶等道節度使，入備爪牙，出膺藩翰，揚歷雄鎮，威重當時，以公孝敬忠勤，可戎事，曰，吾之宅相，其在爾乎，因推頰哺之恩，委以牙門之任，歷職既久，官秩累遷，皆著能名，顯赫中外，既登朝序，克揚休聲，方振翮於九霄，忽埋魂於重壤，天乎不，嗚呼哀哉，以大和三年八月十一日終於沔王府諮議參軍，年四十四，識與不識，聞風慨然，憫公之有其才而無其時也，夫人清河崔氏，清門淑德，婉娩聽從，有合巹共牢之恩，無齊眉偕老之業，撫棺誰訴，塊然未亡，有子一人曰憲郎，沖孺未立，呱呱以號，公之內弟右威衛將軍扶，即司徒公之元子也，含風云然諾之分，撫孤雪淚，感平昔指使之恩，爰悉家財，式護窀穸，以其年十月廿三日窆於萬年縣崇義鄉南姚里，蓋從宜也，且曰陵谷靡常，將識泉戶，乃以銘文見，感其義故抽毫以應之，銘曰，於戲張君，文武兼才，業廣運促，遄歸夜台，風烈則在，精魂不追，淑人如此，彼蒼何哉，龜筮葉從，宅兆將，晴河天曉，寒郊月落，風淒薤露，塵隨幕，度城闕兮逶迤，音容於泉壑，
大唐故將作監丞清河郡張府君墓誌銘並序從前鄧州向城縣尉盈撰公享年有三，其年夏六月，夫人趙氏先遘厥疾，奄然從逝於壽春子坊之私第哭撫偏露，哀慟告天，從茲寢疾，不逾旬日，次夫人而謝世，嗚呼哀哉，琴瑟兩亡，鴛鴦雙沉逝水，花落青春，公諱寧，字仁則，其先貝郡清河人也，自軒轅錫胤，張氏實為茂族，金貂七葉，漢天子之忠臣，鼎足三公，晉武皇之名相，自是分茅列土，世有其人焉，公四代祖元濟，皇正議大夫，刑部侍郎，高祖松茂，皇刑部郎中，曾祖季，皇戶部郎中，祖蘭，皇朝散大夫，太子中允，穎王府司馬，父進金，皇驃騎大將軍，試殿中監員外置同正員，食邑千戶，深懷武譎，早彰七德之明，立變軍機，獨得三略之妙，職署淮南節度副使總行營戎幕，公即驃騎府君之元子也，山嶽之秀，人倫之珍，容質堂堂，詞貌英英，幼習經籍，鄉舉孝廉，早工翰墨，跡近羲獻，籌策則備千里決勝之能，弓矢乃善百中穿楊之妙，大曆末年，淮南節度司徒陳公特表奏授朝議郎，試左領軍衛岳曹參軍，上柱國，又轉授試太子通事舍人，又轉授朝散大夫，將作監丞，貞元九載，壽軍元帥，御史大夫兼左騎常侍楊公，以公名家之子，才可理戎，乃補軍職，漸爾遷轉，位及崇班，夫人其先世為晉卿，後因仕而封天水郡，遂世為天水人也，故太中大夫，兵部郎中，兼侍御史濟，即夫人之曾祖矣，祖頎，皇貝州司功參軍，魏州昌樂縣令，父悅，皇金紫光祿大夫，試太子賓客，兼殿中侍御史，贈滁州刺史，夫人即侍御使君之次女矣，神姿穎澈，容輝端雅，幼高令淑之德，早稱窈窕之賢，洞曉女工，高閒婦道，年有十八，禮歸於將作丞公，克勤中饋，靜慎閨庭，孝奉舅姑，恩卑賤，外匡君子之能，內干家風之正，公乃和而敬之，寶而重之，嗚呼哀哉，昊天不吊，降茲凶憫，雙隨逝水之波，永阻高堂之養，哀哀親老，切切子孤，公嗣子三人，長曰惟敏，仲曰惟敬，季曰惟哲，皆絕漿在疚，泣血號天，永思同穴之儀，仰遵歸祔之典，頃以時月未便，權殯於堂，宅兆既卜，龜筮葉從，於是元和二年二月一日，遷祔於壽春崇義原禮也，嗣子等慮年代綿邈，陵谷斯變，樹松楸以表焉，勒銘志以記之，乃為銘曰，白楊蕭蕭兮悲風起，鴛鴦雙飛兮歿逝水，切切高堂兮悲老親，哀哀泣血兮傷嗣子，盈盈淑德兮去何在，英英武譎兮長已矣，樹松楸兮勒銘志，陵谷變移兮表千祀，
唐故州肥鄉縣令張公墓誌銘若夫含五靈者鳴，迴翔金穴之山，蘊雲雨者神虯，蠷屈玉泉之水，騰輝閬苑，不為抵鵲之譏，秀氣鬥牛，不被割雞之屈，婆娑桑梓，放曠百齡者，其惟我張公乎，君諱濟，字幹，南陽白水人也，受黃軒之靈派，激珠浪於天津，稟晉輔之英華，折瓊芳於月樹，契通黃石，留侯為赤帝之師，識辯紫雲，司空任化龍之相，昭彰史籀，煥可詳矣，祖仁，風神肅爽，志度恢弘，周任相州安陽令，父升，英風謨略，為領袖於紳，詞藻縱橫，獨逸群於朝野，授丞議郎，滑州酸棗縣丞，公孝友基身，文華藻性，偏攻語默，玄鏡機微，晦跡隨時，諭王君之知理亂，觀風聆樂，若季子之鑒存亡，豈如魯酒不施，穆生方逝，漢臣懷忌，束廣言歸，公遂隱耀驪泉，韜奇鳳穴，全真灶北，遁影牆東，既而五星入井，秦亡而漢興，兩日重明，殷滅而周熾，聖唐載張乾極，重紉坤維，公晚棄商辛，似箕子之歸鎬，早投光武，若伊尹之奔湯，授公相國府朝散大夫檢校行台事，公既奉義旗，辭不獲免，騫鳳野，載定龍川，洎乎戎衣大定之秋，褒賞冊功之日，公乃私歸故里，畢志丘園，四皓難追，獨縱南山之樂，介推避賞，徒旌綿上之田，避命頻加，竟不奉詔，版授慶州華池縣令，公溫潤自將，顯晦雙得，西園月上，雕龍之友雲飛，東春開，鶴蓋之賓霧集，尤明釋典，洞曉諸墳，弱冠之秋，含豪於風雅，知命之歲，寂入於真如，春秋八十三，卒於私第，夫人賈氏，輔仁於君子，終嬪於夜台，粵以大唐垂拱元年歲次乙酉十月朔十二日甲申合葬長子城北一十五里平原，禮也，恐陵谷遷移，泉扃紀德，其詞曰，白水之精，帝軒之胤，作天之柱，為地之鎮，留侯佐漢，司空輔晉，暉煥璋，暗聯符印，歲窮龍晦，城毀鵲飛，牆東遁影，灶北潛暉，俄次白日，永泉扉，百齡君子，千月何之，
唐故雲麾將軍左龍武軍將軍上柱國渭源縣開國男李君墓誌銘並序太壹山人申屠泚撰集賢院御書手趙守士君諱忠義，字厚改，隴西成紀人也，夫五百歲而賢人生，一千年而聖人出，君應賢臣之休運，遇聖主之兆朕矣，有非常之功於國，有非常之寵於朝，帝曰，諸侯命氏，天子賜號，奉敕改名為忠義，程昱感捧日之恩，闞澤夢入月之貴，曾祖景，祖愛，並不患無位，高尚者也，父光，皇贈梓桐郡司馬，秩祟外之榮，恩加泉下之寵，君蓋司馬公之猶子，上縣太君姜之所生也，為韜顏閔之行，成人負將帥之才，唐元之間，王室多故，蕭牆有虞，羽翼聖謀，締構帝業，初解褐陽城郡延俊府別將，加游擊將軍，授扶風郡玉泉府左果毅，復改水衡府左果毅，盟奉珠盤，勳列金板，復授扶風郡郡吉府折衝，加定遠將軍，重任兩政，考滿，授河東郡秦城府折衝，加明威將軍，無何，復加宣威將軍，重任三政，考滿，遷左威衛右郎將，賜紫金魚袋，復加壯威將軍，遷右郎將，復遷左龍武軍右郎將，復遷左龍武軍中郎將，復加忠武將軍，朝命頻繁，爵賞交集，復加雲麾將軍，天寶六載二月，歲始東作，有事南郊，功臣預奉方壇，咸陪大禮，詔曰，跡契經倫，效彰誠款，名因功立，既表旗裳，榮輿運俱，豈忘優寵，既覃恩於大禮，承特命於上韜，可封渭源縣開國男，食邑三百產，遷左龍武軍將軍同正員，北門委柱石之臣，南宮賴爪牙之將，王翦垂老，猶持拔距之，廉頗臨里，尚矜帶甲之勇，七星橫於鞘尾，五雲擁於旄頭，豈期景命失靈，仁矣，嗚呼哀哉，以天寶七載十二月廿四日薨於翊善里之私第，春秋八十一有一矣，敕贈絹一百疋，所司贈物一百段，粟一百石，生育嘉休，沒多哀寵，君前夫人臨海縣君屈氏，丹楊將軍之遠派，三閭大夫之近葉，皇贈右領軍衛翊府右郎將雅之幼女，窈窕繁華，委迤容止，蛾眉先奄，鸞影不歸，後夫人南氏，東萊郡司馬徹之長女，令淑有聞，貞良克著，易錦衾而苫席，改羅而素幔君盡節忠貞，方略梗概，龍不造，爰臂忽諸，以天寶八載二月廿五日葬於京兆府成寧縣長樂鄉龍首之原，禮也，地近女陵，山連御宿，煙捨千城之樹，風傅長樂之鐘，子房兵書，斯晨已閉，王喬寶劍，何日應飛，嗣子敬仙，常眩次子敬福，京兆馮翊府別將，次子敬壽，京兆萬善府別將，並宿衛，次子敬誠，常眩樂棘疚懷，毀過制，傷日月之雲邁，慮封樹之有移，式表幽泉，以刻貞石，銘曰，十八宿兮漢將軍，四十載兮唐元勳，維金紫兮獨不群，忽殂逝兮有餘芬，黃山兮映孤墳，白楊蕭索兮誰忍聞，
唐故壯武將軍右龍武軍翊府中郎將武威郡史府君墓誌銘並序應集賢院校理主史陳留郡申屠泚撰文並書君諱思禮，字伯珪，武威人也，其光輔周克殷，展九鼎之寶，佐魏理鄴，綰百里之櫻自是以來，含章間出，柔嘉挺生，西漢全盛之時，月以外戚居寵，東京陵夷之日，弼以直臣見知，代不絕賢，門休厥德，曾祖爽，皇任翊麾校尉，右衛中候，安卑守道，從謙效官，祿位逾微，名實彌著，祖感，皇任昭武副尉，右衛司戈，肩，習武繼踵，侍以嚴更之署，巡以周廬之區，父岳，皇贈青州司馬，錫朱私，寵加存沒，萊夷上佐之郡，海岱半刻之城，可謂政及幽靈，化沾朽骨，公陰德而高其門，張賀行仁而尊其家，方諸聖代，未可同年而語哉，君蓋右衛司戈之元孫，青州司馬之長子也，素多奇節，罕拘小謹，臨難不易其潔，見危不顧其身，志在雄飛，豈能雌伏，屬唐元初載六月廿日，巨猾開釁，邪孽如聚，戮褒姒於周京，斬呂祿於漢闕，班賜獲級，俾勤賞功，至七月十三日，恩敕授君平陽郡仁壽府左果毅都尉，借緋，以旌社稷之勳，用表河山之績也，考滿，授馮翊郡唐安府左果毅都尉，重任兩政，考滿，又選授伏龍，洪泉二府折衝，考滿，加游擊將軍，授京兆神鼎府折衝都尉，訓兵養士，秣馬脂車，計不時，算無遺策，尋加寧遠將軍，守左武衛翊府右郎將，賜紫金魚袋，又轉右龍武軍翊府右郎將，累遷明威將軍，無何又選壯武將軍，右龍武軍翊府中郎將，上柱國，北軍開壁壘之營，南宮列鉤陳之衛，君以爪牙王室，羽翼聖明，同韓彭而推高，方耿寇而見重，至若傾心於下，接物於眾，寮友取則，雅望攸歸，生也有涯，彼蒼不，嗚呼哀哉，以天寶三載歲在甲申八月辛卯朔廿日庚戌終於興寧里之私第，春秋七十有七焉，君尊賢慕道，好德善鄰，以廉正居官，以忠勇報國，壯志未弭，良圖忽諸，夫人武功郡君蘇氏之女也，母以子貴，妻以夫榮，悲龍劍而一存，傷鳳梧之半死，以其載十一月庚申朔廿三日壬午，遷窆於京兆府萬年縣川鄉白鹿之原，禮也，水臨灞岸，山接芷陽，風傳長樂之，日下新豐之樹，嗣子元柬，宣節副尉，長上宿衛，仍委檢校閒廄修造使，次子元亮，禦侮校尉，右武衛絳郡神泉府別將，次子元忠，翊麾校尉，右武衛仁壽府別將等，哀不勝喪，毀幾滅性，能舉孝道，咸遵令儀，勒其精泯，紀夫幽壤，銘曰，之才，武威之寶，出逢大運，呂興王道，其一，國章優渥，寵命頻繁，府，攉波期門，其二，天奚不仁，於茲明哲，長河未乾，大樹先折，其三，孤墳閉跡，，生到此，何書，其四，
孤孫存夫等謹言，亡考嘗以未營罕遷，內積哀感，將聽龜筮，憂痼已成，棄養之辰，亦命從權禮，存夫等號奉遺旨，恭擇遠期，兆告以今年孟冬月廿六日可齊舉大事，無有來吉，存夫等為禮稱家，虔誠奉事，敘紀先德，舊志已詳，大唐大和六年歲次壬子十月庚申朔廿六日乙酉，孤孫存夫等謹志，
李君墓誌銘公諱經，字經，其先隴西人也，隨朝徙居上黨，遂為上黨人焉，公季子希玉，任幽州英樂府折衝，轉居范陽，今為范陽人也，高祖諱霸，游擊將軍，右武衛將軍，右羽林長上，檢校安西副都護，營田使，賞紫金魚袋，祖諱仁，游擊將軍右騎衛澤州高平府折衝都尉，賞紫金魚袋，公操凜言溫，長材偉度，文華冠世，武藝絕倫，年廿三，賓薦擢第，便授懷州翊善府別將，游擊將軍，賞緋魚袋，暨神龍元年，終於上黨之私第，夫人霍氏，天生麗容，有典有則，克諧婦道，明閒母儀，享八十，終於范陽之私第也，嗣子神福，孝以居心，攀號罔極，崇棺槨，備衣衾，以唐天寶九載三月，卜葬於縣東北二里千齡鄉平原禮也，而安措之，其詞曰，吁嗟府君兮百夫之特，吁嗟夫人兮溫柔四德，卜其宅兆兮安措彼原，子子孫孫兮攀號罔極，天寶九載歲次庚寅二月庚申朔一日，
大曆三年五月五日古衍禪師墓誌，僧弟子達立於東院移日天雨花富地，白鶴來翔，傳授南宗，承不二，除心挺生白樞，法雨潤人，堅冰苦，城陌上，青草路傍，空聞天香，鵝珠在戶，群生何仰，勒石鐫，千秋長想，道成法通知寂空寂法悟道等善寂，
唐故左龍武軍將軍彭城劉公夫人勃海高氏墓誌銘並序河南府進士李漸撰公諱玄豹，字玄豹，彭城人也，其先陶唐之裔，至夏後氏之代，有劉累學擾龍，以事孔甲，封於實沉，改為御龍氏，及毀，徙封豕韋氏，逮周為唐杜氏，洎秦復為劉氏，固抵深根，長源派，漢宋郁起，公侯迭生，代不乏賢，稱為著族，曾祖樹，皇朝中散大夫，行高平郡萃城縣令，祖善，皇朝寧州羅川府折衝，贈朝散大夫，父均，皇朝宋州醫博士贈邢州司馬，卓魯之才，貔虎之氣，和緩之術，克紹厥美，是生我公，公即司馬府君之元子也，幼懷武略，不以文為，嘗願開國建侯，榮家嗣業，無復事事，姑以待時，屬中宗登遐，韋氏遘逆，潛圖神器，密發天機，皇家同戴石之憂，臣下若涉水之懼，今上起自藩邸，達乎咸京，不謀同辭，其會如發，公時首唱，實在其中，子半除梟鏡之徒，遲明辯龍蛇之位，乾坤再辟，日月重光，方酬四七之功，更復千年之運，洪由纖起，高以卑成，賞王霸之能，錄姚期之善，遂授公資州夷牢鎮副，旌其庸也，轉右屯衛洛州伊川府果毅，借緋，赤綬方來，青霄坐進，又改授左驍衛京兆府豐安府果毅，秩滿，授右衛華州豐原府折衝，蒞事有方，再臨斯職，又改授右衛河南府巖邑府折衝，叔段舊封，實惟險固，以公而處，用制其難，又改授左領軍衛翊府右郎將，賜紫金魚袋，紱冕通班，聲華浸茂，無何，又改左龍武軍翊府中郎將，又授左龍武軍郎將，上柱國，彭城縣開國男食邑三百戶，李廣之名，復茲日，馮異之號，重授今晨，羽衛之中，防閒是賴，未幾，又授雲麾將軍，守左龍武軍將軍，上柱國，彭城縣開國子，食邑五百戶，魏朝九品之秩，己處其三，周制五等之封，復階乎二，雲台紀像，煙閣書銘，高冠精佐命之勳，長戟署功臣之第，庭陰玉樹，左右光輝，巷引朱軒，晨昏慶洽，冀存上齒，永保期頤，豈謂生涯，溘然而謝，以天寶十三載正月始生明遘疾，越六日，薨於東京道光里之私第，春秋八十六，夫人高氏，封勃海郡夫人，皇魏州貴鄉縣尉務節之季女，早聞詩禮，善箴儀，念昔移天，逮茲五紀，輦車受命，狄服班，從夫之貴彌高，訓子之方逾厚，自良人云背，朝哭傷神，苴麻不勝，溢米無食，漸焉成疾，倏爾雲亡，相隔幽明，才逾卒哭，夫人小公九十二甲子矣，嗚呼，誓已之心，靡他之願，果符共盡，式協同歸，即以其載七月之望，蓋祔於洛陽縣界平陰鄉邙山之陽禮也，嗚呼，逶迤蕭鼓，繚繞銘旌，四馬齊鑣，雙居接軫，已啟佳城之室，旋聞石之封，魯幕陰空，虞歌挽路，悠揚千古，誰與為鄰，嗣子伯曰崇曜，左武衛延安郡延安府折衝左龍武軍宿衛，仲曰崇曄，上黨郡從善府果毅左龍武軍宿衛，叔曰崇暉，右驍衛平陽郡安信府別將，季曰崇俊，佐武衛河南府伊陽府別將，左龍武軍宿衛，並紹襲弓裘，聿修簪組，為王爪士，不替誰何，始痛崩天，旋傷叩地，哭未絕響，哀又繼之，三年之喪，歲有其二，柴毀相次，殆不勝居，弟兄摧心，迭相謂曰，父兮母兮，鞠我育我，逝矣往矣，何怙何依，將欲滅身，禮也安措，強持瘠色，以盡孝心，復恐丘壑盈虛，宅土遷徙，迷茲馬鬣，或彼龍盤，遂淺才，述夫祖德，琢於貞石，永誌下泉，銘曰，近郊勝所為北邙，孤墳特立此山崗，城池草樹郁相望，雙龍寶劍陰堂，兩鶴貞松幽隴傍，泉門一掩無窮已，日夕東流大河水，萬古茫茫長若斯，獨有功名傳國史，
唐故王君墓誌銘並序公諱贊，字相，并州太原人也，媯鏡長明，流五弦而清八表，巢姜啟瑞，光四履而藺三賢，是知積善資於靈根，諒騰芳於萬葉，唯公丘園晦跡，鄰濮水之高蹤，嚴肆韜英，追下帷之逸軌，孤標物外，獨秀環中，負絕俗之姿，包逸群之量，天長地久，人盈虛，隙駟難留，藏舟易遠，音膏沉，秦使虛歸，齊腠纏，盧人遠跡，公稟壽有期，延於大漸，於大唐永徽三年四月二日終於鄰德里，夫人姬氏，資上德之淳休，稟中和之靈粹，承八百之餘慶，系三五之玄宗，闡四德之清風，含七隆於丹羽，參萊妻而並駕，與陵母而齊驅，宜享韋齡，永隆景福，豈其遘疾，暨乎大漸，西山五色，空聞魏後之詞，東谷十技，終闕楚臣之術，總章元年九月五日，終於里第，長女貞，夙奉規，幼承柔訓，誠單地義，孝盡天經，覿春露而興哀，感寒泉而迥絕，粵以其年九月廿八日，合祔於芒山平樂鄉之原禮也，丹旆揚飆，指蕪城而響切，靈需肅駕，望蒿里而淒涼，合龍劍於刑嶠，掩鸞鏡於滕室，慮陵谷之俄遷，差海田之遽貿，式題貞石，永Γ芳猷，其銘曰，千齡挺秀，萬葉飛榮，五弦流化，八表騰清，唯公稟質，埋照韜形，揖之又損，辭戒盈，德超終古，光澤無疆，分榮尺邑，積余芳，夫人貞則，閨風自揚，四德彌厲，六行克彰，二龍刑嶠，雙鸞滕室，萬古留名，三千百日，鳥思含悲，松蕩栗，勒芳貞石，天壤永畢，
汝南郡袁君墓誌並序汝南郡袁君者，出自帝舜之胄也，家傳朱紱，代職榮班，遠洎夏殷之後，世為諸侯，萬葉相慕者矣，曾祖諱通，隋任鄭州新鄭縣令，因居此地，夫人太原王氏，宰武城聞弦哥之遠化，臨萊縣見鳧鳥而雙飛，勁節不渝，歲寒豈慚於松竹，器等玉壺水淨，志洌未謝於秋霜，名德猶存，身歸泉壤，祖諱翰，夫人陳氏，退密丘園，含光成跡，樂道知命，里人曰賢哉，父諱大，志逸煙霞，戀巢許，高尚其道，不事王侯，子孫偕然，夫人滎陽鄭氏，宿同，恩重義深，四德同於恭姜，三從齊於孟母，其儀不忒，坤令有聞，誰謂隙駟不留，桑榆急景，蘭馨芳歇，桂樹摧風，大唐開元歲，卒於私第，荏苒歲敘，風燭難停，子孫望而不及，孝無窮，丘也東西，不可無所，今以天寶三載二月廿六日改葬於大梁城西南三亭前，西北去三獸百步，禮也，面望長，杳莽而無際，後臨沂水，仙查激浪而浮天，左帶巫，崗巒紛而隱嶙，右瞻嵩，群山岌糶以攢峰，卜良辰而安厝，得茲拜之勝境，乃為頌曰，寒松暮兮蒼蒼，丘隴隈兮邇大梁，悼流光兮促景，恨嵩里兮夜長，其二，一閉泉壤，永號高堂，罷東鄰兮相杵，哭南兮斷腸，恐海變桑田，陵谷遽遷，唯令德兮不朽，留金石兮永傅，
故綿州西昌縣河內常府君夫人河南史氏墓誌銘並序孫婿將仕郎守秘書省正字陳諷述惟皇唐貞元十年七月廿一日，故綿州西昌縣令常君承之夫人河南史氏終於長安崇賢里之私第，享年七十四，粵十一年二月十一日，嗣子前京兆府禮泉主簿彩從先王之制，得龜兆之吉，啟殯合祔於長安縣龍首原之先塋，禮也，夫人棄姓降祉，世誕勳賢，蟬聯纓縷，必聞邦國，曾祖元慶，皇朝左驍衛將軍，祖延，皇朝新秦郡司馬，父揖，皇朝右武衛郎將，夫人即郎將第五女也，妣彭城劉氏，夫人家傅素范，幼習清風，合柔謙於禮經，端儀矩於物表，年十四，以淑問早茂，慎求嘉姻，玉鳴鳳飛，歸於常氏，多天克家，主饋知敬，蘊皓潔之行，宣恭和之容，婦德著於閨闈，母儀聞於姻族，自西昌府君即世，十有六年，以恭儉成家，憂勤主祀，孟剝侍子，義方有聞，姜婦秉儀，周旋得禮，嗚呼，知疾生無妄，災遘高齡，晤道歸心，樂天知命，誠存敦義，歿有餘誨，可謂德符大雅，道合中庸者焉，嗣子彩哀纏樂棘，禮過於文，願紀行傅芳，以虞陵谷，謂諷業從文進，跡忝末姻，見為銘，以志玄，曰，不絕元慶，流於德門，貞明淑慎，母德之尊，道茂家肥，傳芳後祀，女配子立，人倫大義，保善，情所貴，秦原西祉，真宅攸寄，祔禮從時，匡銘幽隧，
國行松州交川縣令志銘周撫運，奄四海而為家，宗子維城，錫壤，王孫賈有仕衛之名，花萼相依，矣，曾祖儼，隋任密州司馬，伏光泉石，俗日潛官，時稱絆驥，祖，隋任衛縣令，聽命理事，舄鳧澤霈時康，祥鸞之所棲集，父楚，捨衷履潔，絕學王侯，高尚其志，惟君玄豹出霧，釋彼南山，白入臣東戶，重輝弈葉，復行松州交川縣令事也，割之任，雖有歎於時人，烹鮮之宜，固無濫於傷損，粵以四大乖理，二豎延災，逝川之水不停，過巢之光難駐，以開元六年正月六日薨於私第，春秋七十有八，嗚呼，桂樹其萎，梁木斯折，夫人樂安孫氏，為言為德，闡箴史於閨闈，采采蘩，助蒸嘗於宗廟，積善無慶，大漸忽焉，以長安四年十一月七日卒於私第，春秋六十有二，以開元八年歲次申正月甲寅朔廿日癸酉合葬於朝歌城西北平原禮也，紅顏白骨，萬古千秋，地久天長，人非物是，紀功勒志，垂譽將來，永歌以言，乃為銘曰，七上獻策，三命授珩，愷悌君子，邦家之英，威儀棣棣，王道平平，絃歌盛化，莫之與京，勞生休死，古往今來，需車怏軋，馬徘徊，池亭霜感，壟樹風摧，離人斷絕，吊鶴聲哀，天長地久，物是人非，川移海變，溺音泯徽，勒石鐫志，百代胡微，派流宗子，共首攸歸，
大唐王君墓誌君諱約，字伏仁，太原人也，其清源遠派，弈葉光輝，遞相承，子孫標秀，固以葳蕤圖史，炳發書詩，器宇弘深，英風挺物，祖惲，齊任恆州司法，有志無時，薄宦游於卑位，父興，隋任豫州汝陽縣丞，公清廉在慮，不獨美於慎知，恩煦庇人，豈直哥於來晚，是以價逸士林，名重邦彥，情田秀舉，瑩仁於蘭蓀，心境清通，振貞順於松桂，將欲耀彩金門，申材玉鉉，不謂逢於點額，退守丘園，遂乃韜光，怡神養志，且延時景，望畢天年，豈意身染瘵膏肓縈滯，悲醫緩之能知，恫彌留，豈嚴君之識卦，於是花宵落，忽同逝水，春秋五十有七，以顯慶四年六月廿卒於河南縣思順坊之第，即以其年七月九日窆於邙山之禮也，斯乃香煙式路，散氤氳於四空，朱降天，孤魂於九野，靈需回軌，行雲為之籌備孝子崩摧，飛禽頡頏，庶恐寂寥終固，地久天長，海變為田，陵渝成谷，聿斯制，旌表泉門，幸同日月以長懸，等乾坤而不朽，嗚呼哀哉，乃為銘曰，猗歟乃祖，邈矣彌芳，策名委質，效節勤心王，奇材遠振，地久天長，誕滋茂族，令問令望，伊君特達，卓犖不群，棄彼余緒，混俗榮身，忽摧荊，碎質成塵，嘉奠空設，醵醑虛陳，哀哉隴樹，窀穸誰聞，
大周故朝請大夫行司禮寺主簿趙公墓誌銘並序公諱睿，字玄俊，酒泉郡人也，昔造父得氏，起於周穆之年，叔帶分官，當於晉文之代，其後寶符傳簡，靈命授襄，謂吾宗之源興，故我家之不乏，曾祖才，隋金紫光祿大夫左武候衛大將軍，祖道興，唐輔國大將軍左金吾衛大將軍上柱國天水縣開國伯贈楊州大都督，父通天中猶任明威將軍檢校左金吾衛將軍，積王之龍謠，累馮緄之蛇兆，一門三將，寧唯李廣之門，四世五公，豈徒哀術之世，公天稟淳粹，地膏腴，西序橫經，未屑情於拖紫，南台射冊，即揚名而拾青，解褐太州參軍，魏舒堂堂，先紆此職，郝隆怏怏，且俯斯班，秩滿，轉太子右衛率府倉曹，尋授朝請大夫州司功參軍，袁甫之台閣不，梁竦之州縣徒勞，雖傳秀懷任之言，宗資主孟博之諾，無以過也，延載元年制加朝請大夫上輕車都尉行司禮寺主簿，參謀王事，密邇命，指掌一夔，牢籠二戴，將輔仁之有驗，永保期頤，何積善之無徵，忽歸冥寞，嗚呼，以證聖元年四月廿九日，終於洛州道政坊之私第，春秋有五，夫人南陽宗氏，梁黃門侍郎叔平之孫，唐澤州司兵禮諶之女，八顧宏族，三從令儀，有齊仲之和鳴，有梁伯之恭敬，誰謂此時星落，今朝露，蒿里遄游，非復徙鄰之車將近，終循合葬之階，粵以萬歲通天二年四月廿日祔於合宮縣金谷鄉之原禮也，有子懷等，居喪過毀，達禮深懷，瞻白日而窆遙，俯黃泉而永咽，痛虧西草，慮變東桑，用雕鐫，傳諸罔極，其銘曰，周前統帝，晉後興王，烈祖顯考，玉振金鏘，既符燕頷，亦劭鷹揚，雄圖莫擬，勝略無疆，誰其必復，伊人孔藏，策名特達，筮仕觀光，三台可陟，百祿何傷，山頹孔父，壑徙蒙莊，庶遵共穴，敬卜連崗，千秋永，萬古流芳，萬歲通天二年歲次丁酉四月丙寅朔廿日乙酉，
大周故貝州清河縣尉柱國房府君墓誌銘並序君諱逸，字文傑，魏郡清河人也，昔在聰明著聖，冀方膺九五之尊，星象降靈，房邑列公侯之貴，虞夏殷周氏作，盛德累仍，秦漢魏晉氏興，像賢間出，子孫逢吉，斯之謂歟，曾祖宣，隋任鄭州滎陽縣丞，邈邈高才，區區下位，桓譚之藝能載屬，趙溫之器宇不孤，祖恭，隋任定州司馬，榮毗皂蓋，道亞丹帷，其令可以肅權豪，其政可以光風俗，考策，唐處士，擯落軒裳，筌蹄名理，游心桂，仁者見之謂之仁，泯跡桃源，智者見之謂智，君繼陰陽之秀氣，受岳瀆之奇精，生而能聰，幼而能俊，童烏入榛之對，何以加焉，公紀懷橘之芳，曷雲尚也，爾其憲章儒雅，控賾典墳，臨眾象而皆虛，按群言而必盡，以門蔭宿衛，仍附成均監讀書，九重弈弈，侍衛足以表忠貞，三館鏘鏘，經術足以取青紫，上元三年，以明經舉，射策甲第，解褐補揚州海陵縣尉，昔年鴻漸六翮，初振於幽磐，今日鶯遷一命，且安於卑職，清以馭俗，廉以當官，聲流貢橘之區，譽動惟楊之外，秩滿，授貝州清河縣尉，邑遷淮服，荐居北部之班，路款漳濱，行去南昌之位，嗟乎，人事超忽，天道如何，夢夫子之兩楹，遇晉侯之二豎，以聖曆元年四月十九日遘疾，終於貝州官舍，春秋五十有八，嗚呼哀哉，惟君直以基身，溫以毓性，識量深遠，風骨粹明，事父母而孝全，居弟兄而友備，每至緣情入妙，翰林之蓄洩雲霞，體物成章，詞源之飛騰江漢，分階揖士，側坐推賢，交友所以歸仁，英彥由其讓德，惜哉，福謙莫效，與善徒欺，屈雄用於短長，摧壯圖於長古，夫人趙郡李氏，龜文錫胤，虹氣融姿，其德也柔和，其行也堅正，內言惟，早諧琴瑟之音，中饋克修，即奉春秋之祀，芝蕙衰而濃露卷，桃李盡而戲風回，以長壽二年臘月廿六日寢疾，終於揚州官舍，春秋五十有七，嗚呼哀哉，嫡孫琳，次子文林郎玄之，少子左金吾衛翊衛玄則，季子鄉貢明法及第興昌等，因心遂遠，毀骨庭闈，安宅兆而長號，睹榮枯而積慕，以聖曆二年歲在己亥二月景戍朔十七日壬寅合葬於邙山之原禮也，素車殷殷，背城闕以委迤，丹翻翻，指墳塋而寂歷，雲松幽藹，露草蒼茫，但聞吊鶴之哀，終見鄰人之痛，紀音容於翠琬，掩蘭菊於玄扉，嗚呼哀哉，乃為銘曰，聰明文心兮聖德彰，公侯伯子兮象賢昌，烈祖顯考兮弈葉，金聲玉振兮鏘洋，天骨磊硌兮君子，地靈秀茂兮蘭芷，利器用兮霜飛，雄才奮兮雲起，賢夫兮淑媛，花兮竹箭，始月落兮星沉，終牽絲兮夢絹，旌兮，名聲兮靡歇，佳城鬱鬱兮蓄寒煙，隴樹亭亭兮思孤月，
大唐故使持節亳州諸軍事亳州刺史李府君墓誌銘並序夫道之所存者久，德之所及者大，非明道不足以聿祖業，非盛德不足以貽厥孫謀，故百代之祀，不唯代祿之胄，千載之慶，必歸積善之家，英門冠族，於是乎在，公諱愻，字納言，趙郡元氏人也，曾祖陽平郡守仲通，通生洛州司兵孝端，端生晉陽府君知本，公即晉陽府君之第三子也，幼淳至，以孝友著聞，居家悌順，為吏清白，怡怡如家人，莫見其喜慍者，窮覽載籍，不為章句，數代同居，闔門百口，勤苦凍餒，以身先之，所受貲俸，悉以周給，朋友之義，引重推多，僚吏之間，居難違易，弱冠明經擢第，調補梓州飛烏尉，歷揚州江都尉，華州華陰丞，洛州河南尉，雍州乾封主簿，所在咸以介特自處，刀筆稱能，丁內憂，柴毀過禮，服闋，舉清白尤異，對策升科，授洛陽丞，除右御史台殿中侍御史，立朝正色，有澄清之志，車所指，無不靡然，轉本台侍御史，有制，廉問河東，賞善黜惡，眾咸觀畏，頃之，拜尚書駕部員外郎，徙度支郎中，心計目覽，不失豪末，軍國殷贍，於今稱之，屬東胡猖狂，寇逼燕趙，以君為清邊軍長史，軍謀戎政，咸取決焉，公乘險若夷，臨事善斷，眾所迴避，居之坦然，以中表之累，出為洪州都督府長史，委心去留，正身率下，宛頸戢翼不飛不鳴，數年，除越州都督府長史，累遷泗州刺史，歲除，除揚州大都督府司馬，又遷貝州刺史，亳州刺史，軒車所臨，壺漿繼道，借留之請，洽聞於朝聽，奏課之聲，相趨於闕下，粵以神龍元年，國朝中興之始，公自亳還都，屬賢能匯征，君子道長，方疇咨元老，以康庶績，衢亨運否，時泰命屯，嗟白日之不留，棄蒼生而長逝，嗚呼已矣，復何言哉，是歲四月廿七日遘疾終，春秋七十有二，二年歲次景午正月廿一日，安厝於北邙山原之舊塋禮也，夫人范陽盧氏，之道之孫，元將之女，正位居室，像服是宜，總章三年，終於陶化里第，至是而遷祔焉，子處厚，處實，處直，處沖，處恭，處虛等，慎終追遠，邁德成志，卜宅題阡，瘞石墳道，其詞云，國稱趙郡，地曰常山，邦懋時傑，錯絡其間，玄言牝谷，紫氣函關，厥跡雖謝，遺芳在焉，奕化增輝，聿懿德，英英夫子，行惟士則，學究本元，道夷語默，允矣悠矣，其儀不忒，率由孝友，服勤儒墨，直內方外，自家形國，珥筆含香，建憑軾，所謂君子，邦之司直，義達邦邑，名芳紳，善欺誰與，德曠無鄰，頓轡路，淪輝短辰，于嗟天道，所輔何人，
唐故金城郡申屠府君夫人賀氏墓誌銘並序府君諱，金城人也，昔葛仙公之裔枝余潞州大都督府潞城縣龍門鄉居之累世，昔因官歷任鎮子嬰之兆，今因子孫卜居潞城，乃為潞人焉，高祖諱興，曾祖諱光，祖諱軫，節度表狀孔目官兼同節度副使，澤州長史，檢校太子賓客，上柱國，賜紫金魚袋，伯諱，節度要籍登仕郎，試右金吾衛長史，右補充節度遂要，公恭儉惟德，將懷永慎而寡言，清自守，融融乎人無能名焉，乎修短有期，享年七十有九，於乾符三年二月十一日終於私第焉，夫人賀氏，葛累有處，附於松筠，內傳箴誡，庭訓子孫，外布恩光，栽於桃李，嗚呼，降年不永，未盡孝心，臥冰難留，乖於指，享年十五，於咸通六年十一月八日終於私室焉，花萼恭，徹二人，失其手足，痛思析羽之悲，兩鬢如絲，聲發斷行之後，嗣子弘受，弘維二人，恭寬信敏，淚泣高柴，弘受為竹林無息，小阮奉承，一門義居，兩存終始，小妹一人，昊天罔極，新婦人，王氏，李氏，田氏，箕帚義全，倍增荼毒，孫男冬兒等五人，感其愛心，悲攀不已，府君夫人於乾符六年十一月五日合祔於室村西北羊里平原之也，是時寒雲朝結，淚泣成珠，悲風慘然，山川失色，嗣子恐年代深遠，故勒石為銘，以為後記，其詞曰，天地存兮萬家空，日月雖同人不同，逝川何時返，千兮萬古疾如風，其二曰，日烏棲魄送雙魂，非禽閉泉門，玉質紅顏何處在，空栽松柏伴孤墳，廣明，
唐故杜君墓誌銘並序君諱慶，字才，京兆人也，今寄貫洛陽縣餘慶鄉焉，緬彼源，韜跡翔於伊帝，條繁固本，揚策表於周郊，尹京兆於漢邦，將南征於晉代，文物光顯，貞節克符，青紱朱︶，間斯在，曾祖安，周豫，虢二州刺史，祖緒，隋肥鄉令，並望清雅俗，才光朝序，仁量黃陂，義華趙璧，襟清朗月，騖三善於漳南，德藻山松，驛四知於汝海，父胄，韜光工，趣志私門，映秋沼之黃花，矚春朝之白社，君毓德表里，襲義華宗，敏自年，明高綺日，至德之性，朝夕溫清，具爾之情，終怡悌，藻生知於學植，窮奧旨於禮經，莊好問於玄同，賁鉤深于于繁，金戒志，拾紫期榮，方利賓庭，奄及丁罰，痛凡筵之虛寂，悲陟屺之空瞻，意結情迷，終懷奉義，冀露濃朱實，周家園以行和，景耀青林，飲曲則歡，忽驚夜壑，俄促朝暉，雲擁柳之鳴驢，風入松而挽響，春秋四十有五，越以乾封二年閏十二月九日，終於立行坊私第，以其月十七日，權殯於邙山之陽禮也，隴柏空淒，苴庭痛咽，白楊來苦霧，黃風烈，終蒿里歌，唯余狐菟穴，形體泯幽泉，德聲無斷絕，其詞曰，疏構霏，漢日，錫土周郊，分華晉室，貞軌斯翹，英旄有秩，跨陳琳，賞高吳質，爰茲慶緒，誕德仁風，藝豐道洽，善始令終，方貽孝友，家務斯隆，奄促朝景，令績無窮，
有唐故藺夫人龕銘並序趙克勳辭夫人河西藺氏，昔者趙國厄於強秦，我祖校其萬乘，功天地，載籍陳焉，其後家於鄭之咸林，無忝宗於世葉，則亦吾氏，系有將軍，於家之慶，殆不朽矣，夫人即梁王典軍懷覽之少女，契吳縣令朱祥之嫡妻，遭代憫凶，孀居早歲，顧柏舟而守義，撤鉛粉以端懷，刻意緇門，虔心正惠，唯慈悲以潔行，不造次以違仁，居有一男，曰惟明，風義甚高，士賢向止，亦有二女，在家出家，出者法名光嚴自晤，已祛於女相，在者孀棲，慈氏屬念，每矜其華，越天寶七載秋七月，春秋七十有八，忽然示疾，無幾，以其月十四日右脅累足，終於長安之宣義里，是日高釋互而來之，曰，相有奇矣，無合祔矣，於是我嗣子惟明亦曰，吾妣入於梵行，脫於世緣，非一日也，乃卜其載九月十有七日秘於此樊川之阜龕之在矣，銘曰，生死一相兮何往非適，疇卜吾居兮曰惟塚嫡，賢哉此母兮而有斯，不我為志兮維銘厥石，
唐故文貞公曾孫故城縣令張公墓誌銘並序鄉貢進士崔歸美撰節度討擊副使屈賁書並篆公諱曛，字繼明，范陽方城人也，漢功臣留侯之後，五代祖策，梁岳陽王諮議參軍，贈持節蔡州諸軍事蔡州刺史，諮議生，為周宣納上士，隋巴州錄事參軍，參軍生則，隋比陽，澧陽二縣令，高祖玄弼，唐長安縣尉，益府功曹參軍，贈都督安，隨，沔，郢四州諸軍事安州刺史，曾祖柬之，故特進，中書令，監修國史，上柱國，漢陽郡王，贈司徒，配享中宗庭廟，祖名嶧，高道不仕，考諱願，皇駕部郎中，曹，婺等十一州刺史，吳郡太守，兼江南東道廿四州採訪黜陟使，自岳陽至於採訪，皆累葉重光，弈世載德，或補天之績，或黜陟幽明，嘉祉未泯，遂生我公，公即採訪之第八子也，起家以門蔭，解褐補太常寺禮郎，旋授左武衛兵曹參軍，貞元中，皇帝追先帝舊臣子孫以答功績，遂進補右神武軍錄事參軍，在昔高宗，外戚擅權，密構神器，滔天之禍，如火燎原，區宇版蕩，上參下黷，荊棘道路，人思息肩，天未移運，碣降元老，洎產祿潰計，皇綱薦紉，鯨鯢曝鰓，祥慶委積，公竟以非罪中禍，謫竄遐裔，景公千駟，無德而稱，夷齊首陽，萬古嘉歎，公嘗念先祖有大功於國，寵被一門，裂土分茅，綸翰盈篋，身歿之後，名謚蔑然，決意挺行，懷表詣闕，志誠幽贊，達於聰明，匍匐雪涕，帝用增歎，乃降明詔，自宰臣已下，集議行跡，謚為文貞，五王同時，賴公之力也，朝廷嘉其憤激，抗表極論可謂孝子孝孫，弓裘不墜，遂特授襄州城縣令，其在邑也，彈琴靜理，高視雲水，仁以變俗，德以臨下，吏不敢欺，盜不犯境，舉直措枉，黔首欽服，西門在鄴，子產治鄭，幾不若也，辭秩之日，寮吏色沮，遮車固留，公久想故園，去如脫ε，思與白雲長往，采蕨家山，類鴻鵠之在冥，同騏驥之解絆，不幸因疾纏綿不起，以元和八年六月十九日歿於私第，嗚呼，上天不惠，殲我良士，聞者交涕，舊邑罷市，豈不以仁於斯德於斯，公享年六十七，以其年十一月廿三日祔於大塋禮也，塚子向，先於公一年而卒，次子，，等銜哀泣血而言曰，桑田有變，陵谷遷改，若無旌識，何以號訪，請刊貞石，銘以志之，余以子婿之情，授簡而退，敢為銘曰，文貞之孫，採訪之子，洎於我公，令問不已，其德如山，其臭如蘭，久而彌芳，萬古不刊，
唐故嗣曹王妃清河崔氏墓誌銘並序大唐貞元十三年夏六月乙卯廿二日景子，故山南東道節度觀察處置等使兼襄州刺史，御史大夫，檢校戶部尚書贈尚書右僕射嗣曹王妃清河崔氏遘禍於長安宣陽里私第，享年五十六，明月十九日，孤子道古，師古，執古泣血千里，扶護東歸，以八月甲寅十七日庚午遷祔於舊塋，實河南邙山樂鄉原，從周禮也，妃諱無生忍，字無生忍，古先受氏，其太公之後乎，清名右族，善地封君，海岳擁休，忠賢濟美，肆群龍接彩，朋龜束靈，葳蕤篆圖，舄弈今古，自東萊徙居清河，廿九代至守道不仕知隱，卅代至尚書工部員外郎璋，天寶初進士及第，文華籍甚，鷹揚河朔，妃即工部第八女也，鍾慶德門，嗣徽公族，柔明清慎，克舉令范，嗣王出自太宗文皇之昭，附日月之重光，據公侯之大貴，威烈競爽，冠於東藩，申以清儉，集於董華，禮讓役於顯貴，忠孝不墜，躬勤素風，世之望族，如舊婚媾，故妃年十有九歸於我氏，事太妃以孝聞，弘嫻瑟以自牧，饋奠之慎，光而有儀，衿之誡，敬如不及，洎嗣王四任分憂，五膺聯帥，言扶衰俗，色勵王朝，金鼓建東至之勳，彤弓錫河間之德，望以為重，依以為強，則妃承方伯之華慶，襲真王之配，禮敬逾下，家邦有聞，故耳不容於鄭衛之音，目不悅於組繡之麗，符彩潤色，金華發揮，熙熙善心，專一忠恕，俾仁良自泰，復鷙且柔，惠訓多方，聽聆知勸，其容止也，若青蓮出水，映紅紫而破彩，秋月澄暉，照單市而逾靜，盈正之信，觀盥之微，縱心不逾，亡禮必中，實壺訓之儀表也，若乃務中饋雞鳴之弼，保嗣王龍節之尊，事不外明，道弘內贊，則語於粢盛籩豆而軍令補焉，顧於組川琴瑟而邦政刑焉，曲突禍先，濫觴福始，威儀之則，視顯而褒微，言笑之歡，譽一而誡百，莫不總於心極，制在清衷，通而有方，柔不可奪，貞元初，因視子疾，至於京師，天子褒重令儀，特加封號，寵光宣於舊邸，禮命崇於本朝，優問降臨，好賜相望，妃乃曰，余山東之風，以禮樂自守，褒顯爵號，非余始望，況德不及於先姑，行無光於後嗣，豈余之福也，嗚咽累日，荷之若驚，諸女廿四娘，五娘，六娘，咸以門訓於君子，諸子太古，象古，道古，師古，執古，孟母之愛，期於日新，嗚呼，以妃仁德之報，是膺恆文之貴，所宜有令子享其祿，有淑孫及其養，大福不再，蒼蒼者何，後嗣王六年而歿，門子道古愚昧在疚，不敢自極，祗馴襄事，哭識沉礎，銘曰，東萊華胄兮昭令德，柔明仁惠兮宜曹國，光啟封崇兮外無飾，蠲潔蒸嘗兮內成則，天命難知兮神不測，空庭奄忽兮棠陰息，望望皇皇兮窈冥默，揭竿求海兮哀無極，千齡萬代兮同此時，流水遠去兮山微微，裳不返兮丹飛，林巒徊伏兮環相依，哭無聲兮泣無淚，恩罔極兮魂何歸，秘穸台兮與終古，幽志兮昭崇徽，前集賢院張文哲書隴西李清刻字，
大唐袁州萍鄉縣楊岐山故甄叔大師塔銘沙門至閑撰琅耶王周古篆額楊岐大師法號甄叔，幼聰敏，倜儻不群，心目貞明，具大人相，觀死生輪，上見三聖，迷猶心，雖處在睫勝妙，欲樂似嚼蠟無味，遂投簪門頂真佛棲戒求正覺，了扣大寂秘門，一造玄機，萬慮都寂，乃曰群靈本源，名為佛體，竭材散而常存，性海舞風，金波自湧，心靈絕兆，萬象齊照，體斯理者，不行界月西，蓋玄化，何背覺反合塵勞於蔭界中，妄自囚縶，以是水月，混跡揚波曰作鎮，造我法城，才發一言，千響開會衛色中出十餘年留，元和庚子歲正月十三日棄鹽區，遄歸之門，海山如眾樓南建舍利東峰下建宰堵波巖錦障烈其前，澗橫銀河後，永光法嗣，用鎮山門，之任，運者飽飲乳，誓報深恩，步萬重山，逕三千里，來從清述文君，銘曰，吾門間明散含寶水灑峰天注禪河未曾竭，獨未揚歧頂上，建出花勝仙闕，樓台比射虛空，輪西臨，閻浮月隱須彌角，念收光歸寂滅，長留舍利鎮山河，透猶如唐卜花飛去，枝上餘香長不歇，無限門人香，令憫鐫碑人曾光幽唐大和六年歲次壬子四月癸亥朔卅日，
大唐故處士王君墓誌銘並序君諱楨，字弘幹，太原祁人也，鴻源分熊，導九河，若木敷榮，增輝十景，星橋弁轉，竦月控於錦城，雲路蓋飛，駕霜毛於碧落，龍鐔交彩，鳧舄連，蘭菊彌芳，徽塵逾劭，祖琛，周潼關鎮將，父機，隋任相州鄴縣令，霓裳動軔，遙知關路之仙，冶袖安居，永絕河宮之害，君吉神獨秀，稟質孤貞，毓德基心，挹仁裝性，漁經獵史，舒嘯衡門，思弈鳴琴，怡情，枕石，埒於萁巢，疏沼漱流，縱逸於商，不謂箭流無捨，桑齒遽雕，隙照不停，蒿游奄及，粵以顯慶五年四月二十三日卒於私第，春秋四十有二，賦棲虛掩，寂寞雲愁，琴帳空懸，徘徊月思，即以其年五月二日瘞於河南縣千金鄉邙山之原禮也，山非豐雉，忽掩蓮標，地異泗濱，俄沉玉鉉，恐風煙歇滅，日月迭微，敬勒清猷，庶傳不朽，其詞曰，仁明石鏡，調逸煙波，箕裘累襲，鐘鼎重羅，誕茲英哲，稟氣沖和，棲遲翰苑，游泳文河，輕塵飄忽，危露無時，陰堂水，白日長辭，周簫淒愴，夏委遲，山門霧咽，松帳風悲，
大唐左驍衛萬歲府折衝都上柱國韓府銘並序公諱昭，字炅，洛州河南縣人也，若夫秀異，地洩英靈，傳茂緒於遐方，列清源於永代，載德無泯，箕裘相襲，高祖周驃騎大將軍，開府儀同三司，青，虞二州諸軍事二州刺史，新義郡開國公，祖雍，周開府儀同三司，左衛大將軍，洛，宜，華，陝五州諸軍事五州刺史，新義郡開國公，父擒，本郡太守金紫光祿大夫，和，永二州諸軍事二州刺史，盧，，慶，涼四州總管，上柱國，新義郡開國公，清素業，鏡緗編，德盛宏規，昭彰天宇，公釋褐東宮千牛，上台千牛，左衛翊府校尉，右勳府校尉，陳王府典軍，縱容藩邸，聲芳顯著，知名於童之歲，敏悟有成人之德，東宮率府郎將，左驍衛萬歲府折衝都尉，公志氣縱橫，風情侗儻，林猿，遍知，，代為名將，見於矣，以大唐咸亨三年十月十六日終於東都里第，春秋七十有一，即以其年十一月十五日河南縣之北郊芒山之陽，禮也，面清洛，背，日黯而空，涼風急而雲，懼岸谷聲塵於翠琬，其辭曰，玉山落構，珠，，黃壚瘞賈，好非可恃，仁亦促齡，悠哉，，
唐故左神策軍散將左驍衛大將軍太原王府君墓誌銘前寧州司馬劉弼撰公諱偕，字士平，京兆縣人也，昔太原府國公之苗裔，祖諱解，贈萬州刺史使持節諸軍事，考諱梁卿，皇寶應功臣，隴右節度副使，開府，兼太常卿，封開國公，自天寶前河隴建功，累承榮寵，頃屬艱阻，元從克復，爭戰京都，總領戎律，歷事四主，警衛兩街，內外無勃亂之親，朋列免刑戮之恥，抑亦英豪闕下，圖為丹墀，君從官妙年，博學多識，文武兼著，藝術備通，結忠良，竭節王事，升進未幾，奄謝旋鐘，以貞元八年八月六日寢疾於京兆府長安縣延壽里之私第，春秋卅有四，悲傷少夭，行路喟然，以其年十月二日同先君窆於故里皂原舊塋，禮也，勒庶子承宗習繼後嗣，小女尚乳，方位未分，妻楊氏撫幼痛亡，悲號泣血，舅袁韶，汝南令族，立比清規，悲戀既深，躬喪事，本兵馬使，開府，兼太子詹事，長沙郡王安公等，忠義行首，故舊不移，祭敬發筵，哽咽庭宇，余忝姻戚，痛君妙年，壯志已虧，風流安在，乃恐陵谷遷變，墳壟崩摧，集於藏，斯文以記耳，乃為銘曰，文武兼才，道術為媒，軍才許，奄忽泉台，結忠義，爭名朝市，壯實之年，英雄已矣，庶男承祖，，舉因支離，哀哉泉路，卜兆故鄉，塋同先亡，靈親將往，轍發蘭堂，歸泉台兮永別，痛冥路兮茫茫，武德白清克字，
唐故試秘書省秘書郎兼河中府寶鼎縣令趙郡李府君墓誌銘並序再從弟京兆府藍田縣尉武騎尉虞仲撰公諱方，字安道，趙郡贊皇人也，其先出自帝顓頊之裔，歷虞夏世為理官，因以命氏，惟咎繇齊聖之德，惟柱史非常之道，書則曰大禹讓，史則曰仲尼師，宜為氏族之望也，蟬聯世祿，負荷天爵，傳龜襲紫，干禮任仁，為公為侯，燭曜前史，自周廣門先生五世至魏文侯師，文侯師四世至趙相武安居，武安君三世至漢淮陰侯師，淮陰侯師十三世至有道大夫，有道大夫八世至平棘君宣王，功蓋一時，名動四海，後魏君臣稱之為清德重臣，討赫連，拜沮渠，實我力也，宣王生濮陽侯，濮陽侯生文靜公，濮陽之吉凶儀軌，文靜之氣度清粹，皆當時史臣之所歸譽也，文靜公生豫州刺史諱希禮，與邢邵等議定禮律，豫州生北齊黃門侍郎，隋上儀同三司諱孝貞，黃門生贈散騎常侍諱來王，常侍生倉部郎中諱思諒，郎中生許王府參軍諱敬中，參軍生都水使者諱柬，都水生倉部員外郎諱昂，即公之大父也，天寶中，以文章家法為世祖尚，員外生刑部郎中諱胃，公之烈考也，劉穆之之謀，猶袁方平之軌，素兼之者，我也，公幼以閨門雍肅聞於姻族間，時人方之於馮檀之流也，及長，以吏事自許，累為鹽鐵使辟署，大著功效，後應涇原連帥之命，改授監察御史充節度判官，府罷，授陝州靈寶縣令，趙嘉之理劇，周之威名，百里之內，熙熙如也，廉使具以政績上聞，朝廷方議超拜，屬今府河東公作鎮蒲津，請惠所部，遂兼秘書郎為寶鼎令，讎疲民，猶前政也，又攝理解縣，未浹日，遇暴疾而歿，嗚呼痛哉，兩邑之人，遑遑然如喪慈母，噫，夫天之不愛人也如此，不然，胡為遽奪公乎，享年四十有六，時元和九年二月庚子終於解縣之官舍，以其年十一月十七日歸葬於東都河南縣伊鄉祔於先塋禮也，夫人滎陽鄭氏，御史大夫，東都留守叔則之孫，洛陽縣主簿約之女，百氏之令族，六姻之順婦，晝哭之外，奉公之遺訓以訓諸孤，賢乎哉，男長曰，次曰璋，曰邵，曰鄂，女長曰郭九，次曰黨八，曰黨十，曰多宜，年未勝襄，孩稚肩次，痛矣夫，斯人也而有斯命也，泣為銘曰，龍門之南，伊水之西，峨峨，祖兮父兮，青松白楊，寒山之趾，千秋萬歲，體於此，
唐故元從奉天定難功臣游擊將軍守冀王府右親事典軍上柱國勒留堂頭高平郡邵公墓誌銘並序從侄將仕郎試太常寺奉禮郎飛騎尉仲方撰文林郎前守渠州司戶參軍魏瓊書夫生滅之相，貫於天地，盛衰之門，業推而化，故期生誠榮祿，奄歿幽泉，機茲褒向之靈，刻石於玄扃之記，典軍諱才志，字玄甫，望出高平萬年縣人也，曾諱慶，皇不仕，祖諱儀，皇不仕，父諱明，皇任昭武校尉，守恭王府左帳內副典軍，上柱國，賜緋魚袋，公即長男也，立身從仕，餘年，自建中四年癸亥歲朱寇逆，執持堂印，隨駕奉天，重圍之內，苦歷艱危，克復之時，功勳崇獎，遂遷五品，職佐台階，累序勳勞，歷更九任，勤效干蠹，靡資台鼎，孝奉家慶之休，廉謹風猷之德，遂至元和十四年八月廿七日，藕遇朋友酒筵至夜，有司糾劾，以達聖聰，詔下書刑，貶於坊鎮，又遇寒熱，伏枕數旬，有嗣子全亮，儒直奉孝，過於孟孫，悲泣跪藥，甚於韓伯，孤妻張氏，親看扶舉，洗浣哺餐，食不知味，寢不求安，弟曰才應，官任清資，職司樞密，朝入公門，暮歸奉孝，恭敬悲念，乳藥哺餐，在處求醫，藥餌無效，豈期壽限將畢，大願不從，時年春秋五十有五，至元和十四年己亥歲九月廿七日，終於坊州館舍，嗣子等號天泣血，聲一舉兮三絕，女及諸侄新婦等，咸悲慟哭，傷痛四鄰，卜筮有期，至其年十一月十六日舉葬於長安縣承平鄉史劉村附先代塋之禮也，仲方素諳有德，乃述其詞，銘曰，典軍功效，安國理民，重圍之內，印信奉陳，光榮先祖，忠直事君，孝義奉母，哭竹求辛，身敗四時，久病癭羸，醫藥無愈，奄有雲亡，魂歸逝水，形影無光，幽扃悄悄，歸於北邙，筠風吹竹，悲聲白楊，年年松柏，空向泉堂，
唐故趙夫人墓誌銘並序夫人諱，字，洛陽縣人也，夫華宗慶遠，三爵啟基，後族紛綸，五侯承胤，此可略而言也，祖雄，父業，並茂范英聲，昭彰雕篆，羽儀雅俗，抑揚當世，惟夫人令淑有聞，天姿婉匿，魚軒肇娉，百兩言歸，執輿之禮無虧，捧案之儀盡矣，既而嫦娥流彩，未度牖而先沉，戊葉初開，不及昏而遂卷，粵以咸亨元年閏九月十三日卒于歸仁坊私第，春秋七十有六，即以其年十月一日權窆於北邙山河南縣平樂鄉之陽禮也，嗣子處言，處基等，勞悴之感痛枝，獨之悲，淒如霜葉，恐陵谷俄遷，桑田變海，勒此清徽，乃為銘曰，恆娥上月，弄玉升天，吹簫得道，竊藥成仙，斯須萬代，倏忽千年，一朝分別，三見桑田，酒別綠珠，琴離碧玉，瑟上弦淒，箏間柱促，恨滿玉台，愁盈金屋，變竹之啼，崩城之哭，朝風漸泠，夜月方明，看花落淚，聽鳥心驚，山多寒色，樹足秋聲，埋於桂玉，永別而佳城，
唐故河南府洛陽縣尉孫府君墓銘並序再從兄朝散大夫守禦史中丞上柱國賜紫金魚袋撰今天子受英武至仁號之年，夏五月，洛陽縣尉孫君備以疾亡於官，秋八月，卜穸於河南縣平洛鄉杜翟村，祔先公之墓，葬有日，府君之太夫人以書走八百里告於猶子皇曰，未亡人天重不，始予有子七人，備實為長，其粹和孝，惕惕然無一日之過，凡規隨矩躍，揭厲士行，率可以平挹曾冉之前，吾方倚之而老，冀輝闡世緒，克大人物於簪纓間，不幸喪矣，今封墓有禮，爾為吾銘之，斯亦備之遺志，足以使無憾於地下者，皇於君為群兄弟間最相愛，嘗期君一日有以大吾門者，今也齒不逾強壯，名不掛通籍，繼志而歿，得不志遺美以抒天閼之痛耶，且士之出紳華族內其藻黼身文，率有二道，孝居上，文次之，備之孝太夫人既得矣，皇請以立身之文與我之世系而直書之，孫氏出於齊大夫後在晉時嘗避地樂安，因世居焉，自宋魏至皇朝，代以儒學顯，故鉅名碩望，冠出他族，高祖贈秘書監諱嘉之，位不配德，果介繁祉，故我曾伯祖贈僕射文公諱逖，曾祖贈秘書少監府君諱，洎曾叔祖補闕公諱遘，皆擅重名，或壘取高科，其官業行實，爆發於天下，補闕府君即君之曾王父也，祖，白馬縣令贈尚書工部侍郎諱起，烈考故天平軍節度使，檢校禮部尚書，贈兵部尚書康公諱景商，君其嫡長子也，始鄆州府君以文學德行名殷當時，入服大僚，出踐方伯，其懿實茂美，彰灼聞聽，君外族于氏，繼積善余美之後，承高門必大之基，閫範母儀，表冠族，故君富於訓導，在齠齙時，有老成人風，始鄆州府君與太夫人諸子中特所鍾愛，而君卓然自立，唯刻苦於筆硯，其為文率高深遒拔，意欲自健於一時，始舉，袖出巨軸拜公卿，郁然有文人譽，重然諾，顧交誼，預君游者皆當時名人，常潔白分別跡未嘗輒雜，累歌於春官氏，連戰連北，每黜歸，必愉愉而喜，以解太夫人之慍，今趙華州主宗伯，挹君而喜曰，我得俊矣，果書君於籍中，大司馬王公領事鹽鐵，署君巡官，假校書郎，間一歲，丞相司徒譙郡公奏直弘文館，得渭南尉，清議鄉論，皆以御史拾遺待君，君以太夫人志客洛下，遠榮養而利祿仕，非素心也，請棄職而東，丞相重違之，即授洛陽尉以適君之私，非公舉也，君平居循循如不能言，其處節義，慎趣向，則勇於必行，萬夫不能奪，知季舅丞相雅重之不與諸甥等，丞相居中書四年，天下事在手，而君未嘗以時事掛牙齒，且曰我終不以私害吾舅之美，退居恬如也，其全道守節多如此，卒年卅年，君之弟曰儲，，伉，倚，鐸，埴，皆修詞立誠，能自強以進者，儲嘗以藝較試於春官矣，既而以外族丞相公處鈞軸，不欲以親累至公，遂未再舉，君娶伯舅珪女，早亡，其婦道婦德，聆君已銘矣，有男三人，女二人，君擅眾譽而位不躋，年不永，將俾後時必有所鍾乎，銘曰，顏之孝兮賈之文，來命世兮去浮雲，大椿頑兮幽蘭芳，彼壽耋兮此凋傷，洛陽道兮石髯莎，悲風埋玉兮其冤若何，寒雲凝兮秋草密，去矣精靈兮泉室，谷變陵遷兮虞後日，考君之行兮此其實，弟孤子儲書，
唐故楚州司馬桓府君墓誌銘並序公諱歸秦，字歸秦，譙郡龍亢人也，粵若乩古，逮其烈宗，巍巍建侯，赫赫洪業，羌難得而勝記，曾祖子玉，陳朝員外散騎常侍，祖法嗣，皇朝朝請大夫，太子洗馬，雍王府諮議，修文館學士，父思敬，皇朝朝議郎，襄州襄陽縣令，夫若木拂日其帶固，長，河委地其源深，則知鳳芻五毛，麟種千里，公侯之胄，畢復其始，公少而聰明，長而風雅，學不師就，文固自得，麟趾鴻漸，月亙日昇者矣，長壽三年，解褐任恆州靈壽縣丞，轉曹州司士參軍，乃者武後制政，唐祚中微，奸臣構凶，丑吏潛慝，公堂弟彥范義不背約，勞甲兵於北軍，王必李氏，殄梟鯨於中掖，居無何載，韋後匪淑，穢德彰聞，厥弟業廣惟勤，功崇惟志，圖政弗難，有廢有興，居寵亡危，弗畏入畏，公坐因謫，降括州司功參軍，日居月諸，多隔寒燠，迨元元有主，歷數知歸，詔銓管而滌瑕，與刑書而雪恥，雖勳績未倍，而班寮且逾，遷朝議郎邦，罔以小人民不務，後錫楚，國匪為大，海沂不康，職無才兼，時未命合，蓄曜茂鍔，斂翼免首，不飛不鳴，且日且月，或歎公曰，周西伯聖也，卜呂望於渭濱，殷武丁賢也，夢傅說於虞虢，公挺生匡弼，未簡帝心，時兮時兮，其不固久，公志善琴酒，體閒水竹，座滿老成，門多長者，言必合道，理能在經，聞風樂賢，蕃而不犬，詩云，樂只君子，德音不已，惜乎巨川且濟，舟楫無所施其能，和羹盡作，鹽梅不可進其用，皇天是輔，厥言罔徵，其神不傷，斯文空有，以開元九年五月廿一日遘疾，終於洛陽通遠里之私第，享年六十有八，是歲秋七月十六日辛酉，歸窆於河南府洛陽縣清風鄉之原禮也，歌悲薤露，蕭感泉墟，冬夜夏日，歸於其居，嗚呼哀哉，天道無知，齊鄧伯之亡息，神理何遠，與陳平之不嗣，有女一人，哀哀壟遂，嘗恐山沉谷滿，海變陵異，雪泣霜摧，勒銘藏銘，其辭曰，碩人其頎，曷以畀之，君子不器，郡以蒞之，海沂之康，實賴無疆，淮楚之式，終然允臧，先人後己，鴻飛遵，居寵履危，雞鳴不已，退耕無，進德罔喜，書不雲乎，易之有矣，且執匪並，賤名，天地一指，金石獨情，座襲侯伯，門傳簪纓，終日無事，游心太清，良人，德音秩秩，時哉不與，命也何疾，奄去書檯，長歸泉室，庶馨香兮不泯，等天地兮終畢，
墨書白地，南陽白水因遂州高昌縣人也，，田地司馬，梃祖某，偽授資，父某，偽二毅英謠，君質敦恭，性兼勇誠著官校尉之榮，砥礪身名，功災豎秦緩之術無施，瘵方枚，忽以今月十一日奄於八十有七，何異依巖曉月，光彩爾芳，玉器珠彩，須臾易落，以儀鳳二年歲丁丑，五月壬戌朔十二日癸酉，葬於城西舊兆，禮也，爾日青烏來卜，白鵠翔空，行見而傷嗟，士女睹而垂涕，嗚呼哀哉，孤子順感，攀號叩地，五內崩摧，昊天之報莫追，憐之聲俄息，玄壤既開，白楸斯窆，嗚呼哀哉，為曰，南陽氏族，西宕萍遷此土，雌黃酋，朝露零，風燭俄，玄永，，儀鳳二年五月十二日，
故贈平原長公主墓誌銘並序翰林學士朝議郎行右補闕柱國賜緋魚袋臣獨孤霖奉敕撰翰林待詔將仕郎前守右威衛長史臣張宗厚奉敕書翰林待詔承務郎行左春坊太子典膳局丞柱國臣毛知儔奉敕篆蓋有唐咸通三年十二月二十二日宣宗皇帝第十一女薨，享年二十有九，詔贈平原長公主，以四年四月十七日葬於萬年縣崇道鄉夏侯村，禮也，夫立愛自親，聖人之明訓，飾終追遠，王者之大猷，況復懿順新，柔明天縱，晦言功而窈窕，茂詩禮以幽閒，豈知上國先春，委蘭芳於嫩紫，中宮晚景，艷於鮮紅，斯所以遽開玉房，永流彤史，夕睹西樓之月，空詠纖纖，秋聞北渚之風，徒嗟眇眇，聖上友於之念，體自至仁，方將送以上卿，俾升車於單伯，主之同姓，命築館於莊公，而逝水難留，重泉易閉，照藏金鏡，是失飛鸞，聲咽玉簫，非從去鳳，爰舉疏封之典，式揚考行之人，乃命詞臣，仰載淑德，銘曰，貴主生兮婉儀，美目兮娟眉，花容兮雪肥，掩琨樹兮映瓊枝，適來兮以時，何去兮可疑，被裳兮導繡旗，環蕙障兮殿荃帷，雲冉冉兮虯螭，望不知兮所之，訣金闕兮長辭，袂王母兮裾拂瑤池，啟三清兮有佇，雖萬代兮何悲，官臣強琮刻，
大唐故右金吾衛翊衛宋府君夫人墓誌並序夫干雲峻岳，至乎廣者為先，靈構神顏，存乎庇者為重，靖恭爾位，本貴有孚，惟賢是興，亦克用，是知稽古之力，不可假人，詞翰之間，無容竊吹，人之若此，物亦宜然，府君姓宋，諱運，字簡，微子之後，廣平人也，有道其先，芳名播美，氏興玉葉，族貴金榮，源流實繁，於茲為盛，以永淳二年二月八日卒於高陵清平歸義里私第，春秋三十有一，曾祖師，隋隴州源縣令，祖其，唐洪州司馬，父柱，唐左驍衛長史上柱國，各以位寵吾賢，前英後俊，門傳簪黻，代襲冠纓，義涉潘江，文窺筆海，並乃早荒瘞，久積歲年，惟君夫人王氏，周靈王后，太原人也，或氏因分著，盛枝葉於中區，或名與薦聞，震英雄於鄰國，賁之緗帙，可略而言，逮乎祖考簪纓，即其後也，夫人夙承幽閫，內順柔儀，符婉淑於深衷，應標梅於庶士，是知承家不墜，主饋無違，志操霜明，貞懷雪淨，不幸良人早背，獨守偏孤，鞠稚子之單居，念低徊而不忍，情非再醮，意樂三從，如愚管窺，請令守志，自曰來馳誠淨土，銳思彌陀，和雅之音，周遊娛耳，功德之水，清冷滌心，苦行持齋，精勤戒道，施之非吝，取亦無貪，廣運財成，弘敷妙樂，忽嬰微疾，滅影泉，大體同歸，浮生獨阻，以開元十二年二月十一日座於京第休祥之里，春秋有七十，嗚呼哀哉，孤子痛晨昏之永隔，哀侍奉之無從，乃眷匪寧，遵顏侍即，攀號杖起，泣血終朝，念相劬勞，昊天罔極，今敬占遷合，年兆已從，隨彼良辰，營茲寶塔，粵以開元十二年五月十四日葬於京城之西南高陽原三會寺舍利塔南之所，其地蕩蕩平原，周維封域，森森古樹，密邇園林，綠中以應生，紅蓮芳其永久，故宅其所而安措之，舉其存亡，題之金石，其銘曰，啟夕門側，霞光告時，嘶騎陪乘，凶旌引需，雙遷寶塔，孤子哀思，霧色添慘，風聲助悲，想幽途之長夜，望白日兮何期，
故夫人京兆郡杜氏墓誌銘並序嗚呼，五陵之右，邙山之前，墳削成，其誰謂焉，曰有夫人杜氏之墓矣，本乎京兆，帝堯之之後，浚祉遙源，傳芳於牒簡，柔規淑行，播美於宗親，加以早晤玄，夙探微，空閨養德，虛室生白，不尚華彩，志唯簡素，冀期永慶，葉庭闈，嗚呼彼蒼，殲此明淑，以貞元元年歲次乙丑五月廿日嬰以十旬，俄成萬古，春秋五十有二，嗣子前試左武衛兵曹參軍穎川郡陳叔清，早嚴訓，已傷陟扈之憂，旋及尊親，永慕采蘭之養，悲纏風樹，痛結寒泉，以十一月十七日權殯於邙山之足王寇村，卜奇勝也，恐陵谷代遷，式旌銘記，詞曰，彼美淑媛，降自星津，貞姿皎皎，素范彬彬，壽也奚促，遽奄窮塵，痛音谷兮永訣，空令德兮惟新，貞元元年十月十四日建，
唐大明宮玉晨觀故上清太洞三景弟子東嶽青帝真人田法師玄室銘並序從母內學士宋若憲撰太清宮內供奉三教講論大德兼左衛道門威儀賜紫玄表書敘曰，道尊德貴而常自然，惟老氏乎，天生哲人，懷道抱德，闡無為之教，莫測其深淺者，其唯我仙師乎，仙師姓田氏，諱元素，字知白，其先京兆原人也，曾祖茂宣，皇任同州長史，祖淮，皇韓城縣大夫，父歸道，高道不仕，欲黃老參授上法，號玄靖先生，深希微之妙旨，得河上之真宗，所著疏義玄之也，仙師幼而聰辯，仁孝自天，宿合道真，辭榮棄俗，玄冠黃神，志溢煙霞，元和九年夏五月，詣開元觀，依三洞法主吳君，授上清真訣，遂研精秘奧，無不通，內事典墳，遍皆披覽，演五千之玄妙，聽者盈堂，登法座而敷揚，觀者如堵，大和己亥歲，有詔召入宮，宗一見，甚器異之，於玉晨觀特為修院居止焉，夏六月次一聞法音，再三加歎，遂賜章服，玳瑁冠，玉簪等，錫繼重疊，輝映法徒，一時之盛也，每一講說，妃嬪已下相率而聽者僅數千人，或捨名衣，或捨寶，願為師弟，升堂入室者不可數焉，長慶末，甲辰歲，遂茹芝，食霞咽液，色皎潔，逾於昔時，入修持，則與真為侶，登齋講說，則有靈鶴徘徊，志願名山，以尋靈跡，有詔賜許，遂其本心，而太后惜其德能，遽違不聽，乃從於道德之場，棲心於白雲之表，夏五月，忽染微疾，天醫御藥，道路相望，太后親問，給侍醫藥等物焉，以大和三年五月廿九日終於玉晨觀私院，享年三，太后哀慟，興悲，如何上天，殲我明哲，賻絹三百匹，錢百萬，以充喪事，禮也，門生擗踴，侶號兆，千有餘人，崩心灑血，師之存也，不以財利為榮，及終亡也，家無餘財，只有樂器十數事而已，所為淡泊清廉者矣，所殯殮之具，皆出法侶，門生之賻焉，粵以其年七月七日葬於萬年縣洪固鄉畢原之禮也，哀哀慈母，痛切肝，叫叫同生，摧心泣血，筮兆葉吉，窀穸有期，懼陵谷之有遷，刊貞石而為志，其銘曰，岳降靈，仙師誕生，志行高潔，不慕時榮，幼服黃冠，晦跡藏名，闡三玄之妙旨，演道德之玄經，漱咽靈液，咀嚼芝英，乘白雲，朝玉京，吾師去矣，法侶何，銜酸茹痛，泣血漣，書仙師之德行，述仙師之令儀，庶千載之不朽，刊貞石而記之，
大唐洛州伊闕縣故馬君墓誌銘並序君諱弘基，字廣趾，扶風人也，魏氏握圖，既折而折玉，漢君執歷，剖而剖符，遐睇百王，觀綿史，代忠代孝，故無得而名焉，祖道，道高時概群英，棄柳下之降身，慕夷齊之放曠，父，志該曲逆，情逸才為時須，早申忠鯁，武勳司受上柱國也，而君名逸觀秦知象，豈謂朝飛朔吹，碧蕊於始春，潔霜凝，綠葉雕於早夏，年適廿，以麟德二年九月十七日，卒於私第福善里，即以其年歲次乙丑九月庚午朔二十七日景申葬於城北之平原禮也，嗚呼哀哉，肅肅淒風，結悲松於迥，昏昏黯霧，永於窮泉，式刊清猷，用彰不朽，其詞曰，播美道初，系輝有像，輔趙北征，佐劉南將，何帝不師，何王不相，功宣往彤，義敷，玉蕊始開，金柯創布，痛矣淒風，嗟乎凝，始何哲人，窮泉是措，無睇晨烏，虛懸夕菟，麟德二年歲次乙丑九月庚午朔廿七日景申，
大周張君墓誌銘君諱道，字守元，其先并州太原人也，曾祖顯，屬唐高祖神堯皇帝龍飛晉甸，鳳止秦關，附翼而上黃山，攀鱗而游黑水，因茲徙第，遂居雍州之長安縣，君承大周啟運，鼎業惟新，寰樂推，靈祗幽贊，岐山瑞，翻飛薦鮪之巖，渭水玉龜，涵泳游龍之沼，公情安近甸，心樂王畿，遂編貫於許州之扶溝縣，故今為縣人也，昔神鳩演慶，芳枝冠於域中，瑞鵲延祥，茂葉流於海內，自茲厥後，人物相趨，金白交暉，銀黃遞映，高祖顯，齊任隰州隰城郡在守，曾祖仁，隋任硤州別駕，父見，唐任梓州永泰縣令，並筆海齊滋，翰林均秀，烹魚振響，清暉澈於錦江，展驥馳聲，美譽騰於月硤，君凝姿赤野，矯翰青田，映星渚而宵明，漸霜皋而夕振，文鋒武略，左右兼該，瑋貌環姿，天然獨絕，其時唐家命職，妙選英髦，以君逸氣霞騫，雄心霜厲，鳴笳桂苑，允迪奇材，乘珠軒，光資俊彥，起家任趙王府執仗，沐天人之渥澤，承帝子之光暉，北場陪轉翳之，南館接浮瓜之賞，咸亨二年授江王府戶曹，儀鳳三年，授滕王府法曹參軍事，公貞固以蒞職，勤正以奉公，優遊文雅之場，棲息禮賓之囿，曳裾蘭阪，賦夜月之清詞，侍宴荊台，諷朝雲之絕唱，靈機獨連，思律孤標，夙蘊屠龍之才，早悟全牛之術，桑林九奏，先游斷雁之鋒，蓮鍔七星，冀逞割雞之用，以垂拱三年擢授萬州武寧縣令，荊門斜屆，湧神鱉於長江，柳緯遙臨，化祥龍於極浦，用廉平而訓俗，雉狎風琴，驅正直以調人，鸞蹌水鏡，遽而政成期月，秩滿四周，歸路指於襄陽，還途涉於江浦，峴山高峙，思聞頌德之聲，漢水橫流，奄見沉珠之慘，以長壽二年四月，途中遘疾，卒於襄州之襄陽縣，春秋六十有八，即以其年六月廿四日遷厝於洛州合宮縣太上玄元皇帝廟之後，即邙山之北崗禮也，嗣子延慶等，號天雨泗，扣地崩心，仰盡柳以增哀，俯行楸而慟絕，遵前賢之軌躅，揚祖宗之休烈，嗚呼哀哉，乃為銘曰，不英靈，清河雅望，玉邙延祉，銅鉤表貺，名亞三王，聲高七相，芬騰國史，譽流家狀，天弧演鑒，地掖疏疆，南陽西鄂，玉秀瓊芳，蘭宮侍楚，桂苑游梁，一同百里，雉狎鸞蹌，神遊京兆，景滕城，青烏相地，白鶴臨塋，風松變色，月桂韜明，恐清徽之永謝，勒貞礎於泉扃，
大唐姬公墓誌並序公諱推，魯國袞州人也，肇自有周文王之子姬文公旦之後，錫土命氏，光膺制建，暨於隆漢，代作台輔，門業丕顯，慶德延祚，寶運惟新，郁為芳族，曾祖沖，魏為驃騎將軍西河太守，祖泰，齊為中散大夫，父讓，隋任商州商陽郡贊治，並人譽時才，豐珠儉粟，三省無闕，六行無虧，奉國賓家，以忠節為本，加以靖恭致敬，心慕伽藍，年始弱冠，娶於程氏，兩宗華胄，二門弈葉，夫人執麻治緯，績習於婦功，上事舅姑，傍睦娣姒，春秋卅有九，去貞觀廿一年卒矣，公春秋五十有八，於大唐永徽五年歲次癸丑七月卅日卒於私第，即以其年八月甲辰朔十七日庚申遷厝，合葬於邙山之陽鄉之界，子元遂無本枝之親，恐墜之弊，乃勒芳猷於翠石，其詞曰，
大唐故騎都尉張君墓誌銘君諱玄景，字元暉，本武城人也，今居河南焉，璧珠徙曜，無昧沖融之彩，桂樹移裁，詎損氛氳之氣，留侯盛烈，昭章於漢年，壯武鴻名，紛綸於晉策，其能嗣茲高躅，繼彼徽風，於何屬焉，在乎君矣，惟君孝友裝性，仁義居心，於鄉黨則恂恂，於兄弟唯穆穆，孰不挹其洪量，誰不仰其宏規，展茂績於三韓，效奇功於九種，遂乃勳隆都尉，名晉輕車，方冀搏飆，望長空而振，何期景，素幽遂而沉魂，咸亨五年七月一日，卒於私第，春秋五十有二，即以其月十四日窆於邙山之上禮也，君美度斯在，徽范無虧，不於白，行豈愆於素履，可謂人氓之標準，風俗之規模，未蒙五福之，遽膺六極首，固乃悲涼潦友，淒切親姻者，而厚夜將臨，深埏正辟，孀妻宛頸，孤崩心，故敬述徽蹤，寄之堅石，其詞曰，珠星啟號，暌孤擅名，居周孝友，兄弟宇量，淹通心懷，情華堂，罷宴深泉，寓體名寄，義，
大周故持節嶲州都督陸府君墓誌銘並序敘曰，才堪二千石，天子共理之臣也，勇冠十萬人，明主安邊之將也，奉顏色，戀庭闈，至人事親之孝也，考六經，探百氏，君子遊藝之深也，縱令山川作氣，辰宿降靈，克生鮮其備能，載誕闕其全德，有蕭張翼輔之量，無韓於鬥戰之奇，有曾閔至孝之誠，無游夏能文之美，緬觀秦漢，迄於今日，可無不可斯焉，取斯見於陸明府君矣，君諱仁儉，字乾迪，河南洛陽人也，後魏東平王之七代孫也，六代祖麗，後魏簡王，五代祖，後魏平原王，並列籍芸台，震曜圖史，不可斐然而述之也，高祖希靜，後魏青州刺史，曾祖子瑩，後魏譙州刺史，五侯子孫，剖符濟代，祖正禮，周青州司馬，題輿海隅，位不充量，父孝友，隋顯州司功參軍事，朝請大夫，唐貝州清河縣令，管輅以有才無命，絆驥長衢，府君以道德安卑，烹鮮小邑，丕承攸顯，家傳萬石之風，餘慶聽鐘，更育千金之子，公殊姿動物，妙術冠時，彎弧則七札齊穿，讀書則五行俱下，文武之道，英聲滿於縉紳，將相之才，籍甚喧於區宇，孝因心至，高堂之愛雖勤，才為時須，下澤之羅終設，屬九夷齊德，苦矢不朝，顯慶五年，神丘道大總管蘇定方地均衛霍，術妙孫吳，引公為人幕之賓，籍公有從橫之算，掃除穢陌，我有九焉，龍朔元年，以功授上柱國，賜物七百段，其年丁父憂，泣血絕漿，骨立柴毀，麟德元年，以前功授左清道衛利仁府左果毅都尉，尋乾封元年，加授游擊將軍，遼隧殘魂，尚潛山谷，朝廷以公為經略使，彌余寇，勒九都者，我諸將之功也，軍還，丁母憂，情不勝哀，殆將毀滅，喻年奪情，授寧遠將軍，左衛興樂府折衝，儀鳳二年，授明威將軍，轉右驍衛滋源府折衝，別敕肅州鎮遏，屯田列戍，詎假秦城，白露秋風，不聞胡騎，移鎮瓜州，警戒三邊，折衝萬里，夫岷州者，關塞之一隅也，儀鳳四年，除公岷州刺史，公下車問俗，褰帷按部，河湟之役，軍實攸資，耕織之豐，康歌斯在，永淳二年，除石州刺史，南拒秦而北近胡，唯背之區也，公緝懷士女，岷州焉，以垂拱三年，拜翼州刺史，天授元年，延州刺史，制戎之所，用武之地，聞賢任能，非莫可，即天授二年，拜公州都督，六條闡比，五月渡瀘，聞風而不，及境而邊峰自息，嗚呼，上玄虛應，神不遺，如意元年在仕嬰疾，終於官舍，春秋六十有六，皇情有悼，群辟興嗟，以大周延載元年十月十日，歸葬於邙山，禮也，悲笳動，哀挽齊行原愁而苦霧寒，松柏思而秋聲起，子憬，芝蘭心馥，禮樂將行，十美於泉扃，訪不才於下走，跪承嘉命，敢揚盛烈雲，銘曰，邙山丘隴，增，今來相，蔽虧人，富貴兮朝露危，一朝相送兮郭北垂，秋風斷兮，
唐故齊州歷城縣令庫狄君墓誌銘並序君諱通，字豐仁，天水人也，因家河南縣永泰鄉焉，夫華宗慶遠，爵啟基，後族紛綸，五侯承胤，祖賢，隋任東宮直寢上儀同，父通，任衛州黎陽縣令，並茂范英聲，昭彰，儀雅俗，抑揚當，君稟性忠，資齡立德，淳懿之量，囊括昔，貞白之心，往列，乾封元年，蒙敕授齊州歷城縣令，固可府儀真氣，振道懸風，豈其四影催齡，三胡伐姓，西山五色，既不遇於今辰，南海一丸，空有聞於往日，粵以咸亨元年閏九日終於道化坊私第，春秋八十三即其年其月廿一日權窆於北邙平鄉之陽禮也，哀子惠感，勞悴之感，痛甚風枝，獨之悲淒如霜葉，恐陵谷俄遷，桑田變海，式斯玄，其詞曰，一代英奇，不終遐壽，何期柏，忽雕蒲柳，魂歸異壤，煙生隴首，清，千齡靡朽，
周故左衛勳一府勳衛上柱國元思亮墓誌銘並序公諱瑛，字思亮，先雁門人也，近代因官，徙居洛陽，錫軒丘之遠慶，擁華渚之遙源，崇基峻於削成，茂祉苞於江漢，家聲累葉，開盛烈於山河，子孫蟬聯，蓄英材於帝里，門風國籍，頗亦詳焉，曾祖志儉，隋任蘇州刺史，地積英靈，門傳將相，家承台鉉，代襲簪纓，祖師丘，唐朝密王府戶曹參軍，國任璋，家成杞梓，陪游望苑，屢承飛蓋之歡，父瑛，皇朝左衛勳一府勳衛，早沐庠風，欽承先聖，夙陪絳帳，早預青襟，披五典以忘疲，覽百家之不倦，豈謂金飆變序，玉露頻移，俄成蒿里之徵，掩遘膏肓之疾，春秋六十有七，以長安三年五月卅日，薨於毓財里之私第，夫人朱氏，唐朝儒林郎通之女也，仙姿湛桂，蔭寶魄於恆娥，擢秀芝田，映流風之回雪，以聖曆二年臘月廿四日終於私第，以長安三年八月廿四日，祔葬於北邙山合宮縣平樂鄉之原禮也，有子休宗，瓊萼聯芳，芝蘭疊秀，秦王美璧，光符耀乘之輝，隨後靈珠，終懷孕室之彩，雙魂祔殯，敬傳姬旦之儀，薤挽哀吟，終從孔君之禮，金詞可飾，用彰千載之魂，玉札書鐫，知有百年之墓，其詞曰，江漢騰氣，山河發祥，地靈赫弈，天秩昭彰，祖宗豪傑，昴宿騰芒，蟬冕濟濟，鸞鳳鏘鏘，琴樽倚伏，書劍生平，風雲儻，泉石霞明，月館空寂，風鉉罷聲，倏忽人事，須臾變生，鬱鬱松柏，蒼蒼原野，人去何悲，生死代謝，丘隴虛寂，荒扉巨夜，古來共此，誰何留者，
唐前衛州參軍李公故夫人崔氏墓誌銘並序文林郎前恆王時參軍直集賢院張文撰夫人字媛，博陵著姓，四岳之後，挺特奇才，勳貴相，稱其美，簪纓祖德，輝映鸞台，鍾慶流芳，今可得而略也，父光邈，皇萬年縣令，璧州司馬，克嗣前烈，代為文宗，粉署超騰，累踐風憲，夫人則璧州之第三女也，夫人宛順淑質，天假容姿，婦禮母儀，可以傅於女史，當年適衛州參軍李士芳，於是舉案齊眉，如賓之敬，勳容合禮，舉步成規，閨閫不逾，曹薑是匹，豈謂黃天不，降此鞠凶，嗚呼，貞元十四年三月三日遘疾終於通利里之私第，一百甲子享齡報焉，行路為之沾裳，婦為之掇臼，李參卿當代聲名，清談利辯，先儒秘術，披攬在心，於是出入高門，長揖侯伯，朱纓紫騎，旦夕盈衢，炮煮華筵，只接不已，可謂世之玄藝也，悲傷喪偶，幼女攀號，乃命青烏，占田剋日，即以來年己卯歲冬十二月庚午朔廿一日庚寅卜宅於河南縣平樂鄉之原，祔先塋次西坤雄禮也，恐陵谷遷變，遂刻石於泉扃，銘曰，邦媛兮順且清，歿彌後兮著佳聲，修婦道而令則，留訓而傷情，千秋兮萬古，獨水隔夫兮哀榮，李清刻字，
君諱信，字師言，何內武人也，漢司徒延即君之士四世祖也，前後兩魏，東西二晉，衣冠赫弈，代有其人，祖牙，齊河內主簿，孝隋伊闕令，子孫因家焉，今為洛陽人也，君少有逸異之姿，長懷出群之操，負才矜節，嗤展季之辱身，安貧樂業，慕原思之獨善，優遊墳史，琴書自暢，仁行著於言先，藝義超於物表，方欲紹由巢之絕軌，振夷皓之高蹤，與善無徵，夢楹遄及，以貞觀十八年正月廿日卒於洛陽景行之閭鄉之私第，春秋五十一，即以其年二月十六日葬於北邙之南原千金之里，君生平簡約，不崇飾費，遺誨慇勤，務從清儉，衣衾棺槨，才取自周，塗車芻靈，示遵先典，哀子伏果，年甫弱冠，參選上京，聞凶崩絕，泣血千里，痛手足之不啟，怨隙樹之無停，悠悠昊蒼，攀號何逮，謹追錄遺行，樹之幽壤，慮桑海之虧盈，備往城之荒毀，嗚呼哀哉，乃為銘曰，蘭畹長芬，玉淵惟麗，挺生夫子，實邦子惠，冥漠福謙，善人斯逝，嗚呼哀哉，先遠有期，將安宅兆，遲遲白日，交交黃鳥，玄宮易掩，夜台難曉，芳猷永謝，千載誰紹，嗚呼哀哉，
唐故宣義郎京兆府藍田縣尉樂安孫府君墓誌銘並序第廿侄男鄉貢進士保衡撰府君諱嬰，字孺之，樂安人也，蓋齊大夫書，晉長秋卿道恭之後，長秋六世孫魏光祿大夫惠蔚，以風鑒儒學，儀範本朝，自光祿以降，世載清德，不隕其業，以至於隋晉陽令諱孝敏，府君即晉陽之五代孫也，高祖仲將，皇朝鄆州壽張縣丞，曾祖希莊，皇朝韓王府典簽，贈贊善大夫，祖嘉之，皇宋州司馬，贈秘書監，道德文學，海內所稱，父造，天寶初，應文詞清麗舉，與郭納同登甲科，官至詹事府司直，惟秘監用積學醇德，垂訓於後，惟司直伯仲叔季，以懿文至行，纂揚世業，宦歷清顯，名播寰區，當開元天寶間，策茂異，徵賢良，一門必擅於高科，四海共推於濟美，儒家繼盛，當代無儔，府君即司直之嗣子也，未識而孤，克自激勵，愛敬必盡，以奉高堂，勤苦不渝，以篤志業，飭躬好學，名稱日聞，廣德初，為福建李尚書表薦，授試饒州余干縣尉，及親而祿，遂懷捧檄之歡，力行以待，未及公車之召，遠從試吏，豈或為名，換州三水縣丞，歷仙州司倉參軍，澤州錄事參軍，州牧李公與府君有山嵇之舊，及茲聯事，見重公才，益厚通家之情，別申知己之分，既綱郡務，仍佐州師，牧守致坐嘯之謠，掾吏推三語之稱，休聲洽暢，遠邇欽風，及滿歲告歸，言旋洛下，余祿可以馨夕膳，家園可以侍板輿，遂閒居杜門，無復宦意，潘岳奉養，恥屑屑於斗筲，梁竦棲遲，歎徒勞於州縣，居數歲，為親故所勉，遂俯從常資，授京兆府藍田縣尉，清規雅望，僚友推挹，台署之選，僉議攸歸，丁太夫人憂去官，哀毀之深，幾於滅性，杖而後起，以至終喪，抱茲痛疾之心，因遘沉痼之恙，纏綿不，報施何孤，以貞元十七年八月十六日，傾背於集賢里之私第，享年五十七，府君性與道合，氣階天和，孝友通於神明，恭儉遵於禮法，喜慍未嘗形色，得喪安能介懷，寬以處家，和以接下，閨門之內，煦若春陽，嗚呼，履仁者降年之徵，止中身之壽，積德者佐時之道，無一日之遷，神理難明，善人將懼，有一子二女，子曰集慶，幼女不幸，夙抱綿疾，及罹艱酷，至性過人，號慕不食，七日而歿，行路感歎，姻族傷嗟，集慶等泣血居喪，罔墜先訓，即以十八年二月九日，遷厝於邙山西原先塋東北，禮也，小子早承誨誘，特被深慈，追懷仁范，痛慕何及，謹書聞見，以志玄堂，銜哀敘辭，言豈能飾，銘曰，我祖本系，基唐侯國，齊卿之後，晉有長秋，繼踵道德，弈葉公侯，英英光祿，識密學優，五世其昌，至於晉陽，降及秘監，其道大光，司直纘緒，赫矣名揚，乃生季父，比德璋，學探秘奧，行秉直方，孝惟天至，道則日彰，仕豈為名，祿貴及親，逶迤下寮，其用未甲，位必配德，壽以福仁，宜享黃發，宜乘朱輪，居喪構恙，抱終身，斯不獲，何謂明神，彼蒼者天，降禍仁賢，哀哀孤嗣，泣血然，追遵素志，祔窆邙田，還依舊域，別啟新阡，參差樹拱，頓復崗連，於昭令德，永世空傳，
大唐故武騎尉朱君墓誌君諱珪，字仁，京兆人也，祖丘，德州平原縣令，六條宣務，五騰謠，父壽，高謝冕纓，遁才幹木之德，挹踐禮義，克節陋室之高，惟君雅量沖清，孝敬祟速，色養有筍江之應，夕省致溫扇之供，猥升粟之前規，懷於同氣，憤尺布之往議，拂分羽於離巢，四海延賓，三州慕軌，園疏野流，池翻李郭之舟，庭設衢樽，門勒鄭莊之馬，加以博涉經史，笙簧於四始之文，總協律鐘，付擊於五行之序，離章煥錦，可噴紙而起鴛鴻，吻彩飛霞，即端聲而立雞馬，方將器羽王室，棟干宗材，不謂風霰翻嚴，先飄秀迥，於上元二年十一月九日，卒於私第，春秋四十有九，即於其年其月十九日，葬於龍首原，嗚呼哀哉，痛悲鱗鳥，德跡難述，更勒頌曰，邙邙駿駒，嘶嘶上徒，驤首寶轡，伏鹽車，其一，侍親盡孝，情動天地，梟度含聲，鳥飛助，其二，哲人無永，奄逐嵫光，四海懷慟，七族悲傷，其三，泉門長，明離，唯余松賈，空青劍枝，其四，
大唐武昌監丞韓行故夫人解氏墓誌夫人姓解，名摩，字弘妃，雁門人也，後因隋任流播，又貫洛州洛陽縣上東鄉歸仁里，祖，齊鎮東軍，河間太守，父寶，隋衡州司戶書佐，夫人金崇自遠，玉葉久傳，四德無虧，百行咸備，永徽六年十二月二日染患，卒於鄂州武昌冶監公第，以顯慶五年歲次庚申七月庚子朔十六日乙卯窆於洛陽邙山張方里，春秋六十有七，稚孫洛等攀號抽割，悲纏行路，嗚呼哀哉，乃為銘曰，懿德罕今，芳姿絕古，聲雁塞，飛瓊洛浦，福善無徵，餘慶安在，曦車既往，逝川不待，桑海更變，陵谷五遷，故題斯石，紀被幽泉，
唐故魏郡魏縣令崔公墓誌銘從父弟朝散大夫守中書舍人上柱國賜紫金魚袋祐甫述於戲，仁義之道，知或試者，必於字隸，正風俗，是以前史言循吏皆牧宰焉，以之觀忠愛，以之辯條理，聖人之教行矣，君子之風見矣，天寶中，承平歲多，禹縣豐侈，吏有徇於利者，單單述職，困載而歸，有徇於名者，立威肆亟，視人如草，百姓而不謂之暴，掛法令而不罪其荒，於斯時也，崔公自左千牛衛錄事參軍出為滄州東光令，滄州僻在海甸，東光即其南鄙，控水津陸道，郵付攸出，近魚鹽蒲葦之藪，聚耕桑之外，又多業焉，由是富人通於濁吏，僕役貧困，浸以為常，公潔身而清其本源，端本而壹其度量，明識內斷，沉機外發，一之歲而徭賦平，獄訟息，二之歲而嫠有養，逋竄言旋，三之歲而不二價，地無遺力，由是吏拱而待命，人蘇以得性，雖上有急征暴賦，風馳電集，我皆閒暇以應之，清明以濟之，是使國與人交暢也，於時安祿山為河北採訪使，雖內苞凶慝，而外獎廉平，精擇能吏，唯日不足，遂奏公攝魏州魏縣令，惟茲大邑，萬商所暨，財雄氣使玉食武斷者，自昔難御之，公鋒刃所用，不見有盤根錯節，提其宏綱，眾目咸舉，下車未幾，有恥且格，既而祿山幕府之吏以推薦之故，固求交結，公曰，吾之盡心理人也，行道而已，非有媚焉，進退之分，所稟於朝也，消長之時，所關於命也，焉皇皇於其間哉，吾將居易而已，由是執權者不悅，公受代焉，君子謂公為政之方，鄭子產宓子賤卓茂魯恭之儔匹也，公諱夷甫，字平孫，博陵安平人，漢魏以來，文章正直之業，布在淳吏，曾祖儼，皇朝洛縣令，王父豈，汝州長史安平縣男，贈衛尉少卿，考渾，右台監察御史，咸有明德至行，遠圖高躅，位屈於時，功業不著，公生而警晤，氣和以整，機權略，見於童孺，好學懿文，卓爾有立，少以門蔭為太廟齋郎，年未廿，調補澤州參軍事，轉陝州河北縣尉，丁艱去職，服闋，授千牛衛錄事參軍，既去魏縣，屬祿山肆逆，陷洛陽，公提家族避地南遷，遘疾於路，以天寶十五年三月十一日，歿於汝陽溱水之上，春秋五十有三，即其所而野殯，難故也，仁而不壽，才不大展，天之報善其有耶，其無耶，爰以大曆十三年歲次戊午十月癸酉朔廿五日丁酉，返葬於邙山平樂原從先塋，以夫人隴西李氏祔焉，禮也，夫人諱喬仙，字摩訶衍，皇朝倉部員外郎稚川之曾孫，元氏丞思言之孫，考城丞之仲女，瓊華生於昆嶠，丹鳳鳴於朝陽，貞實高朗，綽有餘地，養尊宋家，其儀不忒，享年一，以天寶十一年七月十五日，先終於東光縣之私館，嗣子契臣，生三歲而失慈母，七歲而違嚴父，克和克劭，遊藝踐言，孝因於心，喪致其，楚塞遐遠，邙阜荒涼，繩纓匍匐，泣血埏隧，甫生之不幸，獨立，陟彼崗兮，亦何及也，茹痛操筆，以銘幽戶，其詞曰，敬以立身，惠以庇人，吾兄所履，教義之純，天其若何，作坎作羅，亂離瘼矣，嬰我，華宗淑德，薄言奉帚，貞明簡諒，納約自牖，百歲有歸，九泉無日，哀哀嗣子，此焉銜血，
大周故將仕郎宋州虞城縣尉張府君墓誌銘並序君諱君表，字君彥，河南洛陽人也，其先生住居清河縣，大事去矣，雄豪競鹿於隋原，鴻基締諸，九五獲龍於唐運，亂離適靜，因徙居焉，廿八宿張星列曜於東方，卅一臣張良參謀於西漢，高辯則可離於敵國，濟三板之危城，清鑒則自識於殊珍，佩千齡之寶劍，編芳列簡，斷矣可知，曾祖邈，周任汴州長史，祖，隋任懷州河內縣令，全魏雄都，覃懷奧壤，題輿展驥，當仁於龐統之才，馴翟祛蝗，餘裕於魯恭之政，父明，唐任荊州都督府錄事參軍事，高才無其貴仕，興軫劉標，州縣處於徒勞，歎深梁竦，君弱齡負德，勝衣憂道，勤誠學行，養性溫恭，逆旅少留，果奇荀淑，通家暫敘，倏駭李膺，特深純至之情，彌篤寬弘之宇，以為洪波沃日，初發源乎濫觴，峻嶺干雲，固先基於始篋，年卅八，就辟解褐任宋州虞城縣尉，淵明逸器，且辭彭澤之榮，亭伯高才，不樂長岑之縣，高卑不等，連類宜及，尋而棄職，歸舊鄉焉，陋巷是安，里仁為美，終朝不孤於翰墨，卒歲每極於優遊，親故競郭崇，長幼多模楷，杳然遐觀，終自得，惜哉，年齡不永，痼瘵交侵，風截道而難追，火撇石而能幾，儀鳳二年十月九日終於洛陽敦厚里第，春秋五十四，以其年十一月廿六日葬於北邙山合宮縣平樂鄉原禮也，夫人燉煌索，淑早聞，芝蘭獨茂，惟儀是恃，既請益於女師，謂嫁曰歸，奚作配於君子，不謝鳳皇之兆，朋如琴瑟之和，織之道不疲，巾櫛之規恆舉，屬所天早喪，零露先悲，泛彼柏舟，本緣於誓志，行茲三徙，即示於訓孤，痛乎，天地無知，金丹不驗，善與何在，禍生斯及，久視元年八月十三日遘疾，終於亡夫之寢，春秋七十，其年十月五日權殯於北邙山，以長安三年歲次癸卯八月辛酉朔十二日壬申，遷合夫墓禮也，月酉建辰，歲卯會紀，凶儀有合墓之禮，商族是通吉之年，所謂歷良辰，死同穴，即其然也，次子文成等，攀慕絕氣，啼號竭情，念天長而地久，懼谷變而陵傾，銘曰，終觀弈葉，世襲功名，馳芳孝友，游刃縱橫，貂聯族盛，鵲反書驚，賢風自遠，才子攸生，君誕明哲，氣雄今古，純孝天資，言容日祖，淵懿詞窟，敷紛藝圃，地似卿雲，家同鄒魯，仕無貪祿，隱不違親，思歸故里，謝秩時人，長幼成敬，夫妻若賓，光陰未幾，風燭俱淪，禮有合墳，歲惟通吉，重門翠幌，千齡白日，異既明，死同亦實，念蒿里兮潛靜，痛泉宮兮眇謐，雲暗隴兮沉，風悲松兮蕭瑟，夫君子兮與淑女，噫長埋兮於此室，
唐趙夫人故河內張氏墓誌銘並序鄉貢進士沈櫓撰夫人不物通阜俗與世俱行，孝敬存家，令德彰茂，夫人河內郡雲陽人也，夫人幼閒軌則，門望之崇，既笄之年，歸於天水趙公之夫人女宗母教，動葉禮儀，處室也功容允明，辭家也德言咸著，四者備矣，婦道乎何有，方期兆鳳凰之吉，頌螽斯之宜，內外姻戚，莫不奉，何以遘沈，大夜將奄，時春秋五十以會昌三年歲次癸亥正月廿四日終於長安延壽坊之私第，夫，趙公家世儒流，夙聞風雅，四男成長，二子聘室，兩女有家，長男師府州陽縣主簿，官貞政理，鐘鼎是期，次男師牧，師，師運，皆以力助曾參，甘旨不虧，長女幼適河內張宥正，定遠將軍，前光王府曲軍，次女早適樂繁，任濠州定遠縣尉，並溫溫潤德，悌睦謙柔，送往慎終，僉悲葬露，夫，即以其年五月廿六日窆於京兆府長安縣小嚴村之原禮也，恐陵谷遷變，家世湮淪，故刊於石，以志綿邈，其銘曰，洎乎有歸，逝於德輝，令望益著，殲矩，孤貞四被，天不遺，志彼泉石，名留不縻，安子書宜郎篆額閏郎刻字，
唐故淮南進奉使檢校尚書工部郎中兼御史中丞賜緋魚袋會稽駱公墓誌銘朝議大夫檢校左散騎常侍前大理少卿兼御史大夫賜紫金魚袋薛贍撰曾祖璧皇武都郡司馬祖子卿皇登州長史贈太子中允父紹皇處州司馬兼監察御史駱氏著姓，顯於前史，與秦同祖，實帝顓頊高陽氏之裔也，祖伯翳，號大費，大費佐禹理水有功，大費遠孫季延，周孝王時牧正，養馬蕃息，孝王賜以王父字，遂為駱氏焉，後漢御史大夫平，避董卓之亂，過江居吳之餘杭，時人號餘杭公，後子孫散居浙江之東西郡縣，南朝六代，代有英奇，峻節令名，文儒碩秀，家諜史冊，耀彩騰輝，美蔭清資，英規令望，承家者褒然不替，為儒者卓爾備詳，非植豐碑，固難遍舉，公名潛，字晦中，先司馬之長子也，幼而敏悟，長守謙貞，敦孔父之詩書，苞曹公之氣量，已躅曾顏之孝行，將馳光謝之高名，貢律句於春官，合致身於華貫，無何，饋挽興於梁宋，孛彗起於奎婁，為副已知，捨其盛美，遂由弘文館校書郎，徐州供軍使判官，是時傾御府於關東，徵蕃兵於北土，吏心伏懾，軍養豐饒，兵罷旌功，授衛尉寺主簿，蜀土闕其良宰，朝廷切以字人，既精選於台詞，遂升名於甸服，授成都府靈池縣令，今廣陵渤海王承天休命，鎮撫坤維，一睹風儀，再興嘉，輟強明於外邑，季正於都曹，式序化，察除苛弊，爰興版築，須督吏民，集畚鍤以先登，城池而最固，庭無諍訟，里有絃歌，雖考秩之未深，且攀留而預忉，渤海王節制淮浙，統懾銅鹽，長懷似鶚之姿，果召如鷹之吏，才無阻滯，術有變通，知可付於牢盆，佇來儀於鐵甕，署揚州海陵監事，監乃務之大者，公實處之暇財貨充盈，課輸集辦，加侍御史內供奉，賜緋魚袋，尋轉檢校尚書工部員外郎，渤海王親鼓上軍，將誅巨寇，徵千群之突騎，擁萬眾之丹師，加檢校尚書工部郎中，度支淮南軍前糧料應接使，欽茲委任，實仗全才，系社稷之安危，定生民之舒慘，雖干戈罷舉，而供億無虧，加御史中丞，劍南西川第般進奉使，公勤王志切，荷國恩深，涉萬里之煙波，背九重之城闕，恨江山之綿邈，施犬馬以遲留，棹澀瞿塘，水沿巴宇，欲並忠於前志，恨入貢於後時，因而遘疾，歿於通州之郡下，享年三十有七，公無兒侄以護喪，值西江之多盜，孤番旅櫬，涉歷歲時，至中和五年八月八日，殯於揚州揚子縣江濱鄉風亭里，制東杭郡，無狀起兵，路絕行人，空無鳥逝，不獲祔於先公之塋側，公趣弘農楊氏，家傳懿範，德被淑儀，百幸光昭，九族敦睦，有女三人，長曰娘，適前鹽州兵曹參軍王浚，次曰弘娘，小曰憲娘，皆柔順自持，哀摧越禮，贍與公同受恩於渤海王門下，孰公之令名懿德，公孟兄溱州良牧，含悲請志，勒於泉戶，銘曰，水鏡澄心，寒松挺質，調雅薰弦，氣融春律，人仰宏規，官歷清秩，命也奚言，秀而不實，才停薤唱，便掩松扃，寒暄暝色，旦暮潮聲，知留萬恨，不盡斯銘，光啟，
唐故宣威將軍守左金吾衛大將軍員外置同正員兼試殿中監上柱國賜紫金魚袋蘇府君夫人范陽盧氏墓誌銘並序外老舅天水趙博齊撰維大唐長慶元年，龍集辛丑四月七日，粵有擇鄰之母，捐館於惠和里之私第，享年五十有三，以其年十一月九日，合祔於先府君河南縣龍門鄉南王村龍門之原禮也，夫人姓盧氏，范陽人，故河南府密縣主簿去惑之女，幼挺淑姿，生知孝理，齙髫之歲，宛若成人，既笄，適武功蘇氏，故宣威將軍，守左金吾衛大將軍，員外置同正員，兼試殿中監，上柱國，賜紫金魚袋恩之妻，婦德聿修，佐夫以義，敦姻睦族，幼艾無嘩，洎居，巋然廿餘載，食貧自守，與物無競，鞠育童稚，以至成立，於戲，自室既嫁，及為母，皆適其宜，不爽厥道，雖古先懿哲，不能過也，天不遺，殲我良緩，不使眉壽，豈非命歟，有女一人，適南陽張氏，有子曰紹儒，紹元，皆稟訓成范，為百夫之特，咸茹啜泣哀，終天無怙，懼萬世之後，陵谷難虞，請勒貞，以示來裔，余外族也，是以知之，辭曰，婉婉淑人，實物之春，笄總之年，顏如桃李，亦既嫁止，燁燁煒煒，宜爾室家，有其子，霜零毒，爰殲我夫，條風浪起，不復芬葩，居貧厲節，訓育諸孤，高堂未慶，遽指冥途，族姻痛悼，唯天是呼，有子雋傑，桿城毅烈，雄謀一決，必杖旄鉞，未展孝思，茹毒飲血，泉扃既啟，塵匣不開，崩心指，繞墓驚雷，傷柏鹿斃，棲墳兔來，千秋萬歲，於以申哀，唯余令德，突兀崔嵬，會昌元年，歲次辛酉，十月丁卯朔，七日癸酉，男留守討擊使銀青光祿大夫檢校太子賓客紹儒，改葬於同縣金谷鄉張村界北茫之原，
唐東都留守宴設使朝散大夫檢校太子中允上柱國朱敬之亡妻范陽盧夫人墓誌銘並序夫人姓盧諱子玉，厥先范陽人，昔因仕孟津，其來積代，故成桑梓於河陽焉，烈考稹，試宣州司馬，娶吳興姚氏女，生夫人，夫人幼而明敏，柔邕婉娩，能尚孝敬之道，常慰慈心，莫不克於組，復繡繢之奇，故年自十七，歸於朱氏，禮睦偕著，進退無虧，致俾家肥內正，實中饋貞吉，事舅姑苟有三善，今則可略而言矣，其一也，冬溫暑清，晨興宵寐，其二也，有疾必嘗藥專侍，憂不頃離，其三也，精乎珍饌，能調烹飪，有斯三者，可不謂令婦孝婦哉，加以恭順娣姒，謙敬親疏，育下寬平，寡言務簡，其於四德之懿，而又備焉，奈何年當淑，夫貴榮班，奄同逝水之嗟，豈異巫雲而謝，嗚呼，以大中六年太歲壬申十一月有八日寢疾，終於修善里之私第，時年卅，爰以明年癸酉歲四月十有三日葬於河南縣平樂鄉杜翟村從先舅之塋禮也，有子二人，長曰君爽，行業優茂，次曰善慶，溫美如，嗚呼，孝如此，賢如斯，故刊貞質，實錄於茲，銘曰，盧氏之女，朱公之妻，有四德矣，又三善兮，獨鶴哀唳，孤鸞悲棲，白露若淚，綠草如，邙山壘壘，野雲淒淒，萬古何在，唯余志醫石，
唐故泗州司倉參軍彭城劉府君夫人吳郡張氏墓誌銘並序嗣子航撰航號天泣血，再拜退，則握筆直書而言云，先妣夫人即府君親舅之女，得姓曰姓，望出吳郡，和州刺史無擇之曾孫，大理評事之孫，河南府王屋縣丞平仲之女也，外范陽盧氏，祖擢，處州縉雲縣令，夫人少以女工婦容，六親推許，稼穡之苦，生而知之，年十八，歸於劉氏之室，府君幼失二親，天付至性，海內無立錐之處，中腸懷遷祔之憂，佐縣建昌，乃為初任，夫人一心輔助，唯儉唯勤，書再考而方遇通年，發篋囊而事無不備，府君遂請假，兩處啟護，來往六千，假滿事終，官將迎替，夫人又以家道未立，彌更苦心，減口食而添聚歸糧，服浣濯而不辭暗弊，自江西還家，遭外祖憂，旋居祖母服，居喪之禮，過於毀瘠，雖亦子叫啼，當此而不能顧也，所謂在家為孝女，從夫為干婦，至若事君子之道，又盡善焉，豐於禮而常行謙順，儉於用而仁義不虧，寒往暑來，廿更易，而未嘗頃刻之間小有其不得所也，年卅八，府君傾背，兒女成就者其數四焉，皇天不仁，自十年來，相次凋落，唯航無堪，孑然獨在，賴亡弟有子一人名曰有，有引而進修，望其成立，至於為母之德，言不勝哀，貯在血誠，不勞文字，四年前，因小妹亡喪，發一身而半身不收，服藥炙燒，皆無功效，今年歲初，忽似中惡，久而復甦，此來連綿不離床枕，而嘗留遺命曰，吾年過歲制，病在膏肓，餘氣倖存，思有誡約，況吾心崇釋教，深達若空，人之死生，豈殊蟬蛻，汝當節去哀情，無令害己，儉薄營葬，勿遣妨生，有此處分者，豈止於再三焉，大中十一年七月七日，終於洛陽城私第，享年六十六，即以其年十一月廿六日窆於河南府河南縣金谷鄉尹村，合祔先塋，禮也，航學微才劣，又在荒殘，欲述天高，且無指喻，輒附哀情，謹為銘曰，陶母孟母兮垂名千古，堂上令德兮空變於土，恨為子而不能，隆震兮恨無已時，想慈顏而泣血漣如兮不可復睹，
陰刻，上柱國張君墓誌君諱富琳，字仁禮，西州高昌縣人也，其先出自白水，分枝中夏，子系相繼，播業前庭，祖父連輝，皆為國戚，祖仁，偽任廣武將軍，允文允武，乃智乃仁，父降，偽任武賁將軍，偽駙馬都尉，身材挺特，武藝絕倫，慕化歸朝，遂投長上校尉，君武賁將軍之小子，乃是公主之所生，貌若潘安，盈車擲果，彎弓爰泣，夏羿自慚，文武兼施，詩書竟習，何期積善無徵，遂遭膏盲之疾，名醫上藥，療救無方，綠秩神香，以休雖濟，以長壽二年二月二日卒於私第，存秋五十有八，即以其月六日葬於城北原也，嗚呼哀哉，遂瘞斯墓，
大唐故常州江陰縣丞賈府君墓誌銘並序公諱整，字軌，河東平陽人也，昔河南辯異，飛名漢代，洛陽台鉉，騰響晉朝，淼淼長源，括滄溟而回注，巖岩層構，俯嵩岱而標峰，爾其輔國承家，開基命葉，則懸諸日月，煥彼丹青，徽烈孱然，於茲可略，曾祖興，魏蕩寇將軍，京西大使，大都督，平東將軍，華陰縣開國子，金紫光祿大夫，武鄉縣開國子，安昌郡守，孝作天經，忠為令德，出驅丹轂，入侍彤闈，祖瑰，周右衛中郎將，襲爵武鄉縣開國子，位參執戟，身預含香，孝悌居心，忠貞奉國，父憲，襲爵武鄉縣開國子，皇朝始州錄事參軍，預流纓紱，贊司分竹，德范紳，榮冠倫伍，公騰姿渥水，育彩丹山，憑暉代德，非假星辰之氣，稟和餘慶，誰資河岳之靈，加以植操端凝，因心孝敬，學窮金羽，德備璋，皇上垂巖廊，委成庶績，熊羆開兆，果逢浦之師，入夢幽人，即遇傳巖之相，傍求俊，明揚仄陋，公三冬成學，九歲作文，金門待詔，雲台射策，同孫弘之上第，類仲舒之申科，起家授巴州司士參軍，除豳州新平縣丞，騎都尉，常州江陰縣丞，是知三蜀舊邦，霍弋處銅梁之地，九江曩國黥布當社之封，在周文所化之都，撫秦昭昔居之境，清風自遠，獨超潘陸之芳，善政多聞，終昆草魯之譽，棼絲不足勞其理，美錦無以傷其應，豈謂輔仁難驗，福善無徵，乘箕尾而不歸，夢鈞天而英返，春秋五十五，以貞觀十八年八日遘疾，終於私第，夫人何北陳氏，祖周漢陽郡守，父隋隆州相如縣令，分芳蘭薄，擢秀芝田，率性幽閒，匪勞傅母之訓，天然婉順，無待女史之箴，而人代林浮，光陰奔促，空煎玉釜，即死無徵，徒練金丹，還年莫驗，一辭鸞鏡，長稅魚，軒，春秋八十九，以總章三年正月一日抱疹終私第，以儀鳳二年七月廿五日同廟洛州陽縣北部鄉北邙山之原禮也，合葬非古，茲言空設，生則移天，死惟同穴，薤歌淒楚，松風斷絕，敬勒泉台，庶旌遺烈，其詞曰，高門奕奕，茂緒蟬聯，長波括地，崇基極天，代載軒冕，踵武英賢，家稱玉潤，地擬瓊田，有美伊人，風流允集，皎皎冰淨，亭亭立，崇仞難窺，清瀾可挹，肅承綸誥，光臨顯邑，惠敷獨，威震權豪，案空簿領，庭旅蓬蒿，仁風廣扇，芳聲載高，嗟余驥足，遂屈牛刀，儀分趙北，貌絕牆東，行雲在雨，回雪流風，眉雕柳翠，瞼散蓮紅，雖異室，穴乃斯同，促矣朝露，悲哉夜壑，方騁南圖，遽嗟西落，宿草蕪蔓，寒松蕭索，千月易窮，九泉難作，
唐故白州龍豪縣令呼延府君墓誌銘並序呼延氏，其先出自帝顓頊，有裔孫封於鮮卑山，控弦百萬，世雄漠北，與國遷徙，宅於河南，衣冠赫弈，於鑠記傳，公諱章，字文絢，高祖恃龍，後魏武騎常侍大將軍，曾祖族，北齊西洛州刺史廬江郡王，祖貴，隋虎牙郎將，父裕，唐寧州司馬朔州長史，並雄毅卓犖，世濟厥美，公阜英竦，雲霞炳蔚，非法不言，非道莫履，從之遊者，以為泛巨壑，登重冥，然不臻極雲，起家東宮翊衛，調補沂州參軍，轉恆州石門縣丞，孫楚時傑，屈於參卿，桓譚下位，居自不樂，秩滿，轉岳州湘陰縣令，又轉永州零陵縣令，湘水靈妃，畏其夏日，零陵耆舊，詠其春風，以邑有奸吏，左貶白州龍豪縣令，毒霧埋障，沙射海，葛洪宰邑，未獲神仙，孟嘗逾，空裁政化，金龜佇飾，欲翔於天階，石雞俄落，忽於泉戶，嗚呼惜哉，以唐上元三年七月五日終於洛陽會節里第，春秋六十七，夫人馬氏，撫風縣太君，唐瀛州刺史襄城公匡武之侄孫，絳州別駕漣水男恪之女，以如意元年四月廿四日終於硤州遠安縣之官舍，春秋八十五，門承遺誡，閨習令儀，即葉宜家，俄終同穴，即以大周神功元年十月廿二日，合窆於合宮縣梓澤原，子通議大夫行左玉鈴衛兵曹參軍直鱗台纂等，父兮鞠之，母兮育之，生事以禮，沒送以禮，不其孝哉，銘曰，零露，於包桑，孝子之養，昊天不忘，濫泉，潤於叢棘，孝子之報，昊天罔極，高堂有基，念茲在茲，廓然不見，悠悠其悲，永卜宅兆而安措之，呼延氏子孝之終矣，夫子含章，觀國賓王，清文，雅望堂堂，俄驚閱水，俯高堂，瓦木是用，銅鐵不藏，敬刊高碣，式記便房，千秋萬古，不朽傳芳，
唐故陸胡州大安君墓誌君諱菩，字薩，其先安國大首領，破凶奴衛帳，百姓歸中國，首領同京官五品，封定遠將軍，首領如故，曾祖諱缽達干，祖諱系利，君時逢北狄南下，奉敕遄征，一以當千，獨掃蜂飛之眾，領衙帳部落，獻馘西京，不謂石火電輝，風燭難往，粵以麟德元年十一月七日卒於長安金城坊之私第，春秋六十有四，以其年十二月十一日旋窆於龍首原南平郊禮也，夫人何氏，其先何大將軍之長女，封金山郡大夫人，以長安四年正月廿日寢疾，卒於惠和坊之私第，春秋八十有三，以其年二月一日，殯於洛城南敬善東，去伊水二里山麓禮也，孤子金藏，痛貫深慈，膝下難捨，毀不自滅，獨守母墳，愛盡生前，敬移歿後，天玄地厚，感動明祗，敕則孝門，以標今古，嘉祥福甸，瑞草靈原，鄉曲蔭其風，川深茂其景，粵以景龍三年九月十四日，於長安龍首原南啟發先靈，以其年十月廿六日於洛州大葬，禮也，嗣子游騎將軍鬍子，金剛等，罔極艱追，屺岵興戀，日彌遠而可知，月彌深而不見，與一生而長隔，悲復悲而腸斷，嗚呼哀哉，其詞曰，素成大禮，載召幽魂，關山月亮，德洽乾坤，鴻門定遠，留滯將軍，擇日遷卜，陰陽始分，蘭芬桂馥，千歲長薰，名由謚顯，德以位班，質含月態，鏡轉神顏，淑慎非虧，麗藻清閒，珠川水媚，玉潤靈原，君賢國寶，妻美金山，孝旌閭，萬代稱傳，
唐故宣節尉張君墓誌銘並序君諱萬善，南陽白水人也，原夫功宣弧矢，道敷命氏之班，契升兵符，寵冠通侯之籍，文紀始出，名高八俊，壯武將謝，應動三台，元動與江海同深，盛德與陰陽並運，自茲已降，蘭芬桂馥，忠貞接武，冠蓋連華，史牒載詳，可略言矣，君擢秀桂林，承靈廣漢，照清明於機穎，藏藪於胸懷，仁孝之方，率由天性，溫貞之質，無待師資，自炎政不網，鯨鯢食，醒醉爭逐，堯桀未分，耿先知，志攀光武，薛方詭對，取免新都，乃拔跡庭，驤首真氣，琴瑟可聽，山河是存，君志秉謙虛，確乎不拔，遂自退，終以歸來，仍授騎都尉，公埋照，取樂步兵，壯氏遙，安卑園吏，達人之跡，千載同芳，屬國慶屢覃，轉宣節尉，行歌帝力，，杭志浮雲，知足為榮，歸成賦，方欲享茲遐算，貽厥孫謀，而風樹不停，藏舟忽運，永徽三年七月十八日終里捨，春秋五十五，子玉山櫛麗盡勤，基構崇業，趨庭未幾，陟岵空摧，粵以其年歲次壬子八月丙戍朔十七日壬寅薤地洛陽千金鄉之原，將恐陵谷貿遷，徽音蕪沒，勒銘幽石，永誌泉塗，其詞曰，肇胤農皇，開功弧矢，靈源幽，崇基壯寺，圮上神交，華陰霧起，代鍾餘慶，人多君子，猗歟祖禰，義富道沖，高州壤，文冠時宗，降靈不墜，惟君纂戎，家昌素業，洞黃中，神母告豐，祥星照魏，戢冀妖孽，摶風真氣，功遂不留，名成是貴，玄關以辟，翰增蔚，桑榆促景，薤露悲吟，黃金不化，白馬空臨，秋冷，暮煙深，一臨冥，永徽音，
唐故趙妻麴墓誌銘並序夫人麴氏，清河人也，齊武陽郡守相之孫，隋三縣令之女也，開土命氏之源，啟圖表瑞之緒，階大微而布彩，聯辰極以分光，煥爛丹青，郁炳縑素，備諸簡冊，可略言矣，夫人稟性中和，挺生秀質，爰任齠齔，卓然獨異，逮乎成長，識量過人，既洎笄年，言歸趙氏，至於溫清之節，折旋長降之儀，是所庶議，孜孜靡倦，忽以同榮未久，異室長分，而食水飲，幾於滅性，夫人從則恬心正覺，積妙解於胸襟，性好無為，標獨悟於懷抱，趣心三寶，回向二乘，忽以貞觀廿三年歲次己酉二月丙子朔，十五日庚寅寢疾，卒於私第，春秋八十有四，鄰春輟相，仰景行以銜悲，里巷停歌，眷清猷而灑淚，即以其年三月二日葬於邙山，禮也，但以日月易流，金石難固，式鐫玄石，以志泉門，嗚呼哀哉，乃為銘曰，靈根百世，茅土相分，時惟茂范，世載其珍，舊德斯在，余美方臻，篤生淑媛，有馥遺芬，質華蘭蕙，志固松筠，仁義為友，禮讓為鄰，光光華族，亦既來嬪，禮同舉案，義等如賓，穹蒼不吊，殲我良人，悲感行路，哀慟親姻，日往月來，寒暑相循，幾帳徒設，黍稷空陳，永言恩范，思播遺文，嗚呼泉路，何時更春，
唐故雲麾將軍左龍武軍將軍知軍事兼試光祿卿上柱國譙郡開國公贈揚州大都督曹府君墓誌銘並序前鄉貢進士陳維文將軍諱景林，右衛長史秀之曾孫，左衛中郎贈恆王府司馬智之孫，左金吾衛中郎贈綿州刺史元裕之長子，歷世弘毅，性傳懿淑，將軍格操崇整，氣識高博，寬茂明哲，倬為人長，天寶五載，由宿衛而漸官階，至德初，二京陷覆，肅宗遷幸靈武，以警從授左武衛翊府左郎將，總干戈以翼主，奮勇烈以辟國，皇輿返正，以功授右驍衛翊府中郎，進加麾將軍，左龍武軍將軍，廣德中，戎寇甸，從狩於陝，以勞拜本軍大將軍，通直上下，詢事秉彝，勤而逾願，特遷將軍知軍事，天官禁旅，職劇誡嚴，將軍虔恭貞厲，恪慎周密，執踐恆矩，罔暫荒懈，惠和善恕，人皆稱悅，若乃郊廟分仗，正至陳儀，輝威振旅，六師稟則，酌故制宜，曾無違忒，實敏於事也，既而驚榮寵之地，發厭離之心，禁葷絕膻，戒酒寡慾，履精純以養浩素，蘊誠明而際空奧，度生滅於識性，視形骸如逆旅，建中三年，自春兆疾，涉夏沉痼，帝居軫情，王人諭問，賜絹百疋，以供醫救，藥物莫蠲，竟臻羸亟，七月甲午，奄終於里第，享年五十三，聖朝嗟悼，贈絹，布壹佰伍拾疋，充給哀紀，戊戌，詔贈揚州大都督，交故追愴，衛士悲惻，太夫人太原王氏，以柔嘉母道，有訓勖之義，言念元子，高年喪之，將軍孝行表於微隱，真致暢於性情，羽衛四朝，殆逾三紀，敬懼以奉上，優容以畜眾，出入屯險，忠以立節，通修禪寂，善不異俗，盛跡遺美，充著周廬，然不登遐紀，不就終養，固生人之疑痛也，而知微者以為淨業克備，遽真界是往，道不繫於短，神不滯於一方，則將軍之歿，何嗟及矣，夫人清河郡夫人張氏，能修采之職，婉娩室家之范，不幸先時而歿，考龜蓍與歲月，未即宜於合祔，以九月己酉葬於萬年縣川鄉鄭墟之先塋禮也，嗚呼，逝川不，命莫可留，去人世而倏忽，窀原之茫昧，嗣子右衛兵曹參軍日孚，聰敏學，克紹家訓，銜恤血，哀懣靡至，敬撰先人之光績，以志於重泉，亦遠慮陵谷變，銘曰，於維將軍，實稟純性，居寬蹈信，體和周正，真粹內凝，貞規外映，自家形國，竭忠敬，天造草昧，致身事武，服勤執銳，為王桿御，烈烈桓桓，蕩滌區宇，雲龍天，斑命顯敘，西巡東狩，出入阻，帝嘉厥庸，俾將虎旅，秉律無違，其儀克舉，豐仁洽眾，周廬樂所，慎滿戒約，棲心恬漠，福善明徵，期頤可，如何不，中衢殂落，悼軫皇躬，褒贈夜壑，痛矣光華，與時冥寞，水洋洋，荒阡茫茫，陵谷有變，盛烈永芳，嗚呼，
大唐故強山監錄事成公墓誌銘並序若夫蹈禮依仁，扇芳徽於天下，羽儀千古，餘慶彰於後昆，故宣父魯之陪臣，於公漢之廷吏，探翰藻之幽邃，入文府之奧隅者，其唯成府君乎，君諱德，字運，有周之苗裔，弘農人也，曾祖備，南陽太守，祖，汾州長史，父寬，函州司鎧參軍，君以鼎族承家，簪裾世，瑚璉之量，汪汪如萬項之陂，台輔之姿，聳聳若千尋之，文峰擊射，上干牛斗之精，筆海雄宏，下括鯨之浪，鑒與南金等照，質與荊玉參貞，孝悌發於生知，仁恕表於天縱，俄而逝川東徙，白日西傾，遘疾彌留，然掩曜，咸亨元年十一月十八日，終於洛城，即以垂拱元年歲次乙酉二月丁丑朔八日甲申遷窆於邙山之原禮也，前臨洛渚，頻驚帝女之鴻，卻負榮河，永瀉龍門之竹，青烏洽兆，白鶴標塋，嘶馬與哀鐸齊鳴，鐃響與薤歌同韻，胤子給事郎行宮闈丞弘意茹泣荒庭，含酸隴阜，對風枝而喪魄，覿薤露以崩心，刊貞石於泉途，俾芳猷而永播，其銘曰，周晉盛族，公侯子孫，如蘭之馥，如玉之溫，爰在大唐，公實作貞，文華獨秀，誕發齠齡，孝悌篤誠，起於岐嶷，未鏤已雕，不扶而直，生為物始，死乃身終，用刊貞石，以志玄宮，
唐故穎川陳夫人墓誌銘並序將仕郎前守鳳翔參軍馬若訥撰夫人姓陳氏，春秋有隱諱之義，故不書其名字，其先穎川人也，漢丞相曲逆侯平之後，自始祖得姓及今，譜諜具存，不復備載其事，曾祖宣，皇易州刺史，檢校工部尚書兼御史大夫，贈太子太保，祖雍，皇平州刺史，檢校左散騎常侍，贈太子太師，列考君佐，皇泰寧軍左廂部押衙兼青州長史，侍御史，地襲勳庸，門承軒冕，登壇重鎮，紀四塞之烽煙，或戡難除凶，得九天之妙略，分符有襦之化，總校發營柳之春，唐策所書，盛族無比，夫人即都衙長史之愛女也，性茂質，瓊樹華，矩步成章，裒然端敬，不師而天縱，不學而生知，雍容表儀，自為式范，古之謝氏之女，亦未可齊其令德也，乎移天於泰寧軍節度馬軍都知兵馬使兼館驛都巡使，銀青光祿大夫，檢校太子賓客兼侍御史蒼梧翟建武之次子朝議郎行趙州司兵參軍，秦晉齊名，琴瑟高韻，四德備舉，九姻顯明，雍肅自律於閫闈，禮樂克諧於娣姒，溫清得式，承順有聞，鳳凰遽阻於同飛，賓客俄乖於執敬，因寒暑作癘，遘茲大禍，以咸通十三年八月十四日終於兗州瑕丘縣臨泗里之私第，享年廿九，用十四年癸巳十一月壬戍朔廿三日甲申，遷夫人之柩於州之南進賢鄉臨泉里之原陪大塋之禮也，日月雲邁，山川宛然，刻貞石以紀芳名，敘嘉聲用旌不朽，若訥中外有素，事分頗深，而序之，豈敢飾讓，其銘曰，公侯女，賢彥之妻，令問克著，雍容表儀，，逝水無波，珠沉玉折，人生幾何，春遲遲，春霜葳蕤，雲來鳳去，人生幾何，
大唐幫劉府君墓誌銘並序君諱粲，字休明，彭城人也，沛邑漢高之胤矣，公侯弈葉，冠冕相趨，竹帛傳芳，可略而言也，祖禮，齊相州成安縣令，民懷其惠，吏畏其威，政績克宣，化成期月，父神，溫良克恭，宗黨攸欽，慈惠葉和，遠近稱譽，起家為齊左親侍，以驅策恪動，轉補左直長，君幼而明敏，夙好琴詩，義府宏深，文場秀峙，敦茲松竹，挺彼璋，貞亮逾時，風流蓋世，大隋之初，以廉潔聞，州縣累召，辭不赴命，於是養素一丘，去來三逕，怡神釋部，游性玄言，放曠不羈，清虛攸履，或長嘯以敖世利，或行誦以避時危，志不雜於囂塵，一情豈嬰於榮祿，風雲罔逾英彩，蘭桂未究其芳，高尚不群，雅得懷抱，享年不永，奄從電謝，粵以貞觀十六年六月九日卒於洛陽縣淳俗里私第，春秋六十有四，以其月廿五日葬於邙山禮也，有長子元裕，攀號泣血，擗踴傷心，哀慕禮過，殆乎滅性，悲萬古而遂往，痛一去而不追，昭謹勒銘，式旌泉戶，其詞曰，豐沛開基，派流啟族，世挺人英，時驥，嬋聯冠冕，弈葉天祿，播美華章，流芬簡牘，猗歟夫子，風神秀睿，玄玄以無為，談空空而敖世，日月不居，遽淪川逝，一謝三光，千年萬歲，松風悲野，隴日昏天，生者非後，死亦非先，世塗勞惑，誰能辯旃，聞雞鳴兮不曉，何永夜兮綿綿，
大唐故蘄州錄事參軍崔君墓誌銘並序君諱師，字素臣，博陵人也，因宦遂家於此，昔周王以命歷，惟永五等，分封齊侯，以霸道克隆，一匡區夏，其後公卿接武，賢良挺生，漢魏以還，風流鼎盛，晉宋而下，蘭菊彌芬，曾祖志，北齊正信員外郎，息州長史，祖深，梓州別駕，潞州長史，父大壽，早亡，君祖德與簡牒相輝，家聲與衣冠不墜，承百圍之遠蔭，繼三葉之靈根，侍戟紫庭，腰月地，解褐辰州參軍，失滿，綢蘄州錄事參軍，紀謬繩違，不避強禦，懷貞履慎，有若冰霜，六曹資其綱紀，十部賴其風化，炎涼驟革，檀柘忽諸，年序告期，園廬式返，吏人攀仰，有去思來晚之謠，僚友推挹，得清謹公忠之舉，將欲琢磨道德，蒞職昇平，遘疾彌留，奄辭人事，春秋六十有九，終於家，嗚呼哀哉，鄧攸無兒，怨諸天道，陶朱潤室，竟入仙方，夫人劉氏，痛結頹城，悲生同穴，即以神龍三年歲次丁未五月戊戌朔廿三日庚申，葬於太行山之南月水之東豐潤鄉原，禮也，恐海變山飛，朝遷市廢，冀丘墳之可辯，勒銘頌於幽房，其銘曰，水發江漢，玉產荊藍，爰有俊哲，蔚為時談，資忠履信，自北徂南，辰陵擢穎，蘄春激貪，甫辭高失，言返舊廬，養生無驗，輔德虛，沉痾遽積，閱水雖居，淒恨泉壤，刻篆永與，
大唐何君暮志銘君諱相，字元輔，扶風平陵人也，高節都尉，金冊會於神期，遺榮縣宰，烈火旌乎孝至，多材應務，則官始左丞，雅度清虛，則人輕驃騎，詳諸史籍，可略言焉，印謙，齊陳州功曹，行芬蘭桂，操履冰霜，應對敏於唐彬，亮直切於劉毅，父孝緒，齊河間王記室，文房職重，管記任隆，嗣虞預之清塵，繼李元之逸跡，君璧產荊岫，自得家風，珠吐漢濱，雅符庭酷，神情宏亮，宇淹凝，克己復禮，依仁遊藝，弘教義以訓下，篤貞信以全交，言歷色溫，志廉名劭，武德八年，除故齊王府參軍事，獻可替否，厝甚有聲，群寮尚其清通，庶官嘉其廉讓，雖鄧攸之平簡，孫楚之英博，方斯蔑如也，方當銀玉交映，朱紫相輝，豈期餘慶希夷，輔仁冥漠，以貞觀十九年八月十七日遘疾，卒於私第，嗚呼哀哉，春秋五十有九，鄉曲諷然，行人軫悼，亡夫人尹氏，東郡茌平人，儀容令淑，容範端莊，布曹誡於中闈，勖張箴於內政，輔佐君子，宜爾室家，既而玉瀝難逢，是蘭先盡，以去二年三月二日先君卒，粵以大唐貞觀十九年歲次乙巳九月丙寅朔，七日壬申，合葬於邙山西南之三里，蠶閨舊掩，余怨未終，馬鬣初封，新哀復襲，恐年代悠遠，陵谷易位，式圖玄石，以志泉扃，其銘曰，功茂堯，官隆漢室，貞捎雲，長瀾浴日，神算悠遠，英奇間出，道蘊儒素，行兼文質，北林日麗，西園月明，才高平叔，官參子荊，風催寒焰，霜落春榮，列藩揮涕，寮傷情，先遠告期，殯階將徹，旒影蕭散，薤歌哀咽，荒郊雲慘，松門風切，永夜台，空悼余烈，
唐故蔚州刺史兼殿中侍御史張府君墓誌銘並序河東觀察推宮試太常寺奉禮郎齊孝若撰唐有萬國，代戡艱難，實馭亂臣，底定丕業，今天子亦任於二三元老，再靖區宇，有若北平王豳公燧其人也，府君則麾下謀將，佐成勳庸，昔張敖不臣，無出其右，鮑宣之下，皆以讓，府君之於北平有之矣，君諱任，字君規，其先也，儀相秦而破縱約，良佐漢以定中州，平子賦兩都，孟陽銘劍閣，代襲令問，繁於子孫，遠祖以避仇南陽，因家陝服，雖榆寄於新邑，而姓氏繫乎舊邦，曾祖曰福，贈蘇州刺史，祖曰守，故御史大夫，范陽節度使，玄宗御極，海內兵偃，獨委精甲，北臨鮮卑，風馳紫塞之外，魄散赤山之上，亡鏃無費，引弓不虞，雖武賢西征，去病北伐，不我過也，父獻誠，故檢校戶部尚書，山南節度使，初盜發幽薊，為之脅從，詭輸小誠，求彼大任，虜不我詐，我藏其忠，既專大粱，舉以效順，封略千里，戈萬夫，回吠堯之響，為獲兔之用，鯨浪彌息，安流朝宗，是以有尚書受鉞之寵，公即尚書府君之第四子也，神融秀茂，氣協精爽，慷慨立節，周旋知機，少在京師從儒者游，慕鄉人選舉之事，學為詞賦，頗造堂室，痛諸生蚊成其響，蠅點其色，相以險，自專其媒，乃撫己歎曰，此求仁義，仁義違矣，此求文學，文學微矣，喪我元和，不如去之，乃從勳蔭凋集，受太常寺主簿，居無何，丁先府君之喪，七日杖起，三年血泣，終制之日，屏居深山，以為先賢之道，莫不文武，祖考之業，奉於功名，且武在止戈，戰惟除害，何必衣逢掖，冠章甫，然後為文乎，帶縵胡，佩龍泉，然後為武乎，吾當味陰符，師黃石，翁歸中立，惟所任使，豎儒何有哉，數歲業就，豳公聆其風而辟焉，署河東節度左馬軍使，兼掌牙衛，是時田悅犯順，豳公東征，命為前驅，大克俘丑，以功遷朝散大夫，試太府寺丞，累遷光祿，太常兩寺卿，賜紫金魚袋，及鑾與順動路，朝奏免彼虎吻，覲於龍顏，上嘉其忠，行在所授汾州司馬，累遷蔚州刺史，兼殿中侍御史，充節度副使，在公益勵，敷政日新，雖遠人深地，若家至日兄，強不能恃其力，弱得以安其居，橫填飛弧，矗如金鏞，以繼太夫人憂去職，百姓失公，如公喪親，今連帥李公雅知才業，其有大任，不幸遘疾，以貞元十五年十一月廿五日，薨於太原府福昌里之私第，春秋五十，嗚呼，青在匣，不割犀象，鋒鍔一折，銷於鴻爐，知具能者悲矣，大人隴西李氏，念偕老無因，以未亡為恨，蓬首行哭，聞天徹泉，嗣子師宗等，以明年二月廿二日，護柳簍歸葬於洛陽邙山之原，祔先塋也，余忝舊執，泣為之銘，銘曰，聲同則慶，氣合則親，唐有北平，中興元臣，其下皆賢，公為一人，榱桷明堂，高居聖神，德行鄰兮，少從儒者，亦書其學，思因鹿嗚，展我我麟角，諸生浮靡，利金，吾何望哉，去受王爵，惟先覺兮，祖惟大夫，擇內林胡，考惟尚書，獻地梁都，煌煌一門，再受兵符，嗣令圖兮，邑有歌謠，塞閒烽燧，人歸四境，兵罷中壘，邊郡理兮，未，白駒不留，方期斧鉞，忽樹松楸，歸山丘兮，承務郎試右武衛兵曹參軍，
大唐故可左監門衛將軍上柱國白府君墓誌銘並序君諱知禮，字崇敬，岐邑人也，其先武安君之苗胤，曾祖玄范，隋青州北海尉，大禹疏邑，琅琊所封，牽卑漸神仙之位，擬遠勖圖鵬之羽，祖仁憲，情不偶代，棲遲一丘，披褐懷玉，樂其道矣，父義寶，蘭菊俱美，繼代同榮，懷導養之高術，不干時而入仕，義加旌表，沒代贈綿州司馬，公有賢明之德，適文武之用，弱冠起家為左衛翊一府親衛，直殿中省，豫樟之，秀髮可知，改原州彭陽府左果毅都尉，唐隆元年，屬潛謀內構，陰結禍階，皇上有從代之賢，除後宮之孽，公其戮力，窮穴誅Θ，唐祚中興，授公為游擊將軍，右金吾郎將，復轉中郎，開十三年，東封登檀，改右清道率府率，十五年，駕幸京，留押玄武北門左廂屯營使，賜紫金魚袋，按部飭兵，警夜巡晝，克勤於國，克儉於家，十七年，敕令內使送紫袍金帶，優獎既重，寵錫孔殷，十九年，鑾輿幸洛，改左監門衛將軍兼右萬騎使，尋廿一年，特加三品，制授可左監門衛將軍，勳使如故，其年幽府破奚，以表賀，皇帝批云，卿盡忠列，與國同憂，聞掃賊徒，固多慶快，所賀知，公知心足，恃寵若驚，晚節悟道，持心齊物，榮恥如一，悔吝不生，嗟乎，閱人為代，昔人共悲，開元廿二年十月十九日薨於私第，春秋六十有一，夫人劉氏彭城郡君，婉彼初笄，幸為嘉偶，鳴鳳入兆，乘龍葉慶，胡不偕老，相繼云云，以廿三年三月廿九日合葬於洛城東北廿里舊塋也，嗣子萬，右領軍衛京兆府匡道別將，光玉，京太廟齋郎，吏部選，如玉，兵部選，奇玉，絳州長祚府別將，進玉，右武衛中候，並水漿絕口，欒棘為容，孝齊閔參，哀纏骨髓，恐百代之後，湮滅不稱，敢勒石以藏勳庸，庶將來而不泯，銘曰，禹湯受命，皋伊為臣，聖賢濟代，善惡相因，明明我後，共理斯人，羽翼霄漢，舟楫廣津，戟門甲第，金印紫綬，出入中禁，腹心元首，偉哉英哲，不我眉壽，系彼夫人，復光凋沒，雙劍下泉，齊眉隴月，國人共悲，輟舂市絕，不琢貞礎，聲塵磨滅，敢勒記於泉戶，俾楊輝於後，
唐故朝散大夫守尚書吏部郎中兼侍御史知難事上柱國臨沂縣開國男食邑三百戶琅王府君墓誌銘並序承議郎守尚書庫部郎中知制誥充翰林學士上柱國賜緋魚袋李撰惟大和六年夏六月哉生明，吏部郎中兼侍御史知雜事王公年五十二年卒，既越月，御史中丞兼刑部侍郎宇文周重緘王公平生所行事，致書於翰林學士，庫部郎中，知制誥李曰，吾友王君，亦子之與游，今不幸葬有日，吾屬有紀綱事，不暇親筆硯，子以文為官，盍志之，玨以固陋，再辭不獲已，且銘有道之墓何愧焉，王氏之先，本於周靈王太子晉，以忠諫廢，天下之人謂之王家，至八世孫錯七世而生翦，仕秦，復為大將軍，翦七世而生吉，仕漢為諫大夫，去官全道，隱於琅耶之皋虞，吉生駿，為京兆尹，駿生崇，為司空，崇五世生覽，仕晉為宗正卿，覽孫導，匡輔元帝，中興江左，導六世生儉，仕南齊，為太尉，謚曰文憲，文憲三世生裒，仕宇文周為司空，封石泉公，石泉生隋安都太守，生皇中書舍人弘讓，弘讓生太府卿方泰，太府生鴻，為同州馮翊尉，馮翊生志悌，為長安尉，贈吏部郎中，郎中生汶，殿中少監致仕，贈工部侍郎，工部少有高志，不樂榮官，致仕贈官之命，皆由公顯，公諱袞，字景山，本名高，工部公之長子，幼有操行，元和初，以拔萃登科，授秘書省正字，調補伊闕主簿，許孟容尚書，裴次元常侍尹河南，皆署為部從事，府中之務悉委焉，今竇司空之分陝也，薦授監察裏行，充判官，崔淮南繼竇為陝，又從而辟署，俄以本官歸御史府，滿歲，轉殿中，皆留台為監察，時奉詔鞫權長孺獄，委曲得情，為殿中時，有鹽鐵贓吏，本罪抵死，大理斷流，敕下東台，公不奉詔，抗疏論奏，竟當厥辜，由是穆宗深奇之，特拜刑部員外郎，家在洛，以膝下為戀，刑曹決獄，不宜分司，轉都官員外，未幾，遷度支郎中，急召赴闕，時竇司空初領計務，先是亟易大吏，吏緣為蠹，泉貨散落，浩無端涯，公即盡閱簿書，心計筆扶，不旬月得錢八十萬貫，黠胥老吏，相顧失色，丁工部公艱，勺漿不入口七日，太夫人勉諭，方就制，哭無常聲，賓不忍吊，既覃，丁太夫人憂，泣血六年，幾不全者數，要不滅性，有神明焉，服闋，除司勳郎中，宇文公長南台，奏知雜事，改左司郎中兼侍御史，中謝自陳職業，上器之，面錫朱衣銀魚，滿歲，轉吏部郎中，仍舊職，汲汲然，承長奉公，知無不為，公自外除瘡鉅之痛，結為痼疾，耿耿不寐，有時而作，蓋君子終身之憂，加人數等焉，及此全歸，終無瞀亂，公出於蔣氏，外祖曰清，天寶末，為河南採訪判官，安祿山陷洛京，與李登，盧弈臨難抗節，同日並命，忠烈湮墜，垂七十年，強魂待我而葬，易名由我而舉，長慶中，追諡曰忠，皆公養太夫人先意承志之所為也，公精力敏思，周於物務，剖煩析滯，從容若閒，宰相方以顯重處之，卒不至，命也，夫人樂安蔣氏，即忠公之孫，建州刺史成之女，先公十一年而歿，夫人柔明之德，聞於族姻，公嘗誄之，誓不復娶，子男三人，長曰存夫，光陵挽郎，次曰絢，幼曰，皆前明經，女五人，長適校書郎樊宗仁，其年十月廿六日，葬於河南縣平樂鄉杜翟原，祔工部公之墓，其孤啟先夫人之殯，禮從周也，公深中篤行，善與人交，捐館之日，賢大夫無不為之出涕，丞相亦歎息失聲，銘曰，王氏之先，上賓於天，子孫宜昌，瓜瓞綿綿，惟漢大夫，考沂川，地蓄靈異，世生忠賢，修源滔滔，高蓋聯聯，咸有盛德，光明簡編，三葉泳時，名道全，逮至雜事，行尤馨膻，養能先意，喪則致毀，生榮死哀，可謂孝子，歷官有立，百事皆理，觸類多才，與人一致，年孤中壽，秩負高位，命也於人，固無求備，刊石表德，於千萬祀，
唐故中大夫澧州刺史賜紫金魚袋范陽盧府君墓誌銘並序孫朝散大夫守尚書工部郎中上柱國商撰盧氏之先，自營丘啟封，菜邑定氏，至秦博士敖，遂稱燕人，漢侍中植，名著海內，學為儒宗，居涿郡，魏太祖表其地為先賢之鄉，子毓為魏司空，孫珽，曾孫志，玄孫諶皆名重晉朝，為當代髦碩，諶曾孫玄，玄子度世，又以學行秀傑，光於元魏，度世有四子，淵，敏，昶，尚，皆克紹祖德，能嗣先業，始以人物為盛，次以官婚為最，自敏四世至常州刺史府君諱幼孫，常州生黃門侍郎府君諱獻，黃門生鄂州刺史府君諱翊，鄂州生府君諱昂字子皋，世因時而浸遠，德與門而彌光，始以明經解褐衣參陝州軍事，三遷至縣令，自郎將謫鄧州司馬，以勞錫金紫貴階，擢隨州刺史，改澧州刺史，治四歲而盜息民阜，俗欣所戴，及符節受代，屬時難俯定，國步猶梗，乃曰，扁舟斥公，衡門偃傲，是吾之素志，及此遂因民留戀，故林宴息，宗谷神以養和，守儒行以立訓，暑濕生厲，凶悲亟纏，以永泰元年六月十八日，傾背於郡之東郭別墅，享壽七十，夫人清河郡君房氏，吏部侍郎穎之孫，恆州刺史光庭之女，寶應二年九月終堂，春秋六十有二，兆歸未吉，先寓殯於楊縣，及府君閔凶，遂即其地而權窆，塚嗣長，故河西縣令，次廣，河南縣丞贈右司，別子一人，僧號守真，右司之孤工部郎中商，總角伶俜，稟慶先世，辛縻散秩，未餘生，運偶休明，得請營護，以大和三年歲次己酉冬十月廿六日，奉遷我王父王母合祔於河南縣金谷鄉焦古村禮也，府君植性高明，臨事敏達，睦親以仁，蒞政以義，徇其志而不畏強禦，激於衷而能蹈危難，資禮樂以立身，稟孝悌而成德，故門多束屬，室滿群從，為潞之主吏，有從父弟尉於外邑，使酒掇患，將為州帥侵辱，府君發聲抗詞，感動觀聽，其帥遽申異禮，豈憚屈法，佐方州也，屬京洛失守，盜南侵逼，府君驅率郡豪，感激義武，教以戰陣，申其號令，且且守，隱如敵國，節度使魯炅器其能，壯其志，請為戎，委以留事，及炅師覆汝墳，卒全樊鄧，我之力，故遂有郡符金紫之寵，及問俗澧濱，天下新罹寇難，挾邪樂禍之黨，猶婪婪其心，伺間竊發，有戍將與牙將交惡，白晝起叛，府君除惡務盡，屍谷口叛卒二百餘人，自是澧水息波，荊蠻罷柝，然後為均田閭，立阡陌，制婚冠，條喪葬，便俗約法，因人設禁，逮小子迎護之來，與尊門政成而去，歲逾五紀矣，黃發舊老，猶存詠歌，因采謠，獲傳祖德，嗚呼，至人不耀，君子蹈常，必俟其時，方展其用，掾僚卑也，逢波之怒，而能脫季於禍，郡佐散也，非不器之謂歟，負其用而不躋其位，命也，銘曰，儒為素，孝為常，寶慈儉，體循良，言顧行，行必方，成門戶之耿光兮，資忠信，仕州縣，高步，安卑掾，激於衷，氣乃見，由急難以淬煉兮，胡塵昏，寇鋒逼，我乘鄣，虜聯北，戎旃，弭凶慝，臨大節以報國兮，剪谷口，清澧濱，留遺愛，傳邦民，跡以古，事猶新，空餘南楚兮播高芬，
大唐故田君亡妻衡墓誌銘夫人諱某，河南人也，其先周所封侯，即其緒也，惟祖惟父，羽儀鐘鼎，飛絢緗圖，弈葉分枝，楊蕤素諜，夫人資靈岳秀，稟神粹以貞堅，曜質坤儀鐘鼎禮幽閒於婉順，勳高仕伍，榮照里閭，禮盛閨門，譽馳鄉曲，湛黃陂而不朽，越曹量以自高，比勁節於松筠，匹華於桃李，裾隨微步，更似凌波，袖拂輕風，還同回雪，鳴機則飛鶴舞，弄筆則鳳峙鸞驚，既而盛曹求鳳，洪宗奠雁，金屏不別，寶帳恆同，琴瑟之性日隆，松蘿之情逾密，豈謂成龍兩劍，奄一存而一沈，棲鳳雙桐，忽半生半死，以垂拱四年四月十四日遇患終於家，春秋六十有六，嗚呼，馳誠葉縣，徒眷念于飛鳧，駐想陽台，空結戀其行雨，悲看陪惻愴於素書，泣對回文，更淒傷於錦字，珠簾掩，銀樹成行，黃壚永秘，翠銘方啟，乃為銘曰，洛川回雪，巫岫雲飛，展如淑媛，玉女披衣，采彩藻，言告言歸，齊眉舉案，玉杼登機，人生侷促，世路推移，曦輪不駐，隙馬恆馳，合昏葉落，日及花萎，雙桐半死，貳劍長離，大唐垂拱四年五月一日衡夫人墓誌銘，故記之耳，
唐處士包公夫人墓誌銘並序夫人姓張，其清河人也，皇父諱鄰，夫人生有妍姿，長終言行，包君前娶義陽朱夫人而生四子，不幸朱夫人中年下世，及終喪，親迎夫人為繼室，敬愛均乎長幼，周旋廣備親疏，撫育前男，恩通己子，嗚呼，夫人行年六十有六，以會昌三年十月九日奄終錢唐縣方興鄉之私第，包君以再傷齊體，追悼何心，盡禮居喪，卜時將葬，前男女哀墓無容，以其年癸亥十二月十二日丙申葬於履泰鄉之高原禮也，恐陵谷以變更，斯文之銘曰，噫夫人兮，倏忽流年，兮，寂寞荒原，慘慘霜谷，悠悠夜泉，未，歸於此焉，
唐故趙君墓誌銘並序君諱令則，南陽白水人也，天星垂曜，命氏鳥翼之先，地紀疏瀾，遠跡河源之表，清流獨，逸相孤征，假寐大夫，挺英聲於齊室，司徒揖，闡響於晉朝，五鹿齊宗，三烏等族，乃祖乃父，惟宦惟勳，君懷肅謙，克勤心克儉，允文允武，立德立言，令矜偏鐘，英姿特，疏齋小牖，慰賞淡交，靜夜良晨，優遊雅性，豈謂電波促夕，薤露趣晨，忽迫短齡，掩悲長夜，春秋卅有一，粵以唐顯慶二年太歲丁已十二月乙卯朔九日癸亥，終於洛州洛陽縣餘慶鄉通遠里，即以其月十九日，葬於北邙之嶺，惟君幼年翹秀，晚節彌芳，秋菊春蘭，宜其不朽，昭斯景行，勒此幽扃，嗚呼哀哉，乃為銘曰，廓矣宏梁，猗歟勁節，仁智交暉，椒蘭互烈，克諧充若，溫恭哲，金固石堅，冰清玉潔，隙影難留，遄波易，寂寂空帷，寥寥虛蓋，一去聞，良歸，金石永久，聲名遠大，
周中大夫行蜀州長史上柱國鄭公墓誌銘並序公諱知賢，字道鑒，滎陽開封人也，舊國新國，重開得姓之源，桓公武公，疊構翼周之業，自茲以降，世有人焉，五代祖幼儒，魏吏部尚書，譽重山裴，天下推其藻鑒，曾祖振，安都太守，祖元軌，緱氏令，父玄巨，新繁令，望降許郭，海內挹其清塵，公宅粹五行，資靈三象，揚漪筆海，擢第文昌，解巾德州司倉，徙尚方丞，遷漢州司馬，虎符斯贊，光導學之風，驥足載馳，著披文之頌，除蜀州長史，政化清美，吏民愛之，乃為歌曰，州有長史，一隅歡喜，調吏如琴，養民如子，方謂風謠繼響，行延二鹿之徵，豈其霧露生災，坐軫兩楹之夢，春秋六十七，聖曆元年五月廿五日遘疾，終於公館，越年六月七日，返殯於洛陽平陰之原，嗚呼哀哉，古往今來，慮高岸之為谷，勒鴻猷於夜台，其銘曰，秀氣聿降，俊人挺生，體貌儒雅，政化和平，漢頌無愧，蜀謠有聲，如何不淑，遽掩佳城，松垂劍影，封疏斧形，式刊貞石，永誌芳名，
大周故左肅政台侍御史慕容府君墓誌銘並序公諱知廉，字道貞，昌黎棘城人也，前燕高祖武宣皇帝之十一代孫，十代祖燕太祖文明皇帝，九代祖恪，燕太原王，檀台上國，列海岳之雄，碣館崇扉，蘊帝王之，不其盛歟，曾祖紹宗，北齊尚書令，東南道大行台，樹績渦陽，威懾於鄰敵，祖三藏，隋金紫光祿大夫，芳，疊等七州諸軍事，河內郡公，家沁水，道著於列藩，父正言，唐朝請大夫，袞州都督府司馬，有公望，負大名，行可以立身，才可以經國，公騏騮逸足，鴻鵠于飛，性葉風雅，才兼禮樂，面角生月，實仁孝之徵，地中有山，執謙之柄，有道一睹，稱其王佐，元直每歎，謂以臥龍，以明經擢第，解褐虢州參軍，秩滿，授雍州涇陽縣尉，孫楚文雅之才，去參軍事，梅福神仙之伍，讚我大邦，太夫人隨任於魯，危不救，公絕漿七日，徒步千里，因罷世情，固守天爵，大人挹邁軸之賢，君子應蒲旌之召，應制舉及第，授雍州縣主簿，又應文擅詞場舉第，改授雍州縣丞，尋遷雍州乾封縣尉，地繞皇圖，城分赤縣，寮選，時議所清，尋屬雁山多虜，鵬溟起戰，朔馬蹴雲，窺河塞以將入，胡兵月，吹葭蘆而不散，禮部尚書裴行輟符雉闈，董我貔旅，乃引君判行軍事，兵戎之要，咸咨於君，以功改授太子右清道府長史，尋奉令檢校家令丞，職重烏練，聲高鶴，正人端士，非公而誰，文明元年擢授殿中侍御史裏行，尋而即真，戴鐵冠，執霜簡，朝野竦聽，台閣生風焉，或出監於軍糾射奸佞，非直熊羆增氣，故亦鴟革音矣，俄以公事左遷潭州錄事軍，秩滿遷揚州錄事參軍，未赴任，恩敕攝右肅政監察御史，奉詞五嶺之外，求瘼三溪之表，路次方城，遘疾而卒，嗚呼，天生此才，神與其藝，何夭促其壽而不登卿相乎，春秋五十有九，以今聖曆二年八月九日遷窆於洛陽邙山原禮也，弟夏官郎中知晦，悲棣萼之早萎，惜佳城之再掩，捃采金石，編序德音，置諸泉門，以圖不朽，其銘曰，翳翁之塞，和龍之宮，山川奇偉，人物英雄，緬惟世代，詳其祖武，三光比容，五行為主，夫君載誕，寧非像賢，忠貞自許，孝義居先，詞稱鼓吹，學兼流略，陳氏仲窮，荀家文若，可以從政，遂登於朝，亟參揚歷，頻應弓招，生涯倏忽，人事紛，逸翮摧浪，高峰墜雲，野開長隴，月對圓墳，彼顏子之何去，永地下之文，
朱書，惟永徽六年歲次癸卯十二月丙申朔十三日戊申，故安西鄉里正陽士通春秋廿四，殯葬斯墓，
有唐故下邳郡林氏夫人墓誌並序河南褚符撰夫人林氏，其先下邳郡人也，曾祖，皇任廣州參軍，祖景，任潮州長史，父鄉里咸謂高夫人則府君之仲女也，未笄而柔和冰潔，既鬟惟蘭馥，由親族黨以也，而閩中族富春孫氏子以作婦媒夫人得以得配而慈，仁韁繩也，冀三人長曰娘以墳峨峨，山之旁，懿德美行，不隨高山有雕琢無妨，之陵谷改張，此石若出，斯文昌，
唐故許州扶溝縣令天水趙府君隴西李氏合祔墓誌銘外孫儒林郎前行汴州陳留縣尉朱子元撰並書府君諱季康，字季康，隴西天水人也，其先受賜於周，所食者趙，下逮襄子，傑為諸侯，於謀孫，克用保國，有功有伐，無代無之，莫不胄裔，繼襲人物，故能蓄和氣，播為盛德，府君曾祖粲，隋朝常州刺史，王父孝舉，國初滑，鄭二州刺史，先考謙光，皇朝尚書戶部郎中，楚州刺史，皆風概清拔，徽塵雅暢，門昌地緒，家累天姻，府君即戶部府君第十四子，和思順聖皇后之猶子也，蘊溫良恭儉之德，知進退存亡之幾，蕭灑出塵，脫落簪組，謙以自牧，動遵禮訓，雖處賢戚，罔攸驕矜，九歷官政平，至天寶初，終許州扶溝縣令，權厝於緱山之南，夫人隴西季氏，高祖神堯皇帝第十三子鄭王元懿之曾孫，邵稜公珩之孫，左千牛衛大將軍恆王盧德言之，皇上三從曾姑婆，持禮含章，華宗貴族，聿修淑德，以威儀，漫遊禮經，程范閨閫，以大曆九年，捐床帳於徐州蘄縣，因權厝於萬歲鄉之南原，有子十人，殂謝略盡，綿歷歲敘，歸祔未果，府君第十七新婦隴西李氏，痛兒女孤露，餘生未亡，每蓬首晝哭，克崇婦道，常以舅姑未祔，泣血，今乃磬竭資用，充務塋，以貞元十八年歲次壬午午十一月甲寅廿九日壬午合祔於汜水縣龍泉鄉西原，禮也，子元奉養不逮，捧筆嗚喑，姑舅倫，諮訪無所，陳敘多闕，痛纏深哀，銘曰，行純素兮知微知章，盛德兮以翱以翔，聯帝系兮六姻介福，貽厥後嗣兮千載芳，
唐故彭城縣令薛府君墓誌銘並序公諱君繡，河東汾陰人也，曾祖逸，魏州辟主簿，祖安本郡贊持，澄城縣開國子，並學優墳典，譽滿州閭，楚王之門，還推龔捨，恆溫之府，逾欽習郁，父毅，隋南和令，江洪二州長史，平陳之後，代晉王知洪南總管，鸞飛美政，載臨王隼之，驥足長驅，晚登龐統之職，炭，瞻烏未定，鳳龍尚潛，君辯丹書於豐戶，識黃星於沛國，爰率宗族，先赴義旗，唐神堯皇帝受命於天，嘉茲懿德，遂授泰州錄事參軍，轉汾陰郡主簿，網紀是司，榮同衣錦，從容待問，價重惟桑，大業十三年教曰，惟裴與薛，河東豪右，異人奇生，斯焉取斯，授正議大夫，凡歷常平，綿水，彭城三縣令，加上輕車都尉，所居之邑，期月政成，所蒞之邦，彈琴自逸，嗟乎，天不留，仁焉而逝，貞觀十七年二月十九日終於彭城廨捨，春秋六十四，夫人同郡裴氏，粵自良宗，宋歸望室，蘭芬桂馥，玉質金箱，始歡好合之儀，終傷同穴之痛，粵以長壽三年歲次甲午壹月十三日丁酉，葬於河內縣豐閏鄉之北原，禮也，第二子陟岵無依，瞻天罔極，將垂不朽，敢勒銘云，奚仲居薛，著姓孔彰，廣德仕漢，厥族以昌，或文或武，為龍為光，克生賢俊，百祿是將，運屬亡秦，時逢皆漢，率此豪族，立功多雖，大夫一拜，邑宰三遷，聲名著矣，風化行焉，如何積善，不駐頹年，鍾塢之前，邢丘之下，既翠石，空埋白瓦，慘慘煙雲，蕭蕭松櫝，千齡萬代，唯余大雅，
大周故泗州刺史趙府君墓誌銘並序公諱本質，字崇文，其先隴西天水人也，原夫叢台聳構，寶符之序克昌，漳派疏源，愛日之暉方遠，復有聞歌瑤水，御驥以勤王，聽樂鈞天，射熊羆而夢帝，平原則連衡於函谷，計吏乃長揖於司空，斯並績藹緹緗，道光油素，曾祖演，魏驃騎大將軍，開府儀同三司，秦州刺史，長驅細柳，坐大樹而無言，高詠附枝，契小童而不爽，大父亮，周拒陽郡守，御伯下大夫，聘陳長揖陳頊，遷荊州總管府長史，武陶公，蘇屬國之英邁，不屈節於虜庭，蘭將軍之抗誠，獨睨柱於秦殿，父方海，洛州總監，職方郎中，太僕少卿，晉王府長史，持節諸軍事申州刺史，榮參列棘，績播褰帷，比喬卿而不慚，儔季倫而有裕，公誕靈川岳，稟粹星辰，鄒辯談天，闞名飛日，淹中起譽，江下馳聲，動合容台，標成准的，枯共泯，喜慍不形，文懸金，顧楊班而高視，學該群玉，掩游夏而先鳴，至若憑軾下齊之規，沉沙破楚之略，吟猿失木之妙，鸞弧中戟之奇，故可孕育淮陰，牢籠廣野，起家神堯皇帝挽郎，屬宮車晏出，鼎湖升遠，攀龍髯而不逮，對蜃紼而增哀，釋褐王府參軍，曳裾長阪，屢陪飛蓋之園，乘小山，幾神仙之座，累遷嘉，陝二州司倉參軍事，冀州都督府兵曹，雍州司功，始平縣令，山河四塞，翦鶉探白之郊，畿甸三成，鳴鳳彈金之地，高衢隱賑，跨石柱而西遊，長劍陸離，擁橫橋而南度，縱輕死重氣之少，其道者自新，而塵起盜楊之夫，震其威者改旦，扶枝，中牟之翟已馴，閏葉離離，重泉之鸞自舞，俄除豫，楚二州司馬，右率府郎將，晨趨蘭，夕警槐衢，既執戟而疲楊，乃翦而作牧，又授泗州諸軍事泗州刺名，同汲黯之為政，且高枕於淮陽，類龔遂之能官，持亂繩於渤海，乎，潘河陽之八徙，不躡平津，張廷尉之十上，仍悲下調，於是掛冠樂道，散太傅之黃金，褫紱遺榮，賞大夫之寶劍，以天授二年五月三日寢疾，薨於履道坊之私第，春秋七十，惟公器宇宏遠，雅亮孤標，養拙林泉，軒冕以之糠秕，屈材州縣，琳琅於是楷模，冰壺無以潔其清，霜雪何以昭其白，行俗祈求鴻寶，接吠犬於雲中，何誤冥昧鶴書，竟為郎於地下，夫人楊氏，隋成州上祿長，載國公之女，凝規月魄，苞琬琰以為姿，毓態星躔，總芝蘭而成性，演四德而貽訓，符三徙而擇鄰，悲夫，鸞鳳雙桐，忽一生而一死，雌雄兩劍，竟同合而同飛，嗚呼哀哉，即以天授二年十月廿四日合葬，窆於北邙山平樂原之下禮也，巖巖雙闕，方觀哲臂之公，列列行楸，即見彈禽之客，有子思問等，循陔靡及，陟岵何依，思負米而增悲，感累茵而長息，俾夫英規懍懍，梗與金字俱生，神理綿綿，運往與玉音無歇，其銘曰，天孫北鎮，王澤南鄰，連從合楚，變服觀秦，將朝假寐，弄印當仁，西遊契李，北海尋寶，詞駭秋濤，思系春苑，道齊語默，行高舒捲，簪紱屢羈，山河稍遠，運籌方少，頹曦遽晚，逍遙曲洛，跌踢天泉，梢雲冉冉，戲葉田田，霞杯泛酎，山溜調弦，棲遲朱幾，辰已催年，紫峰玄鶴，金鄉白馬，宰樹邙前，山門洛下，寂漠台觀，荒涼原野，永黃壚，長辭白社，出金堰之南分，歷銅街而北度，旌遲遲而委郁，馬肅肅而顧步，青松吟兮晚復晚，白楊悲兮暮還暮，庶懸劍於龍盤，亦何慚於武庫，顧瞻遺跡，獨見邯鄲之道，暮還，
唐故封夫人墓誌銘並序夫人令望渤海，世為揚楚人也，曾徽，祖清，父長文，外族張氏焉，夫人花萼六枝，夫人即第二女矣，始甫笄年，歸於張氏之室，夫人天資惠和，溫恭婦道，誓言偕老，榮枯共同，何圖連劍孤鳴，鸞飛只影，以大中十三年六月十一日遘疾，終於江陽縣會義之里，享年三十有八，男一人，曰綰，年過弱冠，婚媾未諧，卜兆吉辰，以營喪事，克其年七月廿日，窆於嘉寧鄉五乍村之原，禮也，銘曰，蕪城之原，松柏叢叢，夫人逝矣，魂藏其中，鰥夫慟哭，嗣子送終，刻石千祀，白楊悲風，
唐故朝請郎試太常寺協律郎蕭公墓誌銘並序處士京兆杜逢篆朝議郎守檀州司馬何遂撰朝議郎行左春坊宮門丞牛季書公名弘愈，字中孚，其先蘭陵人，祖宗之盛業，著齊粱之紀，自二帝遷都荊漢之域，枝派蕃衍，有勳績光於國史，簪紱相襲，載於家世之書，非千萬言可述也，曾祖強，皇太子司議郎兼侍御史，王父璧，皇大理評事，尊丈人行群，守左千牛衛，中郎將，上柱國，先夫人東海徐氏，早喪，公幼奉嗣夫人如工褒兄弟，而夫人慈愛異於彼公，天鐘仁孝，聰敏好學，事先生以恭悌，接朋友以信義，文有游夏之富，筆有鍾張之妙，善諷詠，能鼓琴，人世之藝，知無不為，敬釋道之敦，花嚴大典，道德玄言，常所持贊，奈何仁而不壽，秀而不實，二豎潛賊，藥石莫求，以咸通八年丁亥歲春二月十四日甲申歿於長安延政里之第，嗚戲，年盡二十八，官止試協律，天命難知，得不痛慟，丈人哀悼，不忍如喪，珠眶親屬，鄉黨咸若耿涕，蓋為人之周也，如此即以其月庚寅窆於京兆府萬年縣崇道鄉大也村，祔先評事塋域之隅，公未婚，有侍巾之子曰滿，年九歲，秀惟肖，可為父後，哀號殞悴，視之傷懷，天性然也，遂暨環，逢，與公為結友，痛惜如昆弟焉，聽喬木之，念幽谷韻絕，乃書德行以銘云，天道福善兮善人冀昌，神道佑仁兮仁壽未央，何康而顏何殤，不可問兮徒蒼蒼，良人之良，於何不臧，良人之德，福之何惑，生可榮，死可哀，已矣乎，斯仁往也，吾何效哉，玉冊官陳從諫刻陝西卷第四冊），
唐故洪州都督府兵曹參軍黃君墓誌銘並序君諱承緒，字安喜，其先江夏人也，因官北遷，遂家於滑，代為郡人焉，曾祖汴州刺史，行軍總管，上柱國，東郡公察，察生懷州刺史，虢國公君漢，漢生右衛將軍，武昌郡開國公河上，英賢繼世，軒劍聯華，為龍為光，乃文乃武，深仁被物，俱聞二天之化，宏略貫時，獨擅五才之美，君幼而精粹，長實弘通，言行為立身之光，機明是時之具，卑以自牧，真躬而行，所游有常，與物無競，解褐調補曹州參軍事，再遷洪州都督府兵再，清以在公，直以從政，雖跡淪卑位，而譽滿當時，及乎辭滿歸閒，優遊至道，羽翮已就，煙雲可飛，青春未窮，白日俄逝，輔仁無報，天道如何，以開元八年九月九日寢疾，終於豐財之第，時年五十二，即以其年十月六日，歸窆於河南縣梓澤鄉之原禮也，嗚呼，萬化有期，百年誰歎，身志俱夭，獨不謂悲乎，嗣子中等，孝行夙聞，哀毀過禮，君子以為黃公之有後矣，銘曰，仁賢盛烈，鐘鼎高門，積善之慶，遺芳後昆，厥生俊德，實惟人望，如如璋，友真友諒，壯年未晚，長夜先歸，精魄如在，平生不追，北瞻邙阜之埒，東指伊川之路，驗陵谷之不易，識賢人之墟墓，
大唐故梓州長史河間劉公墓誌並序公正議大夫上柱國君諱彥之，字彥之，本沛國酆人也，其先黃帝之元孫，生而有文，以昭我劉氏，至大漢勃興，祚傳景帝，其子始封河間郡王，因徙居河間郡，子孫蟬聯，史諜紛郁，雖百代可知也，曾祖安和，隋瀘，合，通三州刺史，棠陰錫位，利見大人，竹馬為期，不欺童子，祖端，皇朝梁州金牛令，沁州司馬，驅雞作術，展驥稱雄，皇考令彝，舉幽素及第，補密州莒縣尉，雲台褰秀，河甸公官，君則長子也，派靈自遠，風骨多奇，屬在徽造言階極，珠玉富貴，興入文章，幽素忠貞，跡攻聲位，妙年郡貢秀才擢第，拜海州朐山主簿，歷鸞台典儀，羽林衛，太原尉，明堂主簿，并州司兵，再遷司戶，盤根錯節，中外為勞，德舉能賢，朝廷是選，授將作丞，改綿州司馬，無何，清白升聞，帝曰俞我大夫之良也，制梓州長史，劍關地險，昔遵束馬之來，蜀鎮星連，再奉題輿之寄，君佐方伯之重，得寮吏之情，西南巴人，有海沂之詠矣，方將刷羽鳳池，遷聲雞樹，享君五鼎，為堂上賓，嗚呼，白日悠悠，青雲氣遠，良規未滿，華哀年，春秋六十，唐開元三年九月十九日，終於厥官之館舍，卓立人境，秀風自清，歿代悲，英識疑在，蜀途江劍，哀挽逶迤，故國丘園，魂歸已矣，即以五年龍集丁巳八月五日壬申，改斂於東都，遷窆於北邙之原禮也，箸策紛，綱原起伏，垂楊曉引，飛陌上之旌軒，荒暮深，悲洛陽之鐘鼓，嗣子景晉等，泣血終哀，追攀罔及，夙承遺訓，恭聞話言曰，無汨吾真，以珠玉瘞吾身，敬遵薄葬，志年代於茲辰，曰，青青之棘，黃鳥聲悲，哲人先代，天也何欺，哀彼孤嗣，衣衾舉之，式奉臨命，塗萏有辭，洛陽城北，邙山古原，霧雨行暗，笳簫曲繁，馬悲荒草，龍閒泉門，不封不樹，斯言敢存，古有銘志，今之所傳，不題爵里，後代何年，太室南望，黃河北連，千秋記此，貞石方鐫，
大唐故中大夫紫府觀道士薛先生墓誌銘並序夫體道觀妙，言象之所未宣，忘情懸解，筌蹄之所不系，故能隱顯真俗，出處朝野，而無待之累者，斯可謂至人矣，爰有上德曰中大夫，紫府觀道士薛先生諱賾，字遠卿，黃州黃崗人也，車正司眾閒之敘，御史職台衡之務，舄冠蓋，蟬聯名德，曾祖明孫，齊中書侍郎，祖仕敬，棲神秘道，山林靜默，梁武帝裒贈北定州刺史，父寵，陳期思縣令，先生降靈仙府，資氣上元，情用玄漠，志識清遠，淡虛心於物我，蕩妙思於煙霞，以為大象無形，尚因形而言，明德若昧，猶學之於不學，乃探綜流略，考覽經緯，步三光之側，推二氣之盈虛，不出戶庭，洞精機妙，然而連拒屯剝，時惟艱限，俗情好徑，道隱未彰，遂超塵絕跡，高尚其志，披黃褐而朝丹府，玉簡而趨金闕，放心碧落，靜慮清都，尋屬靈景垂天，榮光照水，我皇帝俯膺歷試，弘濟艱難，玉帛山林，弓旌軸，於是解巾南郭，托乘西園，虛揖申訪道之言，惟展疇咨之問，聖明馭歷，萬物惟新，授太史丞，遷太史令，自昔兩正司和，四官欽象，巫咸著星辰之志，姬旦貽略景之書，年代浸遠，次捨寥落，繆占瑣說，異端競起，先生識悟玄通，性理明瞻，芟翦浮偽，斷以經術，物色禎祥，信同符契，及乎盛德光被，先天弗違，馮相罷彌暈之占，穰祈無之請，乃抗表陳誠，求志林壑，天子凝神當，永懷恬退，激其清尚之風，賁以尊賢之典，有詔特授中大夫，聽志弁，還襲巾褐，別於昭陵之左創築紫府觀以居之，先生展會宿心，申抒情素，靜靈台而餐沆瀣，揚天鼓而嗽朝霞，放浪形骸，若趣污黎之境，逍遙心識，如游太無之上，將賾神於九府，終練質於三仙，以貞觀廿年十月十三日屍化於紫府之觀，春秋若干，粵以其年十二月十四日陪葬於昭陵之所，王人監護，事加周給，將恐失景難追，流風靡系，安期既往，止傳實舄，呂牙葬，唯余玉鈐，勒石玄扃，無傳遣烈，其銘曰，道氣冥，玄宗機妙，在陰莫測，處陽弗曜，矯矯先生，清朗通照，出無人有，知微體要，研淳粹，推校虧盈，乘流影響，逐境晦明，既冥其趣，實性其情，托志玄圃，棲心上清，天步艱難，風雲資始，停丹九灶，背淮千里，望景來思，召鳥爰止，析空疇，解環精理，鳳舉龍騰，開元留聖，百神奉職，萬流澄鏡，司序甄明，授方榮盛，衡度齊壹，經纏清正，披瀝丹素，解釋纓，光揚朝序，裔仙衣，燒香雨散，擊磬雲飛，觀化斯怛，瞻星靡追，夜台綿眇，玄廬幽翳，石髓振靈，玉棺虛閉，悠哉三岳，曠矣千歲，仙跡逾遠，素風彌勵，
唐故陝府監軍使正議大夫行內侍省內謁者監員外置同正員上柱國武昌縣開國男食邑三百戶賜緋魚袋平原郡師府君墓誌銘並序前攝隴州防禦衙推登仕郎試左武衛兵曹參軍饒簡撰並書公諱全介，字立之，泉州清源人也，歷承慶緒，譜籍存焉，其先惠超，皇任內外尚食知食使，隨駕南朝，賜紫金魚袋，公俊邁雄傑，該通郡籍，以忠孝為心，獨步人表，元和初，為材應選，天子奇之，遂乃筮，嘗曰，挺乾坤，正日月，跨宇宙，致昇平，繇是風儀有節，恩澤遄加，至年，賜綠，加徵事郎，行內侍省內僕局令，員外置同正員，上柱國，充內樞密院孔目，至十五年，帝以禮學彌恪，本有章，加朝議郎，官勳如故，長慶初，穆宗負，恩加宮闈局令，官勳如故，敬宗新恩，加太中大夫，官勳如故，大和，文宗統極，新恩加內寺伯，官勳如故，至四年，天子以在禁掖勳舊，差使江西送嶺南節度使李憲節，用酬績效以勸恪勤，會昌，武宗馭宇，盡力彌縫，大稱上旨，在官之操，清白儉慎，人情翕然，以為績用無比，新恩加正議大大，攝內侍省內給事，判仗內宮闈局，封武昌縣開國男，食邑三百戶，仍賜緋魚袋，至四年，恩陝府監軍使，官勳如故，外撫四載，民畏愛，恭行皇化，無黨無偏，所理正直，將騎有禮，內外瞻美，衢路欣然，至大中六年，年滿歸朝，便退私室，承紹先業，儼然如初，道和而不雜，心俊而不疏，溫恭揖讓之間，自得輩流仰譽，親朋謂曰，能賢鄉黨，為之知命，何車之書滿腹而有斯見，何七步之才攸進而有斯知哉，退私一十七年，居家遇疾，時咸通四年秋七月十八日，薨於長安縣修德里私第，享年八十有一，公建中四年二月二日生，夫人周氏，淑德貞諒，整肅居喪，以禮盡哀，毀不滅性，有男一人，季彰，能以器應世，今為承奉郎行內侍省掖庭局官教博士員外置同正員上柱國，女一人，適劉氏，夫妻不幸，並早淪歿，男以喪禮，摧毀逾制，以咸通五年正月九日窆於京兆府長安縣承平鄉小楊原，禮也，於戲，禁掖德風，藩維監護，內外稱美，來思去慕，恐陵谷變更，德音俱泯，故刻他山之石，以為不朽之銘，曰，濟濟伊人，威儀在身，六朝恩澤，銀朱輪，蒞事忘勞，居家夕惕，忠孝恭謙，德行彌劇，知進知退，和而不同，績名未朽，璋隨風，親朋慟惜，嗚呼哀哉，音徽長在，日往月來，
大唐故王府君及夫人毛氏墓誌銘並序君諱才，字神，并州太原人也，夫以分服維居，列爵為五，開疆命氏，獲土便三，斯即綿以遠宗，系諸遐策，紛綸緗素，可略言焉，曾祖慶，祖振，父言，並守質含貞，懷仁葉智，履儀蹈禮，輕冕辭榮，五柳表意氣之風，一逕述叨光之譽，君乃幼而有則，性稟嘉猷，儉約狎情，孝直為念，鳴琴自得，引嘯敖然，冀申高禰之倫，必符玄門之妙，豈意薤歌先唱，溘從玉露之危，梁木已摧，遂樹奠楹之歎，春秋有九，以貞觀十六年四月廿六日卒於私第，夫人毛氏，四德早聞來應和鳴之契，三星既耀，作配君子之儀，柔順顯女則之規，溫雅著令妻之范，方可永終佳福，以表遐齡，豈期飆風倏驚，葉將花而分影，愁雲密佈，桂與月而蛾藏，嗚呼哀哉，春秋六十有八，以麟德元年二月廿七日卒於私，以其年歲次甲子三月己酉朔十三日辛酉合葬於相州城東北平原四百步禮也，孤子三師等，痛深風樹，哀切慎終，樹松賈而舉號，伏墳埏慟哭，所恐河邊萃柳，方私去後之思，海上柔桑，便議再期之念，故刊方，用紀蘭蓀，地久天長，永傳琴瑟，其為銘曰，遠矣洪胄，抱質全貞，爰有芳裔，蘊德辭名，里懷譽，家風有聲，千丈森竦，萬傾澄清，賢哉令婦，閨廷有聞，誕生貞秀，幼稟蘭薰，妝奩塵結，莫香分，思高漆室，真邁鴻門，鸞辭一鏡，鳧逝雙飛，松高暗，風切楊悲，需車宿駕，絳晨馳，式刊金玉，永嗣芳，
唐故太原王公夫人李氏合祔墓誌銘並序撰文人杜並公諱佺字佺，其先冀州人也，周靈王太子晉之後，襲太原，歷代軒冕，印綬相繼者廣矣，皇祖諱甑子甑，文可經國，武可濟時，德漠早推，名器不假，壯年迥擢於高第，噫，何哉，高才而無貴位，誠乃斯言，皇考諱金字金，學賈巨海，才掩孤峰，時英共推，代則難欠，非鄭生巖子，孰可同年而謂也，公質稟太素，氣資中和，道究玄元，藝精旨，歲放情遁跡，而恥於徇祿屑屑哉，於戲，穹昊不惠，畔鍾言人，桂折高峰，泉沉片玉，已元和十四年十二月廿八日遘疾，終於青州益都縣平昌鄉之，春秋七十有七，夫人即隴西李公之長女也，王公之嫡婦也，李公諱先嶠，淄州淄川縣人也，高隱軌躅，不趨王侯，累世紳，生儒素，夫人天生綽約，代仰貞良，史箴必追，從行雙著，以流芳之歲，適我王公，節義不逾，柔順是則，擬偕老期頤之歲，況去留夭壽之差，嗚呼，月彩遽落，星光亦沉，已元和十四年月十七日遘疾，先終於青州益都縣平昌鄉之客舍，享年五十有四，長子叔遇，素懷孝友，特稟聰明，不謝浦珠，攸同昆玉，噫，何哉，秀而不實，年廿有二，不幸在遠見夭，權殯於楊府邵伯灣之岸側，嗣子中和，性本純素，天然友於，幼敏長仁，守信抱義，誠不忝鄉曲之譽，無如博雅良士哉，泣血叩地，絕漿訴天，自死未由，杖而能起，女十一娘子，早聞令淑，方失所從，木可期，女蘿未墜，哭既不哀，禮寧有容，公與夫人以元和十五年十月十日龜兆於青州益都西北九里堯山東南隅，窆於孝義鄉之原合祔，禮也，銘曰，處士生世，至仁且賢，務道遁跡，息機天，桀溺莫近，林宗比肩，壽不曰耄，歸乎夜泉，李氏夫人，伉儷早日，如鳳如鸞，有始有卒，孤子祔儀，孝為至性，封植楊，祚延斯盛，
唐故王夫人墓誌銘並序夫人其先琅琊郡人也，南遷，今為潤州丹徒縣人矣，諱夫人即之女也，夫人三從四德，之年，歸於許氏，嗚呼，以會昌元年八月十日終於朱方私第，享年卅一，有男一人，名曰，未娶，女一人小珠，以其當月廿九日窆於阿育王山西北原，禮也，恐山變，故刻，乃為銘曰，泉燈夜明，愁雲，兒女號泣，具聲垂血，
我伯父唐故試太子通事舍人趙府君夫人南陽張氏玄堂記維開成四年孟春之二日，夫人隱化於洛陽縣永泰里私第，享齡六十一，敬以開成六年龍集辛酉首春中旬有九日辛卯，安葬於河南縣平樂鄉杜翟村之邙原禮也，皇考諱貫，高道不仕，隱跡藝術，為當時奇人，夫人出於我之枝派，外祖諱湘，皇度左衛兵曹參軍，夫人四德具瞻，六姻仰則，敬長慈幼，和睦親束，豈期積善無徵，奄鍾冤禍，夫人嗣絕無子，昔稱伯道，今則然乎，有女一人，神氣不足，無堪從人，嗚呼痛哉，嗚呼哀哉，我伯父以元和末歲傾背，亦依皇祖松柏，權厝於洛陽三川鄉以俟通辰，並皆啟祔，猶子元戣銜哀謹述，
唐故處士楊公墓誌銘並序鄉貢進士史翱撰公諱公弼，字彪之，其先弘農人也，曾祖鉉，皇朝散大夫鄭州滎陽縣令，祖峻，皇國子博士，父，皇亳州鹿邑縣尉，公鹿邑之元子也，邁德履仁，貽謀襲慶，性便林藪，樂在陋巷，探究百氏，該博古今，任道養閒，與時消息，固不求聞達矣，奄以會昌二年三月九日寢疾，終於趙義村之私第，壽年七十八，夫人彭城劉氏，大和二年十一月廿日，終於里寢，生子四人，女二人，長子出家號弘簡，次楚卿，次守南，次楚材，長女適吳郡王雲生，次適西河相里潘，公再娶夫人趙郡人氏，故從事沁水縣尉之女，大和二年正月十九日寢疾而歿，生女一人，適河西郡秦宗冀，又娶夫人河內郡張氏，故太原府文水縣令河內郡榮之女，生子女各一人，男才離襁褓，女方始齠齡，解呱呱，夫人天姿溫厚，好音是稟，韜敬姜之德，韞孟母之賢勵諸今以會昌二年七月十三日窆於趙義村之北原，以故子楚卿及四子楚材請予為志，予恭公執，備見深心內行，直書其事，非敢飾詞，銘曰，於哲人，守道全真，得顏子樂，固原憲貧，如弦之直，如繩之正，敦樸，樂天知命，嘯傲松竹，該博典墳，皇天昧善，喪我斯文，行楸柏，萬古愁雲，
唐故討擊使試太子通事舍人南府君墓誌銘並序鄉貢進士胡道輿撰南遺仕魯為大夫，公即其後，因官居陝，遂為陝人焉，曾祖諱某，某官，祖諱某，某官，考諱某，某官，公諱昇，字昇，享齡四十有七，以唐寶歷二祀疾溢大禍，八月七日，終於洛師，嗚呼，職不宗，壽不遐，蹈善而福不降，斯其信耶，公投跡軍門，職居牙爪，兼主乎廩，廩之司也，古難其人，倉父名子，實為至戒，若弘而惠，鮮克不敗，敗則官刑之而家業沒，重納以吝，則誅求眾而民用怨，公得其中，投刃莫礙，入耗甚薄，出給甚平，鼠兮雀兮，才暴其羨，己無私潤，官罔積折，能矣夫，使獎其勞，改補討擊使，奏試太子通事舍人，未果大用，貞玉忽折，嗚呼哀哉，以大和元年十月二十一日權殯於河南縣平樂鄉杜翟村，有子一人，年七歲，泣血罔極，有成人風，親故見者，咸為出涕，恐陵谷遷徙，銘以記之，銘曰，南氏世為大夫於魯，後裔因官兮宅陝之下，公之司稟兮成績可睹，用未大展兮倏千古，幼子號慕兮淚血如雨，松柏兮煙月長苦，
大唐故魯郡乾封縣令徐府君墓誌銘並序府君諱元隱，字元隱，其先濟陰人也，自九土開疆，百工錫姓，或雄飛隴上，氣蓋關中，或文溢金箱，詞光玉潤，是用名垂於城北，昭昭禮容，學茂於江東，落落神器，族望之美，莫我大焉，曾祖仕隋為征虜將軍，護羌校尉，忠勇無敵，史諜備諸，祖以弱歲學成，不仕而卒，父追蹤巢許，刻意老莊，擁萬卷於前楹，守二玄於上德，府君即真公之愛子也，神聰出性，孝友自天，一覽五行，左文右武，自失太常之第，主偃忘歸，言從小掾之遊，班超未敘，無何，出踐洛陽縣錄事，鴻磐之義，自此漸焉，御物有聲，遷尚書省水部主事，能光粉署，名振星郎，鶉火既推，牛刀是割，出拜魯群乾封縣令，韋弦有度，清白無私，鸞既棲仁，雉亦馴化，一從秩滿，梁竦之志生焉，再歷歲時，劉楨之疾臥矣，西山之藥，冥遇無階，東岱之魂，俄遷有日，以皇唐天寶二年孟夏四月旬有二日，享年五十有八，卒於河南府之私第，哀哉，用其月廿一日權殯於河南縣平樂鄉之陶原，禮也，長子拯等，號天叩地，泣血絕漿，以為陵谷遷移，名氏錯滅，祈諸翠石勒彼鴻徽，銘曰，吉兮凶兮，遽隨從兮，禍兮福兮，倏倚伏兮，公明不淑，賈誼長悲，金聲罷振，玉樹雲披，和嶠之松，王恭之柳，哀哉徐公，千年不朽，大唐天寶二年歲在癸未四月廿一日窆，
唐少林寺同光禪師塔銘並序登封縣令郭湜撰當寺大德靈迅書嘗聞示現有緣，緣隨生滅，色空無性，性盡真如，契之者即為導師，了之者如登正覺，契了之義，其在我禪師歟，禪師法諱同光，晉人也，道心天縱，法性生知，俯及幼童，已悟無為之理，才過弱冠，便歸不二之門，早歲出家，旋進具戒，以修行之本莫大於律儀，究竟之心，須終於禪寂，禪律之道，其在斯乎，及持缽東山，歸心禪祖大照，屢蒙授記，許為人師，及大照遷神，敬終恆禮，乃遁跡林野，敢為人先，雖情發於衷，而聲聞於外，辭不獲已，乃演大法義，開大法門，二十餘年，振動中外，從師授業，不可勝言，三十餘禪僧，盡了心地，隨身化度，不離幾杖，或往來嵩少，棲息荊蠻，用大自在之深心，開悟知見，行不思議之密行，拯拔昏迷，不可得而名言也，則知法輪常轉，經行豈指於一方，佛法現前，晏坐寧勞於十劫，嗚呼禪師，嗚呼禪師，既隨緣而生，亦隨緣而滅，春秋七十有一，僧臘四十有五，以大曆五年六月二十七日於少林寺禪院，結跏趺坐，怡然即瞑瞑，弟子等心傳衣缽，得了義於無生，淚盡泥洹，示現存之有相，乃於寺東北六十餘步，列蒔松賈，建茲塔廟，蒼蒼煙雲，以永終古，在俗弟子也，叨承顧眄之餘，未盡平生之志，多慚翰墨，有愧荒蕪，乃為銘曰，世尊滅度後，得道轉法輪，於今無量劫，不知凡幾人，禪師自河汾，杖錫來問道，禪師為授記，可以繼僧寶，三身與三業，如電亦如露，生滅既有緣，輪迴自無數，唯有成道者，能入諸禪定，外現泡幻身，內示真如性，一切漏已盡，無復諸煩惱，過去與未來，皆共成佛道，太室西兮少室東，風雨交兮天地中，禪師一去不復返，長夜冥冥空是空，大曆六年歲次辛亥六月景辰朔廿七日壬午建，造塔弟子寺主僧惟濟，上座曇則，傳法弟子道真，堅強，真觀，寶藏，法琳，智信，承恩，忠順，超岸，深信等，延州金明府別將屈集臣鐫，造塔博士宋玉，
故義昌軍監軍使正議大夫行內侍省掖庭局令上柱國賜緋魚袋渤海高公墓誌銘並序故吏文林郎前守夏州都督府參軍陳毅撰並書夫天地之大者，以四時氣序，助其陰陽，而成歲功也，明君之尊者，以文武匡贊，佐其大業，而成王道也，或闡文以經邦，或宣武以靜難，致為耳目，或為腹心，皆賴勳賢而光帝道者也，公諱克從，字師儉，其先始於太公，自後皆以爵祿煒曄，官宦輝赫，互於大唐，開元中，開府儀同三司內侍監齊國公知省事諱力士者，即公之五代祖也，文武全才，忠孝家國，內外傾仰，遐邇具瞻，而設訓垂芳，迄於公也，公之曾祖曰閎，即開府之曾孫也，祖曰秀琪，皇朝內給事賜緋魚袋，父曰忠政，皇朝內侍省內府局丞，而皆巨蘊才器，輝流不輳公文武雙美，忠慎寡徒，冰鏡慚精，朱弦讓直，溫克其行，貞儉其身，幼侍玉階，長而承寵，大和初，授內養，尋遷樞機，主皇玉之密旨，佐師官之劇務，清通日茂，嘉聲洽聞，大和九年春，賜緋魚袋，歷遷機司，位當副貳，其年秋，降掖庭令，洎開成初，邊軍難撫，蕃部易搖，推擇良能，護臨藩鎮，二年正月九日，公當盛選，監守夏室，公韜蘊智謀，樂得其往，果塞眾望，大愜蕃情，自黨項三百年來，互相劫殺，寇讎不息，勞擾邊軍，公與元戎敷法導誘，而威以典刑，特表上聞，悉與和斷，遂得各捨讎隙，逐性便安，牧野不收，不扃外戶，詔書褒飾，尤加倚賴，撫綏五年，兩任留務，利人除弊，邊境晏安，會昌元年冬，朝赴京闕，二年正月，拜翰林副使，三年三月，遷染坊使，至於銜命宣諭，不可具紀，會昌四年，上黨拒命，鄰軍討伐，散發相系，尤藉名能，以當撫御，其年七月十日，詔公監義昌軍，自到河隍，夙夜匪懈，與元戎葉力勤懇葺綏，才及數月，而元戎改鎮，公受詔旨權軍務，州人咸相謂曰，自立義昌，未有護戎親執軍柄，自此為始，得為難乎，轅門列校，親戚不許相親，故舊無敢敘故，咫尺千里，對面泥，此則軍之舊令也，公嗟之曰，草之隨風，水之逐器，軍令若此，豈非虐理而失訓乎，公乃導之以禮樂，撫之以仁義，變九河為五湖之鄉，遏豪強為魯儒之國，說之以利害，齊之以國章，數日中間，大洽軍意，樂之以歌吹，戲之以公，喜氣浮空，歡聲遍野，迄至於今，規摹不易，可謂河北之土地，而江鄉之民居焉，公日夜思勤，志在治術，以憂人之憂，因憂成疾，憂因心起，疾以憂生，嗚呼，心之疾也，針之所不及，藥之所不到，藥石無補，其可療乎，纏疾二年，誠心願退，響達於上，乃獲替焉，時當中春，發自浮陽，景促途遙，涉路登陟，既難保攝，轉積彌留，至閏三月八日，達之私第，沉痾轉殛，而返魂無及，皆手長辭，九日卒於萬年縣翊善里之第，春秋六十有三，夫人戴氏，有恭姜之儀，賢德柔和，雍容合度，治家有則，敬事無虧，嗚呼，別離數載，才獲一面，未暇言笑，遽觀喪亡，凡人交往，暫之敘別，猶尚潸然，而況夫婦之重，永訣之痛，豈堪勝任哉，公有二子，長曰公球，授義昌軍押衙，次曰公，行內侍省騎尉上柱國，皆負器能，弓裘不墜，孝敬恭順，出於人表，泣血殞慟，幾至滅身，以大中元年十月五日葬於萬年縣川鄉鄭村，號戚至再，命毅為文，以紀貞石，其詞曰，清峻其姿，磊落其德，儉讓熙謙，恭良溫克，仁有敏惠，義無苟得，禮足立規，能安國，忠讜潛輝，信言不忒，柳營垂范，宮闡重則，哲人不永，倏遘斯疹，玄穹靡，藥石無補，登陟而來，才能保聚，未申一言，遽成今古，荊山之寶，泉玉，哀達懷，痛貫戎府，有慟思，目無自，留芳貞石，空聆規矩，
陰刻，大周前伊州納職縣主簿上輕車都尉田府君夫人衛氏墓誌夫人衛氏，西州高昌人也，巽宮稟淑，月宇資柔，秦晉之疋克諧，琴瑟之弦爰洽，八敬收備，誠婦禮以無虧，四德允昭，總母儀而有裕，移天之軌，諒在於斯，春秋卅有五，粵以證聖元年，五月十四日，葬於城東北塋，禮也，嗚呼哀哉，
唐故人李府君張夫人墓誌銘並序君諱二，字信德，趙郡人也，若夫源激，分派高蹤，歷官天池，遂居安陽人也，乃龍飛幽谷，奮虎步於漢朝，鶴駕鸞游，振天姿於晉代，祖策，父師，並赫奕當時，蟬聯後裔，或千里，或制錦二同，榮齊高輝，長稱天縱，裂籠樊而直上，滌除謝愧其徽猷，班其令望，說琴以望德歷州縣徒勞林泉而豈榮之歡未窮，鶴之徵先及，春秋七十有神功二年六月二日卒於私第，夫人張氏，孤鸞喪偶，獨鶴偏棲，於余化，終於同穴，春秋八十有八，卒於私，以開元四年歲次景辰十月癸卯朔七日己酉窆於相州城西里平村東北二里家塋城之內華園禮也，恐碧海海塵，勒爾夫子，德重璋，蘭芬菊馥，身歿名楊，佳城鬱鬱，龍月輝光，夜台寂寞，地久天第，
大唐河東裴氏室女曰琪，貞元丙子四月廿二日生於彭城郡，元和己亥十一月四日戊寅終於白馬津，以其年十二月九日癸丑歸葬邙山，祔先塋之末禮也，厥父河北稅鹽使，朝議郎，檢校尚書工部員外郎，兼侍御史，輕車都尉，賜緋魚袋弘泰銜痛申哀，為之志曰，嗚呼，吾承德緒，爾有懿範，宜其福壽，以昌他門，逮及笄年，遂生微疾，俟其瘳復，將使從人，累歲綿綿，勿藥無效，竟乖吾志，有負爾身，況夫人趙郡李氏，收爾自外，鞫育十年，恩慈訓導，情逾所出，洎彌留僅月，恤問無時，嘗膳求醫，以晝及夜，嗟呼，藥術罔應，精魂永歸，彼蒼者天，生爾何意，是知由爾曹之命也，非吾輩之闕也，至於祖宗之業，素備於豐碑，骨肉之痛，將成其血淚，傷悼不足，故述於銘，銘曰，修短常理，盈虧有時，嗟爾之身，未盛而衰，邙山之隈，洛水之湄，夜泉一閉，松賈風悲，
唐故武氏墓誌銘並序夫人其先人也，故夏州都督令瑰之女，河東節度都押衛兼征馬使，前行右千牛衛大將軍蘇日榮之妻，積世盛族，小多禮則，四德畢備，六行無虧，不終天年，中歲夭闕，春秋有六，壽終於家，比隨夫北征，旅櫬異土，今以大曆十年二月九日，大舉玄寢，祔殯於北邙舊塋之左禮也，刻石幽隧，知君子用心，不忘恩也，銘曰，令德淑女，無音徽，當年禮畢，自嫁而歸，松賈祔殯，鴛鴻只飛，保家之慶，魂奚所依，
大唐故亡宮九品墓誌並序亡宮人者，不知何許人也，令儀夙茂，淑德早閒，言從桃李之蹊，選入芝蘭之殿，炎涼亟貿，執貞順而無愆，福壽旋登，在營魂其難久，以上元三年四月廿，卒於宮所，即以其年五月五日葬於城西，禮也，春秋七十有七，典司攸忝，遂作銘云，昔歲柔儀，今來遐壽，黃泉而永，寄彤管而無朽，
大唐麟祉觀三洞大德張法師墓誌曾祖榮，隋任并州司馬，高祖天輔，任媯州長史，祖士之，任齊王屬，父善政，品子吏部常選，法師名真字素娥，行潔清心，冰霜攸志，捐邁囂滓，願仙儔，九歲事師，嚴奉經戒，二十二歲，天恩出家，度後七年，銓道行，召入上清觀供奉，甲寅歲六月廿八日，敕隸此觀，三千欠功，鏈虧九轉，遘疾於房，春秋五十九歲，終於此觀，弟子等攀慕痛結崩心，昆季悲號，猶子哀慟，存歿禮異，卜居邙山老君廟西北老神里也，嗚呼痛苦，萬劫長辭，泉門永閉，開日何期，刊銘勒石，千古幽扉，開元三年歲次乙卯五月丁巳朔十日庚寅申時掩殯，
唐故前壽安縣博士始安秦君墓誌銘君諱寶，字連城，始安人也，若祚壤昌基，剪鶉方而，運乾靈構，逸龍飛以御天，遠絳水，振華乃接影，彤，彩連，像絢麟圖，聲凝鳳管，藹今古，詳焉，曾祖，齊明威將軍，綰金章，技飲石，大父朗，隋司隸刺史，蒞時凝白，緝俗流清，父孩，皇朝昭武校尉，智勇飛雄，明略孤秀，惟君琴聳銜月之穎，劍竹挺捎星之華，之薰，心鏡冰壺之彩，加以探鉤鳳典，履日新以騰，麟章，蹈月課而飛景，既道諧溫玉，爿刃金，之風，獎誘之矩，孝積星，奄丁內憂，庶期閔琴，閨窮宰火，不謂未騫鴻陸，悲鶴，摧羽，遽青烏之兆，以麟德元月卅日於立里，春秋卅八，則以年歲次子三月己朔廿五日癸酉殯於邙山之陽禮也，嗟夫，奄悲瞰室，儀從扈化，薤風引，柳星駕，玄，音徽長掛，其靈基，昌構霞，天落，青鏡行坤，海流疏派，條結繁，聯輝青，景，誕貞白，黃中，靈府霜明，心台朗，文摭秘，林函丈，峨峨獨，，
唐故君墓銘君諱琳，字璋，河南洛陽人也，其先朱襄之胤，漢，可謂震金柯於遠古，豈不擢翠葉，，有仁有勇，自茲已降，蟬聯靡絕，逮高，釋典玄風，偃仰丘園，輕脫千祿，每至竹，真客於玄微，爽月澄秋，論桑門於空教，名利，取恣心神，是故邑里羨其清通，交友欽其雅操，豈謂天不留，奄旋運往，君春秋八十，以顯慶六年太歲辛酉正月丁酉朔廿三日己未卒於洛陽縣遵化里私第，即以其年二月癸酉遷窆於邙山之巔，東仰嵩丘，則土而名往，西臨梓澤，則清洛養而流，嗚呼，長子曾，勞之莫大，切罔極之深恩，丹壑與山阜俱遷，慮碧海共桑田改變，詢之知己，敬勒芳猷，貽闕子孫，志諸玄石，其銘曰，遠祖，典，，光華歷代，吳雄勇，孝，仁智信誠，德流後由，猗歟處士，賤祿貴，外，好道慕仙，高月竹，嘯侶命，談玄論釋，樂其旃，悲哉逝水，永無歸，如何哲士，翳景沉輝，烈嗣，劬瘠以肥，彼蒼不敏心，皇天有違，森，孤鳥哀鳴，嘶嘶悲馬，愁雲無情，龍需萎郁，，千秋萬古，泉戶長扃，
大唐故涼國公府長史上騎都尉張君墓誌銘並序君諱達，字文通，其先大梁人也，蓋耳之遺族，後徙居洛陽焉，祖猛，父卿，並氣烈風遒，見推豪畢，君少而倜儻，奇節逸群，重季布之然諾，踐沖由之篤信，交結勝類，仰止高人，澹於榮祿，默而不仕，於是棲遲洛邑，近等晏嬰之居，營致生資，豐財埒猗頓之產，積而能散，拯濟為懷，凡有祈憑，莫不允遂，晚節好學，招請名流，特玩班書，泛涉諸史，繕緗編而滿篋，集青汗而盈架，亟營甘膳，備淮海之珍滋，鎮辟賓筵，湛中山之芳醞，門多貴介，席有勝賓，至於兩館詞人，三吳彥士，粉署含得之侶，石室藏書之寮，莫不咸得締交，俱來接賞，曾任涼國公契何力府長史，蓋為牽羈俗網，雜調多途，故屈身斯任也，嘉聲籍甚，匪謝玄徒，雅趣優遊，將擬白衣之躅，洛州司馬皇甫亮，君之本部，眾人之中，呼為張大，同夫第五，豈非見禮尤深，方冀華皓不衰，同嬉擊壤之慶，豈謂風遽惑，奄洎鑒巾之辰，以永淳元年十一日卒于思順里，春秋五十有九，賓階闃而莫尋，澄醪委而不酌，平生游故，是用流襟，即以其年月廿六日葬於北邙山平樂鄉界，萬事畢而丹書，千秋而玄石紀，為銘曰，物高拔萃，人推特起，德茂斯尊，蹈則君子，甯越通學，茅容佳士，惟君卓然，其壽鮮矣，檢身以括，勵躬由砥，夙敦節概，晚耽圖史，進不參朝，退實淪市，產兼救物，財能養已，十千美酎，方丈甘旨，門湊英髦，座盈簪履，天長地久，人生不然，難備五福，罕遇變仙，始驚懸弩，俄聞撤弦，空留書笥，永寂賓筵，九洛游聚，四海通賢，過黃爐而淒愴，馳白馬而流連，邙山之邑，首陽之顛，瘞茲烈士，餘風懍焉，
故隋門下坊錄事南陽張君墓誌銘並序君諱相，字仲容，南陽西鄂人也，其先出自張衡，為漢河間王相，若夫材標桂嶺，構芳條於鄧林，岫列昆峰，馳妙譽於玄圃，門庭杞梓，踵武琳琅，祖休，齊冀州刺史，父，隋魏州貴鄉縣令，惟君體度矜嚴，識量該博，詞電舉，折回言於士林，藻思霞舒，渙文才於竹素，隋開皇中，選授門下坊錄事，儲宮樞轄，務列上司，繩正則附以金科，殿最則全於申令，龍樓之下，穆爾清風，鳳沼之間，頗聞譽，君自顧林間挺秀，慮拂驚飆，卷蘧才以退飛，遵平賦以嬉豫，坻流任性，趙傾，粵以顯慶二年三月廿九日卒於殖業里之私第，春秋七十有五，即以其年四月十六日，葬於邙山之原禮也，嗣子行儼，孝恭天縱，岐嶷挺璋，方欣負米之歡，奄痼絕漿之疚，攀號罔極，創鉅衷，刻此，垂芳不朽，乃為銘曰，顯允張氏，昆峰秀峙，擢本淮，分枝洛，穆穆先父，騰芬踐美，濟濟侯，克光前祀，既奮鵬翮，方摧驥趾，有志沉嘿，無情慍喜，嗟號昊，毒我髦士，撤瑟宵中，奠楹晨起，亮月亭，清風靡靡，翠樹雙影，素墳孤峙，茲一人，流芳萬祀，
大周故河州刺史冉府君長子墓誌弟祖雍文兄祖求，字義，家本魯人，唐永州刺史天水果公之次孫，大周河州刺史先府君之長子，弱不好弄，寬厚容物，堅心寡詞，終歲無喜慍之狀，六歲受詩禮，遂潛心儒墨，殆將弱冠，涉獵經史，靡不該博，彌留心太史書，常自許以管仲，樂毅，而每歎幼未見識，善草隸，尤工詩筆，年十八郡方舉孝廉，亡於洛州之淳化里，暨乎夭喪，慟結友生，白馬青芻，莫非時彥，以唐永淳二年八月十一日葬於合宮縣之龍門原，代歷兩朝，年逾一紀，墳荒隧古，歲往年來，亦幽魂之永畢矣，祖雍以霜露負釁，風樹罹咎，南喬北梓，以大周天冊萬歲元年正月廿八日壬申，遷祔於定鼎原之大塋，禮也，移達於仁，入故鄉之阡陌，依墳侍隴，成孝子之丘墟，嗚呼，三荊已分，百身何贖，援筆摧慟，哽咽何言，敬敘徽猷，以旌幽隧，
維大唐騎都尉王氏故妻墓夫人馬氏，扶風人也，地望膏腴，根抵盤郁，寺嵩華而飛峻極，騰渤而派波瀾，夫人稟質芳姿，貞素天性，廣庭深室，坐訓母儀，洞戶長廓，動為女則，方欲凌波洛渚，隨回雪以飄，遊戲陽台，逐行雲而滅沒，觀桑田於東海，有願莫從，訪王母於西昆，其何爽歟，春秋六十有六，卒於斯第，以貞觀廿年歲次景午十月己未，十五日癸酉，瘞於邙山之陽，嗚呼哀哉，乃為銘曰，扶風甲族，膏粱地勢，弈葉宗門，蟬聯本系，九畹蘭聚，一枝芳桂，春草始生，墳樹未拱，萬古千秋，貞姬之塚，
唐故河州大夏縣主簿武騎尉張君墓誌銘並序君諱弘，字爽，清河清河人也，原夫南星命氏，北嶽承家，蓬澤春曾源，菊水疏其遠派，踐槐端而挹粹，逸篋無差，趨棘列而探微，攘環有裕，是以華蟬疊慶，祥鳩效靈，松磴逾高，蘭犬自遠，曾祖柰，隋任瓜州司馬，材均逸璞，理切題輿，四見之榮，驅屏星而分照，半刺之重，駢隴川而寫涯，祖，隋任滑州白馬縣丞，虛襟泫露，聳仞干霞，爰資吐鳳之才，式贊馴之局，父達，皇朝衛州恭城縣主簿，繩愆謬，名高雷澤之前，播美揚，績著星畿之外，君黃中毓彩，表韜華，譽駕荀虯，聲包禰鶚，載光賓實，遂應明揚，素文苑而霞開，撫士林而風委，以永徽三年三月一日授河州大夏縣主簿，隨班例也，黃牛極野，地接瑤池，白馬遺氓，俗鄰砂塞，人多傑黠，家務豪華，君澄水鏡而光臨，鑒水而理化，沃以春露，肅以秋霜，既措枉於沖羅，亦彈非於制錦，計居上最，誠洽中孚，茂軌方遙，促秋俄滿，雖欣有道，終佇無為，垂五柳於高門，掇三芝於絕澗，暢生平於故友，傾樂莫於新交，下澤之遊，正符幽思，高春之景，遽落曾輝，以咸亨三歲次壬申八月十六日朔遘疾，終於本第，春秋五十有九，嗚呼哀哉，即以其年十月廿七日朔窆於河南之邙山，乃為銘曰，黃公孕祉，紫貂聯慶，緒傳弓，長源寫鏡，題輿播美，繩愆動詠，簪黻交輝，芝蘭疊映，潛圖積善，克誕鄰幾，稽松磊落，趙梓芳菲，辭榮桂屺，養素蓬扉，一芬無嫌，千甘靡稅，室虛衣帛，門盈擁，白日西傾，淥波東逝，麟驂未揖，鵲衣成厲，庭幽月滿，野曠秋驚，龍荒轟軔，馬鬣疏塋，松風蕭風瑟，薤露淒清，九原長望，淚盡侍城，咸亨三年十月廿七日寫，
唐故苗府君夫人彭城劉氏墓誌銘並序嗣子哀子弇撰並書先妣劉夫人，其先彭城遠裔，流落江左，家籍失墜，故匿名不書，嗚呼，夫人乾符四年六月六日薨於河南府福昌縣三鄉官舍，其哀等，孤失怙恃，孺慕銜恤，擗踴泣血，號絕數四，相視言曰，無諳孰可敘事遠親戚委其銘紀，乃輟哭興涕，扶力自述，無文飾詞，實載其事，夫人天受聰明，生而知禮，笄年之始，歸我先君，孝愛承家，和順親友，撫養訓導，嚴慈兩全，我先君鄉薦十上，黜於有司，竟失顯榮，俄畢人世，其後鞫育孤幼，二紀於茲，備歷辛勤，未嘗慍色，及後女聘他族，子從宦名，雖免闕於飴甘，且尚辜於榮耀，豈謂天奪壽考，俄閱逝川，痛毒諸孤，昊天罔極，享年六十五，以其年十月三日歸葬於洛陽北原先君之塋側也，有子三人，長曰，前任許州臨穎縣主簿，秩滿復以他選授福昌縣尉，次曰彝，次曰異，皆各修立，克持門戶，女三人，長適蒙刺東海于思晦，先夫人終，次適前臨穎主簿范陽張夢殷，次始定滑州韋城尉隴西李瑜，子婿悉有宦名，夫人歿無恨矣，號叩敘事，刻石為銘，其詞曰，逝水滔滔，浮生冉冉，人世難回，泉台永掩，高墳嵯峨，悲風淅瀝，為千萬年，先君之側，
大唐左威衛洛府隊副上柱國韓德信妻程夫人墓誌銘並序夫人其先廣平著族，十八代祖昱，事魏武帝，子孫因家於洛，故為洛人焉，原夫高辛御辯，重黎則道葉乾坤，姬後握圖，休父則功宣靜難，自漢逮魏，國史傳其象賢，唯祖唯曾，家諜昭其蠱，夫人曰高曰禰，玉潔松貞，俱邁德於丘園，並錙銖於軒冕，是知鴻源紀地，驪泉蓄照乘之珍，崇基極天，龍輔韞連城之價，夫人胎資貞順，利牝馬於坤元，天縱柔明，稟蟾靈於月魄，茂葛幽谷，奉慈訓於螽斯，刈楚中林，習知來於鳳兆，逮乎三星燭牖，禮迫移天，一醮有期，作合韓氏，雖戴畚之窘，有異於萊妻，捧案之儀，無慚於鴻婦，方期松蘿並茂，齊遐紀於仙椿，不謂龍劍遽離，奄飛沉於玉匣，夫人以永淳元年七月十二日遇疾，終於章善里，春秋五十三，嗚呼哀哉，嗚呼哀哉，即以其月廿四日葬於河南縣平樂鄉山之原禮也，有子弘，遜等，瞻斷機而灑血，長違願復之恩，對手澤以崩心，永絕溫清之禮，終天無及，徒延白鶴之賓，先遠有期，已習青烏之兆，將恐山移龍岫，海貿鯨波，懼火迷拜伏之墳，聞雷無下泣之所，式鐫貞琬，永播鴻徽，其詞曰，慶朕重黎，氏因休父，魏臣漢將，英雄踵武，乃祖乃父，遁俗居貞，秕糠榮利，金碧其聲，粵若夫人，貞柔自天，如彼蘭玉，載芳載堅，一醮於韓，期之華首，如何竹柏，奄先蒲柳，青烏習吉，邙山之曲，玄室斯開，此焉埋玉，煙深柏隧，霧慘松城，唯余彤史，不朽芳聲，永淳元年七月廿四日，
唐趙州臨城縣故劉府君與故李氏夫人合祔銘鄉貢明經從劉氏之先，起自陶唐之後，而得其姓丘，彭城，河間，弘農，府君即是三之宗裔，其先公王襲世，冠蓋，爵隆盛業，綿歷歲年，謹記文不顯，府君皇曾及祖至考，並古今豪傑，寰宇英明，頃因先代宅於河朔，居於斯邑，而立家第，昭穆榮，已經數世，歲久時深，邐迤言，並於先塋安厝，官勳名存先銘具載矣，亦不重顯，府君諱忠，是三世公也，奉國，孝友成家，在養之時，奉甘棠之美，沒世之後，獻黼藻之，溫於家，情非親，至大中二年不幸染疾醫不痊，至此年六月七日終於邑中歌坊私第，享齡四十有七，夫人李氏等皆問望家，禮有義俱仁哀蘊儀，不幸迤淪喪，並亡年廿十有七載，嗣子二人，長曰仲殷，禮婚王氏，小仲枋，並恭行孝敬，可繼前賢，從下著勤恪之勞，喪側有哀號之，絕漿泣血，哀毀過情，惟對靈儀，如負鐫刻，今罄家內之資財，備不同禮，取大中丙子之歲，庚子月戊申日扶護其靈於縣東北二里故塋，禮祔泉戶，恐年深歲遠，陵谷更移，靈穴無憑，驗之何跡，奉直詞於之事，以繼銘記，刊勒貞石，千載將驗，銘云，府君之柩，夫人之靈，風儀秀異，節志清貞，平歲，鸞鳳和鳴，豈期今日，同幽隧，神兮永居長夜，魂兮無時睹明，葬此原兮崗，高墳萬千秋，
太原斛斯府君墓誌銘並序君諱翹，字淳風，其先太原人也，祖宗冠冕，弈葉重芳，明哲代聞，英奇相繼，君星辰秀氣，山嶽神，博識多知，五百年之俊異，宏才碩量，九萬里之羽儀，默語陸琴樽養性，遺榮不仕，放逸為心，締交卿相之門，追賞王侯之第，不孤風月，取暢心神，實命代之賢良，亦當時之君子，豈為電波無住，舟壑有遷，良木斯摧，哲人將謝，粵以唐天寶七載歲次戊子十月戊戌朔二日己亥，終於利仁里之私第，春秋五十有七，悲夫，瑟台闃寂，井逕荒涼，響像如存，精魂何，即以其月廿九日景寅卜安厝葬於南府河南縣平樂鄉界芒山之高原禮也，嗚呼，游龍落甲，傷晦影於黃泉，歎鳳殘毛，痛於丹穴，乃為銘曰，鬱鬱佳城，冥冥夜台，黃泉路咽，白楊風哀，朝謚至，太山其頹，自古飲恨，非君痛哉，
唐故彭城縣太君劉氏墓誌銘並序金紫光祿大夫檢校工部尚書前守左羽林軍將軍知軍事御史大夫上柱國史哲撰大君清門裔緒，華族芳枝，性稟端凝，袖假淑美，故徐州監軍使，賜紫金魚袋，彭城公敬和第二女也，幼承閨訓，長有柔儀，對雪成詩，聞琴辨響，劉公常曰，吾擇女婿，必俟其行高德厚，智遠學贍，材可以濟，業可以經綸，抱素懷清，秉忠執正者，論之以太原郭公宣徽雞坊使，朝散大夫，行內侍省內府局令，賜紫金魚袋順為全材，乃成親也，太君至家，則克諧姻戚，能事姑姨，宛有貞規，自持雅範，敬奉流美，乃梁鴻冀缺之家風，訓誡垂仁，立文叔孟宗之母教，天資四德，冠於六親，自太原公薨，至於身終而慈愛彌深，敬諭益整，能以婦道，高全母儀，始而有終，斯其是也，因染疾，醫藥無徵，享年七十有一，以天復元午五月五日薨於興德府，以其年十月十二日，歸葬於京兆府萬年縣灞城鄉先塋，禮也，有子二人，長曰遵甫，內園副使，宣議郎，行內侍省奚官令同正，上柱國，踢紫金魚袋，祥金重價，瑞玉奇姿，操比松皇，學窮侍禮，令望己芳內署，嘉聲合於中樞，萬里鵬程，九霄雲路，佇期舉異，更茂搏風，次曰遵誨，宣徵內庫使，恭勤扈從功臣，銀青光祿大夫，行右監門衛將軍同正，上柱國，沖天逸羽，擲地雄才，歷清禁之華司，上丹梯之峻紱，於迎游際，立扈從功，加以墨妙華精，冠今合古，伯英齊價，張芝比肩，可謂鵬鶚凌空，須摩雲漠，便撫人用，終秉樞衡，而皆茹痛銜哀，興言泣血，請為銘志，因以紀焉，銘曰，賢德嘉偶，鳳兆葉期，克全婦道，高乘母儀，進退尚禮，謙柔中規，才諭詠雪，敬甚齊眉，三從合古，一志無遺，四德皆備，六姻咸推，遽縈疾疹，不逾攻醫，玉折堪歎，珠沉可悲，松標吉地，勢擇良時，千古年後，芳聲不移，
維大唐顯慶四年歲次己未八月一日乙巳朔十六日申，故呼論縣開國公新林府果毅公諱，字景，會稽人，洪源淼淼，上派浪於天漢，，下無軸，長柯森聳，權輿草昧之初，巨扶束，之始，洎乎運歸正絡，波息四溟，道屬張，五嶽，以公家稱金穴，優遊學海之中，室號銅陵，偃蹇文園之內，兼復東，作貢蟬聯，早譽西琳，稱珍弈葉，於是詔授呼論縣開國公，仍守新林府果毅，遷居洛陽之縣，若乃陪京溯洛之所，士室雲浮，面郊後市之場，賓來霧集，可謂昂昂，令聞令望者矣，既而朝烏靡駐，虞泉有匿景之津，夕菟難停，汜載潛光之濟，彼蒼不忍，積善無徵，殲我良人，身難贖，春秋七十有九，以貞觀七年三月廿七日薨於私第，以顯慶四年八月十六日合葬於東都北邙之山禮也，芳猷烈，往事依希，樹德旌功，曾何有彷彿，嗚呼哀哉，乃為銘曰，來時允謝，景落則昏，先摧杞梓，早碎呈琨，長關地，永閉泉門，彼蒼斯忍，曾無贖魂，
大唐入秦州都督府士曹參軍墓誌銘並序君諱瑤，字瑤，河南洛陽人也，其先自隋以上，載在史諜，皇朝鄧州刺史振之孫，延州都督府長史思之子，幼不好弄，甚有名節，以門資解褐右千牛，尋秦州都督府士曹參軍事，天喪顏子，今也身亡，以景龍四年二月三日終於春秋廿有二，其年四月四日歸殯於雍州萬年縣曲池坊之北一百步焉，禮也，瞻彼遷換，紀其年月，銘曰，日夜不息東流水，今古同聲歎顏子，琬題芳無極已，
有唐故李氏故陳留解夫人墓誌夫人特稟元和，明於節行，早罹，惠訓諸孤，仰白月以鑒形，慕青蓮而擢質，謂終孝養，永保遐齡，奈何天不遺，飄虛太素，嗚呼，以貞元十八年七月廿五日終於三市之第，享年六十六，有子二人，長曰稹，次曰號楚，泣血苫塊，考龜筮之未從，祔靈於先，以其年十二月七日權厝於平陰之原，禮也，恐時遠代謝，刻石佳城，兆葉，申於，嗣子元應，寶歷二年正月廿九日，自扶護先考遷祔，鄉貢進士趙南華撰並書，
唐故戶部侍郎贈懷州刺史臨都公韋府君夫人河東郡夫人裴氏墓誌銘並序原夫四教聿修，實告虔於澗，三從展義，終致養於蘭陔，鮑門率禮有儀，孟里擇遷成訓，濟斯美者，允屬夫人乎，夫人諱首兒，河東聞喜人，魏中書侍郎，散騎常侍讓之之曾孫，隋膳部員外，常州司馬之孫，皇朝通事舍人，樂壽，臨津二縣令恭道之長女也，鼎氣靈，映玉山百並照，羽儀冠代，蔚領袖而孤標，黼黻紳，軒蓋區寓，傳諸縑簡，可略言焉，夫人誕自禮闈，夙承母教，柔儀婉順，藻旭景於虹梁，雅性仁明，滌光風於翠渚，汾澤圖史，鄙夜觀之匪公，砥礪組川，固朝聞之是與，女則攸屬，人無聞言，洎乎六禮克陳，三星在御，結式誡，侍櫛思虔，恭修分兌之容，載驛璋之美，鳳鳴之兆，躋好合於瑟琴，螽斯之德，飾勞謙於帷閫，蕙聲由其允塞，松操於是彌堅，臨都公望重郎官，位隆京尹，黃裳元吉，朱斯皇，夫人慶葉乘龍，禮光服雉，從夫有秩，授河東縣君，未幾，又進封郡君，累荷朝章，亟紆命室，道孚主饋，行遵舉案之儀，寵洽專城，遽軫頹墉之酷，有制贈公懷州刺史，夫人因錫河東郡夫人焉，悲夫，儀班泉戶，式念舊而加榮，拜秩孀閨，歎偕先而增慟，門成化，辟虞堂而薦賞，藏舟忽往，掩莊壑而俄淪，以神龍三年三月六日遘疾，終於合宮道德里之私第，春秋七十六，粵以其年四月六日，權窆於洛州平樂鄉之原禮也，敬敘德音，俾鐫琬琰，其銘曰，汾河寶鼎，鄒魯金，代濟其度，人擅其英，元符好合，實謂和鳴，言容粉黛，孝友纓，賓儀鏡湛，閨範璣明，七章始則，三徙居貞，方期南壽，遽稅東征，唯余松路，永播芝聲，
唐故處士王君墓誌銘並序君諱儉，字甑生，太原人也，若夫神烏絢趾，岐蓮標峻極之基，仙鶴凝空，桃演蕩雲之慶，暨乎金行首出，珠韜顯推轂之勳，炎景時乘，金鉉耀鼎臣之貴，故得重暉冠冕，鏡月桂以涵芳，疊映組，佩星蘭而扇馥，金枝玉葉，可略言焉，曾祖靈，周任昭武校尉，爪牙由寄，心膂是司，武帳陳謀，未乖千里之決，兵鈐算略，無違百勝之功，祖先，隋任蘇州昆縣令，清直內融，皎朱絲於意戶，強明外朗，鑒白雪於情關，矜身，謙謙惕慮，回鸞赴化，無謝於先賢，乳雉依仁，豈慚於往哲，父獎，隋任齊王府親事，杞梓交映，棘林卒璨，文潭春景，莊錦水以霞開，詞刃秋霜，綺蘿松而雲，君局度翹敏，業亮英奇，筆海驚壽濤，激龍門之竹箭，談叢貫岳，機豹略以舒蓮，抱素捨藏，捐衿利用，混妍嗤於一致，體嘿語之同歸，養性閒居，游心藝苑，以文會友，挾風月之情，以友輔仁，展琴樽之趣，克荷堂構，無墜箕裘，文武兼資，名行雙美，以茲厚德，宜享永年，彼蒼不仁，殲良奄及，以貞觀十一年五月廿九日遘疾，終於洛陽產冼坊之里第，春秋卅九，夫人劉氏，擢秀芝庭，抱金緗而發彩，陶襟蘭圃，佩玉質而含章，四照分蹊，蕩春水之龍鏡，九光升浦，泛朝日之虹梁，六行是遵，四德無爽，既而苕華發譽，舜景騰芳，瞻彼戶星之儀，爰偶在之儷，弼諧君子，齊眉之敬已弘，匹此好仇，徙弟之規方展，文明履操，應彼牝牛，柔順居貞，顯茲行馬，母儀垂訓，孕曹媛以流芬，婦德陳橫，邁萊嬪而飛馥，冀以瑟琴偕老，鐘鼓同，俄而雄劍先沉，巖桐半落，而夫人晝哭彌切，夜績方嚴，孀節不虧，孤貞自潔，實期積善餘慶，永緝隆家，何圖司化無徵，奄摧芳淑，以咸享四年八月五日遘疾彌留，卒於洛陽私第，春秋七十一，即以其年十月四日合葬於北芒山之平原禮也，嗣子文殊，純孝宅心，溫恭砥行，悲昊天之罔極，痛風樹之莫追，幽路冥冥，墳塋窈窈，雲慘光兮松已，月淒明兮壟難曉，用鐫美兮紀薰猷，庶旌范兮德逾皎，其詞粵，孕靈岐岳，毓慶伊濱，金枝擢茂，玉葉揚芬，萬方服德，四海悅仁，鼎光顯績，袞職褒勤心，才兼邦彥，文藻時英，情溫玉潤，體勁金清，松筠比操，霜雪全貞，風月俱賞，名利兩輕，爰有華族，來韻瑟琴，冰壺寫態，水鏡澄心，母儀作則，婦德是欽，兩楹遽奠，雙劍俄沉，蟠龍抗兆，朋龜襲吉，霧黯攢塗，風蕭室，一代英規，奄辭白日，千載播揚，芳猷逾郁，
河東裴氏第二室小女號阿八，元和戊戌歲十二月五日趙郡寧晉縣君李夫人生於河陰縣旅舍，開成丁巳歲六月十六日歿於滑州使宅之深閨，夫人先終逾紀，失恃抱瘵，有華之質，柔淑其性，生於夭促而半不能步履，百藥無喜，十載懷歎，竟因時疾，奄忽凋落，寧晤宰物，徒使鍾情，抑哀推理，割念齊命，即生之苦可見，死之苦難知，儻三業有憑，百福雲助，用消宿鄣，已速往生，又何恨也，以其月廿九日啟塗西歸，八月十一日祔於芒山先塋之後，厥有其父節制滑台，援毫掩涕，志而銘曰，玉璞不器，荑英先凋，以老哭少，前期不遙，捨此繁華，歸於寂寥，清秋祔，白楊蕭蕭，
大唐亡宮墓誌並序亡宮者，不知何許人也，昔以令德，納於內宮，弼諧帝道，復我唐業，疇庸比德，莫之與京，方當開國承家，大君有命，豈意輔仁莫驗，殲良奄及，享年有六十，以大唐神龍元年十一月五日，終於某所，即以其年十二月十四日葬於某所禮也，嗚呼哀哉，乃為銘曰，南鄰鐘鼎，北里笙竽，子其樂之，苑化為枯，千秋代上，萬古泉塗，幽明永隔，嗚呼嗚呼，
定國夫人即李震妻，原石殘缺殊甚，當是由於徐敬業起兵揚州，武後曾令剖墳折棺所致，大唐故梓州刺夫人諱闡宏圖於秦門承鐘鼎，人贈并州刺雍州始平清風謳長史座篪之並茂，龍朔三人薨，定公在疚，夫人總攝京邑，移丹旒於劍道，回縞駟環氣象而愈深，於是宅慮真一德罔褰，三從有裕，彼蒼寡於小寢，春秋五十五，迄於大人喪女師，豈唯列閫銜哀，殊子朔日子，合葬於定薦躡清班，循陔之養莫追，望多人秀，材惟國楨，百家是式，襟凌霰，顧禮求微，披圖采絢，酏肅事，珠翠防奢，內彰貞婉情俄標，攀柏，哀哀集蓼，
縣故君諱謇，字柱叔，隴西狄道人也，暨周史遐裔，虛寂自然，冠冕重輝，簪纓逮，乃祖乃父，代有清高，播美傳芳，遂載，彈棋逸性，吟嘯風雲，懸榻開襟，待士西館，君春秋廿，永徽二年十月一日，卒於私第，近傷懷，悲纏行路，深方寸，還同積善又甚荊山之八日，窆於邙阜之改，故勒斯銘，以彰不朽，其詞曰，濟濟之苗，汪汪之胤，英聲美跡，閒代而振，公唯小子，謙和敬信，少哲夭靈，可留可卻，幽明既隔，風燭為分，魂兮，泉途難問，
張氏亡女墓誌銘父士階撰安定張氏之女曰婉，層秘書臨府君諱翔之孫，湖州刺史士階之息女也，性聰明孝友，柔謙敏悟，故其父以婉為銘，初生於長安新昌里，未免而隨父幕於夏口，時年始三歲，予嘗從公宴罷，被而歸，則昏昏無覺知，婉侍坐於側，終夕不寐，後喪同兄，哀過乎人，雖喪紀已終，日月逾遠，每因中表言及，或偶其平生筆硯戲弄之物，未嘗不嗚咽涕流，感動左右，而又雅好文墨，居閒覽玩篇籍，或優劣是非，無不暗符先賢微旨，況乎常與從父從祖昆弟姊妹數輩同居，婉獨常無尤色不競，炯然有常，是以卒歲無間言於其間，及抱疾彌留，忍訣別，予與其母親對之悲泣，乃曰，死生之理，彭殤一致，何不思某氣絕之後，與未有某時何異，奈何不以此割棄而悲泣如是乎，嗚呼，婉之聰明孝友柔敏悟也如此，予方求賢，未遭良匹，天不與命，何哉，慶三年六月十一日奄然終於吳興郡捨，甲子才廿春矣，以其年九月廿二日歸窆於洛陽金谷之舊原，且懼陵谷易遷，焉得無記，予遂忍哀瀝血而書於片石雲，天之蒼蒼，地亦茫茫，胡生此孝哲，而夭其芳，嗚呼，天地陰陽之於人，不啻為父母，胡斯夭之太甚，而丹獨歸於故鄉，父之痛哭，母之哀傷，自朝及暮，涕濡千裳，且人之生也有涯，況吾老矣，苟未目瞑，抱斯恨兮不，
大唐京兆神鼎府折衝于府君墓誌銘並序君諱兆，字計然，河南人也，昔者周崇懿親，邗侯以維城啟國，漢寵良吏，於公以高門受封，積慶自茲，厥後無替，軒裳鐘鼎，家諜詳焉，曾祖金紫光祿大夫戶部尚書筠，懷道佐時，參八元而居寵，祖朝散大夫，嘉州綏山縣令，宣聲化俗，光百里而馳聲，父節，高蹈出塵，逍遙隱跡，雖德重當代，而名沉短辰，君幼挺環奇，容範端秀，長實敦固，言行無違，至夫孝盡溫恭，義煢弱，履曾閔之道，宗族敬其仁，學孫吳之兵，戎行重其略，故能光嗣前烈，克崇華構者歟，解褐萬州司法參軍，非其好也，俄從武調，授右監門衛司階，遷右武衛貴安府長上果毅，歷京兆雲泉，神鼎二府折衝都尉，游擊將軍，上柱國，刑典既平，戎昭克果，折衝厭難，柱國增勳，常欲跨燕然，擒蹋頓，畫像乎雲閣，勒功乎常，享年不遐，壯志斯郁，開元十年十二月十四日，卒於河南府從善里第，春秋五十三，粵以十一年二月廿四日，卜葬於京兆府之城南杜原，禮也，惟君質勝於文，行高於位，雖夷險在厲，而堅白不渝，方極寵榮，以綏福祿，一朝長逝，萬事何論，今祖奠戒辰，幽塋啟兆，將恐居延塞外，不傅都尉之勳，霸陵亭下，莫辯將軍之號，故為銘曰，嗚呼哀哉，古往今來，仁焉而逝，智焉而摧，嗟夫子，與運先頹，平生冠蓋，今日塵埃，鳳城之南，豹山之北，地非舊里，塋開新域，樹春寒，泉燈晝黑，千秋兮萬歲，悲來兮何極，
大唐故太原王君墓誌銘並序原夫自金天御宇，表門籍以飛名，炎靈握圖，闡家風而振響，乃至漢朝丞相，家傳帶礪之功，晉國司空，門襲璋之業，軒冕相繼，簪裾不停，風烈昭宣，可略言矣，君諱忌，其先太原人也，子孫奕葉，因官相部家焉，其後英賢間出，代不乏仁，或蒞職而錫名，或因官而命氏，君乃幼懷聰敏，表秀山川，純德備於仁風，閭門占早譽，情纏禮樂，言行無虧，忠謹訓人，英聲遠振，何期天命不，降疾斯鐘，囑纊之間，忽焉太漸，以大唐開元十九年歲次辛未正月十八日寢疾，卒於私第，春秋柒拾七，嗚呼哀哉，良木其摧，哲人斯委，夫人傅氏，其先扶風人也，夫人懿範凝畢，操業貞淑，初笄受命，出降於王，式序閒房，婦儀無忒，祥和敬慎，禮義備於閨門，娣姒取之規模，宗親戈之憲則，豈謂恆娥向月，遂逐傾光，織女臨河，俄隨逝水，天命不永，及此哀哉，以大唐開元廿六年歲次戊寅閏八月廿六日遘疾，卒於私第，春秋柒拾七，其年十月乙丑朔廿日甲申遷葬於相州東南三拾里湯陰東北拾柒里高村東貳百步先祖塋禮也，孤隴蒼蒼，起青煙於夕樹，佳城鬱鬱，見白日兮何年，嗣子履道，攀風樹而不追，痛寒泉之永隔，懼金石頹移，陵谷遷易，爰采芳名，故為銘曰，惟君之生，忠謹於敬，藹藹容止，溫溫詞令，如玉之貞，如松之勁，積善既聞，靈通必慶，王霸賢室，梁鴻婦貞，義存忠節，德行惟清，窈窕女，今茲已傾，地接高原，塋分草澤，祁縣遺禮，湯封古隘，寂寂丘陵，蒼蒼松柏，萬代千齡，空餘鐫石，
唐故宣義郎行莫州文安縣尉廣平郡程府君墓誌銘並序鄉貢進士吏部常選河東薛咸撰南陽孝廉吏部常選張書君諱思慶，其先廣平郡人也，因仕居洛，甲第王城，翹翹捧日之精，秩秩刻篆之胄，赫然冠冕，榮貫古今，高祖諱訓宗，唐朝大丞相府驃騎將軍，則位重推轂，公侯城，褰旗則七縱而無遺，屈指則一年而寧失，得兩孫之奇轍，侔二起以齊蹤，麟閣丹圖，筆載青史，伏惟爾祖，黃綬冀州，鴻漸飛鄭，兩部仙尉，一舉任賢，崇代藏符，楚楚出塞之傑，酌波渤，漂漂海口之源，惡枳棘之鳳巢，豈百里之賢路，清白流頌，畏愛絃歌，則梁竦長懷，尚勞州縣，桓譚不樂，空負琴書，開元十一年五月九日卒於公館，享齡六十有九，嗚呼哀哉，已年入夢，庚日鳴災，兩楹華奠，淇洹瓊瑰，太山雲謝，梁木其頹，年月不便，權殯覃甸，黃河之背，太行之面，藐矣孫炅，是育是長，厚地不載，所天又喪，在疚，攀號無所，處眾不群，有問無語，孝理增深，卜其宅兆，祖載神柩，歸於洛表，惟祖惟母，在彼在此，往死異時，今來同軌，痛生死前後，有分胡越之心，旌同歸，終淪松柏之路，即天寶七載三月十二日合葬於河南府河南縣平樂鄉安善里杜郭村北二里平原禮也，嗚呼哀哉，青烏啟兆，臥牛之所，是窆是封，爰抗爰舉，地若平砥，勢出自然，枕城負水，左伊右，鄉名上洛，邑號平原，靈鍾畔門，哀祖父俱殞，陵谷遷忽，去留第泯，不朽之言恐墜，如山之功無聞，爰刻石以立志，鑿金字而表存，千齡兮萬代，傳銘兮後昆，乃為銘曰，卓哉府君，特稟奇器，生人之秀，河岳之粹，如何雲亡，繫於包桑，天不遺，殲我維良，白日兮逮昏，銘志兮長存，死事兮盡矣，悲號兮松門，
唐故吳興郡姚府君墓誌銘並序給事郎試太子宮門郎賞緋前攝涿州歸義縣令李延祚撰原始肇啟，古先帝王聖莫大於唐虞，賢明間代並出於周孔，闡揚道德五千之言，紛帑百家，而莫過於莊老，如此聖賢，尚有生涯之路終，豈唯我輩，胡能免其三甲之連哉，吳興府君已上計數，公名季仙，字玄敏，率自陶唐之舊職供己而已，虞舜之先，禮部侍郎，司門郎中，繼後承之，其先五代官諱，譜諜載，今更不敘，公幼好周遊，寰瀛之內，頗曾經歷，偶內貨實馳務而產於薊門，即為幽州人也，府君氣稟謙弘，量苞巨海，受天正性，德聳孤標，養閒於，取靜晦跡，居里巷藏名，會昌中，故太尉相國清河張莊公察以讜直，忠不近名，一命主蕺，以軍令嚴毅，不敢再辭，釋褐署節度驅使官，方知先定其身而後事也，然乃夙夜勤恪，恭守公程，固得軍利博哉，帑藏之實，告成功就，卻思退鱗，且夫以宗德積行，莫若於安身，遂乃遠想赤松之高躅，緬追子康之掛冠，公性恬物，樂時念善而心棲覺苑之中，秉志而能常居長芳之室，所嗟生也如駿之隙，流年逝水濤，古今聖哲，品隔而修短不殊，蓋由命分而定也，享年七十有七，以咸通四年三月廿二日卒於遼西坊私第，逾年而窆於幽都縣界保大鄉樊村之原，從周典之禮也，嗟呼，性不可追者年也，喟哉，夫人天水趙氏，披掛松蘿，采掇蘋藻，六行四德，有有儀，自霜居歷歲，畫哭崩城，泛彼柏舟，誓將守節，長子君賢，代家君而主持，職列內衙，累兼執於戈戟，命不我與，而淪歿於前，重泉同閉兮蒿里齊歸，嗣子存正，次子小眄等並迫攀罔極，尺慟昊天，柴毀絕漿，棘心懇悃，俾述難名之休，冀垂不朽之譽，推讓不獲，且愧詞銘粵，吳興令兮枝葉茂，歷代芳兮大宗固，名未振兮大夜旋，修短歸兮重泉路，松風颼颼月寒，穹蒼立邈無由訴，令嗣哀哀追孝終，矗起高墳表遺祚，咸通六年二月二日置，
范陽張公諱光祚，字光祚，余單人之美者，晉司空茂先之後，曾祖王父諱政，祖諱仁，父諱惲，並以儒行著名鄉黨，公在襁則惠，為童寡詞，七歲通兩經，十五誦三略，或佩擊劍，聚螢握錐，顏如渥丹，舌若驚電，妙年以縱橫術干二千石，奏補易州滿城縣丞，詞泉學府，陸賈每游於公卿，南食封侯，梁竦亦勞於州縣，復以尺書獻亞相朱公，公納之，知公有孔明，子布之英略，端木，仲由之辯勇，委充入勃海使，外門，遠通，還加銀青光祿大夫試殿中監，尚膚公也，又充節度留後押牙，轅門肅若，賓從有序，每達君命，宣惠和使，三軍之人，如挾纊矣，大曆十一年冬，我師之下扶陽也，屬賊臣構患，軼我西鄙，公挺身抗節，以衛主君，義不全生，貞在必死，時年有六，其年十二月八日，於戎陣，則古之立功立事，惟貞惟孝者，卞壺，嵇紹，獨何人哉，嗚呼，孀妻弱子，徒瀝膽以難望，介僕家臣，將納肝而何補，王事委命，司門給，悉雲曳曳，引飛而還鄉，野樹蕭蕭，韻悲風而勳泣，夫人天水趙氏，敬姜晝哭，菜婦稱賢，家乏斗儲，貧無以葬，數女未適，孤見尚孩，人生至艱，孰甚於此，公之初服也，襲隱於大寧山，與山人王道，徵君朱順更相唱和，有手集數卷行於代，維明年歲次丁巳二月癸末朔二日甲申，葬於涿州城東北五里向陽鄉之原，禮也，護喪事者良牧，縞者元戎，府寮落奠，同人執紼，吾所以哭之慟，故斯文以志之，銘曰，於惟張君，承家貞信，累葉載德，慶鍾斯胤，辯如電激，才若峰峻，英挹泉亭，罕窺牆仞，武為鐵伐，文以玉振，遠通蕃，當牙取浚賊臣伺巢，結爾邊，衛主投誠，張冒刃，名欺注牒，身陷戎陣，如何如何，彼蒼不，國列鼎俎，佇為鹽梅，有時無命，亦孔之哀，藏舟夜壑，埋劍泉台，九幽地何時開，一代功名安在哉，
大唐故益州都督府戶曹參軍姚君墓誌銘並序左監門衛倉曹鄭乾詞公諱字遷，吳興郡人也，昔黃神執契，始軒台而派族，媯舜受圖，因姚墟而命氏，德光遐祚，福延後昆，在趙則弋仲鴻勳，居晉則方興碩學，曾祖昂，皇朝別駕，祖節，皇朝著作佐郎，父，皇朝夷州都上縣主簿上柱國，並明月之寶，青雲之器，門傳禮樂，世襲衣冠，公即著作郎之元孫，都上君之猶子也，幼而能言，長不好弄，年卅，起家宿衛出身，解褐初調邛州蒲江縣主簿，二拜徐州沛縣尉，三轉河南府伊陽縣尉，梅福南昌之美，橋玄北部之榮，欲騁長衢，且安卑位，四授京兆府奉天縣丞，五遷益州大都督府戶曹參軍，桓譚之入陸安，何辭官薄，王陽之遊蜀道，不畏身危，在官每盡於廉平，去職實多於遺愛，於是政秩未滿，休假而歸，不尚繁華，深試榮辱，嗚呼，不考德，景命失靈，以開元廿年八月五日遇疾終於河南府洛陽縣審教里之私第，春秋五十有九，公居忠履孝，蘊義懷仁，三年不鳴，一日千里，方諸瑚璉，則宗廟之器，同夫杞梓，則棟樑之材，言笑若秋風，顏色如春日，士也不祿，命將矣夫，中山之印未傳，佳城之銘以發，夫人京兆韋氏，良金相門，明珠貴室，易錦衾以苫席，改羅而素帷，誓彼柏舟，要歸同穴，長子邈，吏部常選，次子逾等，哀毀骨立，杖而後起，比顏丁之居喪，等高柴之泣血，以其年九月辛丑廿日庚申遷窆於河南府河南縣邙山之塋禮也，東南接銅人之原，西北近尚書之谷，青松鬱鬱，悲風更多，白楊蕭蕭，恨聲無盡，勒刊貞石，紀錄幽泉，銘曰，唐襲軒業，虞纘堯勳，姚墟命氏，蒲阪垂芬，累葉相繼，弈代承家，何朝不，何世不華，君之不永，享年奚促，榮未鏘金，痛深埋玉，
大唐都景福寺威儀和上龕塔銘和上諱靈覺，俗姓武氏，則天之次女也，外父泗刺史，國太長公主補尊兼魯館之鹿歸一心今稀聖懇誠至則天後嘉尚，為配李之年遂能珠玉之服玩，鐘鼎辭榮出塵，離染罕也，乃探賾幽妙，三藏福聞戒行備威儀以獎例法眾也，因山普禪師授以禪法，幾頓悟拔獲生至去來湛入真際色相都泯如以開元廿日，忽謂門人，令具湯水澡浴，換衣香，端無常於景福伽藍，時春秋五十二也，嗚呼，生弟處榮貴能捨行，苦行而能勤，非百劫習孰能至此哉，遂於龍門西巖造龕，即以其月禮也，季弟崇正，哀友生之義重，悲同氣之情深，如遂為銘曰，煉石補天，國，鳳挺生哲女，處榮不惑，棄彼囂歸宴親能孝，虔誠，戒行圓備，風儀肅六染，極樂世品上生，闕塞之北，門之南石，永幽深，天長地久，耕鑿開元廿六日鐫，
大唐故太原王孟玉塔銘王諱康，河東桑泉人也，植性聰敏，少懷仁孝，有不羈之心，兼出俗之志，逮乎傷耳之歲，夙智遇人，戲竹之年，深期越眾，嗚呼哀哉，以景龍二年十月二日，奄逝於安興坊之私第，春秋一十有二，其月六日送窆於長樂原之西北，天道冥昧，生涯惚恍，百身何去，千金長往，勒石卑功，留錄表像，景龍三年正月廿四日，
大唐故劉君墓誌銘君諱延壽，字長年，河間人也，茂系稟於祁年，鴻源派於姬日，英髦接武，忠儻蟬聯，餘慶所鍾，蔚乎不絕，曾祖仁基，交州都督，祖永日，遂州刺史，今問令望，獸去珠還，惟清惟勉，賣刀留犢，英聲茂結，家諜詳焉，君稟性生知，不干榮利，志惟恬澹，學尚希夷，盡孝養於閨庭，竭忠誠於寮，汪汪焉莫測其涯，恂恂焉樂天知命，且東川不息，西景難停，遘疾彌留，和緩無救，以顯慶四年八月卅日，終於樂城里私第，春秋六十有一，五年四月十五日窆於北邙山禮也，嗟乎，白日何促，玄夜何長，宿草方郁，新松已行，哀子切風樹之痛，朋友慟漬酒之傷，恐陵谷之雲改，鐫貞石而傳芳，
唐故弘農郡河府參軍劉府君墓誌並序公葬南陽縣安眾鄉土苑里白水之西園會歲次甲子四月甲寅五日戊午前太常寺奉禮郎吳撰公諱伏，官河中府參軍士，從弘農郡人也，享年九十三，夫人扶風馬氏，孤子，長女李氏卅二娘，次女魏氏卅八娘，季女賀氏卅四娘，長女孫子彭等，公有志焉，孝行無比，遠護公喪，葬於宛壤，猶緒簪烈纓帶，積廿內外勳秩，綿歷繼胤，公強氣有謀，廣壽多義，忽逝風燭，遊子未還，遺訓彌及，有長女婿李氏宗源部僻義制龜擇時素征悲風而罷詠，窆長原兮歸夜泉魂兮白水泯流，是日祥禽應慶，瑞鹿巡車，挽長歌於蒿里之化，歎行路於涕游少掃楸堂乎親慟哀，施貞石兮陵谷莫能為變，其志也以備多辯，何代而能改乎，事盡不書，故記之銘曰，滔滔白日，名士何從，鬱鬱芝田，左虎右龍，積善之家，豈期禍鐘，言備於茲，德歸重價，位不終壽，祿寧求暇，杳杳玄廷，福滋營，
唐大中七年六月廿七日，前監察御史歸仁晦故兒母支氏卒，予以開成元年納支氏以備紉針之役，由是育五男二女，二子少女不幸早世，予以禮娶鄭夫人，而支氏以乞歸養於其父母家，至是卒，其次子貽溫，貽謀，貽訓，以母子之私情，痛所生之篤，泣請禮送，以寵其終，以其年七月一日瘞於鳳棲原雲，
唐前汴州尉氏縣尉劉搏妻孔氏墓誌銘並序文林郎守河南府參軍魏鼎撰並書嗚呼，有唐大中二年戊辰十一月，南至前一日，前汴州尉氏縣尉彭城劉搏妻魯國孔氏疾卒於東都思恭里之私捨，年廿九，明年二月十一日，窆河南邙山之杜翟原劉世之塋，不兆於斯既，權也，夫人從祖兄今尚書右轄殿虢州曰，夫人之未歸，因戒之曰，爾廿七兄溫質，從事大梁，為爾求夫，唯資官也，吾粗為慰，堂有姑，謹慎從爾姑之言，無落吾之家訓，勤婦道，遵骨肉，間屬爾從夫之意，無忽吾之所制，夫人謹聽遂奉姑，姑甚愛，事於大夫常敬，桃之夭夭，春霜忽焦，一旦夫人當年而夭，孰不以茲興歎，曾祖如，贈起部侍郎，祖岑父，贈司空，父φ，皇監察御史著作佐郎，生二女一男，未離童嬰，所以親族銜悲，撫存而哀往，初也，鼎與少府頊同安郡閭里之舊，請以為銘，銘曰，婉婉夫人，生於德門，主饋承事，實遵令昆，良人誕喜，庶幾榮親，天奪人志，詎致身，兒女孩提，豈知母恩，但覺羸悴，傍見酸辛，銘斯在，旌彼幽魂，
大唐故宣義郎行虢州弘農縣丞張君墓誌並序君諱仁燮，字道邕，中山義豐人也，漢常山王張耳之後，若乃發源命氏，岳峻川長，固以日麗編，雲郁今古矣，曾祖哲，後魏南秦州司馬，祖希文，隋本州主簿，考處平，皇朝監察御史，鄭王府司馬，並星照南宮，風揚北闕，傳華授氣，君得之焉，其有言行之樞機，孝友之阡陌，皆出自天植之外，不立人謀之間，解谷窮源，飄承雲而灑延露，臨池盡妙，吐薤葉而散芝花，年廿四，以東宮左翊衛授開州司倉參軍事，脂粉一同，獻替百里，非其人則不可，又遷弘農縣丞焉，屬拔茅賁谷，游蓮應兆，豈意黃未吟於上苑，白駒已落於高舂，春秋有六，終於洛陽殖業里之私第，粵以上元三年歲次景子正月庚子朔十日己酉，安厝於北邙之安善里也，兄吏部員外郎仁，痛荊樹之晨凋，悲棣華之春落，紀斯令范，飾彼幽扃，其詞曰，中山羽儀，上京陸離，隨方合矩，赴員應規，異，金英進奇，名初上日，影遽傾曦，松陰合，池，豈唯舊郭，人不在斯，
唐故忻州司戶參軍事陳君墓誌名並序君諱平，字行滿，潞州壺關人也，昔業昌敬仲，表龜第之家風，道顯太丘，聚德星於霄漢，郁為時望，其在茲乎，曾祖喜，周任虞州安邑令，後任徐州長史，漳俊，晉甸央髦，楊制錦之清風，贊騫帷之美化，祖俊，隋任壺關縣中正，清居時，貞明植性，同晝游之盛列，得惟桑之必恭，父才，王志林泉，藏珍衡秘，不顧丘園之石，直取煙霞之姿，君稟氣溫柔，承芳蘭菊，聳嵇松而拂景，湛黃水以浮天，釋褐任昌平尉，改博昌尉，真陽丞，忻州司戶，既而衣移初服，翼百里於昌平，聲振聞天，佐六條於忻部，將以位符舟楫，用疋鹽梅，豈知風樹難停，巢駒遄往，以咸亨三年十月十八日卒於公館，春秋六十有九，夫人樂氏，南陽人也，父卿，三品雅州刺史，永昌元年十月卅日奄從物化，春秋六十四，即以載初元年歲次己丑臘月己酉朔一日己酉合葬於州城東二里之原禮也，嗚呼哀哉，鏡中鸞徙，匣里龍飛，匹白羽於墳前，集玄禽於隴際，良辰將逼，理洽制儀，侍城既開，須標盛德，銘曰，爻象標盛，星區表德，簪組連輝，仁賢流則，秦鏡停妝，衛羊休駕，羅帳既寂，書帷復暇，馬白聲驚，烏青兆成，慘塋前之月亮，苦松里之風清，
大唐故定州都尉知隊使崔府君墓誌銘並序府君諱克讓，字振元，其先洛陽人也，曾祖范，仕隋為都護，隱鄙虛名，高懷其志，上幸江都，因宦遷家，今遂揚州人矣，祖世雋，入唐，初治中，進岐州刺史，勵精圖治，仕共欽仰，父文，諫議大夫，協時匡政，直言無遺，府君少閒書劍，投筆從戎，為安西副大使來公所重，隨在戎幕，推誠心腹，於茲累載，初年為司戶，遷都尉知隊使，丁母憂，未上，不幸染疾，藥石無靈，於天寶十三載甲午十月二十日，奄終揚州江陽縣德政里私第，春秋四十有三，夫人清河張氏，貞明柔順，婦德無虧，生二子一女，長曰守訓，次日慶哥，女適姚尚書次男，子女等泣血號訴，卜兆吉辰，以十四載己未二月十六日，葬於城東嘉寧鄉之原禮也，故刻茲石以記，乃為銘曰，蒼天何為，殲及崔君，胸羅大志，忽邇劍沉，月照松丘，風搖柏嶺，卜葬平原，孤幼淚血，千秋萬代兮逾芳，一玄堂而別，
君諱善智，北代人也，賜姓葉散枝分，居燕去鄴，曾剛有大成之量，無小行之操，二子也，興詩立禮，含光藏輝，身不必合道，哀哉，開元十一年六月四日卒於遂城縣之私第，享載六十有四，天寶十載歲次辛卯十一月庚辰朔五日甲申葬於上谷郡城西北洳河北原禮也，夫人蘭氏，行也不爽，動則合宜，天毒降災，芳蘭先殞，繼室李氏，隴西人也，撫字幼孤，恩盛所生，鶴發未垂，玉顏亡逝，敬林嗣子也，養則致歡，死而盡戚，聿修葬器，敬撰銘云，森森拱木，寂寂幽魂，銘功勒石，綿綿永存，
唐故朝議郎并州清妻蕭墓誌銘夫人其先蘭陵人，梁帝代孫，曾祖符，光祿卿，祖卿，雍州三原縣令，父禮，潭州衡山令，夫人君之第二女也，稟秀洛川，降神星婺，知四德，為天下之母儀，光飾三從，作寰中之內則，故能春花起頌，秋菊裁銘，梁家慚舉案之聲，冀野得如賓之敬，豈意靈不造，天難匪忱，明月方，淪金波於夕，李蹊初秀，委疋霜而遂凋，嗚呼哀哉，春秋廿有六，即以其年五月廿一日，殯於都北邙山下，鬱鬱佳城，蒼蒼孤隴，惜魚軒之永，痛鶴隧之長湮，潘家之簟，雖明夜月，楚臣之夢，無復朝雲，嗚呼，恐海變桑田，陵移谷徙，庶銘貞石，永紀泉扃，其辭曰，天道無知，與善徒欺，何積仁而不，何中年而夭之，愴黃泉兮既掩，恨白日兮長辭，貞元十年五月十一日亡，其月廿一日殯，
大唐故道州唐興縣尉路府君墓誌銘並序起茂績，沒垂徽號，苟有常胤，猶樹家聲，況乎子乏賢，纂修堂構，寧可寢之而已哉，公諱循範，字千里，陽平人也，曾祖先，秘書郎，鄧，安二州刺史，祖政，皇齊州歷城令，隨先皇平遼，加游擊將軍，隴州川府左果毅都尉，父慶，皇趙州癭陶令，並文照武烈國珍家寶，公生而特稟，夙通時譽，博聞強識，杖義巢仁，承學古之資，副調弦之化，授給事郎，行道州唐興尉，公率性忠讜，急於濟物，佳其美名，故牽卑而無慍也，方擬鴻漸於近，克復前烈，窺分陝之跡，愜生令望，景命不融，奄見傾落，開元十七年八月五日，屬纊於道州官舍，春秋五十有五，神車北指，闔境號戀，攀祠邀享，欲前不能，自非明允篤誠，孰能至於斯矣，開元十九年七月三日，遷厝於河南府北邙山平樂鄉之原，從周禮也，嗣子盈從等，瑤林瓊樹，花萼相輝，遠祈通賢，撰銘神，其詞曰，邙山掌，洛北，松柏冬夏色，萬古千秋長無極，
唐故處士霍君墓誌銘君諱方，字定方，鉅鹿人也，周武王之子之後也，遭隋季，振蕩流寓，遂為州武安縣人焉，昔失翠儀稹，毓銑柯於西伯，素鱗，璧於東周，旅霍鎮而基邦，遂因封而命氏，洎乎惟，入彤闈而光漢，兵權擢武，出紫塞而威胡，此皆國史詳焉，略而言矣，祖溫，隋授為鄉長，識仁義，踐，月旦雌黃，品藻人物，父果，志惟清簡，不向繁，神王煙霞，肆情丘壑，君德黃中，韜光白屋，琴書樂性，詩酒怡情，志操於雲露，蕩襟期於風月，上德不德，何之，能驚至道無言，詎夷險之慮，豈謂春秋代謝，寒暑推遷，二侵籐，兩楹入夢，以大足二年五月十八日卒於絃歌里私第，春秋七十有六，夫人太原王氏，質庭芝蘭，恣分日月，德隆，詞艷柳花，輔君子以成仁，梁妻遠鬼，訊閨門而為則，曹婦，既而掃春園，落花無返樹之日，霜夏藕，蓮絕之，以長安三年歲次癸卯十月己未朔廿四日壬未，合窆於西十五里之原，禮也，森疏翠賈，委翳陳根，寒無歇兮起白煙，歲有時兮棲青鳥，嗣子智，文昆季等，或黃冠捷志，和公於宰之中，或削髮緇衣，拔想於清氛之外，悲終天之罔極，痛風樹之無追，泣血三年，絕漿五日，嗟乎，西光馳隙，東川閱滸，望兮登屺，思兮陟岵，風淒淒而入楊，霜霏霏而封蘆，志清於千秋，紀玄猷於萬古，其詞曰，西峻趾，東洛遐源，唐郊啟祚，霍鎮維蕃，丹風振，紫塞威宣，英聲密勿，茂實頻煩，挺生懿德，實曰惟賢，不干物累，無晏蓋纏，瓊瑰警寐，顏侵逝川，一歸大，辭小千，厚地人殪，高天日懸，恐陵谷之遷毀，刊翠琰，
唐故郝府君墓誌銘並序君諱秀誠，其先周襄公之後緒，其胤系族望太原，皇祖諱道進，高尚不仕，清素自怡，克儉於家，禮讓為性，敦厚博雅，謙恭葉和，於事不揚其能，於黨不競其理，皇曾祖觀鷙隼於雲衢，羨周雞於卸尾，漱流枕石，長誦清風，頃以時逢草亂，失於謚諱，祖妣郭氏，曾祖妣溫氏，並坤儀立姓，柔順為心，依孟母之規，稟曹家之矩，君見識高深，風神不雜，接友以誠信，訓子以義方，言常柔和，行必政直，招賢納士，濟物恤人，蓋達士之用心，亦君子之自性，奈何積善無慶，翻此災，靡疹一朝，蒼卒凶禍，時大中二年十月廿九日，歿於私第，春秋享年五旬有四，驚嗟行路，哀慟里鄰，飛雪增悲，寒雲助慘，夫人樂安孫氏，水鏡方之皎潔，松篁比其貞清，恨孤鸞獨飛，痛一劍先缺，淚默斑竹，慟哭崩城，嗣子三人一女，孟曰忠憲，仲曰忠信，季曰忠順，並號天叩地，屠裂肝心，泣血絕漿，杖而後起，乃授慈親誨示，戮力罄家，便擇大中三年己巳歲正月丙辰朔十八日癸酉遷厝於西河郡城北二里內沮洳鄉創置新域，兼合祔祖考妣同塋別穴而禮也，其地丁土木榮，四神悉臨，五山咸勝，慮時有改易，物無定生，遂勒石記銘，以彰後代，詞曰，魂去冥冥，歸於蒿里，樹響風悲，山昏雲起，痛乎倉卒，傷乎逝水，嗣息罄家，凶儀合軌，兼祔翁婆，雙墳壘疊，夫人孫氏，至咸通六年八月廿四日奄逝於莘堂，甲子六十有七，嗣子等感重恩罔極，其年九月六日就塋告終合祔而禮畢，新婦張氏，武氏，孫男壽郎，八兒，
滎陽亡夫人墓誌銘並序外孫弘農楊知玄撰滎陽毛公，不知何許人也，有志無位，娶賀氏，生女四人，夫人即季女也，及未笄，出適安武軍衙門大將兼御史大夫吳公諱仲甫，有女一人，歸弘農楊氏，生子三人，知玄等其子以幼遭先夫人喪，追罔極之恩，以夫人無歸，親侍養，享年六十八，不幸寢疾，開成五年十二月廿七日終於東京建春里，其外孫以來年正月十日歸葬於濮陽郡先夫人之塋側禮也，嗚呼，懼夫人之淑德將墜於地，故銜悲悄涕，以為識焉，其銘曰，柔德懿範兮閨門之美，蘭折秋霜兮珠沉逝水，痛長夜之不還，想徽音之在耳，重曰，幽隴一閉不復開，松柏修修今始栽，幽靈如在此徘徊，鄉貢明經呂造書，
大周故趙夫人墓誌銘並序夫人諱韋提，天水郡人也，門傳孝友，地積膏腴，肅清府左果毅備之孫，鹽州刺史寶之女，凝情淑慎，稟質端嚴，蔡室聞弦，識流波之雅韻，謝庭飄絮，對飛雪之清譏，年廿一，作嬪胡氏，既而兆開鳴鳳，慶表乘龍，宜家展琴瑟之歡，入閣事蘋蘩之禮，夭桃可美，正對三春，壽藥無徵，奄辭千月，以長安二年十月廿六日遘疾，終於懷州河內縣之館舍，春秋卅三，嗚呼哀哉，良人胡氏，瑤林瓊樹，行聞喪偶之悲，瘞玉沉珠，獨軫傷神之痛，粵以其年十一月甲子朔廿一日甲申殯於北邙山之原，禮也，榮河東注，唯余逝水之嗟，溫洛南浮，無復凌波之步，乃為銘，充國之胄兮必復箕裘，元淑之才兮禮抗公侯，家聲祖德兮慶緒潛流，溫恭貞慎兮爰好仇，其生兮若浮，其死兮若休，積塵埃於織室，罷絃管於莊樓，山寒日下，隴暗雲愁，魂兮冥寞，萬古千秋，
唐故滑州白馬縣令贈尚書刑部郎中樂安孫府君夫人贈隴西縣太君隴西李氏遷祔墓誌太君李氏，姑臧公後，代為鼎族，王父皓，博州司戶，父宣，宋州楚丘尉，貞元丙子十一月十二日，棄背於郢州，開成庚甲十一月廿四日，嗣子景商自郢州啟護歸祔於東都先考之塋，縣曰河南，里曰陶，三女，次適竇氏，幼未嫁，皆早世，長適崔氏，二子，長曰霸，不育，次景商，今任殿中侍御史，娶河南于氏，生孫男五人，女一人，今皇帝嗣位，詔贈先考尚書邢部郎中，先妣封隴西縣太君，皆以積德懿範，垂訓於後嗣也，其系胄備於前志，嗚呼，昊天罔極，欲報何因，銜冤泣血，以為後志，嗣子朝議郎行殿中侍御史上柱國景商撰書，
唐冀州阜城縣令滎陽鄭君墓誌銘並序維唐貞元九年，歲在癸酉，六月二日，冀州阜城縣令鄭君終於恆府真定縣之私第，公諱，自桓武佐周，因地命氏，至國朝開元末，割滎陽縣兩鄉屬河南府，今為汜水人也，鄭氏北祖襄成公之後，公門風祖業，為姓之夾著，貞緒白，為吏之徇良，高祖皇駕部郎中府君諱毅，郎中生洛陽縣令府君諱歆，府君生公之大父河南府壽安縣主簿府君諱翰，主簿生公之列考皇大理司直兼穆州桐廬縣令府君諱系，公則府君之第二子也，以才地稱，釋褐奏授滄州長蘆縣尉，以蠱聞，恆冀觀察使奏遷冀州信都縣尉，秩滿，以清白著，又奏受德州錄事參軍，當糾轄而群吏肅，佐賦而夫家集，遷冀州阜城縣令，當道節度使王公表薦充節度巡官，方欲濁居台憲，用展輪翮，嗚呼，天與促算，不興厚祿，制命未降，俄以消疾而終，享年七，夫人博陵崔氏，有子四人，長曰樞，次曰札，札以貞元十八年正月四日奉夫人之命，自恆陽啟殯，葬於河南府洛陽縣城北廿里張陽村先塋桐廬府君墓之後，禮也，弟成德軍節度，
唐故鉅鏕魏公墓誌銘記鄉貢進士河東薛承彪撰陪戎副尉守右威衛沁州延攜府別將員外置同正員上護軍右龍武軍宿衛守石屯營軍押衙魏仲連公諱仲連，即河北人也，襲勳累爵，榮位久崇，應世昌猷，蔭光九嗣，祖諱琦，富從雲性，性慕不束，惡宦秩之祿，求處士隱逸，得志弘達，公帙綿遠，不備重紹，公凡三娶，起自清河郡張夫人，夫人也，不終延祚，早遘幽窆，次即美眷舊耗，繼續姻從，亦夫人之愛妹也，噫，不延永壽，禍侵室幃，又掩玄夜，今則祔從，一歸於禮，即始娶夫人之大葬矣，公有弟曰勉，乃不祿，先於而歿，已遘玄邃，年歲將久，乃不備於文矣，公有姊有妹早娉，君子之儀風，英人之郡氏，嗟呼斯已，先居幽室，公有男二人，長曰文誠，則生當美藝，孰若大才武文器備體守君子之道，惜乎早歸泉壤，沉仁德於玄冥，次弟曰爽，累效戎麾，文班備帙，職授東都留守防禦散將，公即嗣光臨逸，門紹榮風，幸達遐推，恩傳眾擢，肅肅內外，先先守躬，公忠孝雙伸，秉修循則，自引崢嶸之量，懷金石之貞，陔六藝於心襟，重五全之遍討，復以中崇溫潤，抱風秀而得誠歡，名著華軒，曷敬敦德，斯也懷於寶而迷斯邦，公侍省自宅，榮運昌隆，有弟有子，並烈班行，進非因士，退無撓人，乃受祿食俸，謹見推讓，侍顏情重，則享年六十有九，寢疾就醫，療徵不酋，於大中二年秋九月十八日傾歿於清化里之私第也，且子男之苦，屠肝膽之煩冤，眷戚咸哀，莫不復禮，即大中三年二月十一日卜兆原壤，踞河南府洛陽縣平陰鄉積潤村祔先塋之禮也，復慮丘陵變境，地引侵規，千古無憑，欲勒石昭紀，彪與公分愛告伸，銘文且哀，至孝之情，感傷心骨，乃受於請，斯著於述，乃銘曰，君子之道，孰先自殤，君子之美，孰存而祥，英仁之德兮莫之，榮業安兮後隆昌，嗚呼，千秋萬古，松賈翠蒼，玄冥查自傷崇兮書之此，
唐故江夏李氏室女墓誌銘並敘從祖兄鄉貢進士駉撰並書有唐大中歲在乙亥五月戊申朔，三十日丁丑，江夏李氏室女遇疾夭於洛京建春之別墅，享二十六年，曾祖暄，皇起居舍人贈刑部尚書，祖鄆，皇殿中侍御史東都留守判官，父損，皇宿州蘄縣令，女即蘄縣公之長女也，公雅性澹薄簡易，無婚宦之情，故終不娶，女出如夫人郭氏，生而明慧，長而孝敬，丁蘄縣公之喪，哀毀過節，故特為季父今贊善大夫，叔母盧氏夫人之所鍾重，承顏就問，率無違越，顧謂諸女曰，孝敬柔和之道，當如是焉，宜膺介祉，以享眉壽，天不與善，遘斯夭折，嗚呼哀哉，逾月十三日，龜筮告葉，葬於河南府河南縣金谷鄉之原從先塋順也，叔父既哭之哀，且曰，吾家道素空，不及早嬪於大族以顯其懿範，故其追痛之大，倍於常理也，乃命猶子鄉貢進士駉曰，汝為志，所不敢辭而銘曰，何生之淑，何夭之促，冉冉雲暮，滔滔去速，悲何為兮，若石火，迅同風燭，蘭方茂，窀穸俄卜，傷何為兮，閱水於川，劍魂於木，賢愚共盡，今古相續，哀何為兮，洛水邙山，先塋高躅，聊紀令淑，以虞陵谷，痛何為兮，
大唐故左相兼兵部尚書集賢院弘文館學土崇玄館大學士上柱國許團公陳府君墓誌公諱希烈，字嚴明，穎川人也，其先帝舜，代出公侯，僅祖侍封國，曾祖沖用，皇陳州刺史，祖許州刺丈，父瑾，皇贈工部尚書，公則尚書府君之第七子也，噫，道之所生，或或遏，人之體道，有否有臧，冥乃不可得而言，迕則史或以為戒，聖神之用，罔不由茲，公發跡進士擢第，歷官廿正，從仕五十年，至於稽古式今，人頌間發，道佐，國康謨謀，君子以為岳降玄郁之大賢也，初太師亞太原夫人王氏逝，於是邦君卜塋洛陽邙山甑之原有歲矣，今第二子前太僕少府少監從遠卜年，議兆將宅，啟輛自鎬，合祔於茲，在宜矣，以永泰二年秋七月甲寅朔廿三日景辰告窆穸，禮也，嗟乎，太師屬元兇放命，大滔天，剝喪鴻猷，棟折榱壞，不然者，我太師侍講紫極，清論皇風，則張禹，胡廣之儔，曷足為盛，嗚呼，使八十之年，遭遇否理，為述何伊，且封且樹，略志伊何，或當永固，利彼爵里，記之云爾，大曆，
永徽元年歲次庚戍五月朔己亥，西州交河縣人朋春秋六十六，暇誓於先西城，殞靈葬此，廿八日，氏之墓表，
唐夏延州膚施縣令上柱國于公墓誌銘兼序公諱士恭，字履揖，其先東海人也，漢太守定國之胤，洎五代祖謹仕魏，遂居河南，今即河南人也，績著前史，慶貽後裔，曾祖宣道，隋左衛率，皇涼，甘，肅，瓜，沙五州諸軍使，涼州刺史成安子，祖永寧，皇商州刺史，增建平公，父元祚，皇益州九隴縣令，襲建平爵，尚德靜縣主，公即主之次子也，公言行周密，風儀閑雅，弱冠以諸親出身，解褐授好縣尉，初大周御宇，分邦制邑，劃爾畿甸，隸為稷州，選部甄才，擢授斯職，亦當時之榮選也，自茲已降，累遷郡邑，尋贊臨穎，復典膚施，關右馳聲，許邦思惠，非此能備也，開元十四年春，天子若曰，縣令在任清白者選日擢用，公即遷調，方俟遷陟，命何不融，疾成不治，以其年秋九月戊戌卒於私第，春秋六十有六，時來不偶，其如之何，夫人譙郡戴氏，妍妙凝華，貞順勉行，自承饋盥，克諧琴瑟，降年不永，雖恨偏沉，同穴相期，果然終合，開元十五年十月乙酉，權祔於京兆神和原禮也，拱樹蕭蕭，坐看成古，佳城杳杳，空見微月，嗣子弼，嬰等，泣血崩心，絕漿茹蓼，昊天莫報，長夜不曉，慮陵為谷，刊石為表，銘曰，死生有數，晝夜不捨，嗟彼於公，長歸地下，高墳峨峨，宅此崇阿，千秋萬古，孰知其他，
唐故趙郡李氏女第十七，字保壽，開成二年五月五日卒於河南府宣教里，以其年六月廿二日，權殯於洛陽縣平陰鄉上東里積泣地，兄彖書，
大周故趙君墓誌銘並序君諱澄，其先邯鄲人也，因官此地，遂為太原人焉，粵以金天錫祚，胤少之英宗，弱水孕靈，系高頊之玄胄，由是漢陽祖德，芝蘭郁其芬，晉國家聲，冬夏齊其日，故得階充振鷺，錫黃舄弈於上京，俗耀琳琅，青紫紛綸於下葉，祖祖方失，齊任定州新樂縣尉，父父士昂，隋任并州生英章傑出，潘陸之詞賦江海，卿雲之管公明之少府丞，有道無時，崔亭伯之傳嗣美瑤林，屬唐郊建義之功，猶組志重衡泌，恂恂雅望，鄉黨其信論之書，數州縣襲其芳規，以夢瓊有驗，傷處士之遄亡，屑無徵，悲哲人夫人郭氏，調流白雪，周光祿尚書之然則遠冥嘉偶，實傾鳳於幽芳壺不期災成蟻，釁積巢，幾痛，春秋七十，萬歲登封元年二月二十八日卒，其年四月二十六日葬於皇州北金城村西三里平原，禮也，龜謀示兆，馬鬣，左瞰汾漪，右依龍岫，縱使回日薄，清將素范恆陵移翠琰，與玄堂永固，乃為銘曰，錫祚金天，，代積簪紱，時標杞梓，賦鳥興規，佩箴凝祉，聲，譽隆州里，其一，天道回互，人理虧盈，壑舟易往，隙，，夕掩佳城，月吊幽隧，風思荒垌，千嶺，聲，其二，萬歲通天，
亡宮者，本良家子也，充奉後庭，勤於法度，錫以班秩，酬乎厥勞，享年不永，遘疾雲逝，春秋年八十五，以開元廿四年六月五日葬於亡宮之營禮也，乃刊貞石，式紀銘云，生為匣玉，歿為野土，一辭九重，千秋萬古，
大唐故徐君君諱德，字信，袞州金鄉人也，若夫華胄層基，晉師啟其洪跡，靈源遠派，昌伯嗣其休烈，發萼瓊條，傳芳蕙苑，盛德播於前載，慶緒流於後昆，祖升，隋任襄州刺史，道敷南服，惠浹銅，父志逸煙霞，情符風月，養素衡泌，棲神丘壑，黃金契其一言，白重其三覆，加以性偶泉石，雅尚賓游，風帳辰清，傾縹瓷於桂醑，丘琴夕奏，韻白雪於弦，而池台遽傾，生平已矣，尺波不息，與逝水而同奔，崇基落陰，忽西州而斯墜，以顯慶三年三月十五遘疾，終於私第，春秋六十五，即以其年歲次戊午四月癸丑朔八日而歸窆於邙山禮也，嗣子世表等，痛深蓼，結恨倉，瞻屺岵而長號，仰風枝而茹戚，懼陵谷之遷貿，紀徽烈於泉戶，乃為銘曰，德跡兆基，匡山祚始，綿綿遠慶，峨峻峙，公侯遞襲，縑湘載美，論道棘林，曳裾槐市，
唐故昭義節度衙前先鋒兵馬使滎陽鄭府君墓誌銘並序承奉郎試左衛兵曹參軍前攝昭義縣令史方蘧撰公諱仲連，族鄭氏，其先肇自宗周，宣王母弟友封之於鄭，是為桓公子孫，因氏焉，靈苗繩繩，代著仁傑，軒冕華時推甲門，維桑於京索之間，今為滎陽人也，七代祖諱偉府君，後魏開府儀同三司，尚書右僕射，平南將軍，廣州刺史，襲襄城公，高祖諱玄敏，皇期散大夫，蘄州長史，司農丞，曾祖諱由古，朝散大夫，河清縣令，宣州司馬，王父諱廣嗣，左司御率府兵曹參軍，烈考諱楚卿，杞王府司馬，贈殷州刺史，公即殷州府君之長子，生芝蘭之室，長簪紱之家，積習儒風，不肅而教，遭中原擾，四郊多壘，乃卷廢典，恢張策術，有歸清排難之志，遂謁河東節度使，侍中馬公，布憤激胸襟，陳討除利病，一豁雲霧，留之麾下，署討擊使，會尚書元公韶拜河陽節度使，乃公之陽也，思我舅氏，日誌三城，留署節度押衙，厥後右僕射孟公董戎三城，署公都虞候，轉河清鎮遏兵馬使，洎孟公移鎮澤潞，公又隨之，充節度押衙兼府城都虞候，長慶中，相公彭城王劉公保東郊，鎮撫襄國，署公先鋒兵馬使，俄遷澤州都虞候兼防城兵馬使，寶歷二年春，奉牒追還，依前充先鋒兵馬使，嗚呼，哲人其委，梁木斯壞，以二月五日終於邢州某里之私第，春秋六十有二，夫人長樂馮氏，皇殿中監諱榮之季女，先公而歿，有子四人，長曰揆，試左清道率府兵曹參軍，上護軍，孟曰振，仲曰授，衙前散將，季曰據，至孝等蓬頭棘心，泣血過禮，克荷昭訓，棘心充窮，後夫人扶風竇氏，奉公裳帷，晝哭蓬首，恭率令嗣，哀號飾終，遂以其年歲在景午十一月七日遷神於潞府城東北開村之平原，以夫人馮氏祔焉，從宜也，銘曰，滎陽甲族，冠冕名家，區宇，光輝爪牙，歷趨元勳，忠節罔差，不幸無祿，哀哉命耶，壺口西原，木落霜華，君子幽宅，松筠載嘉，欒欒諸孤，號訴麻，千秋永夜，鶴鳴鴉，
唐故天水趙府君墓誌並序文林郎前滑州衛南縣尉吳知可述猗歟府君，實惟良令，天假其德，神奪其壽，清在躬潔，矩謀道簡，而無傲直，而不回事，上敬恤下愛，斯之所謂良也，府君諱宗祐，無別字，晉公侯遁之裔矣，祖諱鳳玉，皇王父諱誠，皇府君則次子也，謹身制節，不墜弓裘，無儉無奢，惠施濟眾，韜光隱默，賢智天生，有德不官，高尚其事，世謂之逸人也，將期果行育德，福壽延齡，嗚呼，上天降災，以咸通庚寅歲遘疾三月廿八日終於華陰孝義之舊里，享年五十六，夫人西河任氏，次夫人譙國龐氏，次夫人清河張氏，三夫人並德稟坤儀，天資賢淑，禍鍾早亡，不與偕老而沒於前，次夫人晉陽魚氏，終於其後，府君有二子，長曰章柬，仲曰幼章，長子文武居身，王宮授職，承訓知方，孝思罔極，目泣柴血，絕參漿，身憊體羸，哭踴無數，有一女適於王門，亦良奧之士，猶子爭盈，孝行自立，義方天知，事叔父生無違，葬盡禮，即以其亡年十一月十二日安厝於馮夷之原錢來之趾，附於光塋，知可不敏，奉至孝有請，恭命為文，用旌不朽，銘曰，積善不壽，難問穹蒼，梁木將壞，哲人其亡，謀生潤屋，卑牧謙光，二子居服，望望皇皇，錢來山北，太華東傍，封墳馬鬣，茲地藏，森森松柏，沓杳白煬，悲風斷續，地久天長，嗚呼哀哉，
萬君墓誌君諱仁泰，字國寧，祖，父清，清之次子也，君不仕，性玩琴書，情兼義友，以元和二年二月疾終，春秋五十有四，窆於硤石市東一里新塋禮也，娶彭城劉氏，生子四，銘曰，元宮冥冥兮曉不開，魂魄蕭蕭兮啼方哀，愁雲靄靄兮雨添淚，松柏颼颼兮風鳴籟，
唐故王文學天水趙公墓誌銘並序公諱夏日，其先天水人，七世祖崇，東魏開府儀同三司，封下曲陽公，因家之，至父不器，為監察御史，徙居河南，故今為河南府河南縣人也，家世以秀才進士見用，六世於茲矣，公幼而聰慧，八歲善屬文，十八入大學，才名冠諸生，弱冠以進士擢第，歷宋城，朝邑兩縣尉，開元中，招擇能為縣宰者，公應詔高第，除平令，風化大行，巡察使以名，進為第一等，擢拜王府文學，王以公名重，常敬事之，逾於師傅，公晚乃晤道，遂屏棄世事，學禪寂，世稱得道果焉，既而遘疾一旬，不甚求療，雖寂滅為樂，豈自顧於形骸，而幽明異途，唯痛深於骨肉，以開元廿年六月十二日，終於私第，春秋五十有九，嗚呼哀哉，群弟，哀哀諸孤，禮未及藏，權在塗，銘曰，天水靈長，英才世昌，卓犖家寶，葳蕤國章，方期權慶，奄歎摧梁，往則寂滅，存而咸陽，
大周故上騎都尉趙阿文墓誌君諱文，先出秦川京兆明堂縣，近因東遷，今即河南郟城人也，往年弱冠，壯氣超於張益，強仕之歲，謀算逸於陳平，有寇先鋒，募敵魚鱗之陣，佰戰佰勝，討擊有功，授上騎都尉，自唐周以來，家業克隆，門風遠扇，曾祖孝乎惟孝，仁者安仁，德義著於州閭，俊藝播於海外，又年，侵耳順，養性丘園，琴酒怡情，不延遐壽，以萬歲通天貳年歲次景申柒月朔日遘疾，終於福善坊之第，遷窆北邙之在，盡葬禮也，嗚呼哀哉，懼滄海暫移於桑澤，山嶽不守固安，爰題玉石之銘，以勒雕金之字，其詞曰，嵩山之英，河洛之靈，爰鍾秀氣，夫君梃生，或隱或顯，非寵非榮，丘園敖質，風月怡情，旋悲薤露，俄就幽泉，窗寒霧黯，隴海雲平，行路悲結，親賓怨盈，千秋萬歲，空聞頌聲，
大唐故朝散郎行薛王府國令上輕車都尉張君墓誌名並序君諱嘉福，本望清河，今為陝州桃林縣人也，昔者榮居絕席，傳經為漢後之先，道葉宣游，執御擁軒皇之駕，負貂之寵命，七葉彌彰，鑒牛斗之光輝，連星在察，英賢不乏，代有人焉，祖徹，隋任光州司戶參軍，父藥師，皇朝絳州龍門縣令，淳俗阜，匡畫隼而雍容，政簡時和，撫鳴琴而響亮，君忠惟事主，陪珥於彤階，績茂疇庸，亟遷鶯於黃綬，長安四年五月五日，擢授灃州慈利縣尉，雖宮臨北部，竊比義於梅生，而賞押西園，即馳芳於蘭阪，開元七年四月五日，又拜薛王府國令，嗟乎，枕中鴻寶，徒建羨於王安，地下修文，遽沉埋於卜子，以開元十二年五月十一日感疾，卒於河南府清化坊之里第，春秋六十有四，即以其年遷窆於北邙山之平原，恐水淺蓬萊，薪摧松柏，爰圖貞琰，用紀佳城，詞曰，歲月不留兮可奈何，夫君體兮同山阿，無音顏兮彷彿，益涕泗兮滂沱，
唐左衛大將軍兼御史中丞契公妻何氏墓誌並序坊丹延等州節度掌書記監察御史裏行韋遇撰夫人何氏，望在廬江郡，曾皇不仕，祖蘇州法曹參軍諱源，考單于府兵曹參軍諱甫，其先皆有功勞，代為將家，門傳武略，威名馳振，人皆慕焉，以是夫人嫁得良婿，有柔順之德，惠和之性，明逾片玉，芳越幽蘭，動有威儀，克彰婦道，用茲厥美，合於詩禮，故致其家肥焉，夫人乃璣妹也，自為伉儷，四十餘年，合心齊體，臻於和睦，閨門之內，入則嘻嘻，笑語怡怡，梁妻是儔，冀婦何遠，始至其家，契公乃為振武都頭，權握萬餘兵，致名最盛，往來賢士君子，多游其門，飲食必精，賚必厚，雖由於大賢特達，並繇內成美也，從良夫歷數郡，治家承奉之心，未嘗暫替，以會昌六年十二月廿四日終於丹州，享年五十八，有子十人，孟曰慶郎，年始十二，因戲不覺墜井而亡，仲曰公度，終於節度押衙兼殿中侍御史，季曰公文，賀兼節度押衙，次曰公應，見任河東節度衙兵馬使，弟公廉，州節度兵馬使，公廡已下五人，幼小未仕，不可列名，皆成器，時公將赴闕，遣子護喪歸葬，押衙公文以大中元年丁卯歲十月癸已朔二日甲午之，泣血之痛，恨胡越之地，隔死生之別離，權葬於振武軍原之邑也，至堅者石，不朽者文，銘曰，顯顯令儀，昭昭明德，懿範端莊，溫柔充塞，生既稱賢，婦道乃全，百行咸備，四德克宣，徽音外暢，惠淑中堅，既將比玉，俄成逝川，夜台凝月，樹含煙，倏為昔事，萬古千年，
唐故進士趙君墓誌銘進士趙珪，字子達，天水人也，趙氏自趙主匡，二十一代生靖，魏侍中封晉陵公，靜生鑒，黃門侍郎，鑒生榮，隋兵部侍郎，榮生君衡，原武令，君衡生仁泰，唐邢州南和令，仁泰生己，內黃主簿，己生曾祖府君諱，制策登科朝散大夫魏郡司馬，司馬生皇祖府君諱涉，進士及第朝散大夫侍御史，侍御史府君生皇考府君諱伉，進士及第監察御史，秀才監察府君第三子也，柳氏之出，生而慧辨，幼而仁孝，自少及長，未常居有過之地，手抄古今書數千卷，為文章二十通，事慈親純謹，通於神明，奉兄姊孝愛，感於僕隸，待友朋誠信，質諸日月，氣和而色正，道直而性通，不汲汲於名利，不棲棲於貧窶，有顏閔之德行，有楊馬之文學，有伯夷之廉讓，有下惠之清貞，而天不錫其壽，世不與其位，以大中元年歲在丁卯二月十五日，終於長安靖恭里第，享年肆拾貳，長兄江西觀察判官監察御史裏行，寄財畢葬事，次兄京兆府縣尉璜，乞假護喪東歸，以其年九月十四日，殯於河南府河南縣平樂鄉伯樂村先夫人塋闕東北一十五步，嗚呼，世以進士相貴重，自吾皇祖皇考伯參，叔伸，叔佶，叔贊及吾昆仲，爰暨中外，咸以科名光顯記冊，而爾辛勤十載，不遂一名，既未昏媾，遂無嗣續，以至泯滅，嗚呼蒼天，璜忍痛銜哀，自書貞石，志其純行懿德，俾之不朽，銘曰，奉其親，孝且仁，義高九族，禮浹六姻，心不欺暗室，跡不愧明神，宜強壽而貴富，反疾夭而賤貧，瓊樹一枝泉萬丈，邙山之下洛水濱，昔人所歸，豈舊阡陌，令爾之葬，從先夫人，千秋萬歲後，有問此者曰，有唐賢人君子之墳，
陽郡鄒明皇氏夫人袷祔墓銘並序若夫天之成象，地之成形，為人道，以道立身，周文王先代之後胤，蘇息生仁，股肱王室，以標史記，故此不書，曾祖諱贊，祖諱元，皇考諱明，懼不仕，知避世之玄機，得藏名之深術，樂道怡志，放曠不拘，為也夏土事先公弟之子也器調珠墨懷顏冉之心，以茫然蒞其家，以謙巽侍於里，鄉鄰有谷，增無雙清，益心，憂勞克儉，丕承實應，弘闡嘉猷，奕葉重光，本枝百世，豈謂天道輔仁，積善無慶，遘疾彌留，歲享年上於年月日寢疾於私第，夫人姓皇氏，鏘鏘，善閨彰，習女史以訓家，有母儀之難及，凶釁相次，二劍，雙鸞並，不幸享年八十八，上年月日，俄歸風燭，惟留三子，長曰文義，少亡，仲曰文佐，季曰文宗，女四娘，言於李氏，兒女等皆孝，號咽無時，血淚沾襟，悲兮，備葬於大順二年七月五日，卜兆於魏州冠氏縣聞弦鄉王信村，東至韓村，西至王乾村，南至堯堤，北至李河，附大營之俊，下次安堵，猶恐山河改易，陵谷遷移，子孫失緒，故刊石記名，以標不朽，乃為詞曰，浩浩逝川兮波雖流，茫茫後夜兮周，女羅既柘兮高枝折，人世可號兮宜，其嗣一，嗣子叫兮無極，蓁土兮為墳丘蕭兮成拱木，引悲風兮春覆秋，
大唐故奉義郎行京兆府涇陽縣主簿王府君墓誌銘並序中大夫恩王府司馬賜紫金魚袋嗣澤王潤撰並書公諱支＋，字文秀，琅耶臨沂人也，曾祖同皎，駙馬都尉，琅耶文烈公，贈太子少保，尚定安長公主，祖繇，駙馬都尉，琅耶懿公，贈太子太傅，尚永穆長公主，父訓，累授光祿卿，娶嗣紀王纖誠之季女，公聰明生知，忠孝天與，出身從仕，為眾所知，不以得失繼懷，不以喜怒形色，謙以自牧，寬以養閒，足可永保盛名，克終天壽，公自弘文館明經虢州弘農尉，次任楊州江陽主簿，考秩尋滿，蹉江鄉，累佐諸使，勤勞偕著，名績時稱，以去年入調長安天官，以書判取人，授公京兆府涇陽主簿，今春季月，遂赴所任，宿疾不瘳，漸嬰羸瘵，千攘萬療，神道何依，以其年八月九日，終於萬年縣興寧里永穆觀之北院，享年五十七，嗚呼，淮水不絕，君家自昌，豈圖藥餌不靈，與物爭謝，故知短是定，古亦無替，夫人則秘書監贈楊州大都督嗣澤王惠長女，潤之姊也，居家守禮，出事恭儀，淑順不虧，天生自得，公任弘農日，染疾不起，權殯於縣界，長子貞素，泣血號天，柴毀過禮，終身之痛，唯茲是憂，遂策杖於弘農，扶護棺櫬，將及合祔，公有子二人，次曰貞鎰，女一人，猶未及笄，出我家也，後娶楊氏，有子三人，女二人，楊氏與貞鎰尚家維楊，嗟之道路遐遠，報不及期，以其年閏十月七日，卜擇於萬年縣川鄉先塋之側也，貞素以東海尚變，陵谷恐平，啟潤紀之，庶乎不朽，潤以天倫之痛，內兄之哀，石敘情，備於歲月，慚無刀翰，有愧於文，握管慟傷，銜悲述作，銘曰，天不藏寶，必降賢良，公貞有度，雅淑無量，將永保於閨祿，何忽變為代傷，嗚呼，郊原寂寂，松柏蒼蒼，嗟白日之晝短，痛泉台之夜長，
唐故左領軍衛倉曹參軍李府君墓誌銘君諱霞，字子微，其先頓丘人也，祖誠，昔全高尚，父浦，今尉鄒平，厥後克昌，君應其數，君幼則聰敏，成而敦實，得詩之不匱，傳之致美，謀身端謹，交匪舀黷，工文而不為名，祿仕而不苟榮，隨流任適，卒歸於周也，開元四年，始應鄉賦，馳翰汝海，縱飲洛陽，醉為甯戚歌，聲節甚亮，人以為誕也，其後進士擢第，尋拜秘書正字，乃更恬晦頤養，精專草石，聽天籟，臥帷，見浩素之端，滅競求之理，蓋戰勝者神泰體鴻雲，再補左領軍倉曹，修暴守中，動不由妄，意長命促，莫能自還，臨終神守不虧，親故握別，即開元廿六年正月十九日，實東都殖業里中，春秋卅有七矣，凡我朋交，相顧如失，非夫人之慟，吾慟為誰，於是或相塚塋，或買服具，前後執紼，莫匪時，觀者榮之，識者掩泣，二子丕，否，年在童，然靡知，粵三月廿二日，葬我李友於邙山之原順墨也，嗚呼，銘曰，嗟李侯，氣甚真，仁不壽，儉乃貧，身留北部兮，父宦東秦，英華翦兮，存歿辛勤，天乎天乎，何以報施善人哉，
唐故潞州潞城縣申屠君墓誌銘並序君諱行，字表，金城人也，因官宅此土，今為縣人焉，原夫車鑒曜，紀天冊於丹鳳，九野分司，凝地官於玄燕，道符餘慶，登鳳閣以參榮，精洽遺洋，陟龍門而驤首，青編嗣美，緗簡連暉，玉粹金昭，可略言矣，曾祖和，雁門郡太守，奉鎮狼山，控長城之萬里，宣威蟻穴，紫塞之千重，故得黃約歸仁，薰胡革響，祖儒，朝散大夫，別敕授本州刺史，霄輝入牖，蠶姬興五謠，曉趨疇，田俊發兩岐之詠，父綽，朝散大夫，英精概日，鯁節陵秋，兩資雙全，一囊獨潔，君量苞山水，器韞沖和，千尋侔蘭桂之條，百丈越嵇松之，陸鴻斯漸，有志圖南，敕授騎尉，非其望也，瑤真銑鑒，遠邁昔人，石折蘭摧，獨傷慈日，春秋七十有二，遘疾終於私第，夫人崔氏，大夫豹之猶之也，憑輝洛媛，擢質江姝，娣姒之司南，為母儀之嬪則，桂輪霄魄魄，仙娥之影不追，雲沉英，神媛之儀遽謝，粵以景龍三年歲次己酉，十二月癸朔二日甲申，合葬於潞城縣西南一十五里平原，禮也，左連玉嶠，祥雲屯紫蓋之峰，右接清漳，瑞鮪碧潭之浪，前瞰神羊之岫，五龍通鳥道之川，卻眺仙母之峰，雙鳳響雞辭之谷，嗣子玄爽等，哀纏蓼逕，氣殞菹裳，感墜露以崩心，踐霜庭而瀝血，勒翠琰於荒埏，庶傳徽於地屺，其詞曰，丹風表瑞，玄燕來游，瓊冠，不墜遞襲璣球，清涼千里，長河一曲，晉野疏基，秦川共屬，
大唐故翟君墓誌銘並序君諱惠隱，其先洛陽人也，三代祖徙居於洛，故今為洛陽人焉，祖紀史直，任州長史，父道生干，齊任百工監丞，華碧接秀，松筠，道著當年，芳流絕代，藏光內朗，含景外融，撫職荊門，流聲楚塞，君孕暉珠浦，發彩瓊田，價重連城，高接乘，學綜墳典，道光時俗，托情林壑，棄想簪纓，於是棄徵班以高蹈，捐輕爵以遐棲，追逸跡於桃源，躡幽蹤於桂，冀接攀霞之客，將隨履霧之遊，不津液於西山，奄游神於東岱，以顯慶四年五月廿二日卒於綏福里，即以五年二月二日殯於芒山清風鄉之原禮也，嗚呼哀哉，潛神於壙室，遂紀石於泉戶，其為銘曰，顯允丕緒，猗歟茂族，樹本南陽，分枝西蜀，載德光遠，慶鍾綿胄，跡林壑，忘懷寵辱，佇冀霞征，忽悲風燭，擇辰辟壤，瞻原改卜，時變灰管，年移陵谷，敢勒貞金，式傳英躅，以顯慶五年二月二日殯於芒山清風，
陰刻填朱藍灰地，重光元年庚辰歲二月甲午朔廿八日辛酉，新除田地郡省事，遷侍郎，追贈建義將軍，都館曹郎中，燉煌張氏鼻兒之墓焉，
文林郎張君故夫人朱氏墓誌銘並序夫人諱，字，會稽余姚人也，其先周，因家於河南洛，黃握圖，派壽丘而得姓，丹陵撫運，分鼎而承家，子表西漢之英，斷而毗袞職，買臣挺東漢之秀，衣而，由是茂緒蟬聯，昌源舄弈，曾祖通，武候將軍周授鷹揚郎將，蘭綺標榮，樓船起譽，運鶴章而飛，探略而含，桃李無言，芳暉自遠，祖貴，偃息衡泌，逸丘園，不事王侯，樂茲肥道，父卿，隋興城府校尉，班齊戊己，志蓋甘陳，以武藝應選，有詔教齊越二壬，蒙授朝散大夫，皇朝事西，授左監門校尉，射聲騰美，吟猿落雁之神，越騎崇，擊劍弧之敏，夫人分華李，寫麗夭桃，婉質霞升，若桂梁之暉曉日，清心玉映，似蘭沼之鏡初虹，孝敬表於自然，悌順彰於率，饋棗之禮，范號母師，織組川之，行貽女則，方冀壽齊偕老，義諧同穴，豈謂夜舟遽徙，朝菌，落茂堇於霜原，碎芳於霰野，粵以總章二年六月十終於弘敬里之第，春秋六十有二，即以其月廿六山之澗里，子思賢等，孝切蓼莪，思纏風樹，軫遺之空襲，感陟岵之依，臨素盾以攀逝，雕翠琰而圖徽，乃為銘曰，軒丘基峻，汾水源清，結綬崇寵，拆檻標貞，貽萏表讓，情，三吳擅美，四姓飛名，漢飛英略，越騎材雄，辭效，絕域稱功，遺榮山北，襲隱牆東，嚴間寫，松下疏風，誕華宗，作嬪君子，六行貽則，四德垂美，韻清吹，芳襲蘭，師，言流女史，壑舟奔夜，澤菌浮朝，風枝遽謐，董疏月，漫煙銷，幽扃一晦，貞烈長昭，
唐故延王府戶曹丁府君墓誌銘並序曾祖，周朝請大夫河間郡司馬，祖神武，隋朝游擊將軍，左武衛郎將，父讓，唐朝議郎平陽郡襄陵縣令，公諱韶，字子韶，魯郡濟陽人也，公自總角，有聰敏之異，服膺顏冉，以仁義為軌躅，企踵皋伊，以宰衡為衿府，而體氣宏雅，風神倜儻，弱冠明經擢第，釋褐授隱太子廟丞，陟遐自邇，甫階於尺木，自邇之大，爰發於濫觴，次授節敏心陵令，惟肅肅焉，焉，轉延王府戶曹，趨以瑣闈，侍以雄風之對，未得逾時，忽嬰微瘵，長子冽，蘄春參軍，次子，孝廉擢第，二子而在侍，求西山之藥，召南國之醫，苦無瘳焉，以天寶七載八月十七日卒於河南府洛陽縣通遠里之私第，時春秋有六十，乃泰山其頹也，梁木其壞也，以其載十月廿三日，窆於洛陽北邙之禮也，白馬嘶定鼎之郊，絳扇邙山之路，洛陽悴陌，寒吹空吟，荒野幽埏，苦霧朝暗，銘曰，出自濟陽，祖始太公，孝廉丞廟，為令陵宮，判曹王府，以應雄風，卜其宅兆，厝之蒿里，南俯王城，西臨水，孤月為伴，白楊為鄰，誰知桃李，不復再春，
君姓李，諱護，字道周，隴西成紀人也，父寶，學藝明敏，志業優長，隋開皇中應詔舉秀才，任汲郡朝歌縣丞，君少挹家風，長多文藝，三墳五典，莫不精研，七略百家，事同抵掌，負才矜地，早辭徵聘，逍遙自得，樂道丘園，肅炎季雲終，我皇膺錄，君以本枝之秀，首應旌招，乃彈冠振纓，暫游京輦，故齊王以君宗華物望，特加禮命，乃以君為記室參軍，文詞箋奏，取定唇吻，風華藉甚，遠近虛衿，可謂知微知章，萬夫傾首者也，暨齊王棄世，門館寂寥，君乃杖策東遊，卜居伊洛，焚枯酌濁，取樂桑榆，家有賜書，門多長者，方欲鎮靜浮競，軌訓將來，輔德無徵，夢楹遄及，以貞觀廿年五月十二日終於洛陽之立行里，春秋五十有六，即以其年六月一日遷神於北邙之南原也，哀子仁岡等，悲昊天之罔極，恐陵谷之推移，乃刊石圖徽樹之幽壤，其銘曰，威夷馬喙，緬邈龍門，春蘭秋菊，流慶後昆，伊君之秀，至道斯存，如何不孰，遽掩芳蓀，長辭白日，永幽魂，百身非贖，千載何言，嗚呼哀哉，
唐故朝請郎行揚州海陵縣丞劉府君墓誌銘並序朝議郎前行許州許昌縣尉薛成撰有唐彭城劉公，攝里時乖，膏盲迷復，遂寢瘵於長安，以元和五年十一月十九日終於金城里私第也，嗚呼哀哉，如何昊天不憫，喪我明哲，公諱溢，其先自有周封為姓族，分枝並葉，因以茂焉，曾翊，祖玄敬，志頤慕道，不幾名宦，父彥期，性習武藝，雄鎮邊隅，授左武衛將軍，並淑慎貞固，乃神化於異方，禮則敬時，爰光楹序，則京兆三原人也，公弱，出身入仕，歷官數政，比者趨屏浙東，方面不以才鄙，賓業特舉，充隨軍兼溫州永嘉縣尉，旋遷海陵縣丞，清干守志，勉樹佳聲，離任西歸，人吏號送，天不增善，追逝而殂，享齡五十有五，愛子三人，煉，，錫，號灑泣血，孝乎惟孝，夫人廣平宋氏，及長九房潭，皆議成窀窆，即以其年十二月廿四日宅兆龍首，創塋之所厝，乃為銘曰，彼美劉公，含章而通，邪不忤直，紀綱是宗，從政務理，保家以容，溫州聲震，德播海陵，隧路一啟，玄台永穹，封同偃仰，地比佳邑，嗚呼終此，寂寥奄空，長子煉書，
唐故右內率府兵曹參軍朱府君夫人南陽樊氏志銘並序序曰，南陽之後，軒冕世，最為國內所稱，曾祖釗，皇明經出身泗州連水縣令，夫人連水嫡女，有兄一人早逝，唯獨孑立，未登笄歲，歸於吳郡朱氏，二紀輔佐，不幸居孀，志在掬育，悉知禮義，皇天不，大中四年七月廿日薨建業鍾浦之舊第，春秋八十有一，以其年歲次庚午十月乙巳朔十日甲寅合祔兵曹於鍾山之南善里原禮也，夫人遺息二人，女二人，長圓郎，將仕郎，前守淄州平縣尉，次散郎，拔眾敏利回載史曰先仰，廿一娘適衛兵曹參軍琅邪王鎰，廿二娘適前太常寺奉禮郎穎川陳，嗣子等泣血號叩感而為銘，勒於貞石行焉，銘曰，煒煒煌煌，洎漢貽唐，磊落軒冕，連綿琳琅，令則和睦，於何居孀，提挈撫育，歷饉經荒，馮以積慶，福壽無疆，天不惠垂，玉潤回藏，金爐歇艷，寶鏡休光，嗣子泣血，孝女絕漿，卜吉遷窆，鍾領之陽，禎柏森森，永克嘉祥，男圓鐫，
唐故鳳光寺俊禪和上之墓銘並序和上諱常俊，俗姓張氏，清河人也，皇祖莊，皇考李，即李之第二，歲出家，年齡七十，僧夏，奄自會昌元年五月十五日示疾歿世，以其月廿六日遷柩於常州無錫縣太平鄉卞村東一里官河西八十步張宗祖墓中，卜其宅兆庚首而安厝之，禮也，有門人文則，元通，伯昌，族兄秀，侄令容等，懇痛哀摧，涕淚交結，恐陵谷遷改，桑田變移，塋域無徵，乃刊磚而為志，銘曰，禪宗內紐，法印心結，永棄浮生，歸乎寂滅，
大周故處士邢府君墓誌銘並序君諱彥，其先河間人，後因官河南，今為洛州洛陽縣人也，曾祖端，宇文之季，任絳州太平縣令，化高三異，清逾四知，吏乃畏威，人多懷惠，庭留棄犢，履曳飛鳧，桴鼓不鳴，謳歌動響，隋任沂州司馬倉部員外郎，泗濱浮磬，載葉芳聲，雩壇媚景，自均深惠，紅粟充實，誠賴此君，父政，唐貞觀中明經擢第，上護軍，勤經不倦，已聚飛螢，對策有聞，寧憂退，君即護軍之長子也，少懷貞節，長負奇調，葛亮自方於管樂，取駭時人，賈翊見比於良平，未逢知己，唐吏部尚書裴行知君材作，深相禮接，遂引為典簽，列彼家臣，屈茲國器，非其好也，後尚書遠申三略，親總六戎，因此征討，冀存提挈，君甘心陋宇，苦辭不就，一從散，無志牽絲，可謂隱不違親，貞不絕俗，及平末歲，尤好內典，讀誦無倦，禮懺不疲，輕此身處，勤於捨施，乘羊自樂，出火宅而游四衢，畏鼠成災，攀井籐而離八難，豈謂百齡非久，六識是空，惠炬滅於道飆，法船移於夜壑，奄以長安四年歲次甲辰七月甲申朔廿四日丁未未時終於從善里之私第，即以其年八月甲寅朔七日庚申殯於北邙之阜，合宮縣平樂鄉王晏村西北禮也，嗟乎，林亭改色，階院含秋，真氣颯空，悲風忽至，沈沈玄路，曉復何年，黯黯白楊，春來詎覺，其銘曰，邙山之上，佳城之中，一旦長往，萬事俄終，精靈謝兮昔年異，志氣盡兮此時空，松柏摧兮薪屢朽，狐兔游兮逕自通，唯余道德，永播清風，
大周故銀青光祿大夫衢州刺史蘭陵公墓誌並序公諱繕，字懿宗，蘭陵蘭陵人也，高誕聖，敷至德於玄王，鑣宮降神，成大功於黑帝，重累洽，積德基仁，宋微子之嗣宗祧，聿封蕭邑，漢伯文之去墳隴，始望蘭陵，既而齊運不綱，梁圖受紀，丹文綠錯，應寶歷之禎符，紫蓋黃旗，乘金陵之王氣，曾祖，梁宣皇帝，神機電發，膺大命而掃江湘，睿渥雲浮，臨中宮而制天地，祖岑，梁吳王，山開日觀，水派天潢，秋阪鳴笳，對陳王之夜月，陽台作賦，吟楚國之雄風，父球，隋秘書監，仁化侯，金章紫綬之榮，玉帛鉛黃之貴，皇圖帝籍，掌機要於麟台，外史中經，列淄澠於鳥篆，公金精起鳳，玉氣成虹，出自南昌，來從東道，蒼龍動宿，遙騰傅說之暉，白獸興雲，坐擁咎繇之氣，詞源浴日，則煙波浩漢，翰苑驚春，則風花歷亂，自家形國，徙孝成忠，激水終望於搏風，為山始階於覆匱，貞觀年中，起家左千牛，朝趨紫闥，如攀漢帝之衣，夕侍丹墀，若秦皇之劍，尋徙奉義郎，渝州萬壽縣令，江漢遺，淙渝舊國，以星而出，風行百濮之鄉，期月有成，化偃三巴之境，制授朝散大夫，隆州晉安縣令，欽承帝念，遂奉朝榮，被慈惠於青衣，播仁明於赤穴，龍朔中，遷宋州司馬，鄉非白壤，職是緹油，不去屏星，道偃落猿之岫，有殊偏地，恩隆退之都，大才而無貴仕，直道而傷巧宦，麟德中，左遷雅州司馬，又遷永州長史，尋授潭廣二州司馬，又任瀘州長史，同士師之黜，終無喜慍，異潘岳之免，遽有遷除，雖符九品之勞，還受三公之贈，垂拱元年，授中散大夫，使持節開州諸軍事，開州刺史，又轉道州刺史，永昌元年，授永州刺史，曲蓋宣風，高軒按部，漸化鮫人之室，賓賢婺女之鄉，采庾水之能，遂牧於衢州者也，故能亟歷榮位，頻膺顯職，百城取則，時人謂之賢太守，萬里欽風，天子稱為良刺史，既而霜催浦御，坐驚零落之心，日迫桑喻，行起光陰之念，老夫耄矣，恐陳力而無能，歸去來兮，遽辭榮而不起，長壽年中，墨制褒揚，許從致仕，尋屬泥金少室，勒石嵩巖，群公參揖讓之朝，天子盛登封之禮，言陪大駕，遂享高班，萬歲登封元年，制授銀青光祿大夫，申朝慶也，銀青是任，水倉攸服，沐鄭均之厚祿，受桓榮之重賜，金囊日費，方申陸賈之，石柱山崗，忽歎任公之逝，春秋九十，以聖曆二年五月三日薨於私第，嗚呼哀哉，越以十月十六日，與夫人彭城劉氏，後夫人聞喜裴氏合葬於合宮縣平樂鄉原，禮也，青烏相宅，白鶴占墳，寒山坦其唐，野樹紛其蕭索，神仙忽降，須標石鳥之祥，墳土不封，寧收玉鳧之影，嗣子思讓，思謙等，江湖雅量，廊廟宏材，鳳毛五色，驥足千里，趨庭閱禮，則捧檄榮親，盡壁申哀，則絕漿思孝，三年泣血，櫪馬於是停芻，一慟傷魂，鄰人由其廢食，慎終罔極，報德何階，思陳石槨之銘，願配金鄉之廟，庶蓬萊水淺，詎侵河渚之田，霜露年深，不失遼川之墓，銘曰，天命玄乙，降生商兮，時乘紫蓋，號全梁兮，必代之後，雖興王兮，天祿永終，旋不綱兮，累仁積德，餘慶昌兮，河精岳粹，葉禎祥兮，詞源激浪，鼓靈長兮，義鋒取色，曜光芒兮，自家形國，應賢良兮，捧日捫天，趨廟堂兮，操刀贈，蒞岷兮，褰帷露冕，歷沅湘兮，紫綬彤軒，赫煌兮，恩波德澤，沐揄揚兮，功成身退，履光兮，築室種樹，宅山陽兮，會朝天子，執玉璜兮，升國老，錫金章兮，誰謂冥寞，奄玄房兮，東流之水，幾淼茫兮，西山之日，又摧藏兮，千年永閉，何時兮，一去不歸，令心傷兮，交支黃鳥，集苞桑兮，瑟瑟悲風，動白楊兮，荒墳拱木，永蒼蒼兮，公之令德，終不亡兮，
大唐朝議郎前行司農寺太倉署令上柱國蕭公故夫人田氏墓誌銘並序進士王敬休文並書夫人姓田氏，七國時齊侯之後也，其先出自姬周，家世依秦，今為京兆三原人也，曾祖諱亨，皇朝雲麾將軍，守左金吾衛大將軍員外置同正員兼試殿中監，賜紫金魚袋，大父諱元超，朝議大夫，陝州元從，內常侍，賜緋魚袋，父諱文倩，游擊將軍，前左武衛率府率，賜紫金魚袋，忠貞之門，固多賢，是以三代朱紫，榮及後昆，或有親逐鑾輿，遠避氛，或有職居環衛，夙練武經，夫人即左武衛府君之長女也，美玉淨其容華，幽蘭芳其淑問，自三星百兩，于歸蕭氏，婦德播於六姻，母儀均於七子，加以不咨保傅，動由詩禮，贊良人有曹氏之風，訓愛子有孟家之則，嗚呼，天與令德，不降長齡，以元和十二年七月二日寢疾，歿於西京來庭里第，春秋五十一，以其年八月十五日葬於川鄉原，禮也，長子曰詵，次曰詠，皆標格穎拔，識量宏深，事親竭仁孝之誠，花萼罄友於之愛，既丁斯禍，荼毒難任，追慕劬勞，哀毀逾禮，恐陵谷變改，壟樹摧殘，遂假以文，志於貞石，乃為銘曰，本系據齊，列國嗣位，祖考貞白，或為近侍，誕育夫人，天生秀異，冰玉無翳，松筠有志，識略深沉，包含貴氣，羔雁既具，適於蕭氏，克贊君子，門欄光熾，撫訓令男，忠孝雙備，其一，降年不永，奄歸夜台，綠窗清鏡，空積塵埃，其二，生且貞明，死亦有靈，家事，意緒丁寧，其三，素之東，白楊悲風，孤墳寂寂，夫人，其四，邵契刻字，
唐故右神策軍弘農郡楊公墓誌銘並序朝請郎試光祿寺丞崔元古撰有唐大和三年五月十七日右神策軍右廿六將，正將，奉天定難功臣，銀青光祿大夫，檢校太子詹事楊公殯於長安城東京兆府萬年縣長樂鄉張壽村春明門外，禮也，溫州長史之孫，右羽林軍判官試華州華陰縣尉杲之子，公松筠是操，孤標不群，文武兩全，行美，翼衛金闕，輔佐玉階，公名旻，少習武，幼小攻文，同以忠，承以孝，幽燕兵悖，亂我中元，鑾舉西遊，駕幸奉天，衛佐人君，游時匡難，不離鑾舉，遂得槍殄滅，日月再明，因此建功，詔賜奉天定難功臣，銀青光祿大夫，檢校太子詹事，隨駕入朝，親循玉階，輔弼金闕，時頻年西戎大下，我郇，詔令將軍戴公，部領精銳親衛將士，鎮於襄樂縣，遂感烽煙絕非時之火，蕭關無牧馬之憂，四五十年，煙塵不起，公勤於王事，干於公門，一將無困弊之勞，所主有課緝之績，皇天不，奄我賢良，去大和三年五月十七日，薨於襄樂私第，享年六十一，夫人石氏，恨一劍先沉，孤鸞獨舞，鄰里泣泗，六親慟哭，嗣子悅，右神策散副將，致果副尉，行左清道率府押細引長上，上柱國，號天叫地，五內崩摧，高柴泣血，曾子絕漿，祿益厚而慕焉，銜恤問禮，永圖幽宅，其年十月八日發引於襄樂縣，克用十月廿六日殯於斯原，世爾非琢石泉下，無以示久違，其詞曰，哀哉楊君，稟性風雲，洋洋美德，諤諤不群，職正將，特建功勳，昊天厚地，俄爾歸記，風悲隴樹，月墳，幽局路隔，永閉泉門，琢石為記，只斯文，萬古千秋，記於子孫，
唐故朝散大夫河南府戶陳府君墓地銘並序公諱諸，字諸，穎川人也，有虞之後，周封於陳，因以氏焉，自周至於有唐，或卿或相，代有其人，諜具載其美，此略而不書也，曾祖瑾，皇朝贈工部尚書，祖希烈，皇明左相許國公，父，前太僕少卿兼少府少監，公即少監之長子也，性本純直，志敦禮樂，交不苟合，言必依仁，年八歲，弘文館明經擢第，起家補太子通事舍人，次授宗正寺主簿，屬國家喪亂，時俗衰薄，公心尚玄寂，欲忘官情，無何，澤潞節度使相國李公特以表薦，拜潞州大都督府錄事參軍，三載於茲，六曹是肅，黠吏屏跡，公勤著聞，上黨之風，人多狡猾，屬縣宰吏，屢有變更，相國嘉公之才，美公政，所知是舉，又以上聞，制除長子縣令，三年政成，解印而去，及堯舜御宇，江漢再清，時少監受命分司，居於東洛，公志全忠孝，願在庭闈，調補河南縣丞，次授虢州湖城縣令，次授河南府戶曹參軍，加朝散大夫，天寶中，許公秉國政，金印紫綬者一門卅餘人，公生當其時，少而從事，不以榮寵自貴，唯以政里為心，公清廉儉，稟之天性，故累居郡府，皆著嘉績，及羆河南掾，箱無匹帛，倉乏斗儲，膝下承顏，閒居門自樂，雖時俗或議，君子韙之，久蘊調鼎之才，未展經邦之志，不幸短命，以貞元十年九月二十二日寢疾，終於宣教里之第，行年五十有七，嗚呼，慈父在堂，嗣子猶稚，追念泣血，哀感鄰人，夫人河內縣君隴西獨孤氏，禮敦四德，義重三從，不失帷堂之儀，有過崩城之痛，明年夏四月十二日，葬於北邙山之原禮也，仲則不敏，得事高門，顧非衛氏之才，實愧卻公之遇，用之貞石，以紀斯文，辭曰，有媯之胤，穎川之祥，積善之慶，惟公是彰，冀其永久，用為棟樑，天不遺，哲人斯亡，邙之上，河洛之陽，千秋萬古，松柏蒼蒼，
隋故倉部侍郎辛君墓誌銘並序君諱衡卿，字公能，隴西狄道人也，姬川啟業，帝丘降祉，疏地軸以開基，導天潢而分派，子真乃漢朝名將，佐治為魏國重臣，雕戈肇鉉，功書事，祖琛，魏代郡太守，父術，齊吏部尚書，並韞義懷道，含靈發秀，紳仰其餘論，人倫挹其勝范，君擅菁華於學府，稟淳粹於門風，幼漸義方，早膺美譽，齊武平中，釋巾開府參軍事，隋開皇初，奉朝請，秩滿，遷館陶，高陽二縣令，以治績尤異，授民部員外侍郎，尋除太常丞，又轉倉部侍郎，大業元年八月七日，春秋五十，終於東京之第，君風神爽俊，儀望閑雅，靈府之內，獨王虛舟，襟袖之閒，自標奇韻，家有賜書，門傳舊業，要道之方，冥符至性，過庭之訓，遠照生知，自製錦一同，含香中禁，和斯禮樂，調彼鹽梅，文天庭，非唯起草之筆，治高當世，用兼成務之機，道實民宗，位不充量，而草朝露，舟遷夜壑，徒結殲良之恨，空餘封禪之辭，夫人范陽盧氏，膏腴世族，婉匿居貞，諧琴瑟於好求，弘禮敬於君子，及其良人早世，晝哭以深，宴翼之方，俯見成立，倚廬之望，俄畢終古，以大唐貞觀十八年十二月八日終於京城之第，春秋七十有五，粵以廿二年十二月廿四日合葬於邙山之陽，其子郁，感風樹之不靖，痛顧復之長違，思勒銘於泉壤，庶永播於音徽，其詞曰，崇基峻極，系緒綿長，奄映史，葳蕤大常，世德貽慶，家風克昌，金聲效響，玉潤含章，優柔經史，怊悵風烈，意府雲虛，情由鏡澈，邑宰繁庶，郎官清切，健筆飛文，刀應節，良嬪載挺，移天作儷，道著言容，聲芳蘭蕙，母師居魯，恭姜處衛，用恤遺孤，終明信誓，風飄去景，水閱通川，有勞必息，非後何先，哀纏陟岵，痛結寒泉，清規永劭，茂范方傳，長孫傑，字玉師，年一十有四，貞觀十年八月廿日亡，次孫字玉臣，年九歲，貞觀六年八月廿九日亡，並瘞於埏道左右，
唐東都安國寺故臨壇大德塔下銘並序安定梁寧撰侄宣德郎前秘書省校書郎閱書律師號澄空，長安功德寺尼德淨因之子弟，姓皇甫氏，世乃予之郡人也，贈揚州都督諱之愛女，元兄浙東觀察使兼御史大夫贈太子太師國公曰溫，勳業恩榮，光於史諜，師幼無華飾，性與道俱，未式以持心，元身淨而進戒，宗崇福疏，誦讀精通，總諸部律，周徽制止，洛中事法嘗闕，共難其人，蓋求者多而讓者寡，師以疾辭之而不免，皆舊德之所與也，首度弟子尼道徽，念茲慧悟，庶可傳持，堂業已著而理命從，致真俗之情禮矣，貞元九年夏四月廿六日，委順於本寺所居院，享年五十七，自恣三十四，懷菩薩行，體物歸根，奉毗尼藏，臨終無懼，秋八月癸酉，就窆於龍門西南所置之蘭若，居大智和尚塔之右，金剛三藏塔之左，若隱香山，乾元等等，得清岡之勝界，其赴葬僉，皆知法同人，行修上德，物無才用，禮備壇供，侄女子沙彌契源，教育恩深，執喪孺慕，暨戒依緇侶，殞叩呼天，於戲，慎所從也，吊惟名聞，周所惠也，夫無虛慟，大理評事弟涓，秘省校書侄閱等，哀申至行，見泉銘，謂予敬知，不以文屬，辭曰，慈善道品，閒徽律儀，優遊四梵，調伏七支，智度方便，菩薩父母，灌育成實，當生淨土，卜建靈塔，葉從名山，朝踞形遠，龍禽勢全，表昭旭日，世閱伊川，嗚呼自性，與月常圓，
大唐故洛交郡大同府果毅丘府君夫人彭城劉氏墓誌銘並序國子進士張清撰夫人諱至柔，字歸正，彭城人也，技聯漢祖，踵繼唐堯，襲代之皇猷，應五星之嘉慶，衣纓軒冕，世有其榮，曾祖崇業，皇朝請大夫，蜀郡新津縣令，贈秦州長史，祖，皇銀青光祿大夫，汴州刺史，右金吾將軍，司農卿，上柱國，建平郡開國公，父玄，朝議郎，見任將作監主簿，夫人即主簿之長女也，生於華宗，稟訓成性，柔順克立，寬弘無競，承順父母，以孝以恭，作嬪君子，惟愛惟敬，工容罔墜，閫德是修，兄女史之彤管，得婉娩之婦道，斯實六姻之所稱也，嗚呼，仁而無壽，神路何從，歎明星之在梁，悲風露之停草，以天寶十四載九月辛未寢疾，終於蘭陵里之私第，春秋卅有二，至是月廿八日，葬於京兆府咸寧縣銅人原，禮也，丘府君早以王命從事，淪沒蠻鄉，夫人守寡令貞，不渝松，噫夫，春風落蕊，先悲月簟之文，秋霰凋叢，闕合鄒衢之隧，無嗣子親愛等，銜悲屑涕，以敘其懷，乃刊幽石，用紀泉壤，銘曰，永貴柔弱，蘭美芬芳，夫人令德，如如璋，華桃李，歸於君子，舉案齊眉，聿終如始，既其居孀，德邁共姜，松清玉白，柔煩貞良，凡有仁德，明神輔依，如何靡鑒，遽掩泉扉，福善禍淫，諒之虛傅，嗚呼茹恨，吁嗟彼天，蒼茫雲樹，蕭瑟荒垌，魂兮何往，泉路空銘，
唐故江南西道都團練副使侍御史滎陽鄭府君夫人清河崔氏權厝志銘並敘仲弟宣義郎守右補闕雲騎尉纂夫人姓崔氏，清河東武城人，後魏樂安太守夤之十代孫，門風族望，史諜詳矣，有唐鄭州長，贈鄭州刺史府君諱湛之曾孫，懷州刺史，贈秘書監府君諱朝之系，檢校尚書金部郎中，贈給事中府君諱稹之長女，夫人與仲弟群皆范陽盧氏之出，生於大曆庚戌歲十月六日，終於元和景戌歲六月十有六日，蓋享齡三十七命，為子曰小陽，自幼鞫育，甫成童矣，以明年二月奉帷裳發軔於江陵之寓居，五月十五日，歸窆於河南府緱氏縣張曲村原直御史府君塋二里所，先是貞於陽卜，視兆未葉，故葬緩，且不克合祔，以俟夫通吉焉，仲弟群感深同氣，痛劇如剡，援毫啜泣，謹志大略，以置於幽隧云，維我烈祖，忠孝仁誼，冠乎人倫，代稱德門，維先大夫實能纂修，內行公器，光於縉紳，維先夫人高朗淑和，亦范中闈，夫人鍾積慶之餘，稟先覺之智，幼而柔謙，長而誠明，服婉娩之教，漸組川之事，志其大者，不尚華侈，先府君洎諸父固已異之，重難擇配，建中末，因官徙居，違難遠跡，故全家南行，止於毗陵之義興，無何，鄭君高以休行茂跡，聲如琳琅，持藻繢之文，升甲乙之第，士林指日，許其有搏扶搖軼青冥之舉，來抵門閭，以嘉姻為請，僉謂得選，是克配焉，其後累賓諸侯，府外台，三命銀印朱，雖爵位不顯，而望實益大，君子多之，夫人初笄有行，事夫族之世母，叔母，肅恭致誠，夙夜不遑，自親及疏，承長拊下，煦然而知，靡不適宜，至若助祭潔其邊豆，居貧甘其濯，服膺圖史，規佩箴誡，又加於人一等矣，貞元乙酉歲，鄭君以霜露興懷，龜筮葉吉，請告啟護自淮，歸祔於成周，夫人則針縷必親，志力咸竭，凡窀歲禮物，門內之所宜具者，罔不肅給，姻族嗟異，嗚呼，積是明德，宜介豐祉，孰司禍福，終以冥昧，當貞元初，鄭君從事於夏，夫人始辭家而南，星霜驟移，僅十五年，有懷歸戀，訖用不獲，夫人早失所恃，及再罹艱酷，斬焉孺慕，長號天，疾恙遂加，以至於迷眩惚，歷日浸劇，久而後瘳，終不能平矣，逮遷家於洪，而基功之，一歲累至，夫人性仁孝，多感傷，當泉水思歸之時，抱江干聞訃之痛，無幾何，凶問至自洛師，御史府君既畢先人之封樹，暴嬰疾，終於旅綰，已從窆矣，哀哀萬里，問故殆絕，駟馬雲往，虛筵空歸，終無胤嗣，家乏簷石，遂浮江依於荊門之別業，風波漂搖，冰霰淒慘，綿涉時序，纏哀內侵，諒非金石，孰不銷毀，故捐館之日，外姻鄰里，瞿然失聲，誠以異夫常理而慟有所加也，嗚呼，書稱作善降祥，易雲視履考祥，夫人居家聞至行，從人為婦式，而艱屯備至，繼以夭札，為善者其惑歟，群童年隨郡計游上國，拜首於毗陵，其後宦學羈牽，煢疚被瘵，積十七年，方獲覲於鍾陵，間，歲而承訃，嗚呼痛哉，童年聚居，今猶夢也，鍾陵之會，不累日也，其間哀敘感痛，連日不解，嘗謂群曰，觀爾之性與疾，率皆類吾，其氣同歟，何別之久也，言罷流涕，嗚呼，以手足形影之親，悠悠此生，才復再面，一旦水往，遂無前期，豈不以年未艾而事多阻耶，反是而思，雖捫天蹈海之艱，曷不雲往，叫號蒼，哀可勝已，小陽季父曰爽，有仲海事兄之行，文泉奉嫂之誠，至是躬親主辦，間關遠道，與群同力合志，克成此歸，君子謂爽為難能矣，至若他歲吉卜，誓言啟祔，以終孤甥之志，微生未泯，猶功之不釋於身焉，泣書貞，淚下皆血，鄭府君與群於懿密之中，有知己之分，敷揚茂烈，其俟後辰，銘曰，思我伯姊，倬其柔明，佩彼珩璜，作配髦英，淑問休嘉，望古飛聲，寶劍方合，副笄未榮，始謂福降，誰雲禍並，天道茫茫，有昧虧成，山阿啟隧，反路迎精，惟至愛之永謝，顧何慘於此生，元和二年五月十日季弟章書，
唐故處士張君墓誌銘並序君諱伯隴，南陽西鄂人也，君志稟風霜，貞楹等采，幼而聞禮，聲譽日新，長玩璋，芳猷月旦，祖諱蓋，簡述幽深，風馳振遠，父諱榮，藝能尤博，測其源，君事親盡禮，敦愛敬於生前，懷窮，重送終於沒後，況為人遜悌，閭里稱其奇，久而益敬，鄉黨歌其善，言之重千金不足擬其心，面十年，論聰未足方其，森森陵千仞之峭，滔滔懷萬頃之波，豈其良木抽條，蒲柳而同萃，隆日篤，卒於福善坊之私第，於時春人罷相，農夫輟耕而已，粵以乾封二年八月廿六日權殯於北邙平樂鄉界之原也，望星於金墉，佳城韞曜，目連龜於翠沼，松路吟風，嗣子大智等，恐桑田變改，清海遽遷，刊石銘功，庶標不朽，其詞曰，逸志騰風，松筠比采，聞禮聞詩，永傳嘉號，施德忘懷，銜恩敢報，蘊牘璋，詞林雅奧，寒溫色養，盡於事親，冰清玉潔，不雜風塵，方圓令則，舉止咸新，連城昭乘，芬此非珍，侍城韞曜，隴首雲愁，逝川無捨，隙駟難留，高風捲，於此長秋，式鐫斯石，庶保清休，
唐陸君故夫人富春孫氏墓誌銘並序夫人吳大皇帝十九代孫德之女也，令淑有聞，名傳四德，笄年歸於陸氏，君名瑛，有子三，二男一女，長男弘詵，次曰弘諮，並未有所娶，女則初笄之歲，未有所歸，夫人以大中四年遇疾，百藥無徵，靈靡究，即是歲仲夏月三日而終，春秋五十有七，男女號踴，泣洫摧咽，親戚悲噫，日月逾邁，龜筮葉從，於其年季秋月末旬八日而安厝富陽縣西廿里上黃山墓然而禮，墓則南登極峭，北達長衢，東西即富春孫氏之山矣，慮年月將寢，故列磚記其志銘，銘曰，穆穆夫人，名傳四德，染疾不愈，歿歸泉路，蒼芒山谷，冥冥九泉，恐年月，志銘列磚，唐大中四年九月廿八日記，
唐嵩山會善寺故景賢大師身塔石記左拾遺太山羊愉纂沙門溫古書大師諱景賢，菩提大通法胤也，本姓薛氏，汾陰人，世為著族，容貌秀偉，見者肅然，幼而神明，周覽傳記，弱冠投心大覺，宿好都遣，問道於當陽智寶禪師，師言法王大寶，世傳其人，今運鍾江陵玉泉，次一佛出世，亦難遭矣，則星馳駿邁，而得大通，發言求哀，揮汗成血，大通照彼精懇，喻以方便，一見悟，然昭洗，屬世議迫隘，遠跡幽絕，客居巴峽三抗山中，山尋霓谷豺虎搏噬，毒癘蒸郁，而我歲時宴居，初無災害，豈通為之守而神靈保綏，良可知也，久之廣大圓極，悉心以獻，大通怡然，克付寶藏，傳明燈為不讓矣，時神龍歲也，中宗聞風，詔請內度，法眾仰德，乞留都下，大師雅尚山林，迫以祈懇，或出或處，存乎利濟，化自南國，被乎東京，向風靡然，一變於代，蓋三代諸佛，意法印，妙極之用，言外之功，不可得而聞也，觀乎萬形蠢蠢於黑，千界熙熙於熱毒，如來有以登大明，灑甘露，雖相示寂滅，而業遵龍象，則我先佛法身湛然常住者矣，始先祖師達磨西來，歷五葉而授大通，赫赫大通，濟濟多士，寂成福藏，爛其盈門，同波派流，分景並照，亦東之盛也，嘻，世相不實，應盡誰留，菩薩知時，亦同於物，開元十一年龍集癸亥歲八月，在嵩山會善道場，現有微疾，沐浴宴坐，神情儼然，翌日而謝，春秋六十有四，雲山慘毒，庭樹凋摧，矧夫情靈，痛可言也，門人比丘法宣，比丘慧，比丘敬言，比丘慧林等，不勝感戀，奉為建塔，迢亭赫，出於嵩半，主上追懷震悼，賜書塔額，署曰報恩，存沒榮幸，山川光燭，廿年又起身塔於北巖下，永奉安焉，若其積微成著之勤，乘定發慧之用，堅剛勇猛之操，大悲廣衍之業，率皆碑版所詳，不復多載也，開元廿五年歲次乙亥八月十二日建，
唐嵩岳會善寺敕戒壇院臨壇大律德塔銘並序進士李師直撰詳夫金人應世，迦維誕生，玉豪騰耀於八方，教法流傳於此土，三乘並駕，五部齊驅，澄混不雜者，唯律宗焉，中有紹繼挺生者，即吾師矣，諱惠海，俗姓張，漢司徒之胤，今為河東猗頓人也，七歲尋師於妙道寺，精持寶偈，即維摩法華一部，自年逾弱冠，具戒此山當寺，遂杖游二洛，精研律宗，前後敷揚，約廿餘遍，自貞元七載奉敕監壇，傳教度人，莫紀其數，至貞元之末，情慕大乘，伏膺於魏府門下，精通楞枷，思益搜頤玄徽，名貫三秦，而數郡邀請，匪度物之將倦，而志居雲壑者矣，伏維和尚德重丘策，釋門孤秀，包綜三藏，精通一乘，稟稟兮如萬丈寒松，交交兮似一潭秋月，若乃香壇康法得度者，而數越稻麻，親授衣珠者，人逾數百，理應高懸佛日，重耀昏衢，豈期弘願未終，化緣將畢，享年六十有五，僧臘卅有九，於元和八年癸巳之歲十二月廿六日示疾端坐，念茲無生，乃告門人，言歸寂戒，門人惟峰，遍澄等，隳裂肝膽，聲悲涕流，恨長夜之忙忙，望靈儀而恍惚，遂乃召以良匠，罄以衣資，卜於名山，崇茲塔廟，其塔也聳湧雲際，稜層碧空，左挾天中之古祠，右俯玉華之壯氣，前臨穎水之瀑布，卻倚群峰之屹犖，白玉以為門，疊龍鱗而成質，即知匪其銘也，無以彰吾師之德，匪其塔也，何以表師資之孝誠，余雖不才，聊為銘曰，玉豪隱耀兮西土，三乘並駕兮東馳，律宗委囑兮波離，後有吾師兮繼之，白雲起兮青山暗，戒月沉兮世界昏，不知迷子何時悟，萬古空餘雁塔存，維元和十年歲次乙未三月庚辰朔二日癸酉建，懷亮，元應門人子弟等，道超，善集，法皓，壇泌，零惲，壇貞，秀，智興，文賁，
唐故泉州仙遊縣長官張府君及鉅鹿魏氏夫人祔葬墓誌猶子留守都防禦要籍將仕郎試太常寺奉禮郎漢璋撰上敦煌張氏將祔葬其先於河南府河南縣平樂鄉王冠村之原，凡葬必志其墓，懼陵谷之變也，後代相習，撰錄其行，以文於石，惟小子不造，始生而奉命出嗣諸父之後，未幾而孤，又漂在異縣，公之喪不果奔命，歲月不久，不敢以其所不知文於他人也，故止於錄其系緒，謹其日時，以為志而已，漢常山王耳，吾宗之始祖也，後魏太常博士湛，公之十代祖也，父載，皇城都府雙流縣尉諱梁，娶河南元氏，公其長子也，世代相承，考諱進，字正德，一子為命，一命為杭州於潛縣尉，又命為睦州桐廬縣丞，三命泉州仙遊縣長官，兼學究周易，東都德懋坊僦舍，享年八十八，常對百僚，朱紫來賓，上知天聞，下者柔和，運命至大和十二年五月廿日，歿於易，夫人鉅鹿魏氏，天平大雅之女，以大中五年六月十八日，先公而歿，嗚呼，公在家以孝友聞，居官以清慎著，夫人奉姑承訓，柔順和敬之德，咸出人表，而皆命之淑，祿之不豐，天無顯報，神無顯示，其至此，葬於州之邙山南原，祔葬北約一里，是先塋也，終於旅也，有子二人，幼子先亡，有女三人，一曰王，二曰李，三曰未笄女最幼，號奉帷裳，翱受命於元龜未克，故知君也備，翱謹孝而文，積善者其復可待，崩號乞文，志其石藏於隧路，後丞一日，天水趙氏之人只，已燈里無光，任運八載，受命不長，見此心傷，麻衣素裳，念君先亡，公之不留一言，交他後人難語，其銘曰，布車出洛，哀哀孝子，泣盡血兮哭無聲，於至年歲在戊寅七月庚申朔白露後廿五日甲申，嗣子漢璋奉公及夫人之喪，合祔於河南縣平樂鄉王冠村之原，從龜筮之言也，嗚呼，公之孝友忠恕之德，享重名於，慈惠之道，彰令譽於周族，而祿與壽皆不稱也，如此豈報施之理，獨不集吾先哉，漢璋銜哀只事，謹其年月日時以志於名，
朱書藍地，貞觀十六年歲次壬寅三月丙辰朔十九日甲戌，春秋七十有五，張難陀之墓表，
大周故將仕郎房君之墓誌銘並序君諱懷亮，字智玄，京兆人也，禎雲孕彩，演嘉貺而承基，瑞穎含芳，擢祥苗而流胤，環姿冠代，敷髦彥於堯年，逸思凝神，闡乃豪於舜日，曾祖憲，唐任營繕監甄官署令，名芳九棘，穆穆之道斯隆，祖慧，唐任都台主事，廁跡禮闈，雍雍之心攸著，或仁風暫舉，化洽朝班，蘊貞節而干霄，不夷險而易操，公璋內映，連城之價獨標，珠機外朗，光乘之珍孤擅，年甫弱冠，英傑超群，志邁鄉豪，風雲架迥，早從侍奉，夙著功勤，疇以褒能，授公將仕郎，公結廬野，性林泉，千月辭魂，蒿里之悲俄及，春秋七十有三，卒於弘化之第，以延載元年十月廿三日窆於龍首之原禮也，將恐居諸驟驛，沒玉屺而浮波，蓀菊潛芳，敷英萼而韜茂，式鐫琬琰，用嗣蘭熏，其辭曰，猗歟哲士，載挺瑤芳，蘭枝既蔚，苗胤敬昌，虛埏罷月，瑞鳥銜傷，露繁淥，風悲白楊，漢浦沉珠，荊岑碎玉，秋菊春蘭，千古珍勖，證聖，
唐故濮陽郡夫人吳氏墓誌並銘朝議郎行尚書水部員外郎分司東都上柱國賜緋魚袋楊魯士撰吳氏濮陽人也，父仲甫，為宣武軍衙門大將，職重兵附，才高有功，戎師畏逼，置堇以殺之，吳氏即仲甫之幼女也，父既歿，窮危無所，故元和中，屈節歸於我，明惠柔暢，潔行檢禮，真方雅器也，居吾家十五餘年，生子三人，曰知玄，知晦，知章，皆孝謹修立，吳氏享年三十，以長慶四年閏七月七日終於東都上東門里，權殯於洛陽縣積潤村，以開成五年二月二日，知玄等瀝血筮宅，改卜於河南縣平樂鄉杜翟村澗里，必誠必敬，如慕如疑，禮也，余追吳氏勤瘁於我，憐三子號痛之酷，握管承睫，識之於石，其辭曰，余南遷兮與子訣，淚淬悲刀雙眥裂，纍纍弱子抱還人，嚙臂分腸從此別，男承我老始招魂，萬恨千慚臨夜穴，花零玉瘞陵谷移，永痛斯文終不滅，開成五年二月二日記，廳典楊從書，鐫字人毛季平，
唐故朝議郎試左驍衛長史汝南荊府君墓誌銘府君諱千載，本望汝南人也，曾祖諱楚長，祖諱思立，父諱抱珍，並青高不仕，遨遊自在，智量弘深，難可側也，州縣鄉黨，無不嗟焉，嗚呼府君，將謂春雲而不散，如秋月而叢明，何圖上天不佑，降於斯禍，以大和九年三月六日寢疾，終於私第，享年九十有二，夫人秦氏，雍容淑質，窈窕天姿，德行早聞，坤儀必備，何花之先墜，以大和三年正月十八日，終於私室，享年七十八，有子三人，長曰證，朝議郎，任絳州龍門縣尉，次曰僧法興，慕道出家，空門軌範，人天瞻仰，僧徒所依，次曰詳，至孝彰名，丞家著美，冬溫夏清，色養無難，悲哀擗地，慟哭號天，報劬勞之恩，禮歸合祔，以開成四年七月六日，遷葬於孝義鄉香洛墅之東南一里先塋，禮也，恐年代深遠，海變桑田，遂刻貞石，以記萬年，其詞曰，賢哉荊公，今事空，想如風燭，雙劍無縱，白楊蕭蕭，松悲風，泉門夜閉，萬事永終，
大唐故忠武將軍行左領軍衛郎將裴府君墓誌並序公諱沙，字羅，束勒人也，地秀靈傑，得右姓于金方，族茂忠貞，作酋門於玉塞，曾祖施，本蕃大首領，祖支，宣威將軍，父達，靈麾將軍，乃天生賢材，不由文字，並解其辮，削其衽，慕禮樂，襲衣冠，常躬勤邊隅，功不自伐，仍心戀闕下，忠不敢忘公，少奇頗有韓彭之略，及長也，屬藩落攜貳，安西不寧，都護李君與公再謀，奏拔四鎮，公乃按以戎律，導以泉井，百戰無死敗之憂，全軍得生還之路，翳公是賴，朝廷嘉之，特拜游擊將軍，尋加折衝都尉，無何，北庭雜虜，候秋月以南牧，西海餘孽，度沙徼而東侵，公志在喪元，奮不顧命，請躬先士卒，殲彼渠魁，帝俞其誠，僉曰惟允，遂揮劍出塞，不戰而要荒自清，反旆來朝，未至而廟堂先賞，以功授忠武將軍行左領軍衛郎將，夫功成身退者，鮮能其人，公頻請懸車，詔遲回而後許，仍賜幾杖，恩繾綣而彌加，自樂道優閒，亦十有餘戰，豈謂叔夜論無驗於養生，乃知子舉言必善而將死，以開元十二年十二月卅日薨於私第，春秋八十一，以開元十三年正月廿五日葬於北邙山西，官給葬事，並賜班劍鼓吹，賻粟帛，禮也，惟公儻，蹺捷過人，歷宦兩朝，恪勤五主，宜其列侯關內，享福閨門，天何不仁，摧我梁，嗣子祥等，悲纏陟岵，痛結在廬，以為桑田有移，金石不朽，庶旌景行，用勒其銘，赫赫我唐，四夷朱王，念爾先祖，早竭忠良，惟公勇列，復啟戎行，指大成效，拜虎賁郎，率性知止，退居辭祿，餌術未驗，逝川何速，華堂才歌，德帳旋哭，逶迤春水，繚繞邙山，長夜冥寞，去者何還，右古人之遺恨，痛嗣子之哀顏，
唐故陪戎副尉康君墓誌銘並序公諱武通，字宏達，太原祁人也，遠派洪流，導長瀾於漢浦，崇基峻，擢遠條於鄧林，芳聲與史冊俱傳，組與圖緗並載，祖默，周任上開府儀同大將軍，父仁，隋任左衛三川府鷹揚郎將，奇必奮，八陣是，武略挺生，文雄倜儻，惟君天縱凝，迥秀，皇墳帝典，探幽跡於志學之年，擊劍控弦，負壯氣於強仕之歲，於時隋室清蕩，思弘志道，暨皇泰初，仕至大將軍陽城縣開國子，既而隋歷告終，唐皇啟聖，惟新是建，豈復齒於諸任，以貞觀一十二年改授陪戎副尉，從班例也，君爰自盛年，有懷祿位，逮乎晚節，實重閒居，覽束公止足之言，庶松子浮雲之志，春秋六十有五，以貞觀廿三年五月十九日終於章善坊里第，夫人唐氏，即酒泉單王之胤也，嚴肅齋敬，出自天然，凝懿地室家，執大交於茲日，挺生五子，皆利賓，俱有王佐之材，並堪瑚璉之器，豈其從善不效，與福無徵，康寧養壽，安寢而殞，以大唐咸亨三年正月廿二日終於利仁坊私第，春秋七十有二，即以其年二月廿二日合葬於洛州洛陽縣諸葛村北一百山之陽禮也，等不忍長離，無堪承訣，瞻邙山以登，聽洛川而嗚咽，感，庶幾同穴，其詞曰，蒲昌貴族，酒泉華裔，地靈不絕，人攸繼，鐘鼎方顯，天對，屏去衣冠，棄捐環，慈恩未，災忽臻，思養不果，念報無因，割切肌骨，抽剝心神，穹倉不，獨苦斯人，賓徒漸散，獨有孤封，月開東嶽，日隱西春，風疾草勁，宵寒夜濃，何年何月，再奉尊容，
唐故處士吳興施府君墓誌銘府君諱昭，字昭，吳興人也，曾祖獻，大父言，厥考，皆不徇微祿，浪跡自怡，善效風規，未嘗隕德，是以逐勝避地，就土築業，乃貿遷涇川，君之昆季有四，而君嗣其嫡，頃因天寶喪亂，遂羽翼分飛，花萼隨風，枝葉離散，君守道自適，而儀範特殊，諷以和，清虛肅慎，積財能散，義與道合，禮不趨路，信聞於人，尚靜，物我如一，君夫人穎川汪氏，婦德貞操，蘭桂同心，禮適施君，有一子一女，男字清河，孤標慈孝，稟性溫厚，亦可比於高孟也，竭力侍省，嘗無慍容，膝下之報才申，溫清之年不待，夫人先君而故，已五稔焉，心喪之憂始平，昊天之痛旋迫，君以元和四年夏五月遘疾於方術不荏苒六旬，藥石不救於膏肓，災崇乃沉於骨髓，皇天不，殲於淑人，以其年秋七月十九日終於涇之南第，春秋七十有三，號天叩地，泣血無訴，嗚呼，光陰不駐，世情倏忽，朝薤露，夜壑藏舟，平生風流，一旦已矣，然則士庶有制，幽明路殊，舉厝從時，塋兆將備，龜筮習吉，窀穸乃修，絳引車，哀歌即壙，以是年冬十二月一日歲在己丑朔次壬申，祔窆於故夫人之墳東禮也，原墅鄉里，已載夫人之志焉，雖非合葬，有若同穴，亦恐年代將來無聞，乃刻石為文，以昭其墓也，銘曰，荒墳峨峨，邱陵匪他，夫妻並穴，瘞此南坡，颯颯青松，綿綿女蘿，日月其逝，恐易山阿，志於貞石，以贊哀歌，平原郡華齊望纂文並書，京兆刻字，
，洛陽人也，立志沖寂，稟性忠淳，雅丁琴樽，情敦文籍，以咸亨年際，遇疾夭亡，幽顯畢途，卅餘載，乃祖乃父，在魏在，內孝於家，忠於國，夫人南陽張氏，百疑美，四德輝，承上有方，訓下有序，清規哲操，玉朗霜，麗質貞顏，花叢月浦，積善無驗，酷，以景龍三年十月一日卒於私第，春秋十有一，即以其月廿九日合葬於邙山，禮也，嗚，風樹難停，隙駒易往，痛長離於地戶，悲訣於泉亭，其銘曰，人物遷改，歲序如，長空日晚，隴際雲收，鄰洛內，卜宅邙山，風生闕後，日落松間，羈餞，雜還城隅，悲聲遠振，淚下成，泉扃一閉，相見無期，天寒月思，隴暗雲，千秋萬歲，長不輝，
維咸亨三年歲次壬申正月甲午朔廿八日辛酉，故周王府隊正李元昭以今年正月廿一日構疾身亡，生居城邑，死宅兆，謹以今月廿八日寄於興道坊內權殯，以立記驗，
大唐故右驍衛游擊將軍安義府右果毅都尉上柱國婁君墓誌銘並序蓋聞三宮演妙，葉兵符而振武威，五府騰華，列文昌而照星彩，然則馴雁宣效，順虎陳規，奮氣勵於青雲，英略窺於蒼海者，其在茲乎，公諱敬，字仁恭，其先齊國人也，原夫奉春獻策，盛烈光於西漢，禁侯侍衛，景胄藹於東吳，構神趾於營丘，派靈源於負海，祖延，隋任真定太守，父榮，隋任蔡州別駕，褰冀甸，案戶豫圻，集鳳驛於清徽，展驥標於華譽，惟公丹穴疏智，清氣凝神，幼擅文經，壯弘武節，初投超筆，遂秉陽戈於時，險瀆余妖，新昌遺匿，雖鼷頭已截，而狼心尚梗，於是揚麾碧海，飛繳青丘，載刊不耐之城，重紀九都之嶠，至永徽三年，青丘道征，蒙授雲騎尉，公玉帳飛算，石陣頻臨，既陷九重之闈，遂攘千里之地，至龍朔元年，從總管契將軍遼東道行除檢校果毅，至平壤城鐵山，陣賞緋袍帶，授游擊將軍，檢校果毅同正府領，表勤王也，我國家張天御辯，括地開英，檢玉疏祥，渥關慶，既而欣陪仙蹕，式奉乾樞，靈澤旁融，華班浹暨，又加游擊將軍，至乾封元年，復從契將軍遼東道行檢校子總，並知折衝事，昔卻臻之佐中軍，竇憲之標上略，論功比德，未之尚也，庶可填沙計演，開湧泉之大謀，減灶陳規，結傅薪之永歎，以乾封二年七月日薨於軍中，春秋五十有三，慟深上宰，哀軫中堅，弔祭既加，贈遂遄及，帛四十段，粟四十石，夫二十人，招左轂之魂，錫東園之禮，人夫祖送，以歸鄉邑，爰以其年閏十二月景辰朔十七日壬申卜葬於河南縣平樂鄉邙山之陽禮也，嗣子待賓等，痛深蓼徑，悲纏齊邑崇基，沛疏趾，業隆家牒，功編國史，獻議成規，游談抗美，去思流譽，康歌薦祉，誕靈時彥，丕緒克隆，抑揚英略，倜儻才雄，兵攔壘峻，師律旁融，拔山超力，攘地稱功，左渠肆孽，轉戰除妖，揚橫海，揮戈渡遼，晨開遠陣，夜警嚴，鷹山霧徹，狼水冰銷，人代何促，塵露忽危，泣瓊俄軫，歎蕙無貲，長歸大暮，永謝奔曦，唯余畫像，空列光儀，
唐故鄭州新鄭縣令唐府君墓誌銘並序君諱沙，河南洛陽人也，其先周叔虞之後也，父護，隋荊州安興縣令，翔鸞制錦，凝德政以攄神，馴雉庭虛，標清貞於物表，君稟斯風概，素履忠規，幼挺仁明，長符弘敏，文該海碧，寫波瓊池，行篤篁鮮，表枝翠霜曙，俄逢道秀，鏟跡深居，及歸聖化，情希養志，玩清風而篤俗，味道泰以怡神，優哉游哉，不覺將老，詔授鄭州新鄭縣令，優年德也，春秋八十有三，以龍朔三年四月廿九日終於景行坊私第，夫人楊氏，弘農華陰人也，夙挺貞規，早著言行，志高操潔，度廣慈深，架松竹以申情，峻霜冰而藻性，芳銷媚苑，花落華叢，去貞觀十六年六月廿五日卒於私第，春秋五十二，越以龍朔三年五月廿日啟自先塋，與府君合葬於邙山之陽禮也，嗣子并州文水縣尉仁軌，恐簡落青編，德音何紀，故雕芳琬，其詞云爾，玄德蘭芬，徽猷玉振，於穆君子，清流是胤，仰導遐風，俯弘貽則，右疏壤，洛濱蘊德，雙挹道性，兩忘榮利，自得花前，唱和遺媚，月落池陰，庭虛樹晦，泉門既寂，松束風蕩，
唐故前薊州刺史幽州節度押衙銀青光祿大夫檢校大子賓客兼侍御史上柱國宋府君夫人蔡氏合祔墓誌銘並序從侄登仕郎試涇王府參軍文裕撰府君諱再初，字居安，廣平郡人也，殷微子之命，後遂氏焉，家諜昭著，略而不書，爰自皇唐，繼於室，奕葉重芳，分枝百代，列相，即府君之九代祖也，位登台鉉，榮冠當時，大父，守景州刺史，列考迪，守德州刺史，府君懷江海之器，稟嵩岳之靈，學贍九流，聲馳四表，彈冠入仕，迥拔群英，故我先太師劉公見有杞梓之材，特授衙前散職，休譽日美，勇略居懷，不以利害易其心，不以榮辱改其節，丈夫之志，見於斯矣，遂累遷授勳爵，為州掾，即肅清郡宇，統稟務，即儲實盈，為文操賦，談論雞窗，秉武習戎，密機牛火，又宰花邑，布化一同，犬鵲無喧，人歌五，更州則門傳去獸，剖縣德表懸魚，變化師人，威伏弭難，御雄司而承重寄，察不虞以衛台皆，明時終不滯，牛刀當即，方申其驥足，遂遷平薊二郡，府君下車之日，先問儒雅，次撫黎，恩威並施，耆幼咸悅，故昭王欽其禮范，慕德贍仁，宴會常思，遂卻邀人覲，鄰疆展好，通命四方，傳達上聞，專對侯伯，凡所舉措，眾莫儔焉，豈謂律管愆期，忽纏衾枕，以大中十二年十一月十八日歸全於薊縣界燕都坊之私第，休明之代，八十有二，嗚呼，賢傑不壽，哲人其萎，夫人蔡氏，懿範克修，德合曹氏，家傳睿，辯智明弦，冠冕令族，已具前志，今夫人清河張氏，和鳴舉案，斷織早彰，主中匱肅恭宗廟，守閨訓克奉母儀，夫人見公之疾篤，屬績候之，知其不祿，顧謂諸子曰，家君奄謝，天其喪予，於是舉身擗地，悶絕而蘇，慟哭之聲，哀感鄰里，聞者為之改容，鬻者為之罷市，雖恭姜自誓，髡彼兩髦，不足過也，有子四人，長曰可謀，早從戎幕，慎潔公忠，抑奪禮情，遷授陽魯塘都巡倉碾河堰判官，娶孫氏，次子可繼，儒行敦美，器聳孤標，節比松筠，匡時待命，娶孫氏，次子可嗣，神儀獨秀，禮樂俱成，西赤同流，侍趨台座，見盧龍節度衙前兵馬使，娶趙氏，小子可存，聰貫世，超異常倫，才及七齡，授薊州參軍，娶祖氏，女五人，長廿二娘，適瀛州司兵參軍李式，次廿三娘，適高文直，次廿四娘適蔡公文，早謝，次廿五娘，適徐行約，小廿七娘，適節度衙前虞候李景實，夫人與諸子共為商議，稱家之有無而備葬禮，嗚呼，玄堂寂寂，空留宴座之蹤，門館蕭蕭，復絕行遊之路，即以十三年正月十五日，歸窆於幽都縣界禮賢鄉龍道村，祔蔡夫人之塋也，恐陵谷遷改，慚逢王果之年，故刊貞石，以祀宅兆，文裕奉昆仲之課，感頰飯之恩，筆短詞殫，不足敘其令德，乃為銘曰，偉偉府君，甲門，劍笏雙美，緯武經文，惟君碩德，間代英靈，昆山璞玉，海月冰清，名書廟略，勳列烏台，化洽千里，贊佐三台，鸞飛鏡在，劍沒星分，積善無慶，大夜之魂，哀哀今嗣，罔極之恩，哭慟穹昊，煙霞血雲，良晨祔兆，紫善松新，悲鶴護，月昭孤墳，
唐故游擊將軍信義府果毅都尉韓邏夫人苑陵縣君靳氏墓誌銘並序夫人諱耶，其先西河安定人也，殷源啟浪，蕩扶谷以波天，宋胄開華，聳桂芬而插月，臨平則功分漢社，大夫乃榮錫楚，故得玉葩乘風，薦鴛林而列馥，珠崖孕寶，洽驪渚以騰滋，祖，陳任忻州司馬，資神秀嶷，炳淵深，徙賢從風，協藩輔於時傑，長離翼霧，光岳佐於人英，父，毓情田，媚川而潤谷，華翻義甸，握照廉開儀，夫人婺凝禎，映璧津於月媛，金娥稟質，皎珠漢於星姝，行偶班箴，參趙瑟，折梭貽訓，職中饋於母儀，蒸勺逾恭，體柔明於婦德，所冀苑陵延寵，行授平反之規，豈謂閱水驚流，莫返凌波之步，粵以大唐乾封二年六月九日卒於時邑里，嗚呼哀哉，即以其年七月十四日合葬於邙山之陽禮也，青烏薦兆，丹旆含煙，式旌遺烈，永誌幽泉，公子命族，大夫翊楚，珠孕胎潯，花明錦序，猗嗟淑美，移天鳳舉，鸞鏡臨台，鴛琴葉呂，飛桃李，端默成蹊，魂歸松柏，風景含淒，荊雲遽斂，楚日先霾，心崩孝水，悲深乃還，白鶴下吊，玄燕封丘，山虛月冷，樹古風秋，垂塋霧合，向壟雲愁，庶傳芳於翠琬，敬勒美於徽猷，
大唐皇甫賓亡妻楊氏墓誌銘並序觀夫孟母訓子，鴻妻事夫，年代悠邈，芳猷難嗣，其有躡前軌之蹤者，則我楊夫人踐之矣，夫人諱麗字娥英，族望弘農，因官徙洛，白環四代，朱輪十人，公侯繼踵，詳乎史策，乃祖乃父，如如璋，並奉國盡忠，居家盡孝，夫人少而柔順，長而貞潔，性廉而儉，心聰而惠，歸依釋教，契龍女之能，經營財產，會陶公之法，固得水旱無懼，吉凶有資，然悟苦空矣，明明真假，雖延誠白月，而無救黑風，不遇藥於西山，遽遊魂於東岱，以開元廿四年六月十七日終於河南縣清化里之私第，春秋六十有一，粵以其年八月廿六日遷窆於洛陽縣北邙山南麓禮也，嗣子阿沖，次子溫，並居喪禮，毀幾滅性，恐海變於桑田，敬鐫芳於蒿里，銘曰，于嗟淑媛，質幽塵，麟鳳卜兆，狐兔為鄰，地久形故，天高月，，永播千春，
大唐故郢州司馬上輕車郭君墓誌銘並序君諱肅宗，字守烈，太原晉陽人也，夫慶源舒派，聲規弈葉，羽儀今古，貽厥孫謀，舊史詳焉，可略言矣，曾祖崇，後魏七兵，都官，度支三尚書，秘書監，岐州刺史，尚書右僕射，臨淄貞公，祖衍，周八柱國，懷，衛，瀛，蔣四州刺史，左武衛大將軍，武山公，父儉，隋右千牛鷹揚郎將武賁中郎，或寄隆藩，或任重禮闈，或義屬爪牙，或武賁外御，是知楹屋柱天，理資梁棟，酬庸祚哲，實在於茲，惟君秀孤上，含章獨出，爾洪軌於前緒，嗣龍光於後葉，夷情友愛，即同載於鍾車，植性孝慈，豈沉規於曾席，解巾雍王府東閣酒，尋遷杞王府倉曹，宜君，鶉觚二縣令，唐郢二州司馬，英王留輔，執禎祭於虔厄，帝子之藩，掌公糧於豐庾，涇川有望，人福是祈，坊遺歆，國祥斯詠，文昌所舉，僉曰允諧，頻擢二邦，式符三異，然而唐鄉俟教，郢郡翹規，鶩以飛聲，和陽春而治調，豈謂風摧秀木，霜刈崇蘭，泉明不留，休徵永謝，以垂拱三年歲次丁亥正月景申朔廿一日景辰遘疾，終於洛陽縣教業里之私第，春秋七十有五，嗚呼哀哉，即以其年閏正月七日壬申權殯於洛陽縣之平陰鄉禮也，嗣子崩心瀝血，式安新措，懼陵谷之或改，儻玄石之長全，謹錄庸勳，庶傳不朽，其詞曰，盛德之祀，公侯之尊，福流百代，必復子孫，考父之歿，宣尼以存，達人斯覯，禮悅詩敦，春秋之代，列國書真，季年祚滅，璁珩次陳，貴豪同賈，配饗齊荀，逸士名泰，佔人字純，解褐從政，宦通名立，曳裾英邸，綰墨同邑，海沂未化，膏肓豎入，天地不仁，吉者及，風淒月苦，阡迥墳孤，聲來妖服，土送悲烏，萏靈已瘞，白旋途，痛聞哀子，啼樹枯，
蓋府君墓誌銘並序府君諱紹，其先裔清河郡人也，祖諱振，父諱周，並高尚不仕，晦跡林，府君即胤息也，禮樂立身，識略挺異，為士葉四科之，為人蘊六藝之才，奉橘安親，推梨守義，加以夙慕玄門，素敦孝行，誰謂淑人君人，胡不萬年，以大中十三年四月十四日終於河陰縣三山鄉蘇固之私第，享年有三，賢妻彭城郡劉氏，結怨朝悲，啼夕泣，抱孤男以氣咽，攜幼女以傷嗟，粉黛匪施，雲鬟不整，有男一人，曰徐九，有女二，一曰惠娘，二曰妙娘，並仰天號叫，擗地糜軀，恨必角之年，遽罹荼毒，毀齒之歲，鍾此禍殃，思侍養長乖，痛尊顏永隔，有弟一人曰制文，手足義重，同氣情深，嗟棣萼無依，一荊先朽，遂擇即以其年歲次己卯十月癸未朔十八日庚子，卜地於當縣歸德鄉張董營附於先塋禮備殯也，恐山成巨壑，水變為田，故刻石以旌，銘曰，卓哉君子，識略殊常，懷才抱志，氣宇昂藏，黃天不傭，降此禍殃，四憐悲感，閭里哀傷，卜乎勝地，廣武之陽，松聲瑟瑟，古柏蒼蒼，妻孥號慟，胸填氣咽，一瘞泉台，千秋永別，
唐故郭府君二夫人墓誌銘並序有唐郭公字柳，諱柳，其先原人也，柳祖考不公以儒為業，高尚不仕，曷謂以貞元十二年十二月十三日卒於還慶坊私捨也，春秋五十有九，夫人周氏，坤順有敬事舅姑，忽疾療不差，興元年初先歿也，次夫人趙氏，詩禮成德，規風有章，天既積休，何齡不永，三旬臥疾，五藥無徵，以寶歷初年九月七日捐世安陽縣郭氏之捨，享年六十九，於戲，蘭枝既折，桂樹先摧，有二女，長從陳氏，次歸趙氏，雖禮天，茹毒叩地，哀奪孰知，天水夫人有弟法名靈素，內讀佛經，去來耳，外披儒典，知禮之克行，乃與陳氏力為葬儀，以其年十一月廿五日祔府君共夫於望城東北角平原禮也，將歲莫紀，勒石為銘，孚哉郭公，勞謙仁風，貞元歲末，捐世如空，周氏趙氏，詩禮成坤，皆不同壽，相次歿身，二女叩地，惻枝親，，歸葬一墳，
唐相州湯陰縣故令王君墓誌銘並序君諱君德，太原晉陽人也，若夫周儲鶴引，葉令鳧飛，仙客之後，挺王高尚，曾祖，祖文，屬周齊革據，干戈未戢，逃名避地，山北牆東，弓旌屢招，權乎不拔，父約，文林郎，情忘充倔，道貴獲全，智效免於犧牛，齊物存乎搶，君出處語默，性尚疏通，弦韋兩兼，水火交濟，是以朝歌舊邑，密爾湯陰，君調弦制錦，奸訛自息，何止馴表異，鸞集呈祥而已哉，固當祝壽綿長，降年多福，何謂與善徒語餘慶無徵，嗚呼，止座災禽，能催賈誼之命，巢門怪鳥，遂殂張之形，大唐咸亨元年歲次庚午八月辛丑朔廿六日景寅，君寢疾彌留，終于思順坊之第，春秋七十有九，嗣子上柱國明感，第二息始州臨津縣令明朗，悲陟岵之無見，痛結終天，恨過庭之不聞，哀纏叩地，即以其年十月庚午朔四日癸酉合葬於邙山之陽，四神具而咸吉，三鏡照而逾光，勒景行於貞琰，共蘭菊以傳芳，其銘曰，在天成象，在地成形，少徵處士，嘉遁居貞，惟祖乃父，挹損遺榮，牆東晦跡，山北亡名，顯元良宰，聞家忠國，行總九思，情祛三惑，絃歌其道，人頌其德，鸞集和鳴，馴斂翼，戴任鳥呈怪，子服生憂，悲哉閱水，倏爾藏舟，驚挽咽，景落雲愁，圖南望盡，智北魂遊七尺之身，一棺之土，有移岸谷，安知宿莽，勒此徽猷，置之泉戶，騰芳蘭菊，無絕終古，劍龍雙沒，仙鶴兩游，薤音凝引，松陌長秋，草宵露泣，隴署雲愁，一刊紺琬，萬古清猷，大唐咸亨元年十月庚午朔四日癸酉葬於邙山禮也，
唐故薛君之墓誌君諱朗，字玄明，河東汾陰人也，昔夏後應圖，濫觴啟乎車，周王納，爭長在於黃池，其後克昌，代有英傑，詳諸國史，無勞備載，曾祖達，齊幽州刺史，祖恭，周隴州刺史，父通，隋州刺史，並瓊田玉種，靈根茂葉，軒冕相繼，名德俱流，君氣雄毅，性符仁勇，高張形和，俊德沈於僚，隋大業中，左監門校尉，鳴謙知止，本無充之情，卷道順時，自得齊物之性，百金輕於一諾，矜莊葉於儼思，平仲謝其久交，子輿慚其至孝，天道玄秘，與善無徵，運彼藏舟，同茲閱水，粵以貞觀廿三年歲次己酉三月乙巳朔，十日甲寅，卒於殖業坊之第，春秋五十有七，其夫人王氏諱玉，魏侍中粲之後也，芬芳在性，氣奪蘭英，明潤呈姿，彩侔珠浦，如賓之禮，訓子之方，冀室謝其賢，孟母慚其德，先貞觀十五年九月廿九日卒於東第，春秋有九，今以其年月廿六日庚午合葬於邙山之陽，葉青烏之吉兆，據黃神之儀式，公明見而未悲，景純知而便記，恐高岸之有易，辯佳城以斯志，其詞曰，猗歟薛氏，洪源遠流，車有夏，爭長隆周，餘慶不泯，弈世傳休，鼎書茂伐，冊載徽猷，之子挺生，識量弘遠，志欽廉簡，跡慕阮，言有聞，三隅遂反，充屈已替，榮辱斯混，傾曦匿耀，藏舟移壑，游神岱嶺，歸骸冥漠，未降玉棺，迎開石槨，益算徒語，反魂虛藥，捐彼車馬，鄰茲狐菟，慈痛裂，稚子號慕，淒涼原，悲傷行路，人世長辭，泉門永固，
大唐故朝議大夫行尚書兵部郎上柱國馮翊嚴君墓誌銘並序嚴氏之先，出自顓頊，逮於兩漢，昔裔實昌，公諱識玄，字識玄，馮翊重泉人也，本枝後漢徵士嚴子陵，不拜天子，節高巢由，志狹伊呂，聲芳遠邁，史籍載焉，公即陵之後也，曾祖偉，隋以文行見推，舉考廉官，終高梁縣令，祖弘言，懷才抱器，舉孝廉，皇朝歷雲陽縣主簿，坊州錄事參軍，父仁楷，學業傅家，儒風習祖，才高命舛，仕不得途，皇朝應詔舉新繁縣尉，公生而神彩朗俊，風情警逸，文學早著，音律洞明，永淳年，以鄉貢進士擢第，又應文藻流譽科學擢第，授襄州安養縣尉，公宦辭卑，祿以及養，而鍾慶未積，忽丁內憂，服滿應奇才選，天下一人及第，公之美聲，朝野矚目，詞人秀彥，高山仰止，授公汴州浚儀縣尉，秩滿，復應拔萃選及第，授洛州武泰縣尉，公天性含章，地靈授氣，文質炳煥，琳琅蔚興，久視年，天後追於麟台修書，方史筆高著，價競班揚，忽丁外憂，孝齊參閔，服闋，制授雍州長安縣尉，雖識號神仙，朝廷惜其利用，遂除左御史台監察御史行，時以為烏台得人，乘聰有望，轉雍州司法參軍，惟公惟政，不繁不苛，遷雍州櫟陽縣令，始以鳴琴理化，同子賤之閒和，轉洛州鞏縣令，遂乃烹鮮訓人，尚老君之不撓，公負展驥之用，非百里之才，遂制授魏州司馬，制加朝散大夫，又加朝請大夫，遷魏州長史，夫升高必下，陟遐自邇，而風化理俗，人懷其安，先天年，敕追加朝議大夫，上柱國，拜尚書兵部郎中，位應星文，職司戎政，太宮進食，女史焚香，廊廟惟賢，實光時議，公以家本衣冠，終以才職相稱，讀易知其性命，觀史宄其存亡，常思功成退身，恆知止足之分，嗟乎，年過耳順，壯志仍存，忽遘風疾，藥石無效，以開元五年六月廿四日奄歸大運，終於京兆府縣之私第，春秋六十有四，嗣子迪，迥等追哀慟天，攀號泣血，卜其宅兆，哀以送之，以開元六年正月十四日權厝於萬年縣之白鹿原，禮也，嗚呼哀哉，精魂寂寥，英名不朽，刻石紀事，將存永久，銘曰，國之貞干，公為杞梓，大廈未成，良材中圮，朋親弔祭，骨驚心死，哀送實深，痛傷嗣子，百齡何促，逝川移晷，殯於高原，弧墳，泉路幽澀，春寒未已，白楊高兮曉悲，野煙深兮暮起，諒幽明之異域，使人生之到此，張希迥文太常寺協律郎吳晃書萬光刻石，
唐故申屠府君墓誌之銘君諱公，字卿，申屠備之後，宿承鼎胄，望烈通侯，冠蓋代襲，簪纓芳胤，光融見在，人已綸沒，宅兆早塋，繼子嗣伯，幸蒙嘉慶，先娶常氏，宿因薄福，遂早亡，春秋卅有三，光宅九年十月十八日，卒於家第，次娶元氏，並以貞媛仙溢俗，椒芳蘭室，帳雅志於雲心，擬絮篇成，詎方於昔調，春秋五十有七，以開元十年八月日沒於私室，哀子山僧等，昊天罔極，荼蓼難勝，自滅無由，苟存朝夕，以開元十年歲次壬戍九月己巳朔十六日甲申遷奉於崇道村北百步之原禮也，東瞻王室，西望漳濱，南顧羊峰，北憑人，成萬古之芳猷，表千齡之獨秀，
有唐故下邳郡林夫人墓誌並序河南褚符撰夫人林氏，其先下邳郡人也，曾祖，皇任廣州參軍，祖景師，任潮州刺史，父，性貞介，薄祿爵，甘退，身不束於名宦，鄉里咸謂之高明靜士者，夫人則府君之仲女也，未笄而柔和冰潔，既聘而德行蘭馥，由親族鄉黨例以約也，不逾而閩中大族富春孫氏子以斧作婦執勞媒節以繇是夫人得以信之禮得以配之孫未期而鄰箴里感州縣向俾慈仁柔繩標有男二人，曰願，曰鄉，願業開元禮，未冠赴舉人比，孺悲拜出申月行次嶺，忽然中疾，顏子不壽，悲也，總知之文行為時哲周歎翔翥鸞鶚交彩仁誼如真夫人之令子女三人，長曰大元娘，適太原王氏，仲而卒，季曰娘，適穎川陳氏，懿哉三女，之夫人之鳳池鄉黨之是以大中七年十二月二十三日時於得年四十八歲，以大中九年十二月十日孝鄉念男女之述，銘曰，烏翻兔奔，破林昏，為根，歎，維人可猗歟夫人，婦道母儀男貞女孝，惟順之方，不墳峨峨，於山之旁，懿德美行，不隨魂揚，高山有碣，雕琢無妨，之用藏，墳摧世更，陵谷改張，斯文更昌，
大唐故御史杜君墓誌之銘君諱秀，字侯英，出自長安京兆，因錫封疆，今為恆州邑人也，昔靈丘降祉，標望贊於堯圖，峻極重光，播英名於晉冊，成蹊擅美，授橫楷於漢朝，代有其人，可略言矣，祖就，任平西將軍，學海澄瀾，聲滿席，文耀道肫之地，武貫峴望之碑，考乞，環武瓊姿，與玉山而交映，談叢擢穎，比金鏡而齊輝，君道貫生知，轡雕龍而絢彩，名逾入洛，偃神驥之飛文，德邁陳星，邦稱御史，譽頒朝野，令溢鄉閭，志好清閒，吟載珍於懸榻翱翔筆海，命燕於濠梁，豈謂植棗同榮，休勞忽奄，悲川閱逝，晦影墉林，貞觀十年四月三日終於私第，春秋六十，神府颯然，粵以調露元年歲居單閼十月戍申朔廿五日壬申與夫人馮氏合葬高遷村北，西臨交水，東據長逵，泣薤露於晨歌，聽松楊而慘瑟，永幽黃壤，寂寞無聞，式刊遺芳，方傳不朽，其詞曰，天靈降祉，京兆逾城，南陽獨秀，為之貞，文輝陸海，道貫陳星，吟書戶閉，嘯鳳鸞呈，歎寒之已就，警游遨之永冥，敬圖芳於翠苑，式表德於，
唐故武騎尉岐州雍縣主簿謝君墓誌銘並序公諱慶夫，闕人也，其先鴻源景胄，本自陽夏，五馬南遊為江東令族，華宗與沃日分流，懿緒將於天比峻，若乃嘉高尚，為四始之司南，豫章宣教，有萬里之英望，尚書簡要，憲子清優，斯乃典冊之所詳，今可得而略也，公稟秀淳和，器宇崇邈，夙蘊風姿，早馳聰警，標奇日下，顯豪末於擅敏月初，彰梢雲於綺歲，洎乎青衿之，披藝群言，蒲自精，螢雪無怠，緣枝彼濫觴，索陰鉤深，理歸超詣，清辭彬郁，飛令譽於華，仁裕閒明，效貞於秋實，內玉潤，外發金聲，在涅不渝，凌寒有，方欲震雲漢，羽波瀾，而舟壑潛移，摧梁奄及，以咸亨二年歲次辛未三月十三日卒於鄉縣之建安里捨，春秋卅有二，即以其年七月十二日，遷窆於北芒山平樂鄉之原禮也，有子乘景，夫陵谷遽馳，聲徽不泯，金石有變，芳烈，式播遺塵，乃為銘曰，猗歟烈，於穆惟清，山標杞梓，水秀英靈，辭華騁譽，林飛聲，襟徽，興會飆警，傳芳蘭，誕生通理，器敏夙年，彰幼齒，業盛九冬，玩優三市，牆可，神情難擬，黃陂委輸，嵇松直上，汪汪萬頃，森森於丈，道性霏，虛心月朗，令望，可則可仰，雲裝迢遞，煙駕良難，待傳羽灶，空丹，藏山徙，逝水驚湍，風生谷冷，日落松寒，彼千秋與萬歲，貞礎儼其猶刊，
大唐故壯武將軍行龍武軍翊府中郎將周公墓誌並序魚有鯤也，浮滄海而吞百谷，山有鵬也，搏扶搖而行萬里，士有遇於世則雲霄可致，雖鯤鵬其大，用之莫齊，況我周公興齊國，雖桓桓之士乎，公諱思忠，字思忠，京兆奉天人也，自稷興於周，至王季文武三，剪商室之暴，封子孫之邑，昔天子建德，因生以賜姓，錫土以命氏，公之世族，自茲相襲，郁為上望，曾隋冠軍大將軍諱求，祖皇右衛將軍諱嶷，考馮翊司馬諱朗，公三代英英，冠冕秀傑，幼而穎拔，長而干勇，屬中宗晏駕之載，同恤社稷之難，除勃逆，捧日再明，夫公能經國家，定禍亂，序民人，利後嗣，豈彭韓周邵同年而語哉，且夫度德以輔之，公其智也，量力以行之，公共勇也，相時以動之，公其效也，此三策，公能弼諧厥謀，翼戴我後，功冠今古，允謂難矣，初拜咸寧右果毅，遷天古府折衝，加爵游擊將軍，賜紫金魚袋，稍遷右威衛郎將，累加明威將軍，壯武將軍，轉翊府中郎，公屢遷榮職，簡在帝心，委以爪牙之任，光以金紫之秩，洎乎晚載，深厭輪迴之俗境，志求出世之妙道，常謂子孫曰，吾欲歸身極樂之界，安可以少善樅力，而能生於彼國乎，乃絕茹葷血，棲身禪寂，修以十六觀門，勁以乘正路，精念不輟，行願乃成，公將欲離生滅之苦，示歸化之跡，先端然結趺，靜居其室，斷攀緣於四趣，祈真相於十念，遘疾滯室，天樂遠送而聲聞於空，以天寶三載冬十一月十一日，坐薨於西京普寧里之私第也，春秋七十有一，觀其頤顥若生，容色轉麗，豈不以公之願力，惟精惟一，得置乎斯道，能成乎勝果，夫人云氏，即扶風太守弘嗣之從孫也，鼎族之胤，嬪於公，不幸早卒，所不合，遷而葬之，亦公之遺命矣，又以其載十二月七日，遷兆於長安西平鄉之禮也，公有三子焉，庭玉，庭竣庭誨等，僉儻儻之士，有義有孝，義能恭順，孝能徇力，用存泉壤之記，刻斯銘曰，太山之頹，良木壞，有裴忠節，功能濟世，身榮金紫，魂歸靜界，坐兮若生，神杳杳力何有，卜宅兆而長居，記茲名於不朽，
唐故曹府君夫人滎陽鄭氏墓誌銘並序處士王令儒撰夫人鄭氏，其先滎陽人也，父諱憲，皇任宿州蘄縣尉，譙郡府君諱義，皇不仕，名聞當時，立家之道，閨室為重，前後凡經五娶，滎陽夫人以三從承家，四德無虧，性稟沖和，量懷溫雅，不幸沉瘵連綿，委，臻極，以大中十二年五月六日殞於北市之私第，享年六十有二，妝奩遽閉，香閣永辭，逝水不回，奄歸長夜，具儀卜日，以俟良便，至其年十一月九日，葬於河南縣平樂鄉杜翟村，祔先塋，禮也，與府君同域異穴，宋氏有子一人曰源，去大中十年八月三日歿逝，娶於郭氏，孫男曰統兒，孫女曰貴娘，並年逾冠笄，鄭氏男一人曰，娶於王氏，皆茹荼叩地，瘠毀絕漿，感切風泉，哀纏骨髓，恐川成峻岳，山變洪波，願克貞，庶旌前烈，銜悲見請，竊愧叟才，握管抒辭，多慚漏略，銘曰，易贊坤靈，詩美嬪則，婦道母儀，柔從淑克，行標茂范，德播擇鄰，事上盡敬，撫下推仁，宜昌百祿，保壽千春，天之不藏，降渦茲辰，悲風樹，愁雲慘煙，窀穸一掩兮千載，松賈蒼蒼兮萬年，
大唐前齊府功曹參軍尹君墓誌君諱貞，字善，京兆人也，岳靈降祉，勤王之績已宣，神氣凝，大道之風斯闡，長源派其餘烈，盛德蘊其家聲，七世祖景，魏侍中，祖游洛，隨觀城令，獻納九重，貂蟬光於七葉，絃歌百里，政績最於一同，君早擅英聲，夙標令望，志存夷簡，性尚恬虛，淡矣無為，蕭然物表，但以時逢昌運，官不遺才，遂禮盛九徵，榮高五聘，貞觀初，乃應齊府辟，屈節於功曹能軍，俄而辭疾去官，從其所好，於是棲身廡下，晦跡塵中，開通德之門，居全節之里，縉紳攸仰，遐邇挹其雌黃，雅俗所歸，中外酌其淳素，君心存愛敬，情篤友於，事不願從，遂纏痼疾，時不我與，以至彌留，悲夫，天地不仁，與善無效，長生之藥，祈王母而莫從，反魂之香，想漢皇其何遠，粵以廿年五月十四日卒於家，春秋六十有五，傷哉，摧領袖於人物，墜模楷於鄉閭，遂使里相悲，遠近同恨，嗚呼，文魚旦躍，空見於銜哀，綠┴晨抽，徒聞於淒慟，荒涼原野，寂漠階庭，無復池台之遊，遽瞻松賈之列，其月廿九日，殯於終南山禮也，前對蓮峰，冠紫微而獨秀，還瞻魏闕，干青雲而直上，左臨玄灞，右望濁涇，縈帶郊原，沃蕩雲日，實神遊之勝地也，既而靈需肅路，祖奠凝庭，長風曉哀，嗚笳夕引，薤歌淒而入漢，素蓋飄以搏空，白馬徘徊，朱旒委郁，掩松扃於文石，窆玉質於白楸，恐舟壑之屢遷，懼市朝之數變，故勒銘於泉戶，庶休烈之永傳，其詞曰，靈岳降神，翔雲入候，九列既顯，五千方授，功高前古，德流遺胄，世濟不殞，惟君挺出，蘭薰雪映，金聲玉質，情深孝友，性敦閒逸，屈節從命，委質名藩，匪榮黻冕，養疾丘園，光華掩謝，令問空存，白紼斂維，華解馭，佳城永郁，夜台何曙，貞石既刊，芳塵是著，
唐大薦福寺故大德思恆律師志文並序鄠縣尉常文道不虛行，必將有授，受聖教者，非律師而誰，律師諱思恆，俗姓顧氏，吳郡人也，曾祖明，周左監門大將軍，祖元，隋門下上儀同三司，徐蕪郡開國公，使持節洪州諸軍事行洪州刺史，父藝，皇朝恆州錄事參軍，並東南之美，江海之靈，系丞相之端嚴，散騎之仁厚，以積善之慶，是用誕我律師焉，律師稟正真之氣，含太和之粹，生而有志，出乎其類，越在幼沖，性與道合，兒戲則聚沙為塔，冥感而然指誓心，乃受業於持世法師，咸亨中，敕召大德入太原寺，而持世與薄塵法師皆預焉，律師深為塵公所重，每歎曰，興聖教首，其在茲乎，遂承製而度，年廿而登具戒，經八夏即預臨壇，參修素律，師新…講八十餘遍，弟子五千餘人，以為一切諸經所以通覺路也，如來金口之言，靡不該涉，菩薩寶坊之論，皆所研精，天下靈境所以示聖跡也，乃陟方山五台，聞空聲異氣，幽巖勝寺，無不經行，感而遂通，所以昭靈應也，嘗致舍利一粒，後自增多，移在新瓶，潛歸舊所，有為之福，所以濟群品也，造菩提像一鋪，施者不能愛其寶，建塗山寺一所，仁者於是子而來，洗僧乞食以生為限，寫經設齋，惟財所極，忘形杜口，所以歸定門也，詣秀禪師，受微妙理，一吾真諦，果符宿心，寂爾無生，而法身常在，湛然不動，而至化滂流，於是能事畢矣，福德具矣，以見身為過去，則棄愛易明，以遺形為息言，則證理斯切，乃脫落人世，示歸其真，開元十四年十一月廿六日，終於京大茂福寺，年七十有六，初和帝代，召入內道場，命為菩薩戒師，充十大德，統知天下佛法僧事，圖像於林光殿，御制畫贊云云，律師固辭恩命，屢請歸閒，歲余方見許焉，其靜退皆此類也，屬纊之夜，靈香滿室，空樂臨門，悠爾而逝，若有迎者，蓋應世斯來，自天宮而暫降，終事則往非人寰之可留，弟子智丹等彼岸仍遙，津梁中奪，心猿未去，龍象先歸，禪座何依，但追墳塔，法侶悲送，且傾都鄙，其年十二月十五日，葬神禾原塗山寺東名，願勝因，思陳盛美，法教常轉，自等於圓珠，雕斫斯文，有慚於方石，銘曰，聖立萬法，法無二門，以身觀化，從流討源，有為捨筏，無生定猿，律師盡妙，像教斯存，我有至靜，永用息言，示以形逝，留乎道尊，有緣有福，求我祗園，
大唐隴西郡夫人李氏墓誌銘夫人諱深，隴西成紀人也，祖正明，任靈，原兩州都督，永康郡開國公，父志，朝議大夫延州司馬，夫人幼稱女范，兼修婦儀，年廿二，出適元王慕容若，乃居貴能降，處尊勞謙，忽及崦嵫既夜，蒹葭夙秋，以景雲元年五月五日，奄從風燭，春秋有三，今乃吉晨，遷措墳塋，故勒斯銘，嗚呼哀哉，開元六年歲次戊午十二月庚申朔廿六日乙酉，
唐故扶風馬公故夫人太原王氏合祔墓誌銘並序公諱惟良，其先扶風郡人也，代繼簪裾，軒冕承襲，名標書策，此故不述，公生而敏哲，性全沖粹，樂道閒居，優遊不仕，豈意穹蒼不，以大中二年十月五日遘疾，終於私第，享年七十五，夫人太原王氏，性本令儀，溫柔守則，閨範素彰，風儀不易，何圖忽爾恙，掩至潛靈，咸通二年八月十五日終歿於世，春秋七十有七，有子二人，長曰季寬，任平盧軍節度副將，疾能孝敬，互有才能，次曰季昌，忽鍾天禍，絕漿茹荼，女二人，長適徐氏，次適王氏，並哀號殞絕，慟哭無時，至咸通三年正月七日，祔葬於青州城西南約七里高元禮也，恐陵谷之遷，故刊貞石，以為銘曰，懿哉府君，德重人倫，不苟名利，豈貪財珍，夫人之美，不墜采，昭彰令德，和合六親，天不遺，俱喪哲人，葬之龍福，榮顯千春，
唐故將仕郎守江陵府江陵縣尉清河崔公合祔墓誌銘並序堂侄通議大夫前守宋州刺史上柱國倬撰周封尚父於齊為太公，其後穆伯以讓國之後，食邑於崔，因為崔氏，漢高帝封伯基為東萊侯，居東武城，始稱清河，至後魏七兵尚書，文貞公諱休，公七代祖也，始稱大房，皇刑部尚書，東都留守，贈太子太保忠公諱隱甫，公祖也，弈代濟美，詳於史冊，公皇考諱渙，忠公第九子，官至南和縣令，公南和第五子，諱芑，字浚源，性弘曠安適，無所崇尚，紛華不撓，處艱若夷，浩然之氣，充於襟抱，弱冠以族望門緒為士友推援，邦計鐵官，更選迭署，夔之雲安，饒之永平，華之永豐，楚之寶應，洎於洛，汴，荊，襄，滑，鄆，皆會府用能之地，公歷為之佐，或專其任，以無害為心，以坦懷接物，牆仞不峻而吏不敢逾，笞罰不加而事不愆，素故僅繼居職秩，釋褐授太常寺太祝，容州經略判官，調補越州會稽縣尉，轉試太子通事舍人，袞海團練推官，後復授江陵府江陵縣尉，有子曰，曰偕，其幼字者曰鄱，曰鄒，曰儒，曰歸，女嫁滎陽鄭坦，公娶滎陽鄭氏，大理評事恪之女也，生二女，長嫁南陽張渾之，次嫁南陽李承范，其未者曰盈，曰粗，曰住，曰通，公自罷職汶上，疾歸洛下，以大中五年六月日終於東都教業里，年六十四，嗚呼哀哉，孤藐無簷石之儲，哭踴無楮之地，終踐素履，唯留清風，嗚呼哀哉，公不慕榮進之途，不飭治生之具，委運葉道，居常晏如，所得祿廩，與親舊款敘平生，接致情愛，每春物輝茂，秋景澄爽，輒列饌舉酒，熙熙陶陶，進藜羹若五鼎之珍，視黃同九命之貴，可謂保全性而順乎天理者也，以明年二月十七日窆於河南縣平樂鄉杜翟村，祔鄭夫人之塋禮也，等竭力必誠，盡哀敬節林下之契，追感深仁，謹備徽猷，志於泉路，銘曰，古聖人言，立德者昌，有道無時，其後必揚，叔父之美，百祿且將，將不淑，不顯其光，委順棲遲，任時行藏，垂慶於後，有六男子，孝思門可俟，念彼孝思，期厚其，洛北邙陽，九原故里，之宅之，永於斯矣，堂侄儒林郎守河南府法曹參軍校書，
大唐故正議大夫使持節兼泉州刺史潞城公墓誌銘並序公諱臣合，字嘉，本太原晉陽人，因官徙居安定之烏氏，郡署焉，自軒丘受氏，基孝友而克昌，圯卜期神，運兵鈐而定命，曾祖洛成，魏驃騎大將軍，右光祿大夫，武縣開國公，祖永貞，周平遠將軍，開府儀同大將軍，並逸翰傳空，巨鱗縱，功宣前代，貽美後昆，父明達，銀青光祿大夫，麟州定縣令，武皇末躍在，早察橋玄之間，屯演絲，衣絲綸之業，公器宇沖和，風，含章內，蘊驪泉之寶，彩外輝，擅連城之積，於時，猶，方隅末曹，公胄德舊，材略昭遠，起家授通議大夫朔方道安撫大使，武武二年，授驃騎將軍，時廿有五，靈台府君薨，哀毀之情，幾將滅性，敕阡敦勸，遂奪情，伯望重師臣，方申奪禮，彭祖恩研席，贊騎封，武德八年，兼苑遊軍長史，貞觀二年，授左武衛禮義府統軍，七年，除壯武將軍行監州刺史，班條作鎮，桑異秋麥，同謀車，求瘼宣鼓，將風共靜，十年，清淇郡君薨，復奪情禮，而弱水西流，危山北上，金微遠指，玉塞遐通，扼喉咽，藩惟臂掖，襟帶之，非賢不居，十六年，轉甘州刺史，廿三年，加正議大夫，瓜州刺史，公經文緯，勇略乘貴，威震龍荒，聲齊馬服，顯慶元年，授州刺史，龍朔三年，改授泉州刺史，澧浦閩隅，星開婺翼，疏江疊障，逆水分，地靈奇，人多，縮書典，舊號為難，公始酌吳泉，才除宗檻，而頹爐集鑄，如聞長孺之呂，雛鳳，以集次公之境，麟德元年，將會玉岱，宗泥金，行至揚府，遘疾彌留，因涉洹，仍驚奔電，十一月十五日，薨於揚州之旅館，春秋七十有二，朝廷傷悼，贈吊有加，並給靈舉，還故里，南中悲惋，廛肆頓空，西服驚號，生祠如在，嗚呼哀哉，粵以總章元年歲次戊辰十一月辛巳朔四日甲申，葬於豳州宜縣之岐原，禮也，長子右監門校尉公信，第二子金州洵陽縣今公超，並履霜增感，匪莪永慕，慮韋編落簡，徽獻不傅，谷徙陵夷，無聞樽節，爰命公之所，式鐫芳烈，乃為銘曰，疏巒峻極，派渚遙源，八株分桂，五德翔，曾堂襲冶，露冕飛軒，載止彥，弈代斯繁，嬴金展，飲石標奇，風隨扇轉，雨逐輪移，孝聞烏萃，清表人，文鮮縟綿，韻葉垠篪，宮牆數仞，驥姿千里，冰壺內澈，瑤峰外峙，行契前規，言後紀，善無自伐，功而不恃，越水還舟，岱宗揖贄，童夢疾，庭棺夜墜，魂氐舊阡，隴聞新燧，煙埋大野，芳流空位，
隋故騎都尉司馬君墓誌銘並序君諱興，字文達，河內人也，自隆周御歷，大漢膺期，或公或侯郁映於圖史，允文允武紛綸於簡牒，祖譽，齊上儀同務舉韓王參軍事，乘梁蕃藩聯裾魏邱，聲塵洽來葉，光價騖當年，父，隋任澤州澤縣丞，弼宰弦哥，嘉猷遠播，翼綏黎庶，令遐彰，以貞觀廿年五月一日卒於私第，春秋有五，夫人南陽張氏，門風演慶，重誕容華，四德洽於母師，義義光乎女則，豈期天道冥昧，賦命，朝露溘，燭風俄逝，以總章三年七月廿二日歸於蒿里，春秋七十有二，粵以咸亨元年歲次庚午十月庚午朔四日癸酉同葬於河陽縣東北一十七里平原禮也，俄摧千丈，徒懷肅肅之音，奄三泉，空軫冥冥之欲，懼桑田有變，陵谷尚移，故勒碑銘，乃為詞粵，荒源蒿里，寂寞佳城，泉門永，地戶長扃，松風警遂，霜月凝塋，生平巳矣，空餘頌聲，八火焚軀，忽然歸故，先墨盡龜，卜居安厝，神靈具飛，遊魂遠基，既返需車，寂然無怖，九泉寂寂，幽壙審冥，分辭同戶，永別英聲，翔鴻作伴，狐菟盈庭，一丘，
大唐故郯王墓誌銘並序翰林學士朝議郎守中書舍人賜紫金魚袋臣李撰王諱經，順宗至德大聖大安孝皇帝之第二子也，母太妃張氏，王早封於郯，以大和八年七月十一日薨於京師內邸，享年五十有七，皇帝設次發哀，不視政三日，命內官襄事，尹京監設，群司備物，太常藏禮，以其年八月廿四日遷窆於京兆府萬年縣崇道鄉夏里，禮也，肇源自天，洪派萬里，靈根發地，殊彩五色，生知孝敬之道，長茂溫恭之質，聰悟敏肅，端莊惠和，繇是慶葉剪桐，榮膺胙土，至於好古樂善，信行己，造次不忘於禮法，優遊自適於典墳，亦猶楚元嗜學，采仁義之徵，師獻談玄，窮三易之系象，所以享崇高，無顛危之懼，洽渥澤，有行愛之權，今上睦親，尤所賢重，宸遊屢陪，不間於終月，蕃錫加等，持盛於當時，而能寵至彌驚，謙光自牧，驕矜不形於體貌，恬智交養於襟靈，宜乎永錫難老，膺履多福，羽儀宗室，翰屏邦家，而逝水不留，藏舟靡固，皇情軫悼，褥禮飾終，義深序之恩，寵極哀榮之典，詞臣奉詔，志於佳城，銘曰，赫哉巨唐，生此賢王，天與孝敬，曰忠良，恭肅惠和，端明齊莊，動祟禮樂，率由憲，允武允文，不愆不忘，皇族挺秀，邦家有光，麟趾疏封，宗周舊，大保分土，炎漢，社，爰自早歲，好古師儒，依仁遊藝，詩窮氣雅，易探象系，胙啟山河，邸第，陪游夾輦，侍宴升陛，蕃錫有加，寵光無際，萬岳固，忽歎粵逝，應沼遷舟，爰巖落桂，宸哀軫悼，詔葬覃恩，備物前設，車從後繁，人覲縟禮，路往秋原，鼓曲猶咽，泉台已昏，空餘令德，千，
朱書墨地，故唐西州高昌縣前官汜延仕妻董氏墓誌夫人無諱，字真英，西州高昌人也，幼憝女藝，行不，言軌外彰，言歸汜族，貞明為志，恭慎在懷，庶藝無乖，姬姜養志，以乾封二年九月上旬良妙藥無瘳，以十一月十八日壬辰卒於私室，春秋十有一，遂使宗親喪志，路泣停歌，以十二月四日葬於城西北原之禮也，養系禮教無越，母儀可紀，嘉猷銘曰，螢非晝照，燭立辰燃，算命盡，氣疾來，祥接受，奄影生天，宗親志，路泣稻，，親淚如泉，
唐故方律師像塔之銘律師諱寶手，字玄方，俗姓王氏，其先太原人也，後代因官鄴京，遂宅於斯，又為鄴下人焉，師道性天稟，法器神資，年十三，就當縣大慈寺投大德度律師和上誦法花維摩等經，年廿一，沐神龍元年恩敕落髮，配住龍興寺，依止大德恪律師進受戒品，五夏未周，備閒持，於是眾所知識，允屬光隆，法侶傾心，居任當寺律師十餘年間，理疲身心益靜，春秋三十有七，凡一十有五，以開元十年三月一日脫形遷識，嗚呼，大士雲逝，孰不悲傷，門徒玄超，玄秀，玄英等，攀慕慈誨，遂於靈泉寺懸壁山陽起塔供養，粵以開元十五年三月一日安厝，言因事顯，頌以跡宣，乃為銘曰，大士攝生，不貪代榮，豎法幢兮，諷詠葉典，玄章要闡，隳邪教兮，增善法戒，累鄣腐敗，摧苦輪兮，生必歸滅，悲哉傷哲，懷哀戀兮，建塔山陽，刊石傳芳，兮，
唐故張君墓誌銘並序君諱玉山，字崇潤，本南陽西鄂人，乃祖宦游，徙家洛，今為偃師縣人，漢河間相平子之，司空茂先之遠裔也，衡實多材之宗，華誠博物之秀，盛德百代，君子萬年，垂袞後昆，傳芳靡絕，祖寄長，隋任鷹郎將，桓桓壯氣，赳赳干城，腹心爪牙，於是乎在，父萬善，皇朝上騎都尉游擊將軍，忠勇奮發，旬國忘身，武力折衝，弘茲茂賞，君靈府洞澈，神用明敏，外朗內潤，時輩推高，孝悌因心，曾閔之跡可蹈，仁義在節，夷惠之風無遠，談辯明於口，文雅逸於懷，同懸河之注流，若大陂之清濁，加以蘭膏月下，賦詩酒而娛情，花樹池台，肅清歌而自得，豈期遘疾弗救，夢奠遄臻，啟足啟乎，珠沉玉碎，總章二年四月廿六日，卒於私第，春秋有九，越其年五月廿五日窆於北邙之崇禮禮也，方恐海田屢變，陵谷遽遷，松柏為薪，奠酹罔識，昆貞良之墓，勒茲難朽之文，白比德於生前，翠石傳芳於身後，乃為銘曰，東逝滔滔，西頹皎皎，山埋白玉，樹棲黃鳥，百尺長松，千年華表，寂寂大夜，悠悠無曉，無曉黯兮丘壟寒，琴瑟滅兮人事殫，追敘兮嗚咽，迸淚兮瀾，
唐朝散大夫綏州別駕劉君故夫人范陽縣君張氏墓誌銘並序夫人諱十一娘，字號上品，蓋因神仙為名也，其先本范陽人，乃祖因即為桑泉人也，父至德，解褐并州孟縣尉，遷汴州尉氏尉，又遷亳州真原縣令，夫人即真原公之十一子也，夫其五代相韓之盛，七葉漢之寵，蓋以書績青史，藏之三府焉，夫人襲和之精，應坤厚之氣，秀質貞婉，惠心溫博，佩六法以因，冠四德以為準，方之古人，無已過也，既而葛蕈聲遠，梅時及，乘龍有望，百兩來迎，夫人鄰棗不窺，澗能采，自歸劉氏，卅餘年，齊眉舉案之儀，相敬如嬪之禮，歲寒不易，實閏門之軌則焉，夫人器宇明敏，骨相奇拔，夫榮婦貴，唯鵲是居，凡歷易州司士參軍，淄州高苑，深州饒陽，魏州昌樂三縣令，又綏州別駕，前後所任，並與夫人俱焉，至於善政之術，養人之譽，近歌邇謠，ζ聒郡國，非唯公之天質清白，蓋亦夫人輔佐所致也，去開元三年四月廿日，恩旨授范陽縣君，夫人又崇重波若，精於勤奉，如給園日之靈偈，純之文，維摩問疾之品，莫不書寫讀誦，端心信持，庶將龜鶴齊年，和琴瑟，鳳凰占無，鴛鴦之飛不孤，豈期井風妖，夢堂時應，類常娥之奔去，唯余明月，甚安仁之悼亡，空留長蕈，以開元十年四月廿九日，終於南道政里之私第，春秋五十有一，五月廿六日權殯於北邙山之南阜禮也，夫人性不妒忌，體多恭止閑雅，縱容有方，何蒼昊之不鑒，而梁木之先壞，嗚呼哀哉，青松林下，白楊道陬，邙阜之南隅，帶王城之北面，草寒露泣，川迥風悲，恐五父之衢，式建台卿之石，敢為銘曰，瞻彼上帝，有倫有脊，彼何人斯，而生之迫，如露草，似日，窮塵，埋精靈於窆穸，繞逶迤之古道，對荒涼之寒陌，草而向衰，日黯黯而將夕，儻季孫之成寢，識芳名於圓石，
維大唐皇朝陳府君墓誌銘並序君諱光濟，字祁，虔州南康縣人也，少以孝敏知名，聽明克己，恩光宿輔，通化自然，順以親姻，讓以賓友，德與四夷比定，義與桑海齊傾，不幸浩天，而終良壽，今天寶八載三月十九日卒於故睢陽郡宋城縣郭下，忽辭家邑，遠達他鄉，且君子有江海之遊，小人有懷土之志，且風月各異，關山有違，書信寂寥，音符冥寞，謀躬不足，非命而終，天造茫茫，死而何後，今故勒其銘，實澄見下泉，願魂兮有靈，委適斯文也，父仁恭，唐朝隨任虔州南康縣尉，身閒閣讀書，幽巖擢質，優遊文藉，藝覽辭林，不遇當朝，而無所成名也，愧顏回之無適，慚莊公之無徵，思少坐之不成，恨老君之無挹，今既具其銘錄，題之於前，像以先魂，記為銘曰，君宿輔覽宗，早承家訓，貞而自潔，敏而復順，孝接清源，恩弘志藺，聲名播遠，德常自近，三針其口，禍而復慎，無測其深，無測其年，心平無二，志無他胤，永徹芳猷，長歌承舜，
大唐故銀青光祿大夫檢校太子賓客上柱國陽武縣開國子充右神策軍衙前正將專知兩市回易武威賈公墓誌銘並序鄉貢進士李抱一文鄉貢進士周啟書並篆一氣分，三才形，能高能固，尚幾乎息，矧我公負坤抱陽，范尊模親，隨缺運，區噓寢道，而能貞以質，清以骨，則前聞未之有歟，曾晁，祖仲謙，咸高道林泉，貞尚沉逸，不仕於代，時靡之稱，皇考光，任慶州司馬，紆朱飾銀，公即司馬中子，諱溫，武威人，生而奇，幼而惠，邑傳靈骨，家慶弄璋，志學之年，琴書靜愜，古之端藝，靡不默通，冠壯之間，魁梧骨亢髒，公之姊適黨氏，黨之表妹王氏，適前護軍中尉開府馬公，當權左校之日，薦公以能默紀群貨，心計百利，俾之總雙賈貿，未幾裨軍實十五萬貫，酬以衙前正將，奏以陽武國子，公之義兄常侍呂公褒之曰，昔侯馬不汗，刃不血，而書勳稱首，惟公有之，是以累政戎統，靡不思獎擢，僉以所代，傅班三品，指公之效，必繼乎踵，暨壯歲，娶張氏，早卒，次娶張氏，復卒，三娶王氏，即今之夫人也，懿範淑順，令美有聞，竹不讓堅，冰惟共潔，喪所天瘠骨，撫提孩以駭神，長男元楚，陟岵無見，號天必聞，雖喪注盡，哀罷笏綬任，而毀不滅性，就軍戎職，充兗州曲阜縣尉，署右軍衙前正將，次男元集，元爽，俱髫齔年，長男娶魏氏，長女適張氏，並四德自京，三從有婦，外生黨惟誠，嘗覽詩，感渭陽之義，無不三復，乃飭躬子事，公亦父視一稔，侍疾勞恙疚懷，迨公終天，斬苫畢，其親識者無不重焉，公以大和八年二月十日寢疾，終於萬年縣永興里之私第，享年五十有三，至九年二月十五日，歸葬於本縣龍首原之塋，禮也，存歿之志，黨之所稱，得紀於石，銘曰，乾孕坤毓，享福壽祿，長齡謂卜，大夜何促，霜凝寒竹，久毀昆玉，於孝子永悲陵谷寒，吁孰為君多惟，
唐故隴西郡要氏夫人墓誌銘並序進士路夫人要氏，其先隴西人也，三皇植本，五帝乃廣，周秦漢魏，歷代有人，史諜傳芳，軒裳不絕，皇曾薊州司馬，毗贊百城，紀綱千里，猾吏喪膽，疲民息肩，多刺郡之材，實典佐，皇祖諱秘，烈考諫，高才潔行，樂道避榮，深化機，，夫人即第三女也，來茂族，毓質良家，淑德如蘭，貞心類，蘊靈哲，動合禮經，以詳自規婉麗可從禮就聘適州節度押衙防禦軍使，左決勝軍使，銀青光祿大夫，檢校國子祭酒兼御史大夫，廬江郡舒行言，家傳將略，國重英才，貴匪求，位由功顯，從容玉帳，陳之機謀，重御柳營，嚴，夫人既事大夫，克修婦道，勤閨閥，輯睦姻親，聲奈何疾玉膚，以中和四年五月六日歿坊之私第，享年二十有五，嗚呼，從之道不餘者賢明，良可惜哉，權以文德元年十一月九日葬於昌平縣安集鄉懷居里大之原禮有子二人，長曰簡裕，親事兵馬使，正議大夫檢校太子賓客，兼監察御史，上柱國，風姿秀異，男絕倫，擢職妙齡郁為時雋，次曰簡之，居童之歲，有老成之風，器質萃群，弓裘必紹，二子喪親之日，摧擗不勝，宅兆之晨，追嗥罔極，嗟乎，星霜曠遠，陵谷變移，勒石紀源，期於不泯，銘曰，巍巍夫人，挺生名族，其德如蘭，其，聘舒氏，六禮斯備，及睦舒宗，九姻義，容華夫君，逝嗣子無依，大順，
唐故隰州司馬董君志銘君諱師，字善，隴西城紀人也，漢尚書太尉公卓之後，派緒綿速，構趾祟峻，鄧林茲葉，桂馥松貞，昆嶺懸，瓊光玉潤，既而源同派別，干合條分，萍轉他鄉，蓬遷異縣，祖顯，父才，州黨權豪，閭閻首望，志括道植，體靜仁明，譽重一時，聲流萬代，君陶情風月，運想煙霞，攀桂籍蘭，長歌丹壑，登山臨，高步青，枕文石於山門，爰登壽考之福，前授高平縣令，俊擢隰州司馬，豈謂崦山易逼，俄逢二豎之災，川逝難留，忽遇兩楹之夢，春秋八十八，開元三年八月四日，終於家第，夫人元氏，凝淑態，窈窕奇姿，體合桃李之容，質有松筠之節，庭闈有訓，垂避當熊，春秋八十五，授郡君，先天二年十一月五日，掩捐館舍，以開元三年歲次乙卯十二月十八日，葬於州城南廿里平原，禮也，左臨龍岫，右帶漳濱，南眺雄峰，北臨狐堞，嗣子仁慈，悲纏蒿徑，痛結荒埏，仰馬鬣而裁墳，望牛亭而啟，其詞曰，天聞孝子，國言良史，垂芳百代，播美千祀，怡性丘園，棲神山水，佩禮從心，行仁由己，忽愴池浣，坐生死，
大周文林郎路府君墓誌銘並序君諱巖，字山基，其先陽平人也，七世祖靖，宋明帝時為河南郡丞，因官葺宅於洛陽，即為洛陽人也，原夫胤緒初萌，遠族紹金天之裔，靈源漸派，長流寫昆閬之津，陽平開命氏之封，潞邑得承家之姓，故知四鄰曹馬，九棘嬴劉，文學楊庭，截蒲垂芳於東里，戎麾啟律，伏波顯位於西河，紛綸緗素，可略言矣，曾祖護，隋白馬令，絃琴闡化，善政被於南燕，制錦稱奇，美譽流於東郡，祖順，隋通議大夫左御衛郎將，能韜豹略，騰勇氣於風雲，權道兵謀，遠威懷於邊裔，父舉，隋深州司法，鏨臨叢棘，即辯分縑，未待鈞金，先明盜竹，君志性岐嶷，慧而融朗，黃童對月之歲，體象參玄，陸生懷橘之年，披經拾紫，方從小學，便已大成，對問蘭台之英，爰擢太常之第，尋授文林郎，君知恥辱之若驚，覺是非之互起，不干榮祿，而乃畏犧，從容宰傅之間，放曠琴樽之內，門多轍跡，座客恆滿，豈謂災任鳥告釁，斗蟻成，壑徙舟遷，返魂無驗，烏呼哀哉，春秋七十，卒於私第，大周萬歲通天二年歲次丁酉五月景申朔廿五日庚申，與夫人合葬於北邙山金谷鄉之原禮也，嗣子承亨，次子承宗等，並早趨庭訓，預奉周行，從班畢昴之墟，執戟鉤陳之衛，槐庭未俠，薤曲俄悲，泣血崩心，絕漿於口，擇青烏之兆，樹黃牛之封，叩地無追，昊天罔極，恐荒涼萬古，訪舊德於誰家，冥漢千秋，表余澤於何代，乃刊玄石，而立銘云，雞渾既判，人位是經，猗歟路氏，世載其靈，道飆易截，川流不停，溘然辭世，永秘幽扃，
大唐故清河張夫人墓誌銘並序弘農楊暄撰外孫子婿彭城劉釓書夫人號威德，清河之族，積善承家，祖考諱延昌二女也，不乏世賢，園林隱跡，夫人既笄之後，嫡於閭氏，婉順和睦，克柔母儀，淑慎於家，聲聞於里，況乎先覺，早悟色空，齋戒在目，持念閉目，奈何善不增壽，命也自來，染疾月旬，歲過不減，貞元八年二月廿八日，終於京長安縣義寧里之私第，春秋六十有九，即以其年五月十八日擇兆吉辰，葬於長安城西龍首原之禮也，嗣子庭萼，右龍武軍宿衛，忠孝之道，號絕過禮，次子庭珍，右羽林軍宿衛，州節度尚書張獻甫奏赴行營，遂忠於國，孝不並行，報哀之情，昊天何極，嗚呼痛哉，又足悲也，一女四，嫡於白氏，半子之分，禮以恭仁，將刻斯石，其銘曰，清河夫人，嫡於閭氏，二男一女，忠孝誰理，公之獨守，痛傷靈機，四時定省，賴之半子，楚挽送終，染疾一周，死生命也，念之何求，孤墳寂寂，松柏颼颼，泉門永掩，萬古千秋，外孫太清刻字，
大唐故朝議郎前行曹州司法參軍上柱國李府君墓誌銘並序弟前房州司戶參軍宰文府君諱宏，字文秀，趙郡人也，曾祖嶷，祖崱，父丘，累葉多才，養高不仕，崇善德，留心釋門，君即崱之孫，丘之嗣子也，爰自趙郡，迄於洛陽，年始十五，文翰天縱，詞華日新，清陽玉顏，白雲秀，保家昌焉，養氣沖和，生而知之，學無常矣，永泰初，故特進門下侍郎平章事王公舉薦奏聞，恩制授文林郎許州鄢陵縣丞，公威若秋霜，惠如春雨，大曆中，恩制特加階朝議郎行曹州司法參軍事，勳上柱國，皆貞也，忽梁風疾，束身歸家，遂躬率家僮，灌藜蔬而自給，以貞元八年壬申歲寢疾彌月，冬十月十七日傾逝於時邕里，春秋七十四，時遺曰，自古無不死，嗚呼哀哉，松堅摧殞，竹固堂存，感棣萼之長衰，痛荊條之永，夫人京兆杜氏，即皇朝太府寺右藏署丞海潮之長女也，罪畔所鍾，早丁艱罰，死亡無日，側息待時，君有三子，長子佚，次子，季子沙彌寶月等，泣血在疚，不知所從，乃卜兆玄龜，露蓍靈巫，即以其年冬十二月十五日景申，遷厝於北邙山之陽原，祔先妣之塋兆禮也，後枕邙山，前臨別業，嗚呼哀哉，方室永，白日長辭，寂寂幽途，冥冥詎曉，寒松風勁，霜凝萬草，宰等孝思罔極，泣血昊天，痛門風之將衰，唯代業之何，古不封樹，今則墳焉，銜哀敘志，嗚呼孔懷，銘曰，匍匐山原，號兆墳闕，楊木悲風，孤塋苦月，樹欲靜兮風哀聲，柏已枯兮涕血，唯題紀兮克終，傷哀慟兮無歇，山憑鳳原，城向龍隰，霜草霜勁，風松晚急，哀哀孝思，瞻戀不及，
大唐故監察侍御史河南元府君夫人南陽張氏墓誌銘並序進士唐欽撰河南府君諱袞，後魏景穆帝之後，新成王十八代孫也，祖，有唐廬州刺史，父諱潮，河陰令，世靈帝裔，光昭史冊，福慶流演，而生府君，君德被中外，才濟安危，學識優深，器用弘博，惡詭名以巧進，丑世路之苟達，遂育德以俟知，每從辟於大府，皆不利其祿，不遠其地，而未始不以德厚於世，才謙於眾而從之，猶是兵部尚書岳鄂觀察使郗公士美，一為見知，常所禮重，累授辟符，位參司憲，夫人南陽人也，祖守瑜，司農卿，贈工部尚書，父獻恭，吏部尚書，節制山南西道東都留守贈尚書左僕射，嗚呼，夫人富以柔德，克配名哲，睦親立孝愛之稱，字孤著慈仁之譽，春秋五十有五，遘疾終於郢之陴地，生一子六女，長適襄陽縣丞唐歙，而亦克繼柔順，昭彰孝和，彼屺之懷，哀毀過禮，其飾往之器服，悉親經於手目，侍御先夫人十有六年終於湓城，尋歸葬於洛邑，其亨年祿壽終殮歲月並勒在前石，此不書也，嗣子貺，哀號泣血，護尊夫人喪，遠就先塋，別卜吉地，以其年十一月四日合祔於邙山禮也，恐陵谷移變，故命欽以勒志雲，其辭曰，百川東注烏西傾，玉折蘭摧傷福盈，宿墳未及松桂生，夕戶不聞刀尺聲，秋風慘淒吹銘旌，九原泉路同新塋，
大唐故銀青光祿大夫蜀王府長史索府君墓紀銘並序廬江舒絳撰次孫慶復書府君諱玄愛，其初出自殷之族也，封疆先命，氏因謂索，此虞裔焉，厥後陵夷，進居方國，今為京兆咸陽人也，府君曾祖倫，終德州參軍，祖操，終左武衛兵曹，先府君敬節，終廬州刺史，府君以謙讓為心，恭儉為質，資蔭補三衛，初任棣王府主簿，轉羽林軍胄曹，龍武軍倉曹，率更寺丞，少府監丞，遷正議大夫，轉銀青光祿大夫，壽王府司馬，蜀王府長史，歷官階九政矣，在位清舉，時輩難並，以大曆五年五月十一日寢疾，終於京兆之私第，春秋七十有六，以貞元廿一年二月二日遷窆於京兆龍首原，禮也，夫人王氏，琅耶人也，建中元年九月五日，終於虔州信豐縣，權厝於饒州，歲月淹久，尋覓不得，今屬年月穩便，遂招魂靈而合祔焉，斯亦合古之道，從今之禮耶，府君亦有子一，志誠，弱歲蔭第授官，累終慈州長史，寢疾之日，嗣孫慶伯，慶復等，承其遺命，今遂遷舉焉，慮其年代滋久，松柏無親，是勒貞石，用書銘曰，嗚呼索君，敏行人聞，椿松不茂，蘭蕙徒薰，龍首之野，愁，千秋潛寢，露薤孤墳，
大唐上柱國記室賈君墓誌之銘君諱昂，字名立，河東晉國人也，世有崇高業，家傳邦國之基，遠葉於扶桑，導長源於蒙汜，或著芳名於晉日，或擅美譽於漢，史冊詳之，無待昭晰，祖誕，為周驃騎將軍，使持節相州刺史，風秀逸，標映當時，三歲盈儲，四章興頌，父達，齊任橫野將軍，并州原縣令，克荷堂構，材高棟樑，寬猛相資，韋弦兼佩，君資靈天縱，氣神生，風操高奇，宇器深曠，詞超對日，智越談天，衛之玉，陸雲之稱鳳子，總言於此，兼以過焉，德音與雷電俱震，名譽共河爭流，奮迅史策之前，逍遙經誥之後，既明且哲，雖有若無，澄之清，混之不濁，起家為宋國公蕭記室，方欲紆青拖綬，將享紳，豈謂夢奠兩楹，奄羅二豎，哲人長滅，何痛如之，以貞觀廿二年歲次戊申閏十二月丁丑朔，十七日癸巳，卒於洛陽私第，春秋七十有一，嗚呼哀哉，惟君清身潔己，雅性嚴恭，不自喬矜，謙光下物，兼復少持戒行，常事薰修，不意與善無徵，奄從遷化，以廿三年正月十六日窆於芒山之陽，嗚呼哀哉，青烏式告，白馬鳴，昏風動，愁雲隴，莫不捐環解佩，脫珥除簪，牧豎停歌，春人罷相，桂城，蒿里埋魂，式紀芳猷，乃為銘曰，發源姬水，命氏週年，簪裙曄，冠冕蟬聯，長波帶地，高峰極天，琳琅代有，杞梓家傳，乃感中和，誕此英賢，文史高亮，器嶷然，德終始，議矯談天，珠朗漢水，玉潤昆山，如何不，夭茲盛德，玉樹長埋，金聲永息，隧荒涼，風雲變色，牧豎休歌，工女停織，霄中墜雨，旭旦收光，芝蘭被刈，劃若逢霜，人世日促，幽泉夜長，式右，傳芳，
延壽九年壬辰歲三月朔甲寅卅日癸亥朔，鎮西府府門散麴延紹，春秋五十六，以虯車靈柩殯斯於墓，麴氏之墓表，
大唐故揚州海陵縣令李君墓誌銘並序粵天地立，禮義行乎其中，禮義興，孝為百行之大，以孝加仁而義著，以仁道而德全，是以事於國而名位光，習於家而衣冠繼，有唐之代，甲子累百，李氏之業，寵列簪軒，纂祖承家，傳之不朽，可為善人歟，父貞，惠和溫肅，英懿柔良，孤立玉峰，秀兼文史，曉為泉徹，通鑒人倫，累歷清資，脂膏不潤，初從班列，任羽林倉曹遷袞州平陸縣令，重遷舒州司馬，又改揚州海陵縣令，馴翟有聞，牛刀再屈，強禦有憚，奸豪不禁而亡風，孤弱是存，貧下有懷而仰德，以開元六年十月廿七日寢疾，薨於宋州，妻郭氏，開元廿一年九月八日終於時邕之宅，以開元廿一年十一月廿七日，合葬河南縣梓澤之原禮也，其地也勝，其時也良，嗣子良左等，孺慕有切，悵離感恨，三年泣血，其粒不加，其情倍，志表豐石，圖文銘曰，白花萼萼，采之何獻兮，黃泉沉沉，永思不見，庭有兮望無樹鳥為鄰，地久天長兮苔石古，水流代無，歲次癸酉十一月甲子朔廿七日庚寅郭書，
唐故洪州武寧縣令於君夫人隴西李氏墓誌銘並序再從弟荊南節度推官將仕郎試太常寺協律郎庾撰夫人姓李氏，六世祖襄邑王神符，當高祖基建洪業，以勳崇德盛，褒大其功，書於竹帛，仍詳家史，滁州刺史贈司空之孫，太子洗馬贈金部郎儋之長女，夫人幼聰惠而孝敬生知，敦詩閱禮，自熟儀範，姻族咸以是重，允為閨門之標表，雍容貞吉，清懿閑淑，蓋稟訓弘風，有自來矣，肇歸于于氏，于氏之黨，外內恭悅，閫德既備，穆如清飆，於君位卑家儉，而篤於親屬，夫人賢擬萊婦，行若鴻妻，及於君歿世，夫人年齡尚少，鞠雉子，撫孤女，心懷苦節，服喪三年，禮不逾矩，念昔敬姜，景行斯類，有男曰志衡，安州雲夢縣令，女適李，孟皋，守宿州長史，志衡姊兩人，夫人以保育之道，慈旨之恩，甚於己子，而皆早孀，多養膝下，夫人前年抱疾伏枕，昆弟甥侄，遠資醫藥，一無所顧，以五蘊皆空，願度苦厄，盡施於浮圖人，心傳其教，亦有冀也，嗚呼，降年不永，雖善報難忱，而命乃在天，歷運有數，以會昌三年冬十月十七日，終於立德里私第，享年六十四，志衡方寸潰裂，擗地無聲，水漿絕口，何啻七辰，以先君之墓啟歸祔焉，從其禮也，卜兆既吉，銘志是圖，其季舅前京兆府戶曹廡銜哀謂庾曰爾，從火之子也，業以詞章，吾姊德淑仁茂，其甥孝有可稱，爾不志墓，吾將何求，庾牢讓不獲，遂秉筆座於戶曹兄之左，聽其行實而縷之，志衡宦卑而遠罷秩，再歷星霜，家乃貧窶，營辨之費，悉出仲舅永州刺史縻，塗車萏靈，儀制周具，孔懷之分，哀禮雙備，又何加也，銘曰，年會昌而歷四，歸玄宅以時良，冽冽冬日，蕭蕭北邙，暫啟封隧，永閉幽荒，雲油慘淡，樹色凝蒼，孝若孺慕，嗚呼哀傷，
唐故彭夫人墓誌銘並序夫人彭氏，其先開封人也，今移淮楚，遂揚州江陽縣人矣，曾祖德沅，祖干，父克和，稟性仁孝，才聞於朝，夫人即公之二女也，三儀五德，遠著流鄉，登笄歸隴西李氏，無虧婦德，受大家閨訓，承母師遺教，不期天奪其壽，魂掩泉鄉，以元和五年八月一日終於江陽縣孝孺坊之私第，享年五十有三，夫人生子一，曰士仁，夙承雅訓，早著文名，哭踴泣血，哀號無聲，即以九月十二日窆於清寧鄉嘉禾村，故刻貞銘，永茲為記，銘曰，皇天何苦，殲我彭母，浮雲來往，魂歸何去，卜葬平原，空悲風樹，子則泣血，朝暮號呼，
大唐前崇文生吏部常選蔣楚賓故夫人于氏墓誌銘並序夫人姓于氏，其先東海郯人也，昨命西周，建侯東楚，蔚為盛族，其在茲乎，曾祖保亭，皇朝瀘州司馬，祖承慶，皇朝益州溫江令，父處直，前越州山陰令，瑚璉之器，猶半刺於巴滬，台槐之姿，尚亨鮮於越蜀，夫人柔范自天，婉淑有裕，年十有六，歸於蔣氏，川序不虧，閨容自禮，門謠哲婦，宗號女師，淳懿內敷，肅恭無倦，盧中有月，方欣孕彩之祥，地下鳴雞，遽感仙童之夢，公業輪之有報，乃生滅之相因，適喜將芻，滿堂歌吹，俄悲瘞玉，慶吊猶迷，何哀樂之遽投，痛死生之危速，春秋廿有一，以開元六年七月一日暴終於洛陽之德懋里之家第，即以其月十日遷窆於芒山北原禮也，父兮哭女，何再痛於私門，婿窮號，掩仙容於永穸，塋花未白，泉火已青，陵谷儻遷，斯文冀在，乃為銘曰，仙魂遐岱，哀送循芒，鳥飛起，奩積餘香，幽明永訣，瀝泣沾裳，
澧澧陽令上柱德，衛州衛縣人也，若乃周，漢高創業，共簫曹而建功，是崇徹著美縑緗，光乎視聽，祖普，父昌，並位隆屬時運代興，率先投效，蒙授朝散大夫曹參軍事，轉任衡州衡山縣令，既而邊在戎旗，上護軍上柱國通直郎，後澧州澧陽縣令，於是法雷霆以光百里，灑時雨以潤四民，睹馴雉而知恩，聽絃歌而辯德，秩滿，越十年十一月二日，卒於選所，春秋五十，以年十月廿六日歸葬於洛州邙山之自少及長，立身行道，接朋友以恭謙，事君父而忠孝，方流譽於三輔，盡歡逸於百年豈天無心，將年齡之有限，嗚呼哀哉，然恐桑田露河，式題景行，記之泉戶，其詞曰，立功西漢，鼎盛南陽，惟君嗣美，世載貞良，明敏令，特達璋，器宇弘深，波瀾澄映，身縻好爵，，其玉其醴，松筠成性，四時代謝，百一相，始列，風已吟，而神，
大唐魯王故友漢王府故司馬徐君墓誌銘並序君諱，字師，兗州高平人，帝顓頊之裔也，燮理陰陽，司空績宣於漢室，輯寧華岳，使君功著於晉朝，豈止晦跡山泉，屢被弓旌之禮，藏真巖藪，頻加束帛之賁，祖之才，尚書令，西陽郡王，台鉉是依，股肱寄，九疇彝敘，五典克役，父林卿，太尉府司馬，西兗州刺史，三德弘仁，六條導義，馳紫閣，聲振蕃維，君夙稟粹靈，早標今譽，循禮而動，非法不言，故使玉葉金柯，匪獨擅於崔琰，博覽傅記，豈專美於黃香，故能行著鄉閭，譽傳邦國，解巾從仕，利用賓王，授瀛州行參軍，非所好也，時屬河間劉炫碩學通儒，信都劉焯篤信好古，始逢傾蓋，得像忘言，吳札，鄭僑無以加也，既欣此遇，乃安斯職，但鶴鳴九皋，聲聞霄漢，珠潛郁浦，炫曜綺羅，尋被敕追，除殿內侍御史，糾惡彈非，無論卿相之貴，面折廷爭，匪懼紫極之尊，朝野翕然，內外咸失，隋之叔世，王室不綱，政以賄成，位由諂進，小人懷寵，君子道銷，大業三年，出為漁陽郡司戶書佐，無道則隱，賢士恆規，危言避害，哲人常理，之任未幾，謝病言歸，退守丘園，不交人事，討論經籍，探賾幽微，陋巷單瓢，怡怡如也，有隋失馭，海內沸騰，翔集未安，棲皇莫定，既而上天厭亂，歷數有歸，奉贄稿街，策名魏闕，授儀同三司酆都監，尋遷太子舍人，出入宮闈，廊廡資其輝曜，陪侍階陛，左右藉其光華，貞觀三年，除晉州都督府司馬，後除魯王友，王以宿德髦彥，禮遇彌隆，撫俗字氓，皆資月旦，君敷陳典則，懿親結盤石之基，獻納箴規，宗子篤維城之固，俄遷漢王府司馬，王即皇之愛弟，曰賢王，弼諧之寄，非才莫可，用簡帝心，擢君斯任，梁懷太傅，未盡賈誼之才，膠西相國，詎勞仲舒之器，經邦之術無展，論道之用莫宣，珠瘞照車之光，驥屈追風之足，豈期夜夢奠楹，興孔宣之歡，朝言辰己，傷鄭玄之心，玉樹所以摧殘，金精於焉掩，致使總帷飄寂，空留絲竹之音，庭宇荒蕪，虛遺金石之韻，粵以貞觀十年春秋七十有二四月廿四日薨於位，十一年歲次丁酉十月壬子朔廿二日癸酉，葬於兗州任城縣黃山鄉定丘里范山之右，子守一，悲風樹之不停，感波瀾之莫息，攀擗號慟，罔極無追，思滅性之未仁，乃遵禮而成德，仍恐山移陵谷，海變桑田，陰陽遞代，寒暑貿遷，德音莫紀，茂績銷然，式鐫金石，功名克宣，乃為銘曰，渙矣長源，康哉遠裔，且賢且哲，或王或帝，扶節漢朝，剖符晉世，異人間出，組相繼，卓卓不群，亭亭傑立，色斯高舉，翔而後集，博綜典墳，尤工篇什，知來藏往，譽流邦邑，蘭台蒞職，離宮侍奉，百寮成失，二君端拱，蕃邸無虞，戎夷不聳，是憑是賴，惟尊惟重，匡賢蕃牧，輔弼維城，拾遺補闕，政富刑清，六條宣暢，四民載寧，蘭薰桂馥，玉振金聲，陽鳥隱躍，陰菟沉暉，隙駒莫返，波瀾不歸，哲人長逝，學者何依，攀號靡及，涕泗交揮，帷虛靜，孤墳寂寞，薤露辛酸，松風蕭索，上林花隕，崦嵫日落，於難居，魂兮何托，年隨代往，月逐時新，朧劍空掛，雞奠虛陳，金玉非寶，德音是珍，勒銘泉石，永志深仁，
唐故安南都護充本管經略招討使兼御史中丞李公墓誌銘並序朝議大夫守將作少監輕車都尉太原縣開國男食邑三百戶王仲周撰儒述人理云，為善為不善有百祥百殃之別，前載書之，謂為信然，粵有安南都護兼御史中丞隴西李公諱象古，春秋五十三，以元和十四祀秋八月十九日遇部將楊湛清構亂之軍郡，公之室韋氏洎三男二女戕於一刻之間，沉於長江之濱，兵解之後，遺骸蕩然矣，公紹玄元之遠慶，為皇室之近屬，始封於曹者，同間平之樂善，節制於襄者，媲衛霍之邀勳，積善則有之，降祥乃誣矣，旁求釋氏之說，有雲五濁波委，六趣輪迴，三世緣業，萬殊報應，余孔氏之徒也，又安知西方象外之事哉，公太宗文皇帝之六代孫，襄州節度戶部尚書嗣曹王贈太師皋之子也，初以門蔭，授左武衛倉曹參軍，又轉協律郎，尋攝監察御史，俄遷裏行，又換殿中，皆參淮河節度府之右職，甸服求理，拜縣令，禮寺籍才，命太常丞，連剖竹於岳，衡二郡，洽著聲績，聞於朝廷，優詔擢為都護領本管經略招討等使，仍以風憲艾綬寵之，南越天遙地遐，風剽俗梗，撫綏之際，韋弦實難，選而火則絲棼，束濕則鹿駭，曩之總戎於茲者，端本靖末，無聞焉，公手執詔筱，心運吏術，欲以仁壽，福茲遐荒，孰殺之謠驟興，咸劉之禍俄構，悲夫，公即冥之後，公之令弟金吾將軍道古哀絕人琴，言圖血食，乃以己子，似續於公，嗚呼，歸土之儀不及，招祔之禮空存，以長慶元年十一月九日嗣子縝虔窆衣冠於洛陽先太師之塋右，大凡人生若休，同為溘盡，螻蟻魚鱉，復可親束哉，強為銘曰，堯官刑清，周史道光，引耀疊慶，祚鍾於唐，克生中憲，宗室之良，既峨鐵冠，亦綰銅章，連殿外郡，遂護南荒，實思變俗，載訝不綱，政方浹洽，人幾康，誰謂爪牙，化為豺狼，驟即冥冥，委於湯湯，孝哉嗣子，祔之若堂，
濟陰人也，承少典子共工之軍苗札直下近祖可昌晉遂出濟地是也，七職在於先備成聞後代儔芳流並他，毀棄名霍擗縣為定，到大隋末，後逐田宅，甚於司徒村居住，歷觀萬古，師襲簪纓，曳袖萇川，歎良木而安仰，可下數周卓絕脈游皓鄉息望但知皂帛明皆可以注斟酌者也，夫人董氏，在平高後納萬夫同登棄背，以大唐乾封元年正月五日身卒，夫人二月十一日歸終，荼毒無憑，八音俱穸，其年四月六日，合禾祖於蒿里，舉大禰於萇泉，側問墳田，乃司徒村西南一里，四維即神山見望其土檀特之所未盈，立此明文，蓋出渾生不朽，夫剛絕路，了證未來，多劫翻然，拔濟何在，在上大祖，先葬故鄉，碑碣顯然，親祖一顏，施正五郡，後並代巨名，門當七命，禮戊即整，扎清不殫，其祖諱撫，字郎，京名自有，高祖祖諱直，字慶，晉仁甲水令，前章，此乃祖父計應尊為先首，文後須注便知，若不引立尊卑，後人明有信哉，青風出於鄉口，芳味恨罄，故刊千齡，安由措矣，烏呼，以為歎昊命若無，予削辭擬留銘是爾，
唐故隋晉王祭酒車君墓誌銘並序君諱詵，字孝詵，河南人也，其先特秀，肇丞相於漢初，波源清，炳奇材於晉代，豈止璋間襲，冠冕陸離而已哉，祖和，北齊青州刺史，父竦，東海令，並筌跡高朗，鏡道深仁，飛清響於淮淄，肆德音於濟北，君稟靈鴻族，蘊質華宗，澄碧浪以束神，郁青霞而秀，雲奔絢藻，風翥波，總言行於襟懷，混是非於心府，授晉王祭酒，聲遒菟苑，跡冠平台，未展清文，俄逢道喪，於是辭梁避地，慝跡洛濱，任去就以遨魂，逐隆而凝性，不謂舟沉迅壑，景落高山，越以顯慶元年八月十七日，終於景行里私第，春秋七十有二，以其年九月十一日，權葬於邙山之陽，恐丹獻陵雲，將萊而成沼，碧潯浮漢，與桑田而競高，不勒茲銘，音儀何冀，其詞曰，惟基極峻，枝侵雲，貞越松桂，芳溢蘭熏，稟此德音，裔流鴻族，孝友凝志，忠規寡慾，光陰徙隙，曉露難停，書卷塵委，琴休雪輕，泉戶既扃，夜台方永，松賈上森，英名下詠，
大唐故中散大夫行滎陽郡長史上柱國賞魚袋清河崔府君墓誌銘並敘起居舍人翰林院待制閻伯璵撰天寶祀圓丘之歲，夏四月乙卯，滎陽長史清河崔公即世於郡之官舍，享年七十，復於公館，正也，公諱湛，字湛然，皇雞澤縣令玄覽曾孫，滑州司馬志道之孫，涿城府果毅祥業之子，太岳之胄，阜昌大國，太師之嫡，似續大賢，承剪商之勳，奉賜履之祚，本枝百代，繁衍武城，自漢東萊侯伯基至公凡卅代，公孩孺早孤，孑立嗣世，內明敏而志乎學，外寬裕而依於仁，氣色龍泉，心吞雲夢，方欲憲章二雅，斧藻六經，感視膳之歡，急逮親之祿，長安中，國家宗祀明堂，以門子選齋郎出身，補曹州成武縣主簿，坐公事去官，尋丁太夫人憂，泣血無時，致毀過禮，服闋，調常州武進縣主簿，清非矯俗，直以藩身，彼季智之班，初嗟鸞伏，我太公之胄，時惟鷹揚，屬林胡未平，邊鄙尚聳，制授陝州桃林府果毅，充兩番參謨子將，公出師授律，入幕奮奇，刃有餘地，舉無遺策，及御史大夫張南陽公北平山戎，東清遼海，百戰全勝，二番授首，公預入幕，帝嘉乃勳，超授同州大亭府折衝兼河北節度經略副使，賞緋魚袋，授上柱國，初，公以文儒進，後以武略用，褒功則厚，雅尚素乖，夷猶旆旌，黽俯從事，南陽公嘗欲表公為漁陽守，懇辭薦舉，願守謙，猶是請攝常山郡司馬，恆陽軍副使，理斥候，改轅門，致役皆俟於農巢，徙營且謀於地利，政有經矣，人無間焉，子文理兵，終朝而畢，龐統展驥，三年有成，帝命即真，加朝散大夫，天寶初，朝於京師，會成歲事，詔遷朝請大夫，穎川郡長史，超登近甸，以德舉也，公之佐穎川也，政以簡成，興逐情逸，退公之暇，披玩典墳，得莊生逍遙，老氏止足，嘗與眾子諸婿宴德星台，泛穎谷水，簪組輝映，琳琅挺秀，議者以為太丘星聚，元禮仙舟，數百年盛事復存於崔氏矣，間一歲，遷中散大夫，滎陽郡長史，將行也，鄭人喜迎，許人泣祖，二郊之上，士女如堵，允所謂愷悌君子，人之父母矣，公理鄭二歲，禮樂以檢寮吏，吏不忍欺，寬恕以撫黎人，人懷厚德，府無留獄，田有豐年，雖輿頌王祥，人歌子產，無以加也，嗚呼，天不輔德，人之雲亡，題輿非展用之所，佐郡即藏舟之任，悲夫，公未之寢疾也，將合祔先君，日月有期，儀器宿備，及疾亟，命其子曰，吾孝感無徵，天命不，大事將舉，沉疾日臻，如將不赴，爾其卒事，嗚呼，疾亂而不忘孝思者，未之有也，公歷官八政廿八考，臨下以簡，在邦必聞，若乃智周未萌，識洞懸解，藝精墨沼，思逸文房，晦其跡人未易知，後其身人推至德，故言滿天下而必遵誠信，行滿天下而不忘忠孝，敢問顏閔之德何以加於此乎，夫人文水縣君太原王氏，二門母儀，九族內則，依仁立義，以睦婚姻之黨，習禮明詩，以訓閨門之內，及乎附蘿義缺，崩城痛巨，銘功謚行，不獨黔妻之妻，保德教忠，寧謝王孫之母，長子宛丘主簿虔，次子西華尉朝，季子永陽尉，終天罔極，觸地無容，悼心失圖，銜恤殆盡，曾參至性，獨標百行，獻子執喪，加人一等，克遵理命，爰卜新塋，即以天寶十載八月十日，奉遷厝於洛陽縣平陰鄉之北原，後祔先府君，禮也，式刊貞石，永傳來裔，仲尼之烈，匪公西能志，伯喈之述，唯有道無慚，銘曰，於惟府君，文武克舉，謙以自牧，時然後語，不雜風塵，載罹寒暑，豹變郡邑，鴻騫師旅，累佐藩翰，咸推政術，宜享永年，保膺元吉，奔駟不駐，逝川何疾，刻石重泉，音徽難述，
大唐故右驍衛倉曹參軍滎陽鄭府君墓誌銘並序從父侄前鄉貢進士日成撰府君諱齊閔，字藏諸，滎陽開封人也，皇朝瀛州任丘縣令孝通之曾孫，尚書右丞祖玄之孫，今趙州別駕之元子，三君積善，鍾美於公，公體貌魁傑，風神博雅，行不逾矩，言而有信，為子則蒸蒸，為兄則怡怡如，爰資事君，是亦為政，初以門蔭補挽郎，解褐寧王府參事，秩滿，補右驍衛倉曹參軍，侍從惟寅，出納惟允，無何，丁內憂，既免喪，未能忘哀，是用生疾，凡匝四序，有加無瘳，以開元廿七年十月十日，終於洛陽縣尊賢里之私第，春秋六，嗚呼，歸金之日，不見嚴君，主奠之辰，唯聞幼女，夫人趙郡李氏，皇朝州深澤縣令Κ之女也，令儀令德，巧言巧工，府君政位乎外，夫人輔佐於中，先於公五年，終於尊賢里第，春秋廿五，即以其月廿五日，祔合於洛陽縣清風鄉之原順也，亞弟前晉城主簿晉客等，送往以禮，撫存以仁，死喪之威，孔懷兄弟，今見之矣，日成忝為猶子，敢作銘云，彼美哲人，國之彥兮，窈窕淑女，邦之媛兮，生存華屋，共于飛兮，歿居幽壤，同所歸兮，
唐朝散大夫行遂州司馬董君墓誌銘並序公諱務忠，字基孝，馮翊頻陽人也，屬土木交運，金水迭興，采州域之後名，都邑之前號，隨而處，又為宜州美原縣人焉，源流長，槓深難朽，靈根茂族，可得而言，炎漢膺圖，舒作江都王相，隆周御歷，壺為晉國史官，董遇闡學於當塗，安於峻法乎嬴趙，枝分，代有其人，曾祖，齊相州鄴縣長，昔史起敷化，舄鹵變腴，門豹宣風，妖巫屏跡，公之制錦，吞孕賢，俗阜民和，雲思成詠，祖暉，隨夏州朔方縣丞，扶州司戶，書佐扶帶，西戎夏鄰，北狄或賁未碎，或燒種尚全，軍檄隕謀，克殄方命，雖威權未總，實獻凱攸推，父壽，唐蒲州河東縣令上護軍，此邑密邇帝畿，素漸河潤，思存富教，諒佇英賢，公績著下車，政聞期月，里落不驚抱鼓，桑野有狎馴，足以仁反霄魚，豈獨晨羊絕飲而已，公生而俊朗，幼挺岐嶷，忠懇天至，淳孝在心，縱朱穆以歲標奇，汝郁之髫年起譽，總而為論，彼固多慚，逮乎志學立身，砥礪名行，策名人士，觀國之光，且豹子初成，便起吞牛之意，松生數寸，已顯龍雲之心，少以磔鼠爰書，遂以金科在慮，隨器而處，超授評事之官，在職累年，咸歎其美，又授懷州司兵，太常主簿，懷州則東京之近甸，太常實有國之禮園，司兵職典軍雄，主簿眾曹綱紀，旌能表擢非止具官，既而文武畢兼，藝略周洽，庶從楊歷，以效其材，咸亨，儀鳳之中，擢授中書主書，尋改武衛，金吾二長史，然則中書鳳池，出納天渙之所，金吾武衛，巡警元戎之地，苟非其器，斯屆負乘，以公識量弘通是用，允膺茲職，於時明兩翳暉，搖山失位，儲皇貶殛，由來有之，胥宇繕營，系公是屬，遂以開曜元年奉敕令馳驛往渠州造庶人賢宅，未成間，又改巴州，還令充使檢校，功隨效積，官逐年升，歷職有聞，事當顯擢，文明元年二月授公朝散大大，仍依舊任，今之司馬長史，古之別駕治中，龐統，王祥，共踐斯任，海沂康賴，佇寄休徵，遂州巴蜀奧區，界躔庸濮，蕃貳之職，諒佇英賢，又以其年七月制授遂州司馬，贊舉六條，夷夏歸德，宣弘五教，列壤欽風，垂拱三年，往神都，充朝集使，方欲展茲雲翼，整翮搏扶，游躍海鱗，吐翰溟，豈謂日車靡駐，逝水難停，二豎成災，五神乖候，靈香罕覿，越人不生返極之魂，瓊草難逢，元化未起還崦之魄，醫藥無驗，患漸彌留，奄忽遷渝，便開撤瑟，以垂拱四年五月一日卒於洛州洛陽縣睦仁里第，春秋六十有七，庶寮淒泫，行路悲傷，今古共之，何嗟及也，時以寓殞三川，正丁高暑，將旋八水，厥路靡促，遂權殯邙山，允事宜也，昔溫序入夢，思歸東平，樹懷土，彼情既爾，此亦當然，即以今年四月迎神旋還歸故里，且宅兆送終，前聖恆典，窆塋窀穸，列代通規，爰請日官，命青烏而表吉，具諸重榔，旌白楸而告備，以大周天授二年十月十二日葬於鴻州虞山縣儀鳳鄉之鳳凰原，盾車曉駕，薤唱霄歌，去戶敞之修廊，赴寒荒之野甸，蘭庭邃宇，空餘綠癬青苔，九地黃爐，無復三千白日，胤子承休，悲梁襄之奚仰，痛陟岵之難追，慮洲壑之有遷，恐埏隧之無紀，聊復勒銘貞石，以著詞云，日餘潤學，繁露滋經，直標良史，改表嚴刑，咸昌令緒，並著嘉聲，枝分葉散，因居擅名，派別頻陽，流風馮翊，家傳禮讓，門承懿德，龜組榮，藝能表飾，弈代推范，祖孫齊則，公之載誕，孝友良，逮乎觀國，為龍為光，揚歷清顯，終焉允臧，內外欽譽，出處惟芳，入討厥都，遐臻落，殞思，鯤鱗佇躍，如何不淑，凋年霄，鰓曝藍田，羽墜寥廓，牛山北望，齊後悲，爽，薦，古來共此，此獨何長，遺風雲電，莫匪其常，幽顯異途，送終斯及，需軒曉引，盾輿，，將臻荒隴，返室無依，庭有泣，淒風瑟，重阜唯雷，百年欲賞，一旦而坎，幽埏，，空鶴，因風送哀，
唐故顏君墓誌銘並序君諱人，字婆仁，魯國人也，昔孔門儒教，回也以德行居先，晉室文徒，延年以高才顯譽，英髦奕葉，冠蓋蟬聯，備諸史策，可略而敘，曾祖黯，齊任沂州刺史，祖端，任懷州刺史，並忠亮宏拔，明允肅恭，雅度高深，牆宇崇峻，父徹，隋任大都督，體貌恢吾，風彩遒逸，學該墳黃，文富詞林，馬上軍前，飛書立就，君幼而聰敏，早擅風規，弱冠之年，時逢擾亂，屈首從偽，歷任將軍，大唐啟基，投身莫府，武德五年，蒙授親事府旅帥，從行台僕射屈突通征討，武穿七札，勇冠三軍，略地攻城，身先士卒，八年，改授翊衛府旅帥，以才御職，守道居貞，聲振府僚，譽流京輦，亭亭聳百尋之，汪汪澄萬頃之陂，忠孝君親，信義朋友，冀慶余之效，比固南山，而福善無徵，魂遊東嶽，以其年二月十八終於家，春秋七十有五，悲纏教義，思結閭閻，知與不知，皆為流涕，豈獨鄰春不相，里巷輟歌而已哉，以永徽四年三月十日遷葬於河南縣平樂鄉邙山之陽，嗚呼，奔曦不息，逝水無停，一掩玄門，千秋永夜，悲風蕭瑟，徒有感於生平，盾蓋徘徊，空見傷於心目，乃為銘曰，源夫苗胄，本乎鄒魯，回則允文，延年允武，蟬聯冠蓋，重規疊矩，惟公秀出，克光前祖，弱齡馳譽，早歲飛聲，文鋒秀髮，武略挺生，才標班馬，武擅韓彭，家稱孝敬，朝譽忠貞，福善無效，禍淫斯履，庭碎，林殘杞梓，愁雲晝昏，悲風夕起，式旌景行，用弘其美，
唐故隴西郡李府君墓誌銘並序試太常寺協律郎陳諗撰並書公姓李名光曾，字某，隴西人也，自東周降德，西漢流芳，簪紱相承，貂繼踵，衣冠蔓延，累代不絕，李氏之盛，其來遠矣，公代因官徙居於魏，遷於河東，公生於忻州，寓於單于環三十餘載當其祖父然，並恭儉揖孝嚴恪，或，或勤勞而事國，公謙讓廉直，和溫潤，矣知足不妄，好德能施，心無忮州，精心禪理，州達至於寢食，未嘗廢也，善無徵，仙靈匪信，修短定，人生有，以會昌二奠有徵，藥石無，至六月六日，終於之私第，春秋五十有六，嗚乎，壯志方茂，惜哉，哲人逝夫人四德不虧，六行無婦道未嘗闕焉，有子三人，長曰公，次曰公，幼曰公武，有女一人，年未初笄，賢無二仁德惠敬恭生有有哀之悲號泣血絕痛心十一日於無之里也，事武合儀誠盡心之必君以秘弈弈德恭惟我公德邁州恩山其詞曰，度孝心，
亡宮八品墓誌亡宮者，不知何許人也，令儀夙茂，淑德早閒，言從桃李之蹊，選入芝蘭之殿，炎源亟貿，執貞順而無愆，福壽已登，在營魄其難久，春秋卅，以文明元年七月十三日卒於東都患坊，以其年八月五日葬於北邙山，典司攸忝，遂作銘云，昔歲柔儀，今來遐壽，黃泉而永，寄彤管而無朽，
元從朝散大夫行內侍省內常侍員外置同正員上柱國賜紫金魚袋孫公故妻彭城郡夫人劉氏墓誌銘朝議郎試兗州別駕韋栘撰彭城郡夫人劉氏，九兄福游，隨，饒兩州刺史，十一兄福仙，左衛將軍，七姊魚軍容之妻，國夫人也，八妹即行內常侍孫希嚴之妻也，淑女弘德，婦禮光門，少舒顏，俄青春之不駐，何期此苦，與親戚而長分，未遙，魂沉碧浴，鼓盆而泣，夢哭荊簪，享年三十有八，終於京兆府萬年縣來庭里之私第，孝息子貴，子昂，悲生薤露，氣竭而摧，有歎絕漿，哀哀泣血，以大曆七年歲次壬子七月廿三日壬寅，葬於青門之東，川之西，長樂原之禮也，冥魂幽宅，俯我先塋，食墨而占，得應連山之，龍盾振響，永謝幽泉，乃為銘曰，夫人逝兮絕音徽，鼓盆歌兮恫苦悲，南陔哀兮淚霏霏，兄姊悼兮傷少離，窮泉瘞兮啟無期，喪家寶兮痛依依，冀表千秋兮此地，孤萬歲兮，
唐故前澤州參軍左府君墓誌銘並序君諱法，字孝才，南陽人也，茂緒靈長，崇基自遠，山河降祉，天挺英奇，在鄒魯者，與將聖而同恥，仕漢朝者，麗藻於天庭，自是迄今，像賢無替，諒可徵諸史諜，不俟一二詳焉，然殷國五遷，周王三徙，從宦，為萬年人也，祖進，周本縣功曹，雍州東曹掾，首導靈，發輝，詞，逸氣霞，父廣，天和年中，詔授揚烈將軍，於聲於時譽，湛止水於靈台，遷將軍左員外常侍，得以秀情標舉識度淹之年，之切視息偷存，幾將生時發譽以為澤州參軍，非其好也，君素澄唯尚清九存仁業因睹悲高養志清之道，之無窮樹當來朝，俄成萬古，粵以大唐貞觀十九年七月一日終於私，春秋七十有七，以來年三月廿七日葬於縣之右，君既齊物於一枝，又於三人倫，羽儀著焉，諸子等並門傳踐霜露而思仰紀璋之徽同天地之，嗚呼哀哉，乃為銘曰，泱泱，世賢良，因官命也，胙土，，弈葉芬芳，惟誕，發含，猗雅操，，惟悌，辭榮不居，歸依正覺，妙體真如，名揚朝，行州閭，度汪汪，清風肅肅，樹良良田，，庶延遐壽，如何不淑，霧結寒扃，煙生松竹，黃，長辭，交遊，道俗傷悲，陵遷谷變，岳毀河移，勒茲，風範，
唐故居士河內常府君墓誌銘並序德也不德，名也無名，混跡潛機，世莫能識，則常府君之美矣，府君諱俊，字英俊，河內人也，曾祖諱澈，儒林郎，祖諱忠，宣德郎，考諱仙，恆王府典軍，並守位以仁，居敬行簡，德以信成，正以從善，府君早歲悟道，榮寵絕求，蒙難藏諸晦明，德閒耶養正，淨乎天根，虛物存誠，陶空見實，謝名知幻，亡憂樂天，默語行藏，常處中道，而有妻子，俱梵行，處塵勞，恆瑩真性，府君形同於無形，心存於無相，淨於無為，味於無事，知而不知，學而無跡，修之無因，果胡能測，淨既成矣，曷能久諸，以大曆十有四年三月廿四日，逝於遼西縣歸化里之私第，享年五十有五，其逝也精爽如歸，謂其妻子，誡念季弟，爾等而一其無二焉，始終念茲，無忝斯語，生死者幻，曷足悲乎，淨爾意，焚寶香，於是乎大稱十念，超間諸禪，俄然無心而歸真也，以其歲閏五月三日，葬於薊城北高梁河南禮賢鄉之原兆，從宜也，夫人太原王氏，同修梵行，尤精妙理，彼美淑人，德佐君子，季弟光朝承重，哀過其禮，孝心天生，世議二龍，花連一寶，嗣子叔清，幼而沖和，以繼父葉，仁善本性，知之自然，薰雜惡聞，肌骨天淨，並號訴蒼天，血染墳域，冀垂不朽之文，永旌罔極之德，假手於我，詞無愧焉，銘曰，間世生兮而可宗，群英仰兮德可攻，我生萃兮觀其風，哲人萎兮何所從，房山野人康濟撰並書，
唐故汴州封丘縣令張君墓誌銘並序君諱才，字弘述，南陽白水人也，氏族之興，載於方冊，自之先，譽高炎漢，重光淑美，代載彌隆，承倫命而出微言，游金門而入儲貳，黃佩紫，紱冕相承，分竹專城，褰帷千里，異人間出，可得言焉，架漁陽麥秀兩歧，籠城都人歌五，曾祖忠，齊石州長史，祖芝，齊南陽本郡太守，父意，隋相州錄事參軍，並齊隋之日，早預烹鮮，制錦岐山，瞻星匪懈，君以葳蕤圖史，炳發書詩，論凝神，雲飛落紙，遂韜光奄質，蘊德丘園，養性怡神，研機味道，君乃年垂從欲，玄首將渝，不其薤露遄，華霄落，忽同逝水，掩棄風雲，粵以顯慶二年歲次丁巳正月庚申朔廿二日卒於河南忠順之里，公春秋七十有七，即以其年閏正月庚寅朔廿日己酉權瘞於邙山之陽千金鄉之地禮也，筮協之，卜惟襲吉，有子行，庶恐寂寥，終同地久天長，海桑田，岸遷陵谷，形人事，冀玄石而長存，，乃為銘曰，猗歟乃祖，弈葉重光，策名府庫，功傳太常，嘉聲振遠，令問令望，誕茲茂族，邈矣彌芳，伊君挺秀，在俗殊倫，忽摧荊岫，碎質成塵，嘉空設，淥醑虛陳，哀纏松賈，窀穸誰聞，
有唐前鄉貢進士崔凝亡室隴西李，鄭王亮之七代孫，曾祖匡佐，兗州金鄉縣令，祖，江陵府石首縣丞，皇考公僅，洪州都督府別駕，妣范陽盧夫人，咸通二年四月九日親迎於鄧州，八年六月廿七日歿於孟州汜水縣，年二十五，有男一人，泳郎，五歲，嗚呼，夫人孝行貫於神明，婦德顯於姻族，及笄之齒，執別駕府君之喪，週歲不進粒食，終制不去眉睫，煢然在疚，僉以為難也，而又稟性介獨，不執金錢，不聚貝帛，從夫之後，此道彌光，洎予閔凶，遂嬰微疹，再茹荼蓼，發為沉痼，藥石無驗，風燭興悲，嗟乎，有懿美之范，挺淳至之性也，如是豈不宜克保龜鶴，永奉蒸嘗，胡福善禍淫之道茫昧如斯耶，彼蒼悠悠，悼問何及，以七月十二日窆於河南府偃師縣亳邑鄉姜村，祔大塋之北，文淚援毫，識於泉壤，悲夫，凝自書，
唐故中散大夫涪州刺史上柱國李府君墓誌銘並序君諱延光，字珪，隴西成紀人也，自靈溪育慶，膺指樹之祥，張掖疏封，啟苴茅之祚，衣冠是稱於克荷，道德無須於聿修，固以輝映丹青，光昭簡冊，鴻勳茂祉，可略言焉，高祖叔基，周侍中，上開府，儀同三司，驃騎大將軍，駙馬都尉，敦煌郡公，曾祖威，隋使持節上大將軍，荊，安二州總管，荊，安，熊，鄧等四州刺史，上柱國，黎國公，大父志廉，皇朝上開府，陝東道行台，度支郎中，贈使持節衛州刺史，考元謹，太子左千牛尚捨直長，並傳芳組，襲潤休淳，雖歷數屢歸，而勳榮不替，珥貂開府，用睦葭莩之親，憑軾建，載光熊阜之飾，行台擢秀，首從即位之尊，望苑與能，初列侍臣之未，可謂代濟不朽矣，君貽芬積懿，挺粹生名，巨材即異於纖莖，美價不資於成器，而彈冠入仕，自下為高，始因戎衛之資，遄就參卿之任，次補岐州普閏縣丞，雍州好主簿，未樂桓覃之心，更述仇香之職，俄授乾封縣尉，黃圖奧庶，赤縣雄清，將求錯節之奇，必俟弗鍾之勁，君閒於在劇，投刃猶虛，善績嘉猷，遽聞天，長壽三年，制授右肅政台監察御史，員外置同正員，俄而即真，尋遷右台殿中侍御史，又為本台侍御史，內供奉，四遷憲闈，六週年，霜風彌勵，冰壺益清，初見推於茹剛，未竟疑於好直，聖曆歲，出為鄭州中牟縣令，更滿，授懷州武德縣令，榮河近郊，覃懷舊趾，下車視事，人歡有成，遠揖仲康之風，傍酌安仁之化，殊時埒美，無得而稱，秩終，除德州司馬，陳州長史，榮參半刺，政美題輿，未淹河朔之班，復踐胡公之國，尋除使持節涪州諸軍事，守涪州刺史，寄深共理，位總專城，適分命於虎符，遂纏災於，以巨唐開元七年十二月十九日，終於京兆府長安縣懷遠里之私第，春秋七十有三，君秉志鳴謙，居家好約，履錯惟敬，懷考父之恭，用正有孚，得晏嬰之儉，加以齋心玄素，求福不回，契理允尚於無為，從官必由於直道，雖古之哲人志士，何以加焉，夫人滎陽鄭氏，太子諭德祖玄之女，族茂緇衣禮優彤管，淑慎其止，洵美且都，粵自友琴，先悲徹瑟，宜家不永，始有折於龍鐔，同穴相從，終克諧於龜兆，以今八年歲次庚申二月甲申朔十三日景申，式啟先殯，合葬於京兆府萬年縣義豐鄉銅人原之禮也，嗣子羲升等，並充窮結欷，孺慕銜悲，力必竭於衣衾，心亦盡於誠信，三日不怠，方申孝子之情，五月有終，復用諸侯之禮，爰刊貞石，式紀鴻芬，虔奉徽音，乃為銘曰，綿綿瓜瓞，實惟真仙，丕降淳懿，代濟英賢，聿修厥德，公其有焉，惟公之生，正直聰明，居家克儉，蒞職惟清，終始不替，郁其成名，滎陽洵美，作嬪君子，玉歿幽泉，劍飛淵水，一去不還，千秋永已，惕遺范之不揚，勒貞而有紀，
大唐故封府君墓誌銘並序君諱深，字泰澄，渤海人，若乃殷人受氏，乃興微子之封，梁運膺符，延陵之國，故得昭晰圖史，葳蕤系諜者矣，祖隆，周任東河令，父璨，隋任溫縣令，政謠人，見重一時，神清，宇量沖深，加以淡寡慾，重義廉財，墳籍之，優遊道德之，豈謂桑生於井，巳蘭艾於悲深折，以顯慶三年正月十二日卒，春秋七十有八，夫人氏，太原令之女，風婉淑，體貌妍華，四德天資，母儀夙植，偕老同穴，生榮死哀，粵以其年五月十三日合葬於邙山之陽，禮也，嗣子君道，克修永，不墜家聲，天姓仁孝，率猷成己，悲陟岵之無，庭之無問，式遵古實，兆茲營域，將恐溟九，屋遷移，寄斯貞石，傳芳不朽，其詞曰，穆厥祖，氏因於，猗歟哲仁，令名深，業光，崇代載門，曰祖曰父，聿修無忒，鬱鬱永沉，昭昭長棄，禮容設，哀榮空備霧，風山隧，于嗟貴公，神茲地，
唐故揚州大都督府法曹參軍京兆韋府君故夫人榮陽鄭氏墓記夫人第十五，姓鄭氏，其先滎陽人也，大和八年九月十六日，暴染氣疾，奄棄背於揚州江都縣來鳳里之私第，享年五十八，以其年十一月廿日，權祔於先府君舊塋，從時禮也，孤子式已，孑然在疚，形影一身，候年月大通，啟揚子之祖殯，歸祔故國，將列松楸，泣血齋心，期於畢遂，夫人曾祖諱元久，皇朝贈隨州刺史，大父諱景之，皇朝贈左贊善大夫，烈考澍，皇朝尚書倉部員外郎，夫人即倉部之次女，華茂族，海內清德，藏諸家諜，備於人表，豈哀迷之敢稱，慮陵谷之遷易，求志貞石，以紀血誠，其於先府君之世胄簪纓，官婚令望，於舊志，不敢重書，嗚呼蒼天，嗚呼蒼天，孤子式已孤女廿二娘等謹記，
大唐故范陽盧氏君夫人劉氏墓誌銘並序君名榮，以名為字，是晉安君後，因依逐祿於信陵遺邑之東北廿里別業，今為魏人也，祖諱不記，考諱昇朝，夫人紹氏，榮，儉謹修身，孝為德，道高不仕，探討儒墨，君春秋六十有一而終私第，夫人淑令天姿，姬姜比德，誡女有曹氏之風，訓子有擇鄰之則，嗚呼，穹蒼不遺，奄歸泉域，夫人享年有九，而終寢室，夫人有子四人，長曰懷，次曰懷慶，次懷，小曰德，有女四人，長適范氏，次適杜，二女笄初，文不具載，至孝行同曾子，孝越高柴，停顙而謂曰，卜吉兆，揮高原，穿邃戶，於咸通九年歲次戊子十二月庚申朔十四日癸酉葬在業莊西北一里祖塋後以為先人之後，禮也，恐青山變谷，碧海為陵，貞石表詞，以旌不朽，詞曰，天生英靈，葉國之珍，有典有則，怡厥子孫，仁不永，奄謝泉門，夫人，肅肅芳妍，威容椒態，范訓有禮，輝光蓋代，早沒君前，要名千載，
大唐王君墓誌君諱約，字伏仁，太原人也，其清源遠派，奕葉光輝，遞代相承，子孫標秀，固以葳蕤圖史，炳發書詩，器弘深，英風挺特，祖憚，齊任恆州司法，有志無時，宦游於位，父興，隋任豫州汝陽縣丞，公清廉在，不獨美於慎知，恩煦庇人，豈直哥於來晚，是以價逸士林，名重邦彥，情田秀舉，瑩仁義於蘭蓀，心鏡清通，振貞順於松桂，將欲耀彩金門，申材玉鉉，不請逢於點額，退守丘園，遂乃韜光，怡神養志，且延時澤，望畢天年，豈意身染瘵，膏肓縈滯，非醫緩之能知，恫彌留，豈嚴君之識卦，於是花霄落，忽同逝水，春秋五十有七，以顯慶四年六月廿日卒於河南縣忠順坊之第，即以其年七月九日窆於邙山之，禮也，斯乃香煙式路，散氤氳於四空，朱降天，孤魂於野，靈需回軌，行雲為之徘徊，孝子崩摧，飛禽頡頏，庶恐寂寥終固，地久天長，海變為田，陵渝成谷，修斯制，旌表泉門，幸同日月以長懸，等乾坤而不朽，嗚呼哀哉，乃為銘曰，猗與乃祖，邈矣彌芳，策名委質，效節勤王，奇材遠振，地久天長，誕滋茂族，令問令望，伊君特達，卓犖不群，棄彼余緒，混俗榮身，忽摧荊岫，質成塵，空設，川棘，哀哉隴樹，窀穸誰聞，
王君墓誌銘並序諱小，字隆，其先太原人也，夫慶發駕鶴笙而騰美，祥開葉縣，控鳧鳥而含芳，莫不讚譽匏線，揚蕤竹帛，曾祖祖父徹，並稟靈柔胄，擅氣中和，所以代襲璋，門多杞梓，惟君蹈仁履孝，蘊義含貞，志尚惟虛，情辭爵祿，忽以逝水不停，奄從朝露，粵以咸亨二年六月廿七日卒於私第，春卅有六，即以其年七月十二日窆於邙山之陽禮也，有子龍兒，露草纏哀，風枝痛結，望塋城而摧裂，仰穹而悲檄，乃為銘曰，一代英奇，不終遐壽，何期竹柏，忽雕蒲柳，魂歸異壤生壟首，勒此清徽，千齡不朽，
君故將仕郎霍君墓誌銘並序君諱達，字，河東人也，今寄貫洛陽焉，昔父昭播美，肇錫壤於河汾，燕賢，親負圖於漢君，族芳猷之顯績，綬蓮彩而相暉，代有英豪，紛葩間出，祖生，齊鄴縣令，父寶，隋膺，並德總芳金，行雕泉玉，茂松端而葉，蔚蕙氣而齊襟，君早秀令儀，夙楊溫順，曖冬暉而諧性，勖霜夜以申威，勵節碧鮮，敦恭蘭畹，素弘忠讜，立事軍謀，大業中，拜建節尉，自義旗爰指，即預元功，服勤旦夕，授將仕郎，於是掛冠韜跡，輪稅在公，宴親友以濁醪，悅心神於玉柱，冀愉樂而將老，何中曦而告終，春秋六十，去貞觀廿三年四月廿九日，終於殖業坊私第，夫人徐氏，自稟訓楊庭，弘風公室，柔初襟於蕙問，婉令質於松貞，朱軒御周，奉嬪霍氏，言清瓊瑤琚，容茂冰霜，奏玉度於華宗，釣芳風於邦國，方峻賞高之慶，奄落城宿之輝，春秋六十七，越麟德元年八月十九日終於第，以其年十一月廿八日與君合窆於平樂鄉邙山之陽禮也，嗣子咨官縣尉行感，痛結池水，淒傷徑竹，瞻屺岵之重歸，泣寒之罔及，恐月袖以沉輝，惡風漣之徙邑，其詞曰，金清玉潔，交映二州，忠貞令淑，共譽雙論，方易陔蘭之色，奄虧庭樹之喧，庶芳之可挹，敢憑於山洹，
文林墓誌銘並序文林，其先吳興郡人也，公諱貞諒貞，先虞帝舜之宗也，後秦王胄之裔，河口鍾氣，世有其人，自高祖因官，今為西周天興縣人也，烈祖道安，朝散大夫，秦州長史，王父宏，回樂縣丞，皇考蓋，定安縣尉，並官清德茂，克樹乃聲，公即安定府君之二子也，弱冠娶穎川陳氏，四男二女，箴訓有聞，公初敦儒學，早悟釋門，遂於德伽蘭鳳台之上，崇建金閣雁塔，行寶林，為彼岸舟航，超出世梁棟，西安，因趨道門，公春秋八十有六，遘天寶十三年正月十三日，卒於敷化里之私第，夫人陳氏，享年五十有四，開元二十二年十月二十日，先君而亡，嗣子上寅等，欒棘其形，哀至泣血，即以永泰二年十月三日，於五陵鄉原祔王父舊塋合葬，禮也，銘曰，莽蒼舊塚，蕭條新墳，庭闈松柏，早夜，惟孝生死，不離不分，
張氏系自帝軒，世載英達，我府君諱延賞，河人也，祖義府君，以經明仕成紀丞，贈秦州都督，父嘉貞府君，皇中書令，光佐玄宗，名焯四海，粵我府君受天正性，文武命世，開國魏士，再台曜，三十年間，以德行政事為天下宗師，貞元三年正月，自尚書左僕射同平章事，其年秋七月壬申，薨於長安，享年六十有一，上以哀痛之詔，追贈太保，嗚呼，昔周公輔政六年而天下甫定，公在位七月而運奪其成，天不降康，何辜今之人，豈一時之痛，實百代之痛，長子調，次子諗，肅奉遺命，百度從儉，以其年冬十月乙酉寧神於此，夫人祁國夫人，故太師苗韓公之女，內則柔范聞於天下，俾志以頌曰，浩浩昊天，育此庶類，曷勤其生，而秘其治，大化久微，生靈瘁矣，時屬府君，若二紀，帝方成，政茲始，運之不葉，緬焉中止，於惟顯烈，繼相開魏，地，卜之占曰原，
故雲麾將軍行右龍武軍將軍上柱國清源縣開國男王府君墓誌文並序朝議郎行起居舍人上柱國賜緋魚袋閻伯璵撰府君諱守節，字問一，其先太原人也，晉侍中祥之裔，後徙居京兆涇陽，因以家焉，曾祖貴，貴生大父楷，揩生先考弼，三葉獨行，一門盛德，泌水為稅駕之所，行門是忘筌之地，府君聞詩禮之訓，遇雲雷之作，戡難奉主，因時策名，唐元初，以社稷功授上黨郡從善府別將，賜緋魚袋，稍遷雁門郡鳳池府左果毅都尉，濫觴締構，覆簣升乎，志必干城，心唯禦侮，轉寶鼎府果毅，再授彭池府果毅，屬皇上肆覲東後，告成岱宗，而職典禁兵，政膺清道，賞勞書伐，無忘舊勳，累遷銀川郡龍川府折衝都尉，賜紫金魚袋，特授左威衛翊府右郎將，三宮使，先父弼，追贈平原太守，妣張氏，追封清河郡君夫人，府君竭匪躬之誠，抗忠臣之器，前後賜絹五百疋，於三子出身，特與一子官，無何，拜右龍武軍將軍，加雲麾將軍，上柱國，清源縣開國男，歷官一十二，享年七十八，以天寶十一載十二月十三日於長安縣安里之私第寢疾而薨，以天寶十二載四月二日窆於臨皋之平原，禮也，夫人斛斯氏，門貽盛緒，族著清暉，辭綠鏡而藏春，紅姿而早瘞，祔焉，禮也，今夫人會稽郡君朱氏，暨男京兆府圍谷府別將元俊，猶子新平郡公劉府別將元意，南康郡參軍，前翰林院內供奉紹先等，孝思罔極，喪制過哀，泣血羸形，昊天無及，刻銘泉戶，用述音徽，其詞曰，將軍，武毅絕群，遇聖戡難，逢時策勳，旌麾是掌，茅土是分，埋魂泉下，無忘斯文，文林郎守南康郡侄紹先書天寶十二載歲次癸巳三月廿五日，
王府戶曹參清河張故妻鉅鹿魏夫人墓誌銘並序夫人魏氏，鉅鹿郡人也，曾祖滿，行刑，戶二侍郎，贈侍中，負邁代之名，蘊禾氏之璞，祖正見，庫部郎中，宣，彭等五州牧，材學映古，道業光時，父施，貞白貫俗，才優命薄，終衡州新寧縣丞，夫人清貞自結，殆越笄年，歸於張門，有典有則，無異議，心無異思，廿餘年，六親為范，淑順天授，華飾性鄙，閨門之內，代莫與籌，積善致欺，且誣厚德，少嬰微，遂先風露，春秋有五，嗚呼哀哉，以開元廿一年七月廿五日權殯於河南縣平樂鄉崔村之原禮也，有子四人，並幼而至孝，長而工文，嗣子等，將恐陵谷有改，志此銘雲，銘曰，溫惠其心，松柏其性，恭儉中禮，肅穆其令，應道則同，與物無競，何神福之不，而壽年之夭促，嗚呼邙山，永佳躅，
大鄭上柱國鄧國公故太夫義安郡夫人元氏墓誌夫人諱買得，字買得，河南河南人也，自大魏之膺期啟運，光宅中夏，本枝承若木之景，余潤接天河之源，鐘鼎盛於當年，椒蘭被於後世，備諸史策，可略而言矣，祖匡，魏東陽王，茂實英聲，道高前代，父，濟南王，分命爵，作范一時，夫人稟慶閨闈，資神像緯，聰敏冥授，孝敬天啟，動必以禮，行不忤物，雖在沖幼，宗族莫不異焉，年十有四，歸於那盧氏，言容有禮，肅雍成德，好合猶瑟，相敬若賓，尋以夫爵封興世郡君，大夫之妻，能循法度，公宮之教，無違婦道，洎乎忽喪所天，逾秉高節，而第二子和有名於世，和以大業之季，委質聖主，猶蕭曹翊大漢之功，吳鄧輔中興之業，往者鴻溝未割，函谷猶泥，龍戰虎爭，連營接壘，太夫人提挈二孫，淪沒賊地，而賊李密乃特加贍賜，欲令誘致其子，雖徐庶之心，於正以亂，而王陵之母，勖勵逾深，和竟聿遵嚴訓，乞羹自若，及李密之敗，得盡吹膝下，母子忠孝，天下榮之，是用式加寵命，封義安郡太夫人，褒崇之禮，群公莫與之比，豈期昊天不吊，降斯災禍，以大鄭開明元年五月十日遘疾，薨於東都尚書省之第，春秋六十有六，詔贈賻物一千五百段，禮也，仍令上柱國殿中少監太原郡開國公王暹，上開府鴻臚少卿襄武縣開國伯趙方海等監護喪事，即以其月十六日甲申，窆於城北千金鄉安川里，嗣子和，董茵列鼎，思事親之無日，號天叩地，痛合葬之何期，勒此嘉聲，寄之玄壤，乃為銘曰，山川磊，世代豪雄，將門有將，公子為公，袞如積，蘭桂成叢，羽儀當世，清明在躬，其一，公侯之孫，天王之胤，義則魴鯉，匹猶秦晉，忽焉如客，凋零何迅，泉門獨掩，銘旌孤引，其二，寂寞舊隴，蕭條郭門，參差異縣，淒愴幽魂，山連古墓，地接荒村，夜台無曉，遺掛空存，其三，哀哀嗣子，煢煢苦辛，母氏聖善，我無令人，風煙共慘，容衛空陳，撫膺長慟，歸後吾親，
唐故南陽張處士墓誌銘並序君諱運才，字振道，南陽白水人也，夫連胄黃樞，帝丘騰雲構之族，分光紫極，天衢景靈耀之宗，至若鳴玉匡韓，炳昌華而疊照，珥金毗漢，郁重光而帝彩，復有文疏梁劍，祉刃祥鉤，環穎聯輝，遺芳可略，曾祖演，齊舉茂才魏郡守，大父誕，梁任司州別駕，父弘，隋任彭城縣長，並風泠邃局，月鑒韶衿，砥節孕琴梧之清，宰務銳龍泉之割，惟君佩仁素於天骨，宅夷謐於自然，心侔白雲，靄仙霏而結影，性齊玄液，洞清漣而湛鏡，動由義舉，以不競弘仁，事藉禮銓，用推平樹道，蕭麗締鸞巖之逸，脫落屏鳳門之心，暨乎花白桂山，陶野衿於霞酌，葉清松架，王幽哀於雪弦，加以翹想大空，弟心小道，探鵬溟之奧績，鏡猿水之鉤文，動寂兩亡，是非雙泯，庶期白豪流照，方貽鶴鬢之齡，不謂丹駟翻光，遽釋烏輪之景，以麟德二年六月卅日遘疾終於嘉善里第，春秋五十八，夫人晉陽范氏，惟夫人月彩開華，授靈娥於桂魄，星輝動照，寫神婺於榆陰，系金尼於嬪閨，皎玉度於蘭台，齊黔姝之孕道，軼梁媛以凝貞，香落渠波，尋閱潘池之水，吊流仙羽，早興陶鶴之悲，以貞觀十九年十二月五日終於延福里，春秋卅八，則以麟德二年歲次甲子七月辛未朔十五日乙酉合葬於邙山之陽禮也，嗣子外府寺錄事寶等，溫敬宅心，莊和砥行，感趨訓於疇日，慕極孔庭，追徙范於平居，哀窮孟第，仰風條而潰魄，素寒派而糜魂，恐漱玉移碧瀲之波，仞石飛翠微之岫，勒蒿扃以樹德，庶蘭芬其無糅，其詞曰，軒丘昌構，宅絳洪基，銀黃帝彩，金紫連輝，大父挺照，顯考神機，曳鳥警俗，履鶴宣威，爰誕淑貞，擯利亡榮，鏡玄昭賁，孕道流清，白室所重，朱門是輕，胎泉碎魄，鳳├摧英，芳嬪標令，婉凝孤映，蘭華藻儀，蕙柔莊性，從訓諧道，如賓侔行，星遙落靨，月尋淪鏡，劍龍俱沒，松鶴兩飛，薤歌雙引，柳軔齊，隴風霄急，露草晨，刊茲貞琰，永樹芳徽，
大唐故史君墓誌銘並序君諱信，字安期，華陰人也，巖巖曾構，與蓮峰而競高，淼淼長源，共箭流而爭激，名臣入輔，君仲飛譽於西京，茂宰分，公謙播美於東漢，自茲已降，代濟英賢，遺烈餘風，於是乎在，祖雲，隋任荊州刺史六州諸軍事，上柱國，期城公，父嵩，唐任并州長史銀青光祿大夫須昌縣開國男，君鳥卵祥，夙忠孝之兆，龜文表質，素蓄台輔之姿，涯溪弘深，總群川而架宏海，風儀端嶷，美聯璧而秀披雲，體朋鏡而澄心，運虛舟而觸物，於是銷聲里，息景簷閭，混跡區中，游神域處，方謂松雕歲暮，擬獨秀於靈芝，何圖月犯少微，奄飛光而入昂，春秋六十有六，以大唐麟德二年六月廿五日卒於福善坊之第，丘園，空聞不拔之詞，衡泌蕭條，無復棲遲之逸，俾竹林交好，悲鄰笛以流襟，蘭室良遊，悼琴亡而喪氣，以其年七月十二日窆於邙山之陽，北睇河宮，控綠圖而帶地，南瞻，峙翠岳以干霄，西通馬白之關，東指羊蘭之口，炎陵瞰野，驗七哀之有悲，晉士長懷，諒九原之作，孝子伯隴，懼防墓斯崩，已積素王之歎，佳城儻啟，冀識滕公之銘，其詞曰，於穆先生，美稱貞，蘭薰雪白，玉潤冰清，凝神玄牝，銳黃庭，雖纏俗物，終去塵纓，丸藥斯餌，羽翼可生，方希倒，遽掩佳城，煙含柏秀，風入松聲，如何伊洛，浮丘擅名，
唐故國子監禮記博士趙公墓誌銘將仕郎守右補闕集賢殿直學士袁都撰公諱君旨，字正卿，天水人也，曾父諱簡，大父諱釗，皇考諱璿，皆篤行求志，沒齒善道，雖不躋貴位，而籍甚於鄉里，公孝友純至，耽習儒訓，尤好為禮學，嘗言，昔我先師教其子鯉，且曰不學禮無以立，然則男子生世，莫大於立身，立身之本，莫大於禮，其可以斯須去乎，遂取禮書陳於前，日夜諷誦不倦，業既就，來上國，應三禮科，果得高等，因授右監門衛錄事參軍，又歷國子監助教及丞，誘教生徒，多所發明，莫不遵順指義，洗拂訛誤，人人敬仰之，以為師，丞在監實掌公事，公恪次干用，罔不濟集，及秩滿，謂所知曰，吾本以禮進，禮之用，塞天地，包萬物，無所不施，豈可止為儒而已耶，使吾以此宰一邑，刺一州，自視學古為心，庶幾不為薄吏矣，遂宰陸渾，江陵二縣，其政用清白檢身，革貪為廉，用仁義理人，化頑為順，勤敬蒞務，賦稅前期，惠愛懷物，戶口增額，而又折節好士，曲盡禮意，當世名賢，尤加珍重，人亦以此多之，故相崔公群嘗尹江陵，高公之才，歸言於執政，除連州刺史，既至郡，行其術，化人用大理，識者謂龔黃復出矣，暇日往往與族賓泛舟載酒，娛放於山水之間，因其勝絕，創立亭榭，或題短韻以寄情性，蓋其餘力耳，既免郡，浩然有歸故鄉奉墳墓之志，無何，朝廷復古建官，立五經博士，咸以為非公無應其選者，拜國子監禮記博士，尋兼領立石經事，以大和八年十二月十九日寢疾，終於京師通化里，享年五十九，嗣子宗本，適在他邦未至，女真師甚幼，公故人大司農王公彥威者，寫為主其事，夫人高陽許氏，既哭盡哀，顧謂家老曰，今不幸至此，前無男傍無親可以倚荷者，未亡人其敢不知先夫有學行政事，宜刻於墓，今返葬，念居外，急無可，因故人來吊者請之何如，都聞公之喪往吊，趙氏老以為言，都從之，以大和九年四月十日乙酉葬於河南府河南縣平樂鄉杜翟村之原，銘曰，禮義根身才為末，刺郡立朝非不達，萬物萌生有蹶絕，嗚呼趙公居此穴，
唐故石州刺史中墓誌銘並序君諱穆，字穆之，河間莫人也，漢河間獻王德之一十七代孫，曾祖孝約，隋青州司馬，祖響，皇朝睦州雉山縣令，父守素，皇朝州司倉參軍，自豢龍種德，斷蛇構緒，光華籍甚，史冊昭彰，陳仲舉之澄清，暫題軒於周景，魯仲康之茂政，遽回靶於肥親，干將非刺齊之資，市丘異享雞之具，君門傳拾算，慶發探鉤，鳴山，聲聞絕瑞，渥窪賁水，影入郊歌，開曜二年，以鄉貢進仕擢第，桂杯枝，譽流鄉曲，昆岑片玉，暉映廊廡，俄而從常調選，補曹州冤朐縣尉，尋應制改絳州翼城尉，又除華州鄭縣尉，建瓴三輔之郊，毀瓶一都之會，是鍾盤錯，必籍持刀，雖復仙氣猶存，抑乃雄飆載遠，倏遷左御史台監察御史，尋除殿中侍御史，柏台增峻梓題飛華，軒閣生風，貴游斂手，仍判倉部員外郎，俄授地官員外郎，尋除鳳閣舍人，含香建禮，矯翼池，五字多鍾會之能，三署握田郎之重，左授括州司馬，尋丁司倉府君憂，跡遺於物，傅長沙而問，釁集於家，寢鄱陽而吊鶴，服闋，授原州都督府司馬兼知朔方道行軍司馬，三邊尚梗，見才子之從軍，五原不空，聞府佐之康國，尋徵拜祠部郎中加朝散大夫，青縑有裕，朱紱斯煌，未窮瑞雀之詞，旋鍾畫虎之痛，無何，丁太夫人憂，服闋，除石州刺史，險即孟門，地稱離石，濱於雜虜，控以諸軍，鎮撫攸宜，綏懷是適，載動軒車之奉，方期騎馬之徵，朝廷未暇于飛章，吏人忽嗟於送雁，以大唐先天元年十二月廿二日卒於汾州介休縣官舍，春秋六十有二，公風韻潛通，天姿亮狀，蓬山筆墨，早倦緣情，芝閣圖書，實疲奔命，歷階西省，累職南昌，稠疊人謠，︳謨帝念，方冀裘補袞，道翊天衢，孰圖露翦霜摧，魂遊地戶，粵以先天二年歲次癸丑十一月十二日壬申朔葬於洛陽縣北平陰鄉安善里之桃原禮也，嗣子銳，銓，等，南髫齒之年，毀欒棘之貌，悲纏匣劍，痛結楹書，敢詞宗，樹風貞礎，其詞曰，二氣氤氳，萬物化醇，降生代德，載誕貞臣，形肅肅而驚視，談袞袞而稱神，映襟靈於夜月，連麗藻於秋，混桂枝而竊貴，雜荊璞而同珍，歷踐南昌，幾便繁於黃綬，第游北閣，簡英聲於紫宸，浮括蒼而暫屈，坐離石而還伸，日遽於薄露，風屢掃於棲塵，悲群雁之回集，駭雙虎之來馴，孀妻寂寂兮歸館，稚子哀哀兮動鄰，唯余寒隴月，萬古吊泉，
宋都尉墓誌君諱舉，字思進，太原西河人也，出自帝嚳，殷王之苗裔，若夫周封微子，錫九命以分都，漢拜宋宏，列三公以贊國，沿茲以降，軒蓋相承，騰茂飛英，不得同日而言矣，祖秀，齊鎮遠將軍，父悅，隋擢為本郡中正，君維岳降生，含章聞起，正心孤聳，凌百丈之松，逸足迥馳，超千里之驥，博風迅上，勁羽薄於穹天，凌波遠溯，巨鱗橫於大壑，大唐運興，更造二儀，清氛於區寰，掃群凶於九域，君搴旗斬將，名震霸功，滅敵摧城，動參王業，特授儀同三司，非其志也，君歸依上道，充念朦固，凝心寤滅之場，托想無為之境，不謂夢奠兩楹，沈痾二豎，飛龜之散，勿驗於留魂，畫龍之符，無論於救疾，大唐永徽二年六月十四日卒於私第，春秋七十有一，士友駿奔，親朋擗踴，啟手敵足，乍隕乍生，嗟天地之無心，恨靈只之爽德，輔仁與善，諒曰徒言，積慶延齡，竟成空說，君履道貞純，懷鉛握素，仁義播其徽猷，孝弟揚其茂實，雖潛暉山水，聲聞九澤，晦彩林泉，譽流三輔，嗚呼，名存身沒，實追悼於當今，物在人亡，更悲涼於古昔，夫人裴氏，鍾氏，冠蓋良家，公侯甲族，年齡不竟，風露先，窀穸之所既宏，窆棺之禮從吉，即以其年十一月十三日合葬於州城西二里，南望羊頭，雲蒸觸石，西通漳浦，水氣沈潛，東臨百雉之城，北枕三垂之嶺，山形起伏，還符白鶴之祥，地勢風雲，更合青烏之候，嗚呼，乃為微子歸周，九命封植，宋宏佐漢，三公建職，作帝鹽梅，為君羽翼，奕葉英賢，蟬聯盛德，其一，惟祖惟考，乃文乃武，蹇諤匡君，忠貞翼主，功被山河，德資茅土，價重十城，名高九府，其二，君之嗣也，克復前縱，儀刑模楷，詞令溫恭，搴旗斬將，名立功成，惟求上道，寂滅為宗，其三，五福無徵，兩楹作夢，龜散徒聞，龍符無用，士友駿奔，親朋悲慟，昊天不吊，奄焉長送，其四，裴氏鍾氏，蘭雕桂折，玉色消沈，金聲永絕，織女還星，嫦娥歸月，回帳泉門，光輝此滅，其五，寒郊寂寞，川空鳥思，隴聞雲昏，松吟風馳，望道增愛，看碑落淚，一朝今古，千秋銘志，靈識何從，新封此地，
唐故左領軍衛翊衛高府君墓誌銘並敘君諱毛，字貞簡，渤海人也，肇伊石耳，纘於非罷，食邑承家，因封命氏，曾祖貴，前齊驃騎大將軍，祖仁，唐秦府車騎大將軍，父休，周朝授上柱國，勳華代襲，聲問雄振，烈烈王父，於赫其光，君神清氣逸，恭肅能順，倜儻之操，朋從見欽，初因門資，宿衛宮禁，後以時望，擢為司市，亦猶梅公，隱跡肆，質劑無訟，商賈駢聚，嗚呼，何林茂兮運促，朝遘厲而夕亡，享年五十六，終於私第，鄭喬有歎，已聞棟折榱傾，管輅所嗟，不見女嫁男娶，蕩蕩上帝，曷如是也，前夫人扶風馬氏，桃李春敷，會夕隕，繼室天水蹇氏，必齊流詠，明艷遽凋，以開元廿一年歲次癸酉五月寅朔八日癸酉歸祔於歷城縣東榮山西原，侍先塋也，孤子崔生鞠然童稚，號叫靡托，堂兄承業，悲閔疚心，原榷感，雖合葬非古，而吾從於周，琢石幽陰，克昭來裔，銘曰，叢蘭始茂，長松忽崩，一刊芳石，萬古猶稱，
大唐故毛處士夫人賈氏墓誌銘並序毛氏夫人姓賈氏，諱三勝，字正念，雍州咸陽人，曾祖道真，隋沙州刺史，祖履新，皇任隴州陽縣令，父舉，明經擢第，夫人德業純懿，機神明徹，既而有行他族，作嬪君子，處士府君，中年遘疾，未幾潛暉，夫人弔影孀庭，撫孤室，遂乃擯絕塵俗，虔歸淨土，最凡寫大乘經五百餘卷，造金銅及素像一千餘軀，菜食長齋，禮懺忘倦，而篋蛇遄駭，籐鼠易危，諸佛來迎，忽睹白蓮之應，高梯已至，更聞青建之談，以景雲二年閏六月九日終於洛陽立行里之私第，春秋七十有四，夫人臨終設齋，延諸大德，三日行道，並放家僮四人，手足柔軟，紅蓮比色，湯沐備具，縞服近身，瞬倏之間，溘然長謝，處士府君先以神龍九年七月廿六日亡，當時權窆，未樹坊域，今別造新塋，遷徙舊處，越景雲二年七月廿九日與夫人同葬於河南平樂鄉之原，禮也，墳兆雖同，儀形各異，非周文之合葬，祈釋教之往生，嗣子希望，純孝加人，柴毀骨立，爰題綠礎，用紀清芬，銘曰，
大唐故毛君墓記訟君諱爽，字元，滎陽郡人也，高曾祖諱道先，任絳郡西河府長史，濟濟匪躬，夕惕若勵，庶幾於德，克勤孝悌，祖諱觀，不官不仕，常負自然之智，賞悅丘園，高節其志，父爽，縣職事為生，幽澗側秀，不待山苗，久奉公門使，長思官宦招，以神龍元載，奄泉路，母嚴八十，侍版授韓縣郡君，以天寶十載十月十二日遘疾，終於私室也，時流歲玄，物故人遷，嗟考妣之冥寞，歎魂魄之重泉，前流外孤子真無假，字思柬，悲咽隴水，淒斷猿聲，白楊瑟瑟，青鸞伴塋，擇葬地兆，永固長寧，悲寒風之切切，痛孤月之零零，素車隱軫，神飛，棺槨非禮，蒔柏山崗，
唐故王君墓誌銘並序君諱楷，字詮芝，洛陽人也，疏鄧林，雲葉麗於東，華翠嶺，露竹潤於西濱，故關右闡子年之風，鄴下表仲宣之妙，自茲厥後，文武連衡，豈止紫紱朱輪，暉映一時而已，祖諱雙，前隋任相州湯陰縣令，父諱煥，上輕車都尉，隋任宋州錄事參軍，並耀彩士林，澄藻行而高邈，重規流伍，婉忠信而遙芬，君凝貞歲，流志成年，蘊松筠以標懷，總金石而齊質，髻初淳至，蒸蒸於孝友，撫塵聰察，明明於善言，故能作政家風，小大依德，贏金耀彩，臭味羅之門，弘粟流原，羽儀至夷之室，遂乃留情接士友，逸跡傲中，飄飄然混齊俗也，每至春風韻竹，秋月棲廊，談諧自得，泠泠心賞，方冀遠心勝跡，籍忠讜以分驅，何吾促景中曦，奄嵫陰而獨騖，春秋年七十有四，粵以龍朔三年六月七日，終於福善坊私第，夫人張氏，貞桂魄，標蘭儀，婉柔順以澄神，耿清虛而疏惠，甫年廿，嬪此王門，韻偶塤篪，調諧金石，方申遠慶，奄落芳枝，春秋年六十有三，粵以顯慶二年七月廿日終於私第，以龍朔三年八月三日，與君同窆於北邙之陽禮也，存亡異，遷厝山阿，翩翩兮啟路，馬兮鳴河，雲肅肅兮垂素蓋，風淒淒兮陽薤歌，刊德音於玄石，與峻岳同科，其詞曰，披雲布族，亙地凝華，盛傳周漢，譽洽龜沙，清奪金石，潔秀煙霞，芬蕙畹，慶是嘉，是慶何謂，紹彼鴻族，蘊德松筠，含貞金玉，孝友，依鄰無慾，放曠信善，息心千祿，朝廊桂月，夕徑翻星，追朋道，性狎邇清，庶茲善誘，晤遣言名，何圖扃福，奄爾雙零，星駕，殯階奠祖，發彼清洛，城隅徑度，哀結悲風，歌纏薤露，松賈凝，余故墓，大唐龍朔三年八月二日刻成，
墓銘並序舅朝議郎前守河南少尹賜緋魚袋崔碣撰並書世之言胄緒者，皆以後魏為肇啟，殊不知必宋之子，必齊之姜，詩人之詞已著，姬姓日也，異姓月也，呂之夢可徵，所以綱紀大倫，燮和至化，若星辰之昭宣天道，山川之經界地理，故詁訓以關雎為正始，春秋以怨偶誡禍亂，前稱秦晉之，後有王滿之殫，錙銖可評，雲涯斯隔，近代稱李河內，盧河間為門戶之標，人物之津梁，隴西李夫人即河內公禧之六代孫也，曾祖貽謀，右清道錄事參軍，祖協，婺州錄事參軍，文，大理評事襄州節度推官，皆以清自持，繁織為誡，守先賢止足之分，追往哲舒捲之懷，道畏身榮天故名士而夫人故涇州從事盧端公逢時之妻，碣伯姊之女也，端公之道德門地，備於鄭中丞之前志，不書，夫人外六代祖尊諱玄，特進中書令封博陵郡王，匡周之勳，安劉之業，銘於鐘鼎，載在冊書，外五代祖尊諱璩，禮部侍郎博陵郡公，與道士司馬公子微，趙公貞固，盧公藏用為莫逆之交，才識文學，俱推第一，語在陳公子昂集序，高王父尊諱渙，門下侍郎平章事贈右僕射，位卑赴調之日，吏部嚴公挺之別設高榻於千百人中，延公就坐，試彝樽銘，曰，以公清廟之器，故為篇目，及居相位，果以斥逐奸臣，出守遠郡，事在國史及廣人物誌，曾王父尊諱縱，太常卿，贈吏部尚書，賊之亂，天子蒙塵，說懷光之兵，解奉天之意，兩為御史大夫，皆留軌範，為朝典刑，事在德宗實錄，王父尊諱元加，睦州刺史，贈工部尚書，未申經濟，獨存志行，號天叩地，攀恨何及，崔氏之姻者十一世，校之他門，未見其比，至於軒冕中外，文學勳德，光乎竹帛，被於邦家，固非私門之有夫人承內善之慶，為閨閫命世之賢，言必析微，動皆舉正，不俟姆訓，自然老成，怡聲於問侍膳藹有稱，籍甚六親，遂致名賢，來求邦媛，范陽氏如泉派分，如山競秀，定其優劣，或得而言，僕射李公，司徒鄭公餘慶，門望孤絕，流品標，皆我之自出，故迥拔諸宗，決以擲盧，豈俟呼白，及鳴辭家，拜慶，煥起居之節，奉藻滌濯之勞，夫之宗姻，盡其愛敬，下及童孺，皆感能賢，禮經內之章，我乃備有其行，洎從宦于飛，職修中饋，具賓客之饔餼，追耕耨之盍餉，雖冀缺之家，梁鴻之室，莫余及也，訓子之義，必先禮教，得孟母三徙之旨，故中第於羲文，勵班氏七篇之誡，故作嬪為令婦，及其哀當晝哭，身稱未亡，專政於家，律下有則，峭潔規矩，財成物務，古稱敬姜，吾無愧也，嗟乎，造化無全功，書傳無求備，卦有損益，像有虧盈，雖門風家聲，赫鄉曲，而康寧壽考，嗇於冥數，豈物理然乎，抑天所命也，抱疾累年，板輿就養，以咸通四年三月三日謝世於河東府之官舍，春秋五十一，以其年五月廿九日，歸葬於河南府河南縣伊鄉尹樊里端公之塋，柱史後也，用周道焉，一子曰勉，幼而自立，少登學科，名譽克宣，躬問乃至，河東劉公，國之賢諸侯也，慕其行義，兩有嘉招，豈同一紙之書，再展初筵之禮，二女素稟家風，早嚴閨訓，本乎孝愛，資以肅雍，式是母儀，克光婦道，長女適鄭中丞處誨，司徒公之孫也，次女適前考功鄭員外延休，今相國公涯之子也，二婿門閥人才，如揭日月，懸於太清八，瞻仰萬類，他難得而形似，若非夫人之積德累行，家至戶既，豈能致名臣賢士慕膻就燥而至哉，碣幼失怙恃，鞫育於姊，耨以櫛沐，既以羹以不凋不枯，殘生餘氣，故夫人在諸甥別深恩義，詩曰，我見舅氏，如母存焉，夫人之情也，每視夫人，追感伯姊，余之志也，此望既絕，悲痛何已，中丞以親親之分，必詳行實，故委銘勒，非所取才，余亦欲敘夫人之德美，報伯姊之慈惠，故不敢讓，銘曰，麟鳳龜龍，王者嘉瑞，李鄭崔盧，姓之名器，千古推高，九流仰視，既分清濁，固有詮次，持懸衡，如揖涇渭，我之二姓，其來一致，皆居上流，盡為極地，豫章育材，藍田產玉，世濟賢哲，誕茲淑，年總在家，已備四德，環從人，克明內則，事姑之行，煩褻是職，夙興夜寐，盡心宣力，上奉粢盛，下和親戚，誰不告勞，而我無，為善之報，家乃其昌，男以才進，女以道光，命之匹敵，皆遂賢良，既享具美，宜壽無疆，如何不淑，使我悲傷，伊水北臨，鑿龍東趾，氣象回薄，崗阜隆起，啟彼舊封，歸祔於此，山號萬安，豈虞遷徙，骨肉之情，長懷無已，
大周故處士梁府君墓誌銘並序公諱元珍，字元珍，安定朝那人也，周朝命爵，即弘開國之封，漢氏分官，便獲將軍之號，擁至道，歎州縣之徒勞，馳騁遁世，適吳越而動詠，公之系結，史諜詳焉，公孝義基身，忠貞成性，早味玄理，夙諧真粹，觀負詠而有樂，視鳥籠而不悅，志葉琴書，自放山水，晚年淒偃，篤於釋教，精辯三乘，妙窮四諦，悟浮生之不協，審仙宮而可仰，負杖行吟，知梁木之將壞，寢楹坐奠，誡殷禮之必終，春秋七十有二，卒於私第，親土之規，合前賢之雅志，圓石紀號，符往哲之格言，嗚呼哀哉，信達人之有終，諒君子之善，之美，歸於公焉，公前夫人弘農楊氏，後夫人范陽盧氏，並世族高門，母儀衡准，窈窕之質，光於四鄰，信順之規，穆於九族，志先孟母，德映來妻，仁配君子，義肅禮齊，終焉同穴，瘞鏡沉，嗚呼哀哉，以聖曆二年歲次己亥十月壬午朔廿八日己酉遷窆於原州百達原，禮也，長子績始平縣尉望之，次子前尉之，白鶴觀道土靈芝，福基寺僧智岸，茹荼泣血，崩心，痛風樹之難留，懼桑田之易變，式旌幽，永播瓊瑤，乃為銘曰，晷東漸，駟路西馳，子在川上，逝者如斯，公之令范，之表，守真全質，賞春，明夜朗，清晝，曦霜歇，何顧露危，寒暑易變，隙駟難迫，神蓬，化蓮漪，青烏為慟，白馬來悲，是刊貞石，永紀芳規，
唐故太原府參軍事苗君墓誌銘將仕郎權知國子博士雲騎尉韓愈撰君諱蕃，字師陳，其先楚之族大夫，亡晉而邑於苗，世遂以命氏，其後有守上黨者，惠於民，遂家壺關，曾大父延嗣，中書舍人，大父含液，舉進士第，官卒河南法曹，父穎，楊州錄事參軍，君少喪父，受業母夫人，舉進士第，仕江西使，有勞，三年使卒，後使辟，不肯留，獨護其喪葬河南，選補太原參軍，假使職，獄平，貨滋息，吏斂手不敢為非，年有二，元和二年六月辛巳，暴病卒，其妻清河張氏，以其年十二月丙寅，葬君於洛陽縣平陰鄉之原，男三人，執規，執矩，必復，其季生君卒之三月，女五人，君同生昆弟姊凡三人，皆先死，四室之孤男女廿人，皆幼，遺資無金，無田無宮以為歸，無族親朋友以依也，天將以是安施耶，銘曰，有行以為本，有文以為華，恭以事其職，勤以嗣其家，位卑而無年，吁其奈何，
大周故朝議郎行宋州司倉參軍上柱國關君墓誌銘並序公諱儉，字守道，河南洛陽人也，原夫拓土畫疆，因彤魚而派緒，封王建國，乃乘龍而纂系，祖達，明威將軍，沙州龍勒府折衝，赳赳城，桓桓禦侮，烽息焰，關無虞，父惠，唐循州參軍，轉豳州錄事參軍，征西有功，拜寧遠將軍，遷左金吾衛司階，鑒局明遠，器宇宏深，既肅筆於文場，亦飄纓於武帳，英姿豹蔚，已參多士之林，峻節鷹揚，旋總專征之任，公志懷猛銳，氣冠風雲，起家武選，授右衛長上，南郊及神岳輦腳，制除左衛倉曹參軍，秩滿，授宋州司倉參軍，或入侍九重，扈鸞輿而捧日，或出毗千里，助熊軾而宣規，且日霜遽移，凶釁行及，入蓼逕而增感，履松阡而益痛，將尋親故，遂歷關河，而才泛鏡川，旋驚逝水，既頹山於稽阜，還壞木於吳門，以長安三年五月十六日遘疾，終於越州剡縣館舍，春秋有四，其年靈輿還里，即以其年歲次癸卯十月己未朔十二日庚午遷厝於合宮平樂鄉之界禮也，青烏卜地，白馬開塋，孝子摧，嗟昊天而莫報，親賓掩泣，痛神儀之不追，將恐烏兔駿，陵谷遷貿，清芬可紀，須憑赤石之文，令德斯存，庶表青城碣，其詞曰，彤魚派緒，乘龍系宗，竹符錫授，第土疏封，世襲軒冕，門承閥閱，劍氣生虹，珠光吐月，出忠入孝，乃武乃文，冰清玉潔，桂馥蘭芬，夜壑遷舟，平川閱水，倏辭蘭室，長歸蒿里，幽泉寂寂，隴蒼蒼，露泣朝薤，風悲夕楊，青烏卜地，白馬開墳，縱陵移而谷徙，庶貞琰而長存，
大周故公士崔府君墓誌銘並序君諱言，字思玄，潞州屯留人也，原夫堯山纂極，飛劍履者珠連，晉水開元，佩銀黃璧映，冠三台而首出，業盛簫曹，包千亂而先鳴，功齊潘陸，翦繁緒而體要，可略而言者焉，曾祖永，隋刑州司戶參軍，以為濟物能官，尋遷著作佐，祖羅，本縣功曹，併入毗百揆，流美譽於兩京，出佐六條，被仁風於千里，或飛纓禮閣，或端笏承明，職居文武，任兼內外，既曳履於西省，亦乘於東朝，久懷王佐之才，終負帝師之略，君應物挺生，為代出，器局沉毅，風儀峻遠，立言立德，有質有文，寒暑不易其心，盛衰寧改其操，自家形國，必遊禮義之場，從己及人，不窺名乎之境，方當陪七萃於社首，傳六璽於總章，何其一丸之藥罕逢，二豎之災遄及，降年不永，倏謝明時，與善無徵，長歸厚地，鍾山璧碎，合浦珠沉，高台曲池，追昔游而難再，清風朗月，撫今事而易傷，春秋七十有一，長壽臘月十二日遘疾，終於館舍，粵以其年歲次甲午四月寅朔八日辛酉，歸葬於縣城東南廿里平原禮也，鳳川東指，鳩嶠西臨，南望廣，北依曲渚，嗣子玄及，悲深東折，痛貫南陔，敬勒貞，以揚至德，乃為銘曰，三台佐魏，七葉強周，兩漢卿相，三晉諸侯，珠連璧映，今古徽猷，東箭源，西烏促曜，殲我良人，嗟乎哀悼，書榭論，琴台絕調，哀哉府君，惟玉惟珍，簪裾脫落，棲寓荒墳，蒿亭晦景，寒松掛雲，陵谷易變，以紀芳塵，
大唐濟度寺故比丘尼法樂法師墓誌銘並序法師諱法樂，俗姓蕭氏，蘭陵人也，梁武皇帝之五代孫，高祖昭明皇帝，曾祖宣皇帝，祖孝明皇帝，父，梁新安王，隋金紫光祿大夫行內史侍郎，皇朝中書令，尚書左右僕射，特進，太子太保，上柱國，宋國公，贈司空，赫奕蟬聯，編諸史諜，芳猷盛烈，可得而詳，法師則太保之長女也，勤懇之節，爰自幼童，玄妙之體，發於岐嶷，年甫三齡，歸誠六度，脫屣高族，落祗園，既而禪室淪精，羈象心而有裕，法場探秘，蘊龍偈而無遺，覺侶攸宗，真門取范，而念想雲促，景落須彌之峰，福應斯甄，神升兜率之殿，以咸亨三年九月十九日遷化於蒲州相好之伽藍，春秋七十有四，權殯於河東，以永隆二年歲次辛巳三月庚午朔廿三日辛卯歸窆於雍州明堂縣義川鄉南原禮也，恐松難固，柏楱終虧，式鐫貞石，用勒芳規，乃為銘曰，華宗襲慶，寶系承仙，爰誕柔質，歸心福田，功登十地，業贊三天，神遊法末，覺在童先，喻筏俄捨，慈舟遷捐，幽扉永晦，雅譽空傳，
故萊州長史王府君妻墓誌銘並序夫人梁郡睢陽人，故汝州刺史橋府君第十二女，生育簪裾之地，長適勳臣之門，美胄衣冠，眾人所仰，華堂逸慶，親族同歸，何圖寸晷不停，尺波已及，歎隙駒之易往，訝石火之難留，爰於往時，遷行都邑，自大足之歲，歲有八月六日，溘從朝露，比緣未便，權殯城隅，日月遄流，俄經一十八載，容華歇滅，無追桃李之顏，庭宇荒涼，竟絕行遊之處，鴛衾委於泉路，鸞鏡埋於古墳，況兒子不昌，未終遷奉，亳州卑任，忽見暴亡，今於汴州，已定墳土，冥塗猶知，不別塋城，何方有殊，都畿與梁邑相望，芝田將蓬池脈散，斯乃生涯到此，天道寧論，今恐神埏無依，歸魂扉，忝為後構，敢竭忠丹，謹擇好年，卜得良地於河南府河南縣北邙山南陶村北一百步，罄其所有，備盡威儀，窆靈邑兮千秋，窆神居兮萬古，銘曰，天長地久，浮生休死，送死事生，古今何幾，
唐故東平郡壽張縣令盧公墓誌銘並序外甥前行京兆府三原縣丞崔泉撰公諱含字子章，范陽人也，錫氏農皇，寢有昌德，仙源流裔，寶閥昭宣，則尚為王師，敷六韜之略，敖為真侶，乘五雲之氣，洎植毓以佐命司袞，志諶以建侯班條，素緒分封，弈世滋大，至於我曾王父彥恭府君，固安公，有隋為西亳州刺史，我大父昭度將君，皇朝為監察御史，我皇考詡府君，朝散大夫，皇朝為岐州中兵掾，鷹揚器范，蟬聯國華，盛業雄勳，式開後嗣，公即掾府君之第四子也，燕薊炳靈，隨和體耀，夷量莫測，果行可規，不盱豫以干時，晦容光以坦道，弱冠孝廉擢秀，首尉於桑泉，再丞於汲縣，三轉薛王府兵曹事，蒲晉講一以為理，淇沫副貳以登庸，游梁曳裾，是資鴻陸，適魯紆綬，方造麟洲，遷鄆州壽張縣令，為政有經，視人惟恤，以刑罰為干櫓，戢於明時，以理化為著龜，存諸靈府，懷濡淑善，浸假至仁，戴白之流，到今遺愛，雖古之良宰，何以加焉，及將賦歸來，竊慕彭澤之隱，奄捐旅次，翻慟荊南之泣，春秋享年九，以開元十五載終焉，以天寶十二載十月六日遷神於東郡，合祔於北邙禮也，夫人隴西李氏，即故太子中允壽之女，恭維公門慶遠，彤管訓深，賢孟母之字孤，多敬姜以貽則，中年受謝，卜兆先封，日月有時，龍劍將合，不移榛隴，再啟松埏，龜謀允從，魂兮萃止，嗚呼，上皇不蠲，殲我舅氏，長男筮仕，早世雲亡，三女有行，僅存者一，童孫幼齙，羈寓穎川，門館闃虛，喪祭無主，悲夫，且孝於心者神其福，精於事者志克成，今之主張，即公少女之力，哀家不造，悼躬未亡，而能祖載遠郊，返葬樂土，所謂純深盡孝，事親之終始，公元女既笄，作配介弟，見睨佳偶，綢繆舊姻，嗟乎，大壑藏舟，荒塋拱樹，仲兮惻如賓之敬，予也增銜恤之哀，執紼殷懷，又加一等，寒景下稷，陰風掃林，陟彼崇阜，哀挽嗚咽，泉忝諸甥，荷恩外氏，渭陽之感，委郁秦康之詩，西州之恩，欷羊曇之泣，式刊玄石，敢徽鴻懿，銘曰，世祚高門，海內之準，誕其羨兮，韻宇寬綽，為邑仁信，流其恩兮，巢鶯生，臥牛得地，祔千古兮，主器早世，窺戶無人，神何昧兮，幽都永厝，虔心克成，孝女兮，揚其往烈，意增泫，感我甥兮，
息州長史崔君墓誌銘君諱志，字遠，清河武城人也，自司天命氏，表海承家，崇基與岱岳並高，洪源共滄溟等，父會仁，齊黃門郎，禮部尚書，使持節青州刺史，弱冠釋褐奉請，稍遷息州長史，弘茲五美，匡彼六條，豈期西光遽徒，東流不息，方騁高衢，奄從長夜，春秋七十月四，隋開皇廿年十月五日薨於私第，夫人南陽趙氏，繼室渤海刀氏，言行兼備，令叔有聞，爰從羔雁之禮，作嬪君子之室，偕老同穴，生榮死哀，第二子義深，上大將軍潞州都督府長史昌平縣開國男，痛結寒泉，哀纏風樹，載安宅兆，用申罔極，粵以貞觀元年歲次丁亥二月甲寅朔，廿九日壬午，合葬於洛陽北邙山之陽清風里，白馬朱，還同武昌之引，背河面洛，更等鎮南之墳，嗚呼哀哉，乃為銘曰，二正分司，四履開國，金策播美，玉璜表德，落落詞峰，恢恢風力，冠軍孤秀，徽猷允塞，篤生君子，粲然岐嶷，洛城出祖，邙山啟域，朱旒輟引，白楸掩飾，悲風切響，愁雲黯色，蘭菊徒芳，松賈空植，
唐故焦府君墓誌並序王初撰府君諱朝，其先廣平人，因事遷居，今為洛陽人也，祖，父，單嗣相承，嫡長流裔，公即少自成立，特達風雲，不知從事，交結橫才，信義為心，上德其志，優遊壽考，訓子有方，積善之餘，果後嗣有福祿矣，有女適人，隨夫江左，公即偏念難捨，遂就之行，何圖天下輔人，貞元三年十月廿九日寢疾，終於蘇州吳縣別業，春秋七十五，嗚呼，夫人隴西李氏，先公早世，已多年，難述具德，然見子孝敬，即知母之全淑，餘風慈愛，歿後尚乃存焉，傾者時屬干戈，亂兵侵業，人皆流離，多闕享祀，權厝之所，不墳無以志識，後嗣內極，合祔無由，既禮有明文，許招集啟請骨穴，伏於王命也，即魂無不之，志咸感神，幽途葉義，是以茅像形，號訴申論，謹招先妣之魂合葬，事終之禮，以貞元四年八月七日安厝於洛陽縣平陰鄉之地，有子華，長哀號天，聲盡泣血，於雨露，崩迫窀穸，詞曰，山之南，洛水之陰，冥路難惻，窮泉苦深，將閉貞石，永遺德音，
亡宮三品墓誌銘並序亡宮者，不知何許人，以良家之選，充後庭之職，且賢且明，有典有禮，肅勤中，榮秩斯崇，與善無假，殲良永歎，以開元廿二載徽儀淑質，秉德凝芳，列在彤管，瑩茲紫裳，百年奄忽，萬古淒涼，式銘貞琰，永空玄堂，
大唐前延王府戶曹參軍李望故妻京兆韋夫人墓誌之銘並序大唐天寶十三載八月三日，故夫人京兆韋氏，皇朝戶部侍郎京兆河南尹知道曾孫，皇朝考功郎中瓊之孫，故馮翊郡朝邑縣令光俗之子，令淑令名，光謙碩德，威儀有度，容止可觀，規矩足以為人師，內飾足堪為人表，瑤華忝姻，耗宿昔情，深冀萬歲千秋，以為偕老，何靈徽無，禍出皇天，悲夫，夭於蒼卒，余獨處夫，觸目腸斷，流淚潸然，二女襁褓，孰為，魂兮何所，逝水難還，一朝永往，千載長日，哀哉天道，神罰何偏，遘疾非久，至此，嗚呼哀哉，以今載七月廿一日終於洛私第，春秋有廿，以其載八月三日葬於河南里百樂鄉之原禮也，宅占吉辰，靈車啟，將發之際，攀戀何依，從茲永隔，舉目聲悲，其詞曰，平生兮立姓，考行兮無雙，六姻敬重，五德兮能長，一朝兮夭枉，慈母兮心傷，悲念兮盛歲，何忽兮，孤墳兮寂寞，天兮難量，桑田兮恐變，刻石兮，八月一日書記，
唐故天平軍左廂營田兵馬使銀青光祿大夫檢校太子賓客上柱國鄭公墓誌朝請郎試太子舍人康齊思撰公諱恭楚，字君武，其先周厲王之苗裔，厲王之第三子，封為滎陽侯，因族，遂有鄭氏興焉，子孫遂承游吉之後，公即後漢司農玄公之胤孫，曾祖神則，皇衛州刺史，祖穆，皇磁州滏陽縣令，父晏，皇右率府羽林將軍，騎都尉，公即都尉元子，加以器藝縱橫，大和初，授使廳副將，未幾，擢別敕院官署正十將，賞罰嚴明，為督領之最，擢選長材，授經略副使，充右廂營田使，公幹有聞，元戎知重，尋改衙前兵馬使，充左廂營田使，刪削繁弊，改革冗模，故得軍兵食足，民稱重惠之庥，吏無隱欺，不嚴面肅，公每巡耕耨，遍以茗粒賑之，謀非晝餅之權，德邁指梅之詐，惜乎公遇疾，請退職聚醫，庶幾知命，雖位非朝列，亦像懸車，嗚呼，公春秋五十有六，以大中七年七月十八日醫藥無徵，終於昌縣昌福坊之私第，以其年十二月四日，遷祔盧泉鄉黌山里戴陽雙山南大塋，禮也，夫人彭城劉氏，素稟令儀，委嬪君子，先公而沒，有子六人，長曰弘偕，討擊副使，護軍衙前判官，次弘，齊州軍事押衙，試左武衛兵曹參軍，三弘威，應孝廉科，季弘侑，護軍子弟，公理家訓嚴，四子皆仁義修整，德宗族，有弘侃，弘受，並先公而亡，長女適趙氏，次女巧娘子，年未笄立，何負孤，痛矣哉，恐年代深遠，陵谷變移，長子弘偕，哀極孝思，痛深泣血，以齊恩言直不謬，遂命紀述盛德，以垂久久之喻，敢不傾勳績，以副悲彼鄭公，量高氧雄，為仁之秀，作行之宗，有勇有義，早瞻勳庸，為將為帥，軍府欽風，昊天不惠，哲人斯終，孤露滿室，號叫蒼穹，一倒一絕，送彼隆，神忽往矣，但余規蹤，日日雲霧，掩伴我公，刊石表葬，千融，
大周故同州白水縣令下博孔君墓誌銘並序公諱元，字元，其先下博人也，屬有隋版蕩，四海分崩，五郡三州，蓬飄梗泛，瞻烏爰止，人定靡居，救死於頸，家無常處，洎乎星辰再浪，日月重光，九有二一家，無隔宛河之地，萬方同軌，不殊南北之居，遂家於袞州曲阜縣，故為郡人焉，原夫保族受氏，因生賜姓，煥天文而列象，錯地理而疏疆，孝友承家，光暉雅頌，文章挺秀，郁映古今，論孝則君威之德可稱，語文則安國之風聿扇，崇基於焉峻極，迥派由是靈長，祖隋任驃騎將軍，巴州郡守，富仁寵義，表禮多聞，榮洽二權，功最萬里，父任虎賁中郎將，嵐州刺史，德心易遠，軌度難量，潘岳之寓直同年，裴潛之桂服比德，公畢卯垂耀，嵩碣降靈，孕含弘於地德，稟淳志於天經，伊仁與義，受之於五行，謙尊而光，得之於回象，釋褐任右衛率府兵曹參軍，以嚴安物，持政勤人，秩滿，俄遷并州太谷縣令，罄為蒲之善，穆馴桑之化，重泉雅政，即見翔鸞，下邑材高，仍嗟絆驥，尋轉同州白水縣令，探微索隱，政以禮成，鼓三善以臨人，稽九章而折獄，豈謂天忱不與，人事長乖，奔晷難留，俄遷隙駟，逝山川不捨，遽徙壑舟，寢疾彌留，忽焉大漸，以萬歲登封元年臘月廿五日，薨於同州白水縣之館舍，時年七十有三，夫人遼西公孫氏，門承纓冕，代習禮儀，爰縟素章，作嬪君子，降年不永，先委泉台，久切未亡之情，奄歸冥奠之化，以上元元年四月廿日終於京第，春秋有二，越以聖曆二年歲次己亥八月壬午朔廿一日壬寅，祔葬於洛州合宮縣平樂鄉之原禮也，陰除已晦，泉經無春，徒瞻露寢之宮，終列祈年之館，嗣子敬宗等，並酌飲不入，泣血漣如，集蓼含酸，伊蒿茹痛，恐玄黃倚杵，瀛渤包桑，敬陳刊勒之規，式備湮訛之理，詞曰，因采令族，孝友承家，素王流胤，弈葉飛華，上國無象，中原亂麻，塵驚五嶽，地裂三鴉，蟬聯祖弈，舄弈門風，抑揚海內，冠冕區中，慶鍾猶子，業劭良弓，任情所尚，與代隆，乃祖乃考，如如璋，載誕英彥，人之令望，出入由禮，左右無方，椅符縻爵，集雁移蝗，馴桑播美，類纏哀，望焉觸地，矣聞雷，來芳易述，往駕難回，撫傷永悼，嗚呼哀哉，百身不贖，再謁無因，微塵永謝，遺范被人，式憑貞石，用勒鴻勳，蘭芳菊藹，千秋萬春，
唐故河南府河清縣丞曲府君墓誌並序鄉貢進士盧希顏撰墓有志古也，古有道之士言曰，來其生也，歸其死也，故禮云，全而生之，全而歸之，非君子莫能焉，公諱元縝，字知柔，陝府安邑人也，曾祖彬，皇太僕寺南史七正監，懷州刺史，未及下車，仁聲先洽，好靜削繁，苛修己安百姓，非古之循史無以加之，贈工部尚書，祖環，皇檢校左僕射，陳，許等州節度觀察處置等使，方任雖重，比此為輕，上穆三台，下敷五典，不嚴而治，民樂其生，洎僕射捐世，含齒戴發，哭之慟者故思其人而愛其樹，蒙其澤而哭於巷，宜哉，贈太師，考良翰，皇左領衛上將軍，官居宿衛，巡警禁垣，載穆神皋，以清輦下，贈潞州大都督，公即都督第四子也，早著孝行，光大含章，知德禮之風，有閏門之譽，注意道德，接待賓旅，始冠，遇貞元初山陵，親知薦庇，護送寄名，承優出身，解褐授亳州參軍，秩滿，調授衢王府功曹，罷秩，調授河南府河清縣丞，公實佐之才，官無留事，閒於辭令，精於談討，以存政之用，理人之情，潔乎其源，正乎其本，慎之於謀始，要之於用終，自河清罷秩，寢疾而不起，以會昌元年十二月八日，歿於東都尚賢里之私第，春秋四十八，嗚呼，悲深顏子之年，痛劇賈生之壽，天不可問，人皆知之，夫人隴西李氏，歷代名家，勳猷盛族，母儀閨則，光被六姻，男女八人，三非所出，長子思直，次子思玄，次子思言，季子思立，並舉孝廉未第，生知德禮，恭承義方，長女適隴西李方之，守澤州錄事參軍，次三女未及婚娉，以會昌二年八月廿三日，權葬於河南府河南縣平樂鄉澗里東北一十里奉存歿之儀，禮也，夫人又慮一旦陵谷變移，語諸子曰，訪汝知己，以志其殯，希顏久知於諸子，故府君之所履，余能言之，因命撰錄，不敢文，輒敘公之德美以紓隴西夫人之悼也，銘曰，猗歟令人，不享乎春，紀其往德，實謂無倫，初仕參寮，次歷掾賓，清廉守一，克儉於身，及貳河清，益著殊聲，臨吏有則，理民必寧，罷秩歸洛，閱史談經，天乎不佑，爾疾嬰，既臻大病，昭然不惑，命以歸葬，禮節無忒，頌兮既備，石兮宜刻，盧希顏書，
周故右衛翊衛路府君墓誌銘並序君諱綜，字元嗣，清河人也，昔命氏跡基，分茅錫土，崇源遠，靈派，繼體承家，像賢載德，上秦人之十夫，清漢氏之九區，氤氳，未絕靈之氣，月辰磊落，猶垂列宿之精，曾祖嵩，祖隋任蒲州永樂縣令，既地鄰三輔，邑控兩京，人物殷蘩，政務紛雜，彰善癉惡，教肅刑清，寬猛克，威恩允洽，並邑被仁明之化，疆理無盧鵲之喧，不資三載，政成期月，父寶，唐任左驍衛，萬安府果毅，上柱國，主開燕頷，價掩龍頭，膽氣顯，雷霆而不懼，風神不撓，抱霜雪而彌堅，懷七縱七擒之奇，包九九之略，關山霧歇，邊徼塵清，於是入侍丹墀，杖兵紫禁，列功臣之頌，名載騏麟之閣，公疏源萬里，擢秀千尋，少而岐嶷，聰敏，橫經蘊，出學市而先驅，挺思含章，踐詞場而迥鶩，綜茂先之博識吐夷甫之機神，氣貫秋霜，精含白日，風塵不雜，蘭菊齊芳，履李資忠，經仁緯義，是以稂陪青巢，警衛文楷，佩星劍於鉤陳，荷霜戈於欄，恪居官次，以一人，因屆海隅，爰嬰羸恙，以萬歲通天二年六月六日，終於青部，春秋伍拾有陸，嗚呼哀哉，嗟乎，才高位下，未申逐日之蹤，命舛途窮，遽落搏風之翰，行路傷悼，朝野悲感，夫人襄陽羅氏，松竹傳芳，葛覃流譽，冰清玉潤，蕙茂蘭滋，謝雪於流水，恭艷冥授，慈孝自然，九子之訓克降，三從之誠載，奉繁於朝夕，服紹於始終，俄軫夜舟，溘從朝露，嗚呼哀哉，維殯於州原，今以神功元年歲次丁酉十月甲子朔廿日甲申，合葬於洛陽北邙山之平原禮也，雙魂同祔，行窺對鶴之巖，兩劍俱沉，游龍之匣，原野蕭索風淒慘，峨峨隴，斜對邢山之原，黯黯宮，近接首陽之域，綺蘿畢兮池館盡，丘壑遷兮松瀆深，繼子懷福，幼賢今名，早挺風骨，淙派而撫翼，濯台水而躍鱗，業禮金，器成彖，而結，睇風樹而銜冤，爰占白鶴之祥，式啟青烏之兆，載刊貞石，紀芳猷，乃為銘曰，惟善之榮，惟德必祀，茂績淵深，崇基嶽峙，誕靈英傑，傳芳美，藝綜，四始，高轡未騁，落日方次，悲歸岱岳，散玉碎，雲蕩漫，隴，，唯余德音，
唐故給事郎守永州司馬賜緋魚袋范陽盧府君墓誌銘並序前鄉貢進士趙佶撰有唐給事郎守永州司馬賜緋魚袋范陽盧公，以貞元七年五月廿六日寢疾終於澧州仙丘里之私第，享年七十六，秋八月，夫人清河崔氏奉公之喪歸葬河洛，明年二月癸卯，宅神於河南縣萬安山之南原，禮也，公諱嶠，字嶠，其先姜姓，翼舜弼禹，道光舊冊，自周尚父左右文王武王，恢天功，基帝業，就封歸老，建國於齊，厥後子孫嗣勳德者，派別支流，或曰柴氏，或曰盧氏，公其裔也，世有明範，以濟厥美，天錫乃慶，鍾於後昆，顯祖安壽，皇朝綿州長史，大父正紀，汝州司馬，烈考抗，絳州聞喜令，皆以廉簡柔直恪慎克孝聞，而休嘉之稱，未嘗奪於群心，公即聞喜之元子也，幼服儒訓，周流以禮，言不華而行顧，性不而志得，澹然自逸，神與道俱，君子曰，後世雖有樸而簡者，其亦不可及，已弱冠，補齋郎，調陳州參軍，大曆初，衡州刺史兼御史大夫湖南觀察處置等使韋公之晉，嘉乃休懿，表公為衡州司法參軍，暨韋公下世，後使兼御史大夫隴西辛公京杲奏改邵州司馬賜緋魚袋，轉永州司馬，勳賜如故，以公之戴仁抱義，晦用頤貞，自筮仕至於捐捨，三十年間，而榮秩不至，何哉，以道不苟合，利不苟容故也，公之令季陝虢觀察處置等使兼御史中丞岳，以宏略佐時，端順承訓，天奪其善，先公而薨，越三歲而公又長往，神之與直，胡期戾歟，嗣子嘉瑗，不幸早世，嘉瑗之子曰立，哀纏於自性，禮得於生知，號先父而斬焉無怙，追皇祖而逮事不及，猶子載，廣孝根天，執喪逾禮，泣次遺懿，願樹芳猷，以佶嘗業於儒，曾學舊史，表能旌美，見徵斯文，庶德音孔昭，永垂休於後嗣，神心不昧，將志善於幽穸，詞曰，氣歸於天，形復於地，肇有生人，斯理不墜，英英我公，實邦之基，謂其善積，乃亦福隨，光而能耀，焯焯有輝，清風載穆，高位攸宜，今也反是，淑人疇依，彼雨惟天，尚時而日，公之雲逝，胡永乎泉室，令胤早世，慶孫尚孩，祖奠誰主，猶子銜哀，萬安之下，新始開，神返真宅，風悲夜台，唯有休問，永昭將來，給事郎前行陝州芮城縣主簿李謙書，
大唐故洛州河南縣陳氏王夫人墓誌銘並序夫人太原人也，稷降播種，奄有岐周，晉逐笙歌，遂發伊洛，自茲之後，弈葉彌光，萌庶沐其寬猛之風，圖史煥乎英傑之譽，曾祖泰，祖瑜，父伯，並學侔游海，辯類談天，才飄飄以陵雲，德溫溫而如玉，夫人挺茲秀質，誕自華宗，年在弱笄，嬪於高士，曹婦之知典禮，謝女之工文詠，雖時有異於昔代，德無愧於古人，琴瑟斯諧，閨門戴睦，既靡系風之術，倏觀遺露之晨，以永徽六年歲次乙卯三月辛未朔十九日己丑遘疾，終於懷德里之私第，春秋五十有四，粵以其年四月庚子朔廿一日庚申葬於北邙山之舊塋，夫人婉娩之姿，淑慎之操，乃稟之天性，匪學而知，為妻類乎齊眉，作母同於斷織，慈順之道，振古罕儔，而繁華夙零，德音未紀，茲麗操，式播遺芳，乃為銘曰，在昔播植，譽於陶唐，下逮開魏，昌於晉陽，分枝得姓，命氏稱王，乃祖乃父，如如璋，崇基克構，篤生孌美，年甫初笄，作嬪君子，淑慎外著，含章內煒，母儀具瞻，女師攸履，九天不吊，千月未遒，沉腠理，痼疾彌留，素旆夷悠，靈需容曳，三從未及，百齡先逝，日慘松間，風悲際，式刊貞石，期於永世，
大唐隴西牛君夫人天水趙氏同葬墓誌銘並序君諱子珍，隴西遐苗，先賢遠胤，本枝百代，即公侯之子孫，接統千齡，承之裔胄，祖乃家傅禮樂，將相連鹿，可兢道恤人，蒙授海州司馬，君則文武不墜，分憂獻勤，前授朝散大大，試光祿少卿，上柱國，賜紫金魚袋，可衣冠不絕，可略言焉，夫人趙氏，以稟質異神，襟柔風著，母儀傳范，淑德含芳，流詠采蘋，克諧君子，自適於牛氏，積有歲時，夫人三十四而早亡，君可清心而守道，並乃敬崇福，將契真門，六時禱心，無輟心門，於以大曆二年歲居丁未，有言告疾，藥餌無徵，其年正月十九日殞於私第，用其年十一月二十日同葬於河南府福昌縣永固鄉張袁村西一甲，安其宅兆平原，禮也，其地南據宜水，靈沼以長流，北詣堵波，玉光而璀璨，東先人之營域，霧奄以倉浪，西接名山，古稱熊耳，但恐時非地是，物在人亡，碧海桑田，變流無定，飾茲芳篆，以勒銘雲，其詞曰，赫赫宗枝，營營大業，族承鐘鼎，家傅棄葉，文經武緯，大川舟楫，名宦絕倫，同津利涉，其一，夫人敬信，積善無徵，志齊松竹，貞若壺冰，塵外清素，水月明澄，盈盈含德，俄奄丘陵，其二，天地造化，偶物虛聲，變動囂假，萬象虛名，終旋寰內，空其有名，四風將謝，千載皆傾，其三，索索寒風，淒淒劃草土，揚樹悲鳴，哀聲烈苦，尊魂長往，慈顏罕睹，恐桑田而變海，飾標銘於萬古，其四，君行平生，道含莫測，潛真清素，立孝遺跡，事國盡節，於家秉直，天縱物外，宿習名職，戒慎為心，德傅先植，日滿月移，永茲無極，
大周故壯武將軍行右鷹楊衛翊府右郎將王君墓誌並序夫經天地，安國家者，文之功也，定禍亂，衛社稷者，武之力焉，則有稟氣星辰，誕靈川岳，鷹趾，燕頷龜文，雄細柳之將軍，輕霸棘之兒戲，同爪牙於信布，比心腹於良平者，其在王府君乎，君諱敏，字元敏，其先太原晉陽人也，因官遂居於洛州永昌縣焉，若乃三王尹京，五侯拜漢，陸離簪珥，赫奕符，文獻足徵，可略言矣，曾祖安，隋雅州刺史，祖濟，隋荊州司馬，父才，唐并州戶曹，並風清蜀道，河潤京師，直若朱繩，貞如白玉，君良弓善冶，翼子謀孫，感靈而效紫胎，亂歲而明黃石，言行出俗，勇決過人，巧便刀戟，尤工騎射，儀鳳三年，應舉及第，解褐以上騎都尉任左領軍衛長上旅帥，調露二年，別奏定襄軍行，得勳上柱國，垂拱元年，授右衛長上，載初元年，授右豹韜衛臨高府長上果毅，天授二年九月九日恩制加階，授游擊將軍，延載元年，應舉試高第，授左衛白渠府長上折衝，聖曆元年，奉敕差充桂永道副使，立功，蒙授右鷹衛翊府右郎將，賜物一百段，銀盤銀擎金庀金腰帶並七事，長安二年二月，蒙授明威將軍，其年六月，蒙授宣威將軍，長安三年，恩制加階，蒙授壯武將軍，惟君耿介，性極忠貞，入侍龍樓，小心翼翼，出征梟虜，猛志桓桓，遽以霜露侵年，膏肓促壽，胡香四兩，無復返魂，靈草一株，不能移算，粵以長安四年八月六日寢疾，薨於合宮縣立德坊之私第，春秋六十有一，嗚呼哀哉，泣矣瓊瑰，公名坐歇，鬼伯行催，即以其年歲次甲辰九月甲申朔廿三日丙午，葬於合宮縣北之十里王晏村之原禮也，青松鬱鬱，對廣漢之園林，白楊蕭蕭，歎先冥之丘隴，長子胡師，次子英浦，女十娘等，號叫天地，痛切心靈，扶杖而行，溢米而食，怨結風樹，悲深夜台，敬紀芳猷，式刊貞石，嗚呼哀哉＠，乃為銘曰，武有七德，文有九功，宣威佐命，道泰時邕，惟君壯烈，稟氣英雄，居家盡孝，奉國竭忠，竭忠盡孝，繼代承先，橫戈駐日，長劍倚天，啼猿失樹，落雁驚弦，佩戴，定遠安邊，定遠伊何，安邊以和，冊功敘德，曳組鳴珂，玄符是，廟算逾多，寧知塞曲，奄切虞歌，返虞有祭，出塞無聞，人亡壯士，星落將軍，心摧鐵石，氣掩風雲，竹帛流美，鐘鼎銘勳，茫茫蒼隴，鬱鬱青檀，行開石槨，坐惜楸棺，埋魂幽壤，委骨窮巒，千齡萬歲，野淨山寒，
唐故范陽盧氏夫人墓誌銘並序前曹濮等州觀察判官將仕郎殿中侍御史內供奉楊知退撰前義昌軍節度副使檢校秘書省著作郎兼侍御史楊知言書夫人盧氏，其先范陽人也，始自春秋，降由近代，族望彰烈，家諜不絕，曾祖衍，亳州谷孰丞，祖頊，太常寺奉禮，父傳素，京兆府法曹，皆以名檢禮節稱之鄉黨，法曹公奉親有誠孝，修身有密行，文學高博，識用精利，而道不世合，堙沉下寮，故當時君子常所稱歎，先夫人常山張氏，實科名聯耀顯儒之族，夫人即法曹公第三女也，仁孝夫授，淑明生知，年甚幼，法曹公抱恙，夫人躬侍藥膳，以及有喜，由是親族嘉而憐之，會昌二年，適於弘農楊知退，夫人自歸余家，克修婦道，聽從承敬，禮無違者，而又周旋姻族，或有疾疹危苦者，夫人憂省之急，發於誠義，夫人從弘農生十八年矣，生家道在約，夫人攻苦濯弊，若食甘衣華，心不異也，夫人近歲已嬰微恙，又弘農生天付薄，再罹艱畔，血泣之日，苫居荒墅，夫人醫救不繼，以是疾益篤，暨投輦下，而綿憊之漸，針石不施矣，竟以大中十三年正月廿九日捐於靖恭里第，享年三十七，用其年四月廿三日，權窆於京兆府萬年縣東城之陳村，其祔塋之禮，俟擇良歲，夫人當疾之際，謂余曰，古人之制，所貴稱家，送終之儀，不尚虛飾，況蒸嘗所奉，方切朝夕，但一釵一梳衣裝之故者粗備，斯可矣，豈復以今日之事而務豐費以為也，何知禮遵儉之意如此其多耶，是則夫人居家成婦始終俱至矣，夫人姊妹數人，皆柔儀懿範，閨闈之秀，親兄汪，舉進士，籍籍名場，尤工篇什，每成章發詠，清音泉引，弟曰渾，謹良修芳，伏習詩禮，夫人有男曰小都，曰小︵，曰拾得，曰丑兒，曰三兜，曰小禿，女曰小建，曰董六，或年才者，或齒未笄者，然皆識恭謙之道，稟溫順之性，異日，自致蕃昌，以慰夫人夜台之念也，搦管書此，嗚呼痛哉，自諸男及女董六，皆夫人之出，長女小建雖非夫人之腹育，其厚慈之愛，實壹已子，痛乎，夫人芳華正茂，令哲方修，屬弘農生茹恤纏瘵，以苟余息，矧數輩，未及成人，倏隨駛波，豈得常理，緘此萬恨，於九泉，雖海變陵遷，茲痛何已，終古之別，哀哉痛哉，今龜筮既從，日月俄迫，銜哀睹事，略而不文，銘曰，簪纓之族兮禮樂之門，厥有女士兮炳然道存，華茂桃李兮德馨蘭蓀，奉上以敬兮撫卑以恩，惟仁與義兮何多而足，惟福與壽兮何少而促，明神何問兮真宰何言，廣報何俟矣繩繩子孫，范陽盧氏夫人以乾符三年歲次景申八月乙巳朔十六日庚申，粵自長安城東遷祔於洛都城北尹村先塋，禮也，夫人之淑德懿行，舊志存焉，今直舉遷窆之年月云爾，中散大夫使持節亳州諸軍事守亳州刺史兼御史中丞充本州團練鎮遏使上柱國賜紫金魚袋楊知退記，
唐故朝散大夫魏州貴鄉縣令盧公墓誌銘並序夫源長者其流清，本固者其干蔚，澤潤溥博，枝葉繁昌，是宜保族肥家，弈世載德，官婚不雜，垂裕後昆，斯其所以為當代之甲也，不然夫何貴於士族哉，公諱侶，字子益，范陽涿人也，五代祖思道，北齊黃門侍郎，周大司徒，隋武陽郡守，高祖赤松，皇朝兵部尚書，曾祖承泰，皇朝齊州長史，贈德州刺史，祖齊卿，皇朝銀青光祿大夫，太子詹事，贈太子少保，父成軌，皇朝大理評事，贈易州刺史，司徒擅挾天之才，名播寰宇，尚書挺璋之德，望重南宮，長史蘊佐理之才，少保究天人之學，慶鍾後嗣，克生賢浚公即易州之元子也，弱冠，鄉舉秀才，屬燕薊僭逆，淪陷虜塵，競負其才，不列科第，雖累遭迫脅，而志尚不回，天誘其衷，終以智免，公幼有奇節，識洞韜鈐，志懷經濟，尤重交結，時昭義速率薛公有總角之舊，素相親重，奏授試光祿寺丞，攝衛州別駕，一郡之政，委公決焉，殿最黜陟，必核其實，尋除朝散大夫，磁州別駕，連率薨，公亦辭滿，遂東遊梁宋，嘯詠林泉，後拜魏州貴縣令，時屬節將盜兵，干我國紀，公志懷忠讜，屢抗危言，繇是忌之，且畏動眾，遂移攝莘縣令，旋構五縣歸順國家，統帥馬公褒異殊績，方欲上聞，未出賊封，蒼遑遇害，春秋五十有七，嗚呼，蘊宏才而位不列公卿，秉忠節而時遭艱否，聞知者咸為悼心，哀哉，遂權窆於州清漳縣，夫人河南獨孤氏，勳戚之胤，笄年配公，壺則婦儀，禮無違者，先公一歲寢疾而終，有子三人，女五人，長子權，好學修文，不幸早世，次曰拱，見任秘書郎，文華著聲，有名當代，累佐戎幕，歷官風憲，次曰拯，咸稟先訓，不墜家聲，比阻於戈，未遑封樹，久蓄哀憤，銜恤私門，爰自魏郊，請假營護，元和九年四月廿六日歸葬於河南府偃師縣亳邑鄉首陽原先塋之次，夫人獨孤氏祔焉，禮也，秘書以正倫業文之士，或辯官婚，俾志於銘，以虞陵谷，銘曰，族茂地崇，有侯有公，世載勳德，代襲儒風，落落司徒，蔚為文雄，繼業垂慶，克生我公，遭時不造，道阻命屯，未展良圖，身喪虜塵，賢哉令嗣，名播清時，遠奉裳帷，歸葬洛師，乾崗既卜，松阡已行，禮備其儀，時惟厥良，千萬秋兮，子孫其昌，前左監門衛兵曹參軍戴正倫撰，
故夜郎郡夜郎縣尉清河崔府君墓誌銘並序公諱泌，清河東武城人也，祖暈，皇衡州司戶參軍，父說，皇海州東海縣丞，公則東海府君第三子也，載廿七，辟孝廉擢第，卅六調授宣城郡宣城縣主簿，奉使洛京，無傷遭謗，謫居斯尉，遠赴南荒，我馬中乾，僨車嶺，因茲成疾，藥餌無徵，春秋八，以天寶二載三月十一日終於南川郡三溪縣公館，夫人琅琅王氏，故朝散大夫海州司馬王勖之長女也，春秋載，以其載八月廿九日於夜郎郡界聞大哀，氣咽便終，以天寶三載歲次甲申八月辛卯朔卅日合葬於邙山禮也，嗣子子容，捧雉之年，再罹凶畔，家傳孝友，已解稱冤，痛矣痛矣，石不朽矣，乃為銘曰，清河之盛，姬公之性，伊人福履，此宗詞令，才深命薄，世事何，魂無秋還，須悲搖落，婦德母儀，惟賢之徽，古稱萊婦，今則王姬，告疾南郡，遇哀中遠，一哭文伯，泉路同歸，翩翩飛旒，哀哀挽哥，人生到此，知將奈何，
大唐故臨淮郡錄事參軍李君墓誌銘並序叔混然君諱，字從訓，趙郡平棘人也，皇朝晉陵府君之曾孫，鄉府君之孫，虞部府君之長子也，君高門錫胤，餘慶挺生，身踐言，好文重學，聿祖德，不墜家風，陳群即太丘之孫，袁保亦紹卿之子，年廿二，忠宣太子挽郎出身，天寶十三載調授臨淮郡錄事參軍事，文部尚書楊國忠以君儀貌魁偉，風神清肅，擢授此職，謂得人矣，靡從事，載陳其力，提綱舉目，深盡其要，六曹欽其善政，一郡仰其能理，方冀考績三載，取陟用於榮遷，曾未期月，遂纏而勿化，以天寶十三載遘疾，終於官舍，春秋四，嗚呼哀哉，君之妻，福昌縣令裴鼎之長女也，哀纏晝哭，悲結夜啼，誓終身之字孤，怨盛年之喪疋，往以三星之夕，冀同偕老，不期數月之間，相次而歿，男女幼稚，並未成立，或才向齠齙或未離於襁褓，痛嗟行路，哀感親朋，何昊天之不傭致人生之若此，以天寶十三載閏十一月廿九日合葬於北邙山杜敦之原禮，嗣子居等年未弱冠，已喪二親，號呼之聲，尤甚衛人之痛，宅兆之禮，是用周公之法，顧維童孺，未保存亡，恐歲月，塋域莫辯，爰樹孔宣之記，封之四尺，勒滕公之銘，留於千載，其銘曰，我之門閥兮餘慶長，爾之挺生兮承世昌，有時無命兮足可傷，才一職兮遽雲亡，少妻相繼兮入黃腸，孺子號呼兮未勝喪，卜宅兆兮葬杜邙，永閉松門兮夜未央，
隋故銀青光祿殷州刺史志銘君諱師，字大師，河南人也，自派源京邑，共，或因菜甸以稱宗，尊王父而命氏，固以彪彰瓊篆，藹潤璇圖，若夫寵義仁，西河見軾廬之美，臨危徇命，北地盡致身之節，暨乎紀明佐漢，郁為宗臣，龜龍仕晉，實惟文喪，本枝與春蘭等秀，聲將秋菊齊暉，公子公孫，傳芳靡替者，見之於斯族矣，神嚴，周大將軍，開府儀同三司，父達，隋司空納言，並氣蓋當時，英風秀世，宜從橫於胸臆，蘊文武於衿懷，故聲駕虞龍，名光漢，君志概貞爽，風神秀，玉山千仞，驪泉萬頃，雖學遍群典，恥涉書生之名，辭談天，終從弓劍之術，於是開芳閬苑，擢秀瓊柯，望巨壑而縱鱗，朝陽而羽，璋挺曜，清越聞天，開皇十一年，起家授右親衛，趨奏丹墀，執戟文陛，宮鄰彌泰，宸極逾嚴，大業六年，詔授右勳侍校尉，道高長水，聲冠步兵，八年，詔授朝散大夫，頃之授龍水府副郎將，九年，從駕伐遼，全軍獨克，詔書褒美，授鄧城府鷹揚，屬隋運將離，群凶競擾，帝既不諦，南面無萬機刀，如王非王，北邙多千乘之貴，君誓心守節，志在克清，奇鋒四伐，非唯三捷，授銀青光大夫，佐洛陽留守，續以天子南征，漢濱非問罪之所，天王北狩，河陽無奔命之臣，及皇泰嗣興，君為佐命，改授衛尉卿，兼司禁旅，雖喪君有君，群臣輯睦，而沖風尚梗，燎火方焚，乃以君為殷州諸軍事殷州刺史，總兵戎之重，據山河之要，雖豺豕外屏，而蕭牆內發，君忠誠天至，心丑偽庭，俄而運屬驅除，聖人有作，君功非同德，跡染離心，乃解甲投戈，卜居伊洛，昔邵平失職，焦頁青門，馮衍塗窮，行吟井臼，雖事符往哲，而志逸前修，築室荒郊，不以高卑在慮，杜門荒徑，豈以寵辱驚心，與世隆，養皓然之氣者，二紀於茲矣，方欲凝神物表，捃彼三芝，晦跡山幽，追榮四皓，與善虧應，彌曠成災，以貞觀十九年終於洛陽之私第，春秋七十有五，嗚呼，仲弓既往，德星無重聚之期，康成已亡，空悲辰巳之夢，君樹德唯高，居身以約，雖平生故，豪彥舊親，問遺不通，慶吊便絕，所以室無餘業，居常待終，實一代之標準，後生之領袖者也，夫人北平和氏，徐州總管廣武之女，總茲四德，來儀百行，偕老莫從，梁暉先掩，粵以大唐貞觀廿年十一月二日同祔於北邙之中禮也，東望首陽，食薇之心逾厲，南瞻伊洛，笙歌之路更深，實仁智之攸宜，靈祗之棲集，長子珍，隋正議大夫，左監門直合，悲芳猷之渺默，感舟谷之推移，乃追撰德音，勒諸玄壤，其銘曰，萋萋茂畹，渺渺長源，傳芳靡替，流慶後毗，篤生俊哲，載馥蓀，武則肅事，文惟立言，登朝光國，奉上竭誠，送往事居，實惟忠貞，炎運不建，聖道欽明，欣茲擊壤，委祿辭榮，高步丘園，怡神養性，蕭然獨善，日親為盛，天地不仁，虛聞餘慶，不一老，奄同三命，龍需儼駕，白驥依箱，遲遲東郭，壘壘北邙，一辭昭世，永玄堂，勒茲貞石，地久天長，嗚呼哀哉，
大唐故武騎尉韓君墓誌銘君諱節，字，昌黎人也，原夫疇庸疏社，命氏因生，響被歌鐘，功銘彝鼎，無資染翰，標失緹油，祖胡，隋任中牟縣丞，父才，唐任隰州永和縣令，並道包叢藝，器總群英，德水重瀾，孕含金碧，仁峰疊穎，蓄洩煙霞，玉潤蘭滋，堅芳弈代，禎吐秀，載誕夫君，趙日內融，混少微而降象，黃陂外湛，包習坎以流坤，履素無何，不釣名於箕穎，游玄特壑，豈逃利於滄溟，蓄無待之心，抵流一，有崖之分，生死齊歸，未極人榮，遽折武擔之石，夙符天爵，忽降陶安之龍，粵以咸亨四年七月六日，遇疾卒於章善里第，春秋五十有二，嗚呼哀哉，夫人樂氏，簪蓍展譽，衣布流芳，庸慮梁閨，矜容冀，先以咸亨二年正月廿七日，終於章善里第，接停梭，鄰舂輟相，即以咸亨四年六月二日，合葬於芒山之陽禮也，則異室，言從百兩之儀，死則同穴，終遂九京之禮，將恐波遷懸米，舟移接漢之川，峰低委粟，澤貿干雲之嶠，假翠琰以騰芬，擬乾貞之久照，乃為銘曰，長源濺日，崇岫干雲，瓊林桂圃，疊穎連，篤生明哲，養素太虛，心跡雙遣，形神晏如，天欺與善，丹誣駐色，舟貿伊何，終從大力，棺留白削，書藏紫麟，形沉鏤壤，魂遊王晨，喝松風於夕景，歌薤露於晨陽，唯貞徽與素范，庶日久而彌彰，
故河南府伊闕縣丞博陵崔府君墓誌銘並序河南府伊闕縣尉李華撰唐天寶九載之季月，伊闕丞博陵崔君遘疾於官，就醫於河南興敬里，不幸逝於家，年五十五，為善之人，莫不哀之，悲夫，君諱迥，字公遠，綿州使君慎先之長子，故相韋承慶外甥，賢纂德，發中外，幼能之善音律，心用潛明，詞奄暢，以彭城刺史，贊皇公季陽宰輔之子，性無難賓，特列君以賓友之禮，時以清行知名，秩滿，調補主簿，丁綿州憂，同二之，今之富所仁為人慶永勝君視事余，與趙郡李華杖登舟，為中外之遊，喟然有掛冠逃之志，每引客士，議及大拔俗，皎然在王之急牽病聞道仁者壽，斯人不六經妄設也，前室河東氏河南令縑之女，後室京兆韋氏殿中監衢之女，有淑德，於詩頌，以明年十一月五日，窆於洛陽縣清風原，前夫人祔焉，禮也，嗣子前臨汝郡參軍，次洽，次，次浚，次漵，次，次至等泣血吉，遷從念，華，君徒執也，灑涕銘之，詞曰，上泐）明之玉山潤，丹，
大唐故朝散郎守內寺伯飛騎尉成府君墓誌銘並序稜層乾祚，大哉飛閬之峰，迤坤靈，壯矣勇濤之，橫三光而野，廓九土以無疆，回雲蕩海之君，掩粹窮神之後，莫不並資間氣，咸籍化臣，業預開元，功高緯象，至若流聲軌運，播美風詩，年代罕聞，寂寥難紀，誰能繼茲勳譽者，其惟寺伯成君乎，公諱忠，字弘意，先燕周成之後，隨宦就封，徙族弘農，曾祖，周鎮遠護軍，氣摺三江，奔濤靜於天井，功橫十角，結霧銷於帶林，帝賞其能，官蕩寇，大父寬，幽州司馬，令望孤標，英材獨秀，崇基聳日，積慶騰雄，父德，強山監丞，俄而退秩，以為輕班五斗，慕隱菊於寒園，小騎八巡，散束金於雲綬，怡然自得，無悶在懷，惟公質邁楚英，孕圓流而蕩照，名高趙彥，潤方折以騰輝，岐峰五彩之毛，曾何足議，豫章七年之水，未可同言，鼓風壑以遐游，縱雲衢而迥逝，陽柯遽掩，遺余棲鳳之梧，陰氣長凝，自息歸鸞之影，始驗紫微列座，動奇照於四星，黃屋宸尊，引異材於九位，文明元年，蒙授給事郎行內侍省宮闈局丞，金貞不濫，玉潔彌高，出入仙闈，頻繁獻納，垂拱二年，遷朝散郎守內寺伯，馬驄癉惡，桓典退以慚顏，烏樹飛聲，王吉由其斂翰，既而局無稽務，在事必通，霍叔智之清勤心，進多慚德，許子將之月旦，退有愧詞，方可閬壽延遐，俯玉京而高宴，仙祈縱轡，仰紫闕以清游，不謂斗蟻成災，銀河墜月，庭熊入夢，銳岳摧峰，以垂拱四年歲在戊子正月庚申朔八日丁卯，薨於神都私第，春秋五十，蒙恩敕贈絹五疋布端，其年三月三日，葬於河南縣北芒山之，禮也，而嗣子元璋等，跡厚地而無依，高天而靡及，痛霜露之濡已，哀幾筵之在執，懼碧海兮成田，翠銘兮可揖，其詞曰，昭昭令德，謇隆藩，績著經綸，冰河蓄寶，神岳潛珍，嘉彼令望，誕茲異人，天貺普疇，德音獨紹，銀徽在飾，金榮賞要，鳳際霏文，螢前引照，竭忠宣力，窮芳極妙，隙駟難留，榮易落，珠傷巨海，舟遷大壑，泣下悲羊，哀存故鶴，萬齡共盡，千秋誰作，
君諱相，字思祖，魏郡人也，越良輔蠡之苗裔，秦賢相睢之胄胤也，方知渥驥子，千里之足是恆，丹穴鳳雛，五色之毛不或，以陪京輦，即貫洛陽，竹徙松移，貞心尚在，語其遠葉，良史不能記功，序以門風，朝野無由掩德，身居白屋，志在緇門，不樂榮華，留心澄寂，豈謂風水相反，宜，乘適累旬，湯藥無驗，昌蒲九節，際會難逢，靈，參差叵遇，以大唐貞觀廿年歲次景午九月庚寅朔，十八日丁未，奄然長往，妻孥號慟，戚屬傷摧，有識驚嗟，能言歎息，即以其年十月己未朔，廿七日乙酉，葬於城之前，金墉表其左，皇宮峙其右，洛水流其南，邙山鎮其北，宜墳陵於此地，方朔慚能，卜宅兆於個中，嚴平愧術，仍恐高岸為谷，徽沉淪，深谷為陵，芳猷絕滅，故邀文者，聊述德音，書行紀言，陳梗概，乃為銘曰，生稱一世，死期百年，報應修短，殂落先後，金漿罔續，玉醴虛延，方若一盡，豈擇愚賢，夫人魏氏，貞潔合真，行逾萊婦，德甚孟親，誨勖兒子，敬愛六親，所天玩殞，折割傷神，孝子阿師，慈順見稱，怡顏侍疾，請命無徵，嚴父殞背，號兆撫膺，一身隨歿，食祀何承，郊野蕭索，隴路蒼芒，霧昏塋域，風飄楊，故交淒楚，新識悲涼，一傳徽烈，萬古遺芳，
李氏幼女墓誌銘並序姊夫前檢校駕部員外郎兼侍御史鄭式瞻撰李氏幼女字繡衣，大曆十四祀十月十八日遇疾天歿，時年十三，考監察御史府君挺，祖贊善大夫成性，曾祖淄州刺史亨，姑臧公之後也，官婚人物，冠絕當代，府君因寵秩而名之，鍾愛之深可見也，爰自襁褓，明慧過人，在齠齔時，善言詞歌詠，監察府君每以慰目前，教以婉娩，聰智日就，能工巧聽，順又過人，妣滎陽鄭夫人亦以此慰目前，闔門嬌饒，六姻共然也，夫人孀居後，常多抱疾，每見此女，則為之進食，其不見也，哭無晝夜，其姊適鄭氏，亦早夭，貞元六年十一月廿五日，仁兄前中牟縣尉端士啟舊殯歸祔於先塋，其年十二月六日，慈親合祔，便因此辰陪葬塋域，庶安爾靈，慰我考妣，嗚呼，人生艱苦有如此者，姊夫鄭式瞻悲辛而敘之，銘曰，天降幼智，生於德門，命也何為，獨如此魂兮陪葬此山原，
大唐萬年宮監農圃監監事趙君墓誌銘並序君諱宗，字善文，隴西天水人也，遁則中軍大將，勝乃平原貴公，簡子聽鉤天之樂，襄子得常山之寶，自時厥後，代篤忠貞，公侯子孫，必復其始，雖枝葉分派，蘭桂逾芬，蟬冕傳華，軒繼軌，或銷聲陋巷，劃跡巖阿，薄受蒲輪之徵，微就生萏之禮，逮乎周齊交喪，君子道消，始聽鶴鳴，方從祿士，曾祖德，齊亮州盤和縣主簿，祖榮，齊始州黃安縣令，父雅，隋州司功，並量時調俗，獲免危邦，清簡有聞，風徽自遠，交結則一時英彥，玩習則三代軌儀，巷多長者之車，座有美談之客，屬聖人有作，萬物咸觀，豐沛不遺，南陽必錄，蒙授陪戎副尉，尋除萬年宮監事，且宮禁嚴重，官卑責深，抱疾賓亭，彌留枕席，俄降京兆之使，忽上天策之星，以大唐麟德元年四月十六日卒於雍州好縣，春秋六十有七，反思之柩，招登轂之魂，六親五黨，三虞再猷，兩卷老子，一卷孝經，遂之禮，皆依儉約，從父之令，不亦孝乎，粵以乾封元年歲次景寅四月丁酉朔廿四日壬戊，改葬於河南縣平樂鄉芒山之陽，孤子玄寂，玄成，玄敬，玄隱等，切割五內，分裂七情，曾子閔子僅可方其至孝，少連大連不足比其追遠，虞歌息而僕馭號，嘶而偃，親朋漸散，曦光已晚，靈識可歸，音容不反，貞石，紀乎琬，其詞曰，造父苗裔，伯翳後昆，嘉猷紀，爰子爰孫，暫微華袞，中圮高門，積水東逝，隙駟西奔，城未達，禪草誰論，欲反襄柩，先招序魂，悲泉夜咽，慘日朝昏，誰掩，范恆存，乾封元年四月廿四日孤子，
唐夫人墓誌銘並序夫字人也，洪源趾上疏派，茂葉芳條，郁鄧林而挺秀，楚之無，晉之奉之謀將剪翼，遐規遠略，代有人焉，祖永，父和，蘊操清貞興懷情欽巢許，不事王侯，躡跡衡門，怡然自得，夫人即和之女也，素懷恭順，保四德而無，遵彼結，奉家風而不墜，織組川之道，訓庭闈，沉幕酒醴之方，早承師傅，年才初笄，嬪於梁族，琴瑟克諧，螽斯顯德，既偕老，黽免同心，庶千載而令終，何十枝而沉照，以麟德元年六月十七日卒於私第，春秋七十有三，即以其年七月六日壬子窆于于邙之陽西禮也，恐山谷貿遷，人代超忽，故勒斯石，遂作銘雲，其詞曰，五嶽含秀，三川皎，代育英賢，挺斯明哲，於赫夫人，承茲芳烈，梅應德，受啟作嬪，如何不淑，遂殞厥身，隴霧恆暗，風樹長吟，永扃泉月，虛傳五十五家，
大唐故交州都督府行參軍樊君墓誌銘並序君諱玄紀，南陽人也，若夫補袞凝歌，振響隆周之日，辯鍾緝譽，飛聲炎漢之年，茂緒攸稱，高門斯在，祖敬，周任相州零泉縣令，父頭，隋任左武衛長史，既如蘭而吐馥，亦似菊而流芳，爰傳積慶之基，載誕嗣徽之美，惟君夙彰敏悟，幼發機神，婉肅穆於清飆，湛凝華於止水，聯從蠖屈，未逞鴻翔，一同是毗，千里斯佐，初任桂州始安縣尉，後轉任交州府參軍，聲流墮之鄉，歌溢連蜷之境，既而高舂遽落，翳雲崗之峰，下瀨遄流，閱熊龍川之浪，總章二年五月九日，卒於交州館舍，春秋五十有八，夫四序回薄，百年荏苒雖乘化之同盡，而殲良之可哀，息纊南荒，歸舟中縣，等楓株之辭浦，騖還魂於洛陽，夫人萬俟，京兆人也，望華標族，清芬自遠，婦婉匿，女誡昭章，不，俄從風殞，夫人范氏，順陽人也，芳規可躅，美德無忘，來嗣前蹤，好仇君子，未招繁祉，奄隨怛化，孤子習禮等，無遺同穴之旨，式遵合祔之儀，以咸亨元年十月四日，魂共兆，俱窆崇邙，乃敬述徽猷，寄諸貞石，其詞曰，孔門顯懿，燕國流芳，績凝天水，功推舞，惟君纂哲，雅度難量，德浹交部，息桂鄉，遽魂南徼，歸骸北邙，俟范華族，作嬪君子，比操雙筠，齊二芭，奄辭昭代，永游蒿里，同穴山阿，合窆林，貞石斯記，芬芳無已，
朝散大大守昭陵令護軍姬府君墓誌銘並序公諱溫，字思忠，河南洛陽人也，涿鹿開基，軒轅播徇齊之德，高陽啟祚，顓頊振通之仁，察微知遠，曰望雲之聖，赤雀表銜書之瑞，白魚效人舟之祥，昭則畢原酆郇，穆則應韓邢晉，代超三十，年逾百，洎乎道冠秦，化流炎漢，嘉統南君之嗣，紹纂休侯之業，衣冠赫弈，組蟬聯，備著縑緗，無繁聞，祖，周承御大夫，隋右備身將軍，司農卿，龍泉，張掖二郡守，右光祿大夫，汾源良公，風神朗秀，器宇沖深，允文允武之能，克儉克勤之量，處爪牙之寄，衛崔謝其功勳，居藝植之司，高牟慚其善政，考權，隋尚捨直長，朝請大夫，通樂府鷹楊郎將，英謀遠，雅操孤標，夙奉丹幃，六尚欽其蹇蹇，晨趨紫禁，五校其桓桓，君稟質璋，降靈川岳，抱忠貞以蘊性，懷孝悌以資心，直似朱繩，清如水鏡，亭亭孤聳，若實棟之挺山阿，皎皎空懸，類回月之澄江浦，親師博喻，敬業研機，文絢詞林，學該議圃，價重連城之寶，聲華昭乘之珍，貞觀七年，明揚仄陋，爰應招弓之禮，方申觀國之材，只問甲科，先登榮秩，蒙授承奉郎，董仲舒之稱舉首，陳仲躬之處高名，望古而言，實為連類，燕王以盤石宗英，分出鎮，傍求俊彥，廣召賢能，君以景行克宣，令問昭著，敕授燕王府行參軍，鄒枚之曳裾梁苑，徒擅前修，應劉之飛蓋陳園，空傳曩烈，尋遷右武侯倉曹參軍事，武侯即天皇歷試之司，周王西伯之朝，策名在早，魏帝鎮東之府，委質居先，俄除右衛鎧曹參軍事，於時三韓蟻聚，驚濤阻於白狼，九種張，凝氛晦於玄菟，興師薄伐，命將龔行，擢君為左二軍兵曹，雖處趙哀之班，恆參士燮之略，逮乎九圍瓦解，八陣冰銷，頒宴酬庸，式崇峻級，蒙授護軍，太宗展義晉陽，觀風兆庶，絃歌無聞於百里，桴鼓靡息於一同，爰詔有司，擢能補替，以君材堪制錦，干用烹鮮，授盂縣令，飛蝗避境，知卓茂之深恩，乳雉馴，驗魯恭之美化，永徽元年，授太常寺主簿，禮樂攸歸，管轄斯寄，韋康處職，自致千里之名，王居要，有萬人之識，尋遷光祿寺丞，丁艱去任，日駟難追，風枝弗靜，痛南陔之相戒，五日絕漿，哀陟屺之何期，三年泣血，顯慶四年，授太府寺丞，王府會同之所，朝廷揖其公清，寶藏交正之司，僚友推其明敏，龍朔三年，遷司域員外郎，袁淑之升蘭閣，即請登封，摯虞之踐文昌，使申奏議，乾封元年，升中之禮既畢，告成之慶普沾，加朝散大夫，本官如故，其年尋除同州司馬，詔曰，識用詳敏，操履淹和，績效官聯，聲馳寮友，功參半刺，必俟廉能，任居分乘，是資平允，宜貳職名藩，載佇聲實，咸亨三年，轉絳州長史，詔曰，器局沉整，性履端慎，久經驅策，備展勤能，遷秩上寮，式符朝序，王祥之居別罵，邦國賴其功，龐元之任治中，騏驥中其足，尋授昭陵令，山陵任重，朝野僉謂應材，園寢寄深，內外欣其稱職，過馬苑而累跡，不踐之禮無虧，望罘思而鞠躬，如在之敬逾勵，虔恭享薦，矜惕蒸嘗，長卿之位未遷，仲尼之夢俄及，以上元二年七月五日遘疾，終於永安之里第是，春秋七十有五，惟君容止閒詳，神情爽邁，言符李楷，行應荀，榮利不涉於心，同之許遜，喜慍未形其色，等彼嵇康，實朝士之羽儀，諒人倫之龜組，何期奄從風燭，永謝琴書，嗚呼哀哉，夫人寶氏，禮部尚書，鄧國公之第六女也，五陵望族，四姓良家，幼習母儀，夙聞傅訓，心靈敏悟，辯商斷於琴弦，機應高明，對雪飛於柳絮，及而三星夕曜，百兩宵歸，承奉舅姑，勤甚姜詩之婦，執侍君子，敬逾卻缺之妻，未盡謙恭，俄先朝露，昔軫安仁之思，今同季武之階，粵以上元三年正月廿二日，合葬於白鹿原故塋，禮也，嗚呼哀哉，嗣子處廉兄弟，居喪至孝，若不勝哀，處疚增悲，過禮，痛泉扃之水閉，懼陵谷之有遷，敬勒徽猷，庶傳芳烈，乃為銘曰，控源，岐山構址，皇王文武，后妃任姒，炳矣書契，煥乎經史，播美千齡，流芳萬祀，光祿紹緒，鷹揚，若渾金，溫如璞玉，運籌百勝，功參雅曲，撫政六條，化遷風俗，惟公誕載，夙稟英靈，忠為令則，孝為天，中規矩，言依典刑，譽馳通，業著趨庭，涉獵丘墳，雍容文雅，思發組，辯抽泉瀉，賓實遐彰，，纓蒞職，光朝振野，位陪建禮，築佐名藩，削芬懷神，星曜輪軒，，人泣攀轅，未窮，，婉彼淑慎，義周家室，志洽金蘭，情諧琴瑟，椒花頌麗，鴛機彩逸，奄謝姿，遽摧執質，先遠，路，悲挽淒斷，嘶驂顧，郊迥雲垂，松疏風度，愴音容兮長訣，仰穹蒼兮何訴，
大唐故袁州參軍李府君墓誌銘並序君諱和，字孝忠，本隴西成紀人也，曾祖善，常州武進縣丞，祖玄，將仕郎，父大隱朝市，不應州郡之辟，時人似為侯嬴呂望之流也，君含章挺生，傑立角出，起家調補袁州行參軍事，阮孚嘯詠，嘗聞方外之談，孫楚詞才，特見參卿之重，方期一翥漢，遠振大鵬之翮，豈圖九泉沉沒，俄纏故雁之悲，粵以開元十五年五月廿六日遘疾，終於臨闕之里第，春秋，即以其年六月十三日甲寅窆於北邙山之原禮也，嗚呼哀哉，慘煙雲，悲涼道路，恐陵谷遷變，遂為銘曰，惟遠祖兮生此隴西，惟子孫兮如璋如，煥兮若五色之鸞鳳，騰兮似千之夫是，何穹蒼之不，入長夜之幽迷，既罷市以流慟，亦輟相以興淒，即天道之如此，混賢愚而共齊，
唐故濟州別駕李府君墓誌銘並序公諱君絢，隴西狄道人也，高陽之緒，庭堅之裔，佐命於堯，因官賜氏，冠冕紳，昭著圖牒者，曾祖虔，銀青光祿大夫，袞州刺史，驃騎大將軍，贈冀州刺史，謚景公，為國之棟樑，佐時之羽冀，祖皓，散騎侍郎，征虜將軍，涼州刺史，高庸懿績，當世所推，父士操，安東將軍，南袞州刺史，梁郡太守，富平縣開國子，英聲茂實，光映朝府，公夙挺璋，早能砥礪，奉親以孝，事長唯恭，金玉相暉，克隆前構，解褐荊州司倉，大業之初，任彭城郡司戶，屬隋運道銷，寇盜蜂起，懷集有方，吏民安息，轉任彭城縣令，皇祚肇興，擬西徐州刺史，武德四年，敕授濟州別駕，公宏謀遠略，王佐之材，梁悚之志未申，士元之足將騁，在公貞，治術閒明，歷宦驅馳，並著庸績，方欲躍鱗滄海，矯翼雲霄，未及搏空，風力已盡，武德五年五月十日遘疾，終於官舍，春秋六十有五，以貞觀廿三年歲次己酉十二月辛未朔，十二日壬午子遷窆於河南偃師縣之西原，恐陵移谷徙，事絕名沉，敬勒徽猷，式昭鴻烈，乃為銘曰，高陽茂緒，庭堅盛宗，因官賜姓，鑄鼎銘功，世稱模楷，弈葉光融，冠冕相繼，徽音克隆，積善勵德，載誕哲人，摩霄振羽，沖波躍鱗，門資良冶，家有紳，筆華喻蜀，詞高劇秦，鑒同許郭，行侔曾史，價重璋，名高杞梓，功業未就，遽歸蒿里，教跡空存，音容莫視，丹旌冒露，素蓋排空，松寒月冷，隴暗塵紅，有子純孝，長號樹風，恨泉門之永閉，痛玄夜之難終，
唐洛州河南縣南斌故妻高氏墓誌夫人姓高，諱五子，渤海人也，曾高已上，史冊詳書，祖君游，隋相州安陽令，父士逸，未仕早終，並雅量純儒，洽聞記，夫人宛順有家風焉，不幸早孤，事母至孝，弟妹沖幼，咸在襁褓，劬勞鞠養，盡其友睦，鄉閭中表，各得歡心，積善無徵，遘疾而殞，春秋五十有一，以總章元年四月廿三日卒，太歲戊辰五月甲申朔七日庚寅，葬於河南北山平樂鄉左里，親族悲歎，鄰里嗟傷，頓此清規，銘之翠石，其辭曰，崇基峻宇，積德累仁，鍾斯慶，挺此令嬪，思逾剪，惠振徙鄰，騰芳奠饋，流譽組川，忠敦孝友，情深愛敬，動容有則，與物無競，享遐壽，遽茲遭命，擊缶興謠，薤歌成詠，發引，丹翻飛，長辭白日，永玄扉，精靈不睹，魂爽何歸，松風琴，隴霧依霏，
顯慶二年水巳歲四月朔戊午，五月一日戊子，西州縣武城鄉人范阿伯之墓表，今出身事先武光王，作長下左右，春秋七十三，命在水巳，哀，在戊子，
唐故上黨郡大都督府長史宋公墓誌銘並序銀青光祿大夫行兵部侍郎上柱國宋鼎撰公諱遙，字仲遠，廣平列人人也，曾祖滕王記室府君曰懿，流慶於大父，贈天水郡長史，長史府君曰孝恭，積善於皇考，贈禮部郎中，郎中府君曰玄獎，集祉於公，公實繼累仁，有卓全德，素業可范，清躅可師，由孝所以榮親，踐忠所以事主，自國子進士補東萊郡錄事參軍，舉超絕流輩，移密縣尉，擢監察御史，殿中侍御史侍御史內供奉，遷司勳員外郎，度支郎中，拜中書舍人，除御史中丞，賜緋魚袋，尋加朝散大夫，戶部，禮部，吏部，再戶部四侍郎，左丞，出博平，滎陽，絳，魏，陳留，襄陽，貶武當七郡太守，河北，河南，山南三採訪，上黨郡大都督府長史，主絲言則王業潤色，屍宮尹則朝廷嚴整，在小宰也清通聞，居連率也愷悌布，義發乎我而加乎人，恩施乎物不有乎己，顯允志尚，於昭職物，將台階，用緝帝采，神理未厭咎，吾道其不行，行寶六載二月五日終上黨公捨，享齡六十有五，凡計階至通議大夫，勳至上柱國，氣清而朗者，樂之輿也，公守之以和，體正而實者，禮之器也，公輔之以肅，平賦必均，審獄必緩，故所至能化，而所去見思，正始雅聲，餘韻每存於歌詠，奏議清論，故事空留於台閣，已矣哉，卜七載正月十一日葬洛陽縣清風鄉崇德里北邙原，經也，嵩巋巋宋公之，萬祀不已，伊洋洋宋公之系，百代不忘，乃銘德曰，於昭德聲，代亦有聲，肆不隕厥聲，休矣哉，乃銘官曰，允鑠官政，時亦有政，肆不殄厥政，休矣哉，前河東郡永樂縣尉鄭長裕書，
大周故程府君故夫人張氏墓誌銘並序原夫玄象應靈，列繁星而降祉甄形輿載，辟奧區而延慶，三台雅望，秦後資其燮理，四隱貞規，漢儲仰其調護，家風祖業，史不絕書，名流重價，代稱其美，程君曾祖照，齊任州錄事參軍，祖政，隋任并州太原縣令，並發彩丹山，騰姿渥水，祥通虛白，理照黃中，或沐化方馴，或風雨自卻，抗終賈之直，懷鄒馬之交，無矜皎察之容，詎辯霜毫之操，踐漳濱而詢豹跡，登鄴壘而吊表分，風韻高奇，頗得垂帷之趣，夫人稟訓閨儀，承規閫則，嗣紅姝而挺質，資路媛以凝規，茂范端祥，振酌椒房之秀，神情散朗，超遙井下之風，四德外融，星館杼幽閒之態，三英內湛，雲郊開淑慎之姿，爾其月幌飛花，賦班詞於桂牖，風延舞雪，題謝韻於椒房，植藝因心，能率志，悲夫，雕樑始照，蒙方沉，雨岫行霏，陽台掩色，清波激韻，時聞雙鯉之遊，明鏡空懸，無復孤鸞之影，去載聖元年七月廿日終於私第，春秋五十有九，粵以天授二年歲次辛卯十月戊戌朔廿四日，八月己亥朔廿八日景寅單葬於屯留縣西北卅里蒲谷村北百步，素需徐引，魚躍拂池，金鐸時搖，哀哥忉路，孝子仁則等痛結風枝，哀纏陟屺，悼桑海之行變，眷舟壑之丘墟，窀穸有期，泉扃須掩，故勒茲銘石，欲嗣嘉聲，傳芳不朽，乃為詞曰，故之遺良，時秀時芳，今之淑哲，超然卓絕，貫霧分姿，參娥啟列，靈岫乘雲，仙波委雪，顧媛猗歟，王嬪照晰，質凝方字，德懋初笄，女圖流想，姆訓無乖，風筵夏賞，月賦秋題，銜恩膝下，舉案眉齊，椒途一謝，永泉閨，
唐故朝議郎使持節光州諸軍事守光州刺史賜緋魚袋李公墓誌銘兼序親兄將仕郎前守京兆府武功縣尉恭仁撰公名潘，字藻夫，先世趙郡贊皇人，分繼東祖之後，皇趙州司馬府君詮之曾孫，皇檢校司門員外郎府君章之孫，皇贊皇縣令府君並之第四子，博陵先夫人之生也，嗚呼，始生六年，就學師訓，明惠聰敏，有若生知，目睹必記，耳聞不忘，嘗侍於伯兄，傍聞左氏，至於廢興理亂褒貶善惡之深旨，發問必對，貫達無遺，家於常山，太守鄭公贊性樂善，喜後進，因目之為奇童，薦於連帥，特表奏聞，策中有司別敕同孝廉登第，時才年八歲，其後討覽經籍，九流百家之語，靡不該通，著詩業文，名顯當代，自幼居艱疚，號毀逾禮，有曾閔之行，聞於鄉里，無何，長慶初，常山帥王承宗歿於鎮，鎮卒逼其弟承元主其軍，且襲父兄之位，因而請焉，承元幼懦，辭進不決，公乃潛運音計，密擇機宜，誘掖承元，斂身歸國，朝廷果獎承元之節而授鉞於滑台，始去常山，當是時也，自天寶末，兩河之風未變者，唯漁陽一鎮耳，因請承元，飛檄於范陽節度劉總，洞曉君臣之禮，大開逆順之端，其明年，劉總盡室來覲，河朔之地，晏然削平，皆公之秘略也，承元以公有誠，盡推轂之力，遂奏評為巡官，轉掌書記，及王公移鎮於岐，累授裏行殿中侍御史職，歷節度判官，以至加朱綬，為副，久之，王公換青州，以公為檢校都官員外郎副平盧軍使，府幕十年，始終一貫，參盡勤盡，時論多之，既王公謝位，中書舍人崔公蠡雅重器能，惜其忠厚，條疏文行，冬薦於有司，制授均州刺史，議者以公蘊蓄志業，屈於小郡，用展名實，有稱紀綱，乃徵拜侍御史，屬憲府更易，直道不合，出為江陵少尹轉光州刺史，其為官也，以儉潔自守，疾苦者必問，困者必活，懲勸必行，奸蠹必息，凡至所理，人多懷思，故長安令崔皇，金州刺史從父弘慶，主客郎蕭傑交舉自代，在御史府亦纍纍薦請，則為官之業可得見矣，其在家也，孝以奉上，悌以事兄，慈以撫下，仁愛敬睦，天稟其性，況於伯沖之間，常先筮仕，南北從宦，未省相離，至於孀孤無不聚處，撫訓孤稚均布資財，中外無間，休必同，親族之內誰不仰伏，以是骨肉良賤，常不啻數十人，和洽閨門，咸得其所，則為家之行，有以察矣，其於友也，汲汲仁義，孜孜接物，負其然諾，以事賓朋，雖膠漆金石，未足方比，今江夏崔公蠡，春官侍郎柳公，中書舍人裴公休，天官郎崔公球，柱史劉公，並交道之深契也，此數君子，或望高多士，價重當朝，雖名位不侔，而廁接行止，與游之分，無愧平生，則為友之道可以表矣，哀哉，福善何在，天乎不仁，履行及此，夭而不嗣，意天道之不足信恃，痛矣夫，以開成五年八月三日染疾於位，歿於弋陽之官舍，享年五十，嗚呼，神理奚殛，毒我門緒，手足之內，淪缺過半，吾之奇蹇，官緒晚立，仲兄季弟，皆薄宦情，屢屢一門，俟爾光顯，何圖陰騭不祜，積善招殃，禍及天倫，凋落相次，滿室號叫，不知所依，痛發一聲，鋒刃在腹，況初聞遘厲，奔馳在途，竟不得訣平生，終不及執湯藥，支離兩地，俄變終天，余魂驚飛，何所顧籍，其為忍死而哭者，亦有言哉，實以爾單獨重丁，終無胤嗣，主辨喪祭，誠欲自親，而又嘗所著述，零落未集，必將諸親舊，編序而成，不負吾心，永慰幽昧，今則卜筮有期，未及克祔先塋，以其年十二月廿四日葬於洛陽縣平陰鄉從心里之原，權也，新婦崔氏，故河南尹，檢校戶部尚書，贈太子少保之女，始以和淑，克成儀範，終以操節，不失婦道，獨哀毀，姻戚生悲，猶子小殿，齠齙未立，既闕主祀，令執喪禮，刊鏤貞石，始欲求於知舊，尚慮徽美，有墜片言，所以文血直書，盡敘所立，痛纏骨髓，質不成文，握管吞聲，以為銘曰，負修途兮未大伸，卷壯節兮歸窮塵，立官行己勇且仁，玉石共盡竟何雲，黃櫨漆炬夜始長，短松新即蒼蒼，令問清文沉逝水，孑然無後誰顯揚，命不可問天不可量，非爾之夭實吾之殃，已而已而辭不盡乎哀傷，處士蕭子真書，
上缺王夫人墓誌銘並序上缺氏吳郡人也，稟質貞上缺三從有義，四德無虧，下缺忽遘彌留，日侵纏上缺正月廿八日終於上缺次庚戍二月廿七上缺西北七里武丘山上缺二人，長子，次子上缺恐陵谷下缺，
重光三年壬午歲六月朔辛亥廿八日戍寅，故范法子追贈宣威將軍，春秋五十六，殯葬斯墓也，
大唐齊州臨濟縣來蘇鄉政俗里騎都尉行濮州臨濮縣尉董府君墓誌銘並序清淮子樂安孫晃奇撰文君諱神寶，字義泉，隴西人也，自梅叔開宗，重華命氏，居晉直筆，當漢下帷，聳質練形，繼踵神仙之錄，降天員土，連蹤大孝之書，衣冠所，繼興人物，由其傑出，詳諸史牒，可略言焉，曾祖鏘，齊任雍州好縣令，祖儼，隋任洛州溫縣令，並衣繡龍骨，制錦馳門，雉將雛而不驚，獸負子而知懼矣，君稟秀五常，含輝兩曜，幼標英邁，泉泛煙波，故使荊璞韜巖，入趙之價，隨珠蘊櫝，已傳光魏之誠，以文明元年四月十八日起家德林郎，行相州堯城縣尉，周長安二年四月十三日遷濮州臨濮縣尉，初遇高材，安卑秩，莫窺喜慍之色，每存欽恤之情，聽理斯平，吏人胥悅，粵以開元十一年九月十三日寢疾薨於永業舊第，春秋七十有六，舂人不相，女下機，豈不以道見去思，彰遺愛者矣，夫人秦氏，柔姿皎月，貞節凌霜，婉彼幽閒，作嬪君子，一諧琴瑟，秀閨，復展齊眉，長歡，傾鳳之心永處，成龍之影這孤，即以開元十二年歲次甲子三月辛卯七日丁酉合葬於齊州歷城縣東南三里舜山之北原禮也，繼子賓，子游，子幼侍起庭，聞鼠牙之訓，恭惟斷織，麟角之功，明經之向欲登，孝子之慈親奄謝，嗚呼，昊天罔極，叩地何，痛風樹之莫停，草之奚逮，爰刻翠石，永記其詞，銘曰，山美，邦國樵英，如珠出漢，似璧暉荊，我有良哲，器宏才富，章台延譽，河湄功懋，劍術無偶，文心獨秀，上邑羽儀，人倫領袖，豈善，祖奠晨奉，馬並轡，義賓接踵，草春色，松貞煙隴，遂風長，添愁雲重，用鐫沉石，式銘英，男三，
唐大中大夫行定州長史上柱國李府君墓誌銘並序公諱謙，字虛己，趙郡贊皇人也，爰自咎陶昌言，徽五典，老氏明道，混成二德，慶緒必復，烈光載融，趙國賴其元勳，韓王憚其英略，固多奇士，大啟高門，曾祖孝貞，隋內史侍郎，隋書有傳，祖允王，皇朝台州刺史，父崇德，給事中，或以文章冠氏，或以禮樂匡時，休有令名，郁為著族，公象賢降靈，含章誕秀，確乎堅正，介然方嚴，時而後言，道不苟合，偉量與崇山比峻，清襟與止水齊明，少以門資，宿衛軒禁，光暉廊廡，籍甚周行，解褐易州司戶參軍事，境臨邊候，政兼戎索，善佐小國，克揚嘉聲，轉齊州司士參軍事，海物惟錯，齊兒多詐，肅以知禁，靜而解煩，轉宋州司戶參軍事，水陸交馳，農商殷阜，版圖攸攝，戶載安，遷隰城令，實惟汾晉之郊，爰賦子男之國，肇有方社，式奏絃歌，紓堯人之深憂，移魏風之扁俗，朝廷休之，入拜司農寺丞，加朝散大夫，贊卿士之有司，加大夫之元服，米鹽必誡，錢孔殷，出為相州司馬，商都舊壤，鄴京遺俗，是稱尤劇，雅杖茂才，佳政乃孚，康歌允洽，累加大中大夫，策勳上柱國，遷定州長史，官則通貴，鄴於命卿，位方元寮，亞彼列國，宜介眉壽，以邦家，胡不留，奄捐館舍，未到官，以景雲二年九月廿六日終於河南府康俗之里第，春秋五十九，夫人彭城劉氏，隋大將軍子將之曾孫，皇朝禮部尚書德威之孫，工部尚書審禮第二女也，丕承餘慶，誕敷淑德，柔明光乎典則，韶令暢其聲華，年十八，歸我府君，睦二族之和，詒五宗之范，恭儉齊敬，端莊宣慈，行歸於周，禮無違者，天乎不吊，與善徒言，生也若浮，辭代何早，享年，先終於宋州司戶官舍，有子三人，伯迅，襄城尉，仲迥，臨汾尉，季造，左威衛錄事參軍事，咸有令德，莫永齡，舟壑屢遷，松賈未樹，長女適王氏，嬰蓼莪之巨痛，懷顧復之深恩，永言孝思，克合封樹，粵以開元十有八年歲次庚午四月乙卯朔十六日庚午合葬於北邙之原禮也，尚懷陵谷，思表泉壤，乃刊石勒銘，以志幽宅，詞曰，允矣君子兮令德而，懿夫作配兮碩人其頎，方嚴介直兮正色寡詞，韶茂端肅兮柔明宣慈，天道神理兮冥何之，胡畀盛德兮莫永期，階庭芳秀兮崇蘭華芝，春霜夏霰兮零落無時，克成封樹兮宅兆於茲，白楊青棘兮萬古長悲，
大唐故越州會稽縣令孟君墓誌君諱樞，字玄機，琅邪平昌人也，若夫赤呈瑞，騰茂實於千齡，丹烏表祥，飛英聲於萬古，是以長源浩汗，江海俱深，崇基崴，共嵩華比峻，璋於焉間出，髦所以挺生，曜後光前，君得之矣，曾祖，魏衛尉卿，懷州刺史，即司空威之弟，僕射季之兄，祖仲康，齊金紫光祿大夫，漁陽郡太守，考公行，隋咸陽縣令，營東都太監丞，朝請大夫，將作少監，或燮理陰陽，棟樑社稷，或剖符千里，闡化一同，各擅美於當時，遂流芳於茲日，君誕英靈之胤，稟淳粹之精，若美玉出於昆山，似明珠生於漢水，年甫弱冠，壯志凌雲，六藝兼修，七武該備，隋大業九年，東都破賊，勳授景義尉，大唐苑丘縣丞，虞候率府錄事，汾洲司士，高安，石邑，金鄉，會稽四縣令，君宣風布政，寬猛不虧，求瘼除邪，探心照忒，凶猾之黨，歷以嚴霜，柔順之徒，潤以膏雨，歷官之處，每獲褒升，考校之司，恆居善宜，既而滄波易往，白駒難駐，未窮攝養之歡，奄遘彌留之疾，乾封二年十二月廿日終於官舍，春秋七十有六，以總章三年歲次戊辰四月乙卯朔十八日壬申，歸葬於洛陽縣清風鄉月城里，夫人博陵崔氏，濯質華宗，言歸高族，德均萊婦，成之功，道邁鴻妻，葉蘋蘩之饋，華促，忽墜驚風，嚴霜夜零，溘隨朝露，生有異室之和，死遵同穴之禮，君情敦孝悌，志廉平，造次莫移，歲寒彌篤，交不苟合，每循道而擇人，信必由忠，豈違方以衍正，加以牆宇崇峻，風儀倜儻，聞之者欣慕傾心，見之者憚然增敬，可謂曠代通人，邦家令德者也，一旦殲良，百身靡贖，聽鄰笛以興嗟，睹遺琴而文淚，清徽已謝，素范猶存，恐陵谷之遷徙，乃刊石於泉門，銘曰，遐觀舊史，逖聽前英，各陳芳烈，俱嗣嘉聲，猗君子，卯歲馳名，七德咸備，六義俱成，束髮登朝，風儀秀上，似鋼百東，如松千丈，違離舊邑，沉淪他壤，川逝空悲，山頹何仰，魂思墳隴，言遵歸路，古木糾紛，荒阡交互，迎喪出郭，拊膺相顧，不見徽音，唯聞雅度，安厝定兆，卜筮雲吉，寂寂空山，冥冥泉室，白楊隱霧，青松蔽日，浮生幾何，百年長畢，咸亨，
大唐嵩岳閒居寺故大德禪師塔記，大師諱元珪，李氏，河南伊闕人也，上元貳載，孝敬崩，度隸寺焉，宿殖德本，無師自悟，及少林尊者開示大乘，諮稟至道，晚年居龐塢阿蘭若，遠近緇素愛道者，不復勝記，至開元四年歲次景辰秋八月甲辰朔十日癸丑，終於龐塢，春秋七十有三，十三日景辰，權厝於寺北崗之東，至十一年歲次癸亥秋七月，乃營塔於浮屠東嶺之左大師味淨之所，而庭柏存焉，癸巳晦，奉遷於塔，從僧儀也，弟子比丘僧仁素等，刊此貞石，以旌不朽，
大唐故周開府儀同三司驃騎將軍洪和公唐府君墓誌銘皇矣有周，闡茲大猷，封建用設，文武交修，諭道經邦，利物光器，錫九分土，台三作位，上宰儀同，策勳驃騎，名高任重，代古年遼，形夷心化，道隱聲銷，諾再復，某甫言招，中堂奠祖，駟馬揚鑣，思繞征陌，春生麗樵，平蕪靡靡，隴樹蕭蕭，神道幽寂，天寥，桑田海化，劫石煙，嗷嗷眾有，果於矜驕，形勞健羨，性滑罕韶，共慘舂夕，同榮槿朝，孔生通貫，物我逍遙，及跡巖藪，淪精市朝，希言道德，抗志雲霄，人非隱吏，美有琨瑤，彼記之子，如薪之翹，眷我明懿，如山之喬，英聲茂實，孔碩孔昭，簡牒明妙，既鐫既，斯志止永，永振清飆，六代祖開府儀同三司諱寶光，嫡爾孫庭玉，謹因遷奉考叔之靈，以開元廿一年歲次癸酉二月己巳朔十六日甲申，營魂附葬京兆城西龍首原，禮也，開元一二一唐故涇州長史賜紫太原王府君墓誌銘大唐故大夫行內侍省給事上柱國太原王府君墓誌銘並序已交混，顏苗不秀，即何罪而先凋，孔樹開榮，復何辜而一代，可不悲矣哉，府君諱晛，字義仁，太原人也，性直純和，姿神尚善，廿八宿，少微之一星，六十四爻，受乾坤之兩卦，君高祖忻，隋任播州司馬，祖斌，朝桂州長史，父皇朝衡州司錄參軍，並歷代衣纓，繼之不墜，府君父之長子，少事紫微，解褐拜將仕郎，親奉睿宗皇帝，至唐元年六月廿四日，睿宗皇帝即位，主貴臣遷，事授朝散大夫行內謁者監，以申忠赤之誠，乃將為腹心，恆作股肱之用，往聘西境，軍戎不伐，兵將安和，制授朝請大夫，行內給事，仍賜雜彩六十疋，恭恪有譽，折衷清平，改授中散大夫，便充東北軍和國使，策名武禁，權略有方，借紫金魚袋，遠承，天被凶丑自權，亦是人王之化，賜絹一百疋，轉授大中大夫，加上柱國，官依舊，宮闈地密，趨侍年深，封陵，親侍帷幄，閽寺馳勞可邈，制授通議大夫，君乃自嗟，三省己躬，恐滿盈，遂憑釋教，廣建伽藍，盡軀命以求緣，竭資財而作福，慶崇內典，志樂真如，歸染俗塵，意除苦海，頻以表啟，請入不二之門，皇帝甚悼，既逢昌運，無違聖主之恩，駕幸東都，親承寵問，加恭影嚴凝，躬無養疾之間，以開元十九年十一月三日蒲州聖谷頓，終私第，敕遣忠使臨吊，內賜絹廿疋，州贈七十段，仍遞馱造舉還京，仍依令為卜相川原，占吉兆，信時日，以開元廿一年歲次癸酉二月己巳朔十六日甲申，以京兆府萬年縣長樂原安厝禮葬焉，緣葬儀所需，悉官供給，愴然起，不悲矣哉，子女號兆，莫不泣血，郎氏呼天，長聞，敢其詞曰，人生自智，風骨殊異，傀仁秀麗，器量難比，穆穆雍雍，采摭經史，其一，內均經典，諸子，華匹范曄，詞雄賈誼，文彩精華，才同擲地，其二，識達天命，彌崇代，鄉，同無二自道藝，津梁預擬，其三，嗟逝向窀穸，閉兮不可開，痛矣哉，逝水息，歎代冥兮輪迥，望今古兮墳墓，有千百塋此人兮劫兮靡朽開元一二二失，唐故李府君墓誌銘並序公諱寶藏，字體道，其先隴西成紀人，後駕遷洛，今為河南人也，自柱史居周，將軍在漢，冠赫弈，代有忠賢，史冊詳之，今可而而略，祖乃父，有道有德，公跡混塵俗，心游物表，室同猗頌，志齊梁竦，不遇藥於西山，遽遊魂於東岱，以開元十四年九月十日終，享年六十，夫人馬氏，四德聿修，三從克著，未消生死之雲，以霽高唐之雨，以開元廿一年閏三月十日，奄從物化，春秋六十有五，以其年四月十三日合葬於邙山之原，禮也，嗣子元楷，歎風樹之不停，願聞雷繞墓，敬鐫貞琰，紀德泉扃，銘曰，清洛之北，崇邙之陽，衣成蛺蝶，樹化鴛鴦，隴昏藏月，山幽早霜，千秋萬歲，地久天長，開元一二三失，弘農楊氏墓誌並序前左武衛倉曹參軍博陵崔眾甫撰維開元廿一年閏三月十一日，弘農楊夫人卒，嗚呼，天地不仁，報施徒爽，懿哉貞淑，胡罹瘥，夫人諱檀，字波羅，弘農華陰人也，自楊侯建封，因土授姓，百葉繁系，千齡阜昌，朱輪十人，位崇西漢，袞衣四世，聲溢東京，支派分流，興衰遞敘，家鄰大華，人惟玉洞之精，地西河，氣得金方之秀，柔風琬淑，惠性瑞和，年廿一，歸於太中大夫，青州刺史滎陽鄭府君，佐中饋之禮也，小星納惠，助夫漢之光，貫承寵，載協得之美，有子曰興一，左金吾別駕，文簡，吏部常眩幕氏之宮，先謀吉兆，高田嬰之戶，載誕良木，豈期暉掩桂輪，芳凋茂槿，哀纏胤嗣，慟及宗姻，以開元廿一年四月十三日葬於洛陽縣之北原，禮也，勒銘貞石，以志泉門，其詞曰，婺女之精，洞仙之靈，邈希代兮，有德有行，柔明貞敬，不可再兮，音塵永滅，韶華委絕，追莫逮兮，勒銘幽泉，千載芳傅，聲無昧兮，開元一二四郭君墓誌應制梁州城固丞王利貞詞作而賢良舉，況乎承家才子，是曰公先太原北都，今居於燕，遂為薊人矣，康以人物導揚，弈以佐命詞翰，可略而吾義舉人元從銀青光祿大夫，振衛郁為門宗，祖禕，上柱國，人惟齊禮，勳夙成，幼契玄道，曉不崇妄，名非其真，以為樹蔭千牛，枝高百丈，太平戢翼，輕彼簪裾，有唐逸人，里為善，府君逸人之第四子，賦是賢英，稟於仁孝，平生性與詞學周旋，談唯王霸之友，行必中和之侶，得煙霞之勝躅，樂以忘年，殖詩酒之通閒，神惟張王，出則金羈昭路，寶馬臨雲，坐則甲第當衢，家僮若月，資等王孫之積，財豐猗頓之饒，夫以崇其身，訓於子，不入有過之地，克遵無妄之途，卒後之書，孝成語，方之法，習以春秋，將謂華屋邀歡，竹林終宴，詎知窮泉聚魄，蒿里先歸，以開元十七年八月十三日卒於里第，時年六十七，人之雲亡，邦國殄，士歎埋土，客思沾衿，即以開元廿一年七月廿日，安厝於薊城北豐樂鄉之禮也，夫人昌黎郡韓氏，柔儀月映，淑慎星暉，中饋該玉豆之恭，內政得綿閨之美，譽賢明於孟母，推令則於樊妃，簟月催悲，時覲獨拜，榴花進壽，乍列長筵，長子休瓊，次子休琮，蘭崇戶外，玉樹庭前，摧衛之清姿，竭曾參之孝思，生事之以禮，死葬之以禮，僕竊惟鄉，耳目昭昭，見圓石之文，敢題珠璧之美，銘曰，堂堂有道，休烈乃光，卓其國士，萬年為芳，其一，於惟明德，保後爾，令聞令望，邦之君子，其二，一朝埋玉，千古垂今，天長思遠，地久悲深，顧松楊之切切，惟下淚與傷心，其三，開元一二五故臨公唐府君墓誌君諱聘，字待聘，其先北海人也，高祖永，字思遠，西魏開府儀同三司，散騎常侍，車騎大將軍，使持節都督東雍州諸軍事，東雍州刺史，封平壽縣開國公，食邑五百戶，贈司空，謚曰忠武，凡所台籍，光乎史傳，曾祖安，齊揚州外兵參事，入幕為，飛書是主，祖璋，梁初避讎丹陽，道跡河朔，因家冠氏焉，豹隱，終播虎威，父興，屬隋季版蕩，隱居求志，委陸為沉，移壽，明王未遇，鬼伯先催，府君先朝解褐秦州隴城尉，青臨朐主簿，黃綬再勞，朱門已厭，道尚知止，取好從心，孰謂靈恨，奄摧梁木，春秋七十有一，大周萬歲通天二年四月一日，歿於冠氏之里第也，夫人隴西董氏，齊尚書左僕射天水郡上謚曰恭平之曾孫，鍾郝均華，孟曹滋范，終謝板輿之逸，酷延風樹之悲，春秋八十有六，大唐開元三年二月十八日，於冠氏之第，胤子四，長曰承禮，定遠將軍，行右驍衛寧州東原府折衝都尉，大升軍使，歿於陣，仲曰之賓，上柱國，積石軍要籍，於師，緣秋不家，連枝許國，叔曰從慍，唐州平氏丞，季門從悅，易州易縣丞，克荷克構，並為勤王，伺鶴分塋，謀龜獲兆，修周祔訓，酌魯防規，粵以廿一年作噩歲九月乙丑朔廿一日乙酉，合葬於魏州冠氏縣之西南一里平原，禮也，雙棺斯窆，九泉還及，掩滕公之石室，陳根委徑，掛延陵之寶劍，拱木魂，夫紀終述先，聿昭緗典，表言錄行，良資毫篆，覽萬化於登邱，迸雙流於望峴，其銘曰，於戲府君，倬纘先，時屈下邑，材惟命代，就日餘輝，沒而存愛，其一，佳城就足開，同永，千齡共盡，九原不作，嗣南陽之表阡，惜東府兮冥寞，開元一二六失，唐故鄧夫人墓誌銘並序夫人尊號，南陽人也，幼而英明，長而淑慎，瞻庭之落雪，雅韻攸興，聞蔡生之斷弦，清徽發，至成德，至靜推仁，中是司，允歸內位，曾祖康，隋本郡功曹，祖龍，郡簿，自隨牒宦游，但膺肅諾，數奇運舛，代有其，父觀，高尚秉節，肥立志，慕聃彭之壽，躡園綺之縱，道不貴於王侯，情豈忘於潔白，夫人幽閒設范，艷逸歸容，遘疾彌留，焉大漸，以儀鳳二年六月十五日，終於冀州之官第，春秋卅有二，子仲雍，茹荼莫及，泣血何追，陟彼岵增哀，感鄰居之休社，以開元廿一年十月日，遷舉於東都北邙之原，禮也，千里遙遙煞人，九原冥冥空有塵，悲風苦月徒相繼，幽泉台不復春，其詞曰，代君白水，績著青史，弓冶克傅，衣簪播美，宛兮淑慎，花若桃李，言念幽閒，以君子，遵奉禮則，異全終始，睹松丘，迫乎蒿里在，壟常瞑，泉台無晷，懵道之何為，俾人生兮到此，開元一二七失，大唐故王君墓誌銘並序君諱祖，字知遠，太原人也，周儲駕鶴，葉令飛鳧，秦之將軍，代光式遏，其後台英袞秀，義府禮輿，經當途而轉昌，歷典午而彌盛者也，朝散大夫行太常丞敬念，君之考也，業富詩書，班從禮樂，汾州司馬仁表，君之祖也，既韞懷蛟，方從展驥，並譽芳靡鹽，葉在公，君既稟像賢，還承餘慶，以宿衛出身，從調選也，方冀躍鱗滄海，奮羽丹霄，何圖膏肓之，日以沉篤，開元廿一年十月廿八日，終於故扶風里第，春秋七十有九，葬於武功東原，禮也，夫人衡氏祔焉，嗣子元，痛深罔極，紀修詞，銘曰，筮淮兮族已昌，登樓兮詞復臧，何蘭台兮謬，遽蒿里兮興傷，十月廿六日合葬，開元一二八大唐故王府君墓誌銘大唐故冀州衡水縣令琅邪王府君墓誌銘並序君諱膺，字元禮，琅邪人也，其先宋僕射僧朗之後，上列珠星，下調金鼎，曾祖珍，字伯玉，陳任長沙王文學，祖惠，字英秀，皇朝任相州內黃縣令，遷嘉州別駕，獨步猿巖，振詞峰於桂苑，清歌鶴軫，轉香蓋於星橋，父，任行軍管記，鳳集翰林，鸞飛武帳，君天骨夙穎，神姿髦傑，初為王府執仗，劍霜明，端容碧砌，功成豹變，刷羽遷，解褐任光州定城縣丞，懸鏡洞鑒，毗錦式，後履定州北平縣丞，咸推干用，奉使秦郊，去屬天平，星流河右，來逢地險，霧起燕南，舉縣合人之無援，君謨韞帷幄，工尤書，飛檄前住，懷重義而來降，曳柴後馳，余凶而奔潰，人既全也，城池獲安，副元帥納言狄仁傑舉檢校定州錄事參軍，清白居心，激揚為務，改授萊州掖縣令，時屬天則大旱，蜚又見傷，人胥咨嗟，君克祈禱，災氛遽滅，甘澤旋零，賽福之辰，彩雲飛慶，降誕之日，白雀馴廳，雖靈瑞則上應明王，而理會則傍融邑宰，後任泗州漣水縣令，以親累出為潭府士曹，得雪，復任冀州衡水縣令，文而無害，俗以化遷，威而不烈，德以成政，控舄攸往，初飛葉縣之鳧，解印歸來，旋棄壽春之犢，豈期輔仁多爽，與善無徵，金鉉未調，玉棺俄降，以開元十六年六月八日終於敦厚里私第，春秋八十有二，夫人漁陽燕氏，蘇州參軍敞之女也，花凋鵲鏡，早辭鳴鳳之樓，劍會平津，載比蛟龍之匣，粵以開元廿一年歲次癸西十月甲午朔廿七日庚申葬於國門東廿里金墉原，禮也，周公舊卜，兆應龜枚，宗子後圖，塋開馬鬣，卻背邙阜，前瞻洛，昏星始見，聽鐘鼓之雄雄，曉霧初披，望樓台之隱隱，嗣子務光，前任太原府壽陽縣尉，見任隨州棗陽縣令，罄祿崇葬，扶羸負土，蕭蕭荒隴，瞻九原而不追，疚懷，痛百身而何贖，勒茲豐石，式旌不朽，其詞曰，惟忠漢相，惟孝晉臣，五百挺出，數仞孤鄰，材高位下，和光同塵，遇垣則止，由來屈申，其一，壯志弧貞，奇謨密設，臨危匪憚，在險寧折，而有剛，勇而彌列，解紛釋難，此焉忠節，其二，甘雨祈降，袢雲應靈，災蝗避境，瑞雀馴廳，月望花白，潭幽水清，綰茲銅墨，克振金聲，其三，洽聞強識，依仁遊藝，鑽而彌堅，崇而不替，化暨沂表，恩流朔裔，來詠尚宣，去思無逮，其四，亦既歸止，耽玩丘墳，安排處順，積慶徒聞，天道奚爽，殲我嚴君，勒石紀懿兮無歇，天長地久兮氤氳，其五，開元一二九失，唐故處土彭城劉府君墓誌銘君諱素，字策，其先沛郡彭城人也，曰若帝堯，巍巍有國，格於炎漢，赫赫其光，華耀前經，蕙芬後葉，本根碩兮茂，俾爾熾而昌，冠蓋以之，易代簿盛，祖生，隋任州司馬，詩人杼柚之歎，從此不空，治中驥足之謠，因斯載展，邁德茲土，遂處於齊，父洽，皇朝吏部常選，式參裴君之調，未入山公之啟，兩驥先亡其正禮，千丈忽崩於長輿，君幼懷敏聰，長而博達，虛退寡慾，閉關滅聞，孝積其緣，行孚於郡，目藏儀操，時莫之知，東國人倫，豈獨稱其有道，西山日遽，旋已歎於摧良，嗚哀哉，降年六十有八，景龍二年正月十五日遇疾終於私第，君明古人遠圖景，昔賢高尚，園林之賞，克賁於心，冕之榮，蓋非其願，大運不借，巨壑俄遷，令譽空存，人琴俱喪，夫人，弘農楊氏，戶戶朱輪，共推華族，英英素質，夙擅宜家，先殂偕老，夫獨峻，凝霜之節折，開訓大被申慈，鍾承母儀，於焉范著，陶門令子，自此名揚，遠邇欽聞，罔弗攸敬，嗚，樹風不靜，薤露斯傾，天實為之，何嗟及矣，享年八十有六，開元廿壹年八月廿八日遘疾，無何，奄然長謝，即以其年歲次癸酉十一月甲子朔九日壬申合葬於歷城縣南舜山北原，禮也，孤子春卿，仰蒼號呼，訴誶無路，所冀馨其夕膳，長詠南陔之詩，豈圖執爾拳然，遂斫北山之石，疾心酷裂，潰志奚從，用紀幽陰，刊茲翠琰，使玄古有泯，而清輝不淪，銘曰，厥緬兮稱漢王，杳眇華枝之播余芳，我君澹兮無悶，我母肅而有光，蘭蓀鬱鬱兮共盡，孤子哀哉兮已傷，卓茲銘於泉路，維地久兮天長，濟陽江杲書，
唐河南府溫縣尉房君故夫人崔氏墓誌銘並序夫人諱順，字順，博陵安平人也，昔炎皇聚貨，用諸噬嗑，尚父致師，殄彼泉藪，商顏之後嗣大出，遼陰之無德不報，宜哉，曾祖儀表，相州洛陽縣令，大父逵，京兆府富平縣主簿，王考高丘，衛州司兵參軍，皆安身後動，大才無位，展如善家，克誕宜室，夫人則司兵府君之第二女也，麗澤…氣，絳河垂象，用之牖下，季蘭惟馨，俟於城隅，歸荑且異，年十有六，適我房君，鏘鏘鳳凰，既合兆體，采采苡，非無錫胤，房君孝友天至，在邦必聞，豈不由衷，亦賴相儆，已而柔慍無懈，晦明生疾，繫於苞桑者久之，以開元十五年寢疾，至廿一年後二月十五日，終於洛陽毓德里之客舍，春秋三，嗚呼哀哉，房君以三歲食貧，彌切糟糠之念，七年臥病，不乖琴瑟之歡，況乎遺桂猶在，斷機長廢，是用傷浮奉倩，禮逾仲舉，逝者如此，為之奈何，即以其年四月十三日，旋窆於北邙山平陰之原禮也，有子四人，寬，宇，，良，遑遑焉如有求而不得，爰謀泰筮，載刻貞琬，永懷東門之池，實志西階之葬，銘曰，烈山帝者兮營丘大賢，世祀不泯兮家聲克傳，生此淑女兮作配君子，仲室鳴鳳兮詩泉躍鯉，膏肓莫達兮此年行小，晝月長兮泉燈不曉，東流之水兮西流波，不得兮將奈何，陝州河北縣尉崔鎮撰，哀子寬書，
故光祿苗卿家人捧琴，宅內自遭大事，日放從良，所買時契券並焚燬訖，姓吳改名孝恭，年六十七，大中五年四月廿六日染時疾亡於東都恭安坊宅內，吳孝恭孝順小心，干謹端直，不欺於人，不誣於上，僕隸之中，殆無倫比，自童雉之歲，伏事尊長，在左右凡五十餘年，未嘗一日有眉竊語之過，嗚呼，斯人也，豈易得哉，以此尤宜重焉，亡之明日，殯於東都城北清風鄉郭村，嗚呼，每念其為人如此，不覺淒愴久之，是以列其行跡，書其姓名，亦以金石之堅，期於不朽，嗚呼，能無念哉，能無悲哉，故具紀之，
大唐故張君墓誌銘並序君諱貞，字茂，南陽白水人也，晉司空公華之苗裔，其源發自宛鄧，佐命匡時，歷葉縉紳，顯纓於當代，論其美事，何可勝言，盛德難陳，此略無論矣，曾祖賓，齊任滄州刺史，播六條以導俗，威若秋霜，扇五禮以訓民，愛同春日，祖文，隋任河東令，鳴琴有譽，遐邇欽仁，茨棘不生，衢歌來暮，君幽而機誤，稟訓家庭，仁義溫恭，見重鄉曲，情歡陋巷，居不求安，屬隋季群飛，攀龍附鳳，勳庸克著，勞而必酬，蒙授大都督龍驤將軍，豈謂積善無徵，奄然遷化，以顯慶二年九月十日卒於私第，春秋七十有八，哀子舜藝，攀號泣血，鄰里為之不歌，悲感行人，春者以之不相，毀削過禮，扶而後起，即以其年歲次丁已九月景戍朔廿四日己酉殯於邙山之嶺禮也，將恐水塵易處，桑海變遷，刊勒徽猷，樹斯幽壤，嗣子舜藝纏悲魂樹，流動風枝，瞻屺岵而悼心，想蓼莪而貫髓，嗚呼哀哉，乃為銘曰，偉哉華緒，赫矣崇基，喬滕鶴駕，剪勵霜威，乃生夫子，克紹芳徽，未騁驥足，遽掩幽扉，高唐雨洩，巫岫雲霏，空筵祖奠，虛襲靈衣，風驚穗帳，月令幬幃，芳猷尚悒，雄略難追，
大唐故文林郎王府君墓誌銘並序君諱貞，字子正，河南洛陽人也，自岐山竦構，列蔽日之峰，姬水疏源，養引滔天之派，緱山控鶴，遠導仙宗，葉縣飛鳧，遙承芳系，本枝所以增茂，世祀於焉克昌，冠冕相暉，賢才接武，祖德，隋任岐州司馬，行越於名，德浮於位，題輿發頌，無愧家聲，來晚興謠，寧慚往彥，父義，唐文林郎守并州太原縣丞，夜魚不犯，道贊烹鮮，朝雉調弦，政參訓翟，君操履端肅，風規韶明，刻鶴成其六行，聚不棄三余，皇唐以孝廉授文林郎，耽好琴書，糠芥簪紱，白雲在玩，丹霞浮酌，行藏舒捲，浩然自王，既而溘爾朝露，清潤之彩易，飄然風燭，高明之暉遽掩，以長壽三年三月十五日薨於里第，春秋五十一，夫人秦氏，六行克修，四德無闕，蓬首罷沐，義重移天，悼往字孤，哀深晝哭，雖榆柳三燧，苴再期，貌容，慘然無改，輔仁斯舛，福善寂寥，長安二年八月廿七日薨於里宅，春秋五十一，息庭芝，趨庭絕訓，斷織靡依，恭慧著於髫年，寬厚稱於冠歲，然諾之信，黃金是輕，堅固之誠，白非重，霏花及鵲，飛筆陣以騰雲，碎葉穿犀，彀弓弦而寫月，鄉閭推其禮讓，朋友挹其徽猷，追感風枝，崩心泣血，兩楹遽撤，先遠戒期，以今長安三年歲次癸卯二月癸已朔十四日丙午合葬於河南北邙之原，但仙府玉棺，奄黃泉之下，佳城石槨，或有白日之期，則地久天長，懼崇陵之有變，而人歿代謝，庶高名之不朽，乃為銘曰，洪源深迅，茂緒綿長，惟祖乃考，謁帝賓王，世傳簪紱，家承義方，慶延後嗣，隆基克昌，爰挺扣人，實崇前構，如桂之馥，如蘭之秀，彩含章，凌寒獨茂，膏育琴酒，淹留巖岫，學不求貴，行豈為名，依據道德，脫落簪纓，得喪一致，寵辱不驚，安排習隱，知止銷聲，與仁非難，福善遂騫，稅軫蒿里，息駕悲泉，楊吟曉吹，松昏暝煙，勒銘金石，芳名永傳，大周長安三年二月十四日同郡張秀撰，
唐故綿州刺史江夏李公墓誌銘並序朝散大夫使持節判州諸軍事守鄭州刺史上柱國賜紫金魚袋李褒撰有唐會昌四年四月十一日，左綿守李公歿於位，其孤潛狀公之理行，請銘於褒，褒與公實姻舊，得以忘固陋，遂條列云，李氏源緒肇於殷周，垂名著實，標映簡牘，率因封食，以顯族望，隴西四公，趙郡三祖是也，公實趙人，其先食菜武昌，子孫因家焉，今為江夏李氏，曾祖善，貫通墳史，注文選六十卷，用經籍引證，研精而該，博學者開卷自得，如授師說，官至秘書郎弘文館學士沛王侍讀，祖邕，文學優宏，以風然諾自任，落落有大節，為一時偉人，官至北海太守贈秘書監，考翹，履道葆光，綽有餘裕，皇任大理評事贈太常少卿，公諱正卿，字肱生，知五常本孝悌以嗣家法，宅鄒魯之鄉，浴洙泗之波，籍蘭荃而襲芝桂，馨香光大，不可自遏，始以文行舉進士，未第，為涇原節度使段強置府，試左武衛兵曹掾，轉大理評事兼監察御史，賜章紱，酬知用直，贊畫有聞，元和初，天雨嘉谷，公因獻賦，既美且諷，制授松滋令，秩滿，遷汜水令，會徵師伐蔡人，發直大沖，役費繁弊，公用仁術，邑人戴之，表立生祠，逮今存焉，攉使程異時自東還，憲宗問守宰善政，異以公為首對，由是拜成都令，遷陵，閬二郡刺史，入為少府少監，文宗思共理者，復用為邛州刺史，廷謝日，面賜金紫，後自江陵少尹拜安州刺史，益義倉粟萬斛，年饑輒以祿廩濟窮乏，優詔徵入拜司農少卿，歷衛尉少卿，復為淄州刺史，遭螟蝗，設糜粥以食餓者，用清白俸代貧人入租，既罷歸滎陽墅，修復秘書公講習遺址，偃仰自遂，卒歲，拜綿州刺史，左綿災，殍堇在野，公發倉庾加救藥，人賴而濟活，戎帥嘉之，兼署貳，未幾，寢疾而歿，享年七十有四，公先娶河南元夫人，生男子潛，有詞藝聲華，登進士上第，元夫人早卒，今夫人盧氏，以公貴，封范陽郡君，其年十二月十九日，嗣子潛奉理命啟先夫人之窆合祔於河南縣金谷原禮也，公平生所制述文章四十卷，撰中權略四十卷，注管氏指要兩卷，勤勵不息，而志行在焉，凡宰三邑，刺六郡，洎歷他官，率以廉清檢克為理，至於勉人信讓，勸人樹藝，猶事事者之理家然，故所至之邑，則萊辟，寇攘息，蓋孜孜懇懇而教之導之，亦可謂良二千石矣，銘曰，猗美弘文，公之列祖，落蓬山，公之大父，貽謀肖德，承規襲矩，六郡三邑，作人父母，剪棘茨，醫蠲疾苦，公蒞止，如沐膏雨，無忝前人，有丕厥緒，百年須臾，一夕今古，勒銘於何，邙山之下，外甥前義武軍節度掌書記儒林郎監察御史裏行竇存辭書，
大周上騎都尉安興孫墓誌銘並序君諱範，字興孫，雍州人也，觀夫鳥紀雲官，得姓命氏，圓方璧，長戟高門，或與風石力牧齊其能，或將方叔邵武均其美，同昭奚之在此，若藺相如之不亡，斯固眾作者之所用心，今可得而略也，曾祖建，周驃騎大將軍，有漢天舅，實為寶憲，不孤其德，於茲善鄰，祖子，隋任岐州雍北府車騎，深謀不測，奇算無窮，掛虛弓於月維，倚長劍於天外，父貴，唐上護軍高四府校尉，孝友基身，文武植性，知適去之無我，體適來之有涯，山水煙霞，此焉攸處，君甫從弱歲，即擬玄經，未始髫年，遂談黃日，以宣父志學之歲，便補璧沼書生，嘗讀老子德經及孔丘系象，從容歎粵，雖復九聖不侔，至於措意之處，往往與人同爾，豈惟禮經三百，威儀三千，南史所不詳，北史所未儲，豕亥魚魯，懸然幽鑒而已哉，爰迨顏回白髮之年，安仁斑鬢之日，出處不遂，心跡未並，遂乃棄萬卷之書，從五戊之校，冀申博望之美，以成定遠之封，以龍朔年中，攘袂三韓，揚形九種，蒙授上騎都尉，君以為大易有不事王侯，高尚其節，豈獨彼有，而獨此無，仁道不遐行之，即是凡夫，仲長統之山水，顏辟強之園林，斑嗣一丘，榮期三樂，所適皆適，行忘坐忘，器宇澄清，心神昭曠，有善鳥香草，蕭然塵滓之外，對幽人野老，兀爾風煙之中，時讀異書，時尋異跡，遇佳處便累月忘歸，方寸之地既虛，七尺之軀非有，何大鵬小鳥，彼辱此榮，而復措其哉，既而辰巳之年，夢人成釁，庚子之日，服鳥為災，楚老惜其蘭芳，秦矢悲其懸解，山澤舟壑，藏隱雖堅，有力負之，理無膠柱，春秋六十四，永昌元年二月廿三日遇疾，卒於私第，嗚呼哀哉，有子粵嗣，粵福，並南山之幽，性符喬梓，東魯之地，道葉閔參，粵以天授元年歲次辛卯月癸酉朔卅日壬寅，葬於雍州縣昌國原，禮也，遂使吹樓之下，人銜絮酒之杯，偃月之前，鶴申儀予之禮，嗚呼哀哉，乃為銘粵，厥初生人，名為實賓，二美俱劭，實粵王臣，長驅涿野，大會孟津，道德月故，輝光日新，何為如此，殆庶機鄰，其一，自茲厥後，天長地久，一德潤身，萬夫傾首，奉初藻鏡，周瑜釀酒，流俗彼無，魁梧斯有，其二，惟君行備，不墮箕裘，作德斯逸，心神日休，驟白馬，辯岸牛，君為堯舜，臣作巢由，其三，庚子之日，辰巳之年，殲我志士，彼蒼者天，樹便孔樹，玄是揚玄，聯嗣日鶴，來送名賢，
唐故鄂岳觀察推官監察御史裹行上柱國元公墓銘並序弟儒林郎前試太常寺奉禮郎仲容述維元和四年秋七月丁卯，唐故鄂岳觀察推官監察御史裹行上柱國元公終於沔州官舍，享年五十二，以明年春三月庚申寧神於北邙之陽，祔於大塋也，嗚呼，至仁不壽，至賢不位，得非存者隱慝盈稔而神降之罰，俾艱難其生，哀號訴天，曾莫之生，痛乎哉，公諱袞，字山甫，仲容之元兄也，小有奇質，卓然不群，神清氣和，骨秀容茂，，言必有，未成章而行必可法，不學而立，君子偉之，六歲入小學，讀孝經，至哀良棄而不覽，人問其故，對曰，詳其義所不忍聞，七歲學論語，日讀數篇，目所以睹必其奧，未十歲通左氏傳，十四擢明經第，貞元初，調補汝州參軍事，時司計地官侍郎元公夙欽其能，闢為從事，未蒞職，而元公以事左黜，梁洋連率嚴公震慕其為人，署觀察巡官，既之府，僕射韓公全義表授試左戍衛兵曹參軍，神策行營節度推官，貞元己巳，丁先府君憂，泣血柴立，逾旬絕漿，伏以太夫人在堂，毀不敢滅，既五載，選授河中府解縣尉，雖官居僚任，而事必正中，冤訴必告於公，謳謠不稱其宰，處下能理，時無比焉，秩滿，寓居中部，從其宜也，今夏廉使高平公時來牧茲郡，既至，上與公定交於游之間，申知己之分，每立政行事，雖隸者無得聞而公與焉，無何，高平公自坊州鎮黔陽，表授公監察御史行，黔中觀察支使，元和二年，高平公自黔南歸闕，公亦隨之，策勳上柱國，又高平公作尹神州，詔授萬年主簿，未旬日，高平公廉察江夏，又表公復授監察御史裹行，鄂岳觀察推官，高平公以公利用貞固，事無大小，悉以，公厚生惟和，處劇斯靖，故人仰其德，史稱其賢，頃在黔陽及茲江夏，州牧有闕，必公領之，無言不行，無艱不濟，所至有績，又皆去思，遇疾終於漢陽，領州事也，夫人南陽張氏，故太傅卿禮部尚書獻恭之次女，有二子，長曰，先公而終，次曰倜，未能病也，有六女，長歸釋氏，次適北海唐歆，三四初笄，五六方齔，嗚呼，當啟手足之辰，高平公深感平生，贈賻加等，夫人將權窆於鄂，而安家於荊，高平公戚之，時再從弟宗初從事夏，高平公乃申命宗初，俾護喪歸北，夫人領家卜居江陵，溯沿兩分，存歿殊地，痛乎哉，嗚呼，孟秋有喪，孟冬不聞，聽乎人言，哀號制服，故不得謝恩旌麾，親護喪事，嗚呼，非高平公有始有卒，則北邙之陽，無新隴矣，痛乎哉，元和五年春二月戊子，宗初護靈自夏，仲容奉太夫人之命曰，卜宅剋日，稱家薄葬，人固不非，乃授方石，俾紀式德，少子不敏，敢銘壽堂云，於昭烈祖，帝人中土，景穆不，終於儲副，京兆克生，為國之楨，莫之與京，代場令德，周公以還，瓜瓞蟬聯，公侯比肩，德音孔宣，至於齡昌，仕於聖唐，發言有章，思不，人，位小才人，作於廬，廬人是賴，德之清純，在若有君時命不伸，河陰長民，英英，與時作程，以仁佐賢，萬物由庚，高位未登，景命已傾，丹燭歸，北邙故塋，千秋萬古，夜，嗚呼哀哉，
唐故段氏妻李夫人墓誌銘並序夫人諱弟，字靜端，洛州河南人也，自王父至於顯考，咸以貞雅居，紫桂白雲，華芳可美，夫人降銀河之逸氣，稟寶婺之仙輝，始自髫年，蘭儀秀髮，初觀圖史，淑問已彰，川組之工，因心而特妙，詠歌之智，寓目而彌高，初笄之年，嫡天水段儉，伯鸞之婦，必在孟光，秦嘉之妻，應歸徐淑，夫人既和同琴瑟，亦異代而騰聲，豈謂逝水東流，凌波之步方遠，浮光西上，照梁之輝已謝，乾封二年十月十三日遘疾，終於善之里第，春秋卅有七，即以其月廿八日葬於芒山之陽禮也，嗚呼哀哉，乃為銘曰，猗歟貴胄，作偶華門，蘭芬玉質，令德婦言，彼蒼不吊，奄逝華茵，鳳文韜色，鸞鏡生塵，閱川東逝，芒山北上，劍離異匣，鶴殊賞，風淒迥樹，霧遙巒，魂兮何，貞石徒刊，
蕭君墓誌銘並序蕭氏之先，蘭陵人也，因高祖釋庸任巖州刺史，因官遂為相州安陽人也，名俱興，少而高節，長而堅強，夫人李氏，當代名流，洛浦之姿，巫山之質，祖父軒車，一門朱紫，不幸凋殞，公以乾元二年四月十五日崩背，卒於私家，春秋五十二，夫人大曆十四年九月十三日喪於寢室，春秋七十四，即以大曆十五年正月丁卯朔十六日壬午，啟舊殯，崇新塋於安陽高平村東北半里平原禮也，西太行山天地之壯界，東郡城衣冠之總集，南孫登館宇，北洹水清零，嗣子子昂，海淨江澄，忠信之士，鄉邦稱美，負土為塋，三年以杖，七日絕漿，恐年代改移，故刊石立銘，其詞曰，高山萬仞，園木千尋，花葉璀璨，顏色深沉，夫人李氏，貞潔過人，豐肌南國，美貌東鄰，一朝零落，化而為薪，天地運行，萬物回薄，春日取榮，秋乃凋落，如何斯人，見此銷鑠，泉門一閉兮長夜寂寞，看夜台之如斯，成萬古之蕭索，
大唐故石金吾衛守翊府中郎將上柱國黑齒府君墓誌銘並序公諱俊，即唐左領軍衛大將軍燕國公之子焉，分邦海濱，見美玄虛之賦，稱猷澤國，取重太沖之詞，熾種落於遐荒，積衣冠於中國，立功立事，懸名於晝月之旗，為孝為忠，紀德於系年之史，曾祖加亥，任本鄉刺史，祖沙子，任本鄉戶部尚書，並玉挺荊山，珠光蔚浦，耀錦衣於日域，風化大行，撫仙署於天涯，台時敘，父常之，皇朝左武衛大將軍，上柱國，燕國公，贈左領軍衛大將軍，材冠孤臣，行光金氏，功蓋天地，仲孺之任將軍，賞茂山河，邵之封燕國，死而可作，褒贈載榮，公稟訓將門，夙懷武略，陶謙兒戲，即列旌旗，李廣所居，必圖軍陣，由是負燕頷之遠略，挺猿臂之奇工，弱冠以別奏從梁王孽西道，行以軍功授游擊將軍，任右豹韜衛翊府左郎將，俄遷右金吾衛翊府中郎將上柱國，高踐連雲之閣，俯從秋省之遊，珥晉代之華貂，盛漢年之車服，方冀七葉貽慶，以享西漢之榮，豈圖二豎作，俄從北斗之召，以神龍二年五月廿三日遘疾，終洛陽縣從善之，春秋卅一，烏呼，城府颯焉，邦國殄瘁，惟公志氣雄烈，宇量高深，雖太上立功，劬勞苦戰，而數奇難偶，竟不封侯，奄及殲良，朝野痛惜，即以神龍二年歲次景午八月壬寅朔十三日葬於北邙山原禮也，途移楚挽，路引周簫，窀穸將開，黃腸遽掩，封崇既畢，翠柏方深，紀餘恨於玉，庶碑字之生金，銘曰，於維後唐，求賢以理，頹當見用，宅侯入仕，西戎孤臣，東夷之子，求如不及，片善斯紀，紀善奚謂，加之冠纓，忠以立，孝以揚名，允矣皇考，早勵清貞，孝哉令嗣，無墜厥聲，厥聲伊何，將門武德，受命分閫，立功異域，克定禍亂，掃除氛慝，哥種賞賢，車服表德，車服伊何，金吾最盛，美矣夫子，膺茲寵命，高連雲，華貂疊映，享此積善，冀傳餘慶，餘慶不延，俄終小年，梁木斯壞，彼蒼者天，挽悲蒿里，簫喝松阡，一埋白日，永瘞黃泉，
故普安郡王贈工部尚書清河張府君諱希見墓誌銘並序天水趙公輔撰王勇冠艱難，才吞夷險，嶷然而長萬然而九伐賈余，智濟物而無涯，義節記云，善戰不陣，善陣不，公臨戰如無，韜名而有功下宰，靜為前惟新之雄，臨陣摧鋒，斯勇於戰而時年八，於戲，仁必有勇，勇必彭衙，魯史所重，童汪衛主，禮不公祖父所親，在名位不詳，呂惜伯通無胤，漢典所悲，即以天皇元年正月十日詔葬長樂原，重其戰也，仍泉戶也，松賈將列，霜露深思，懼記斯文而不後，銘曰，茫茫神埋，與古何在，以身徇國，如，茫寒野，彌平原，青烏紫蓋，淒愴恩私渥洽，為世應歲在興元，
唐故衛府君劉夫人合葬銘並序夫人四娘，其先彭城人也，自留秦分族，海隅振藻，前史昭晰，不能繁雲，曾祖福，祖李買，父歆，並鄉儀表，人倫聞望，高尚其志，婆娑自適，盛德鍾美，降生夫人，而嬪於衛氏焉，其孝事舅姑，賓待君子，禮接姻黨，慈訓長幼，則姜施孟母之不死也，豈簡翰所得形焉，嗚呼，鳳梧未死，龍劍一沉，君以開元二十三載三月七日溘先朝露，夫人守志彌堅，孀節不易，奈何天不佑慶，以天寶六載遘疾，七月十二日終於私第，享壽七十有四，即以其二十八日附窆於河內郡城西北二里弼諧鄉平原夫之故塋，禮也，有子克己，血泣荼苦，骨形柴立，爰求匠石，敬紀芳猷，詞曰，彭城流芳兮海隅，降生賢婦兮以配君子，天何不佑，奄此凶矣，孝號戀兮，哀哀胡恃，泐立紀銘兮，永光萬祀，
唐故郭君墓誌之銘君諱師，太原人也，周文王之，郭巨之苗裔，因官上黨，住於茲，曾祖舉，祖通，父，世胄英雄，性驍果，一經皓首，卒於文場，三軍可奪，且名以武騎，春秋八十一，卒於里第，夫人程氏，六行乃修，三能並茂，春秋六十有二，終於私第，粵天寶四載歲次乙酉十二月甲申朔，合葬於郡城南里平原，禮也，嗣子後興，恐丘載平，勒石為銘，乃為詞曰，哲人兮一去，智士兮不還，援兮岫，鶴立兮松間，其一，
唐故茂州刺史扶風竇君墓誌銘並序將仕郎前守河南府參軍高証述維唐大和七年歲次癸丑，冬十月廿二日乙巳，前茂州刺史兼監察御史扶風竇君終於成都府華陽縣鹽泉里之寄第，嗚呼哀哉，君裔祖曰鳴牘，春秋末仕晉趙氏為大夫，實有顯懿，位不隆乎衰世，仲尼稱其賢，厥後世載其德，迄於吾唐，延洪代，綿千二百祀，卿相牧守，史無虛籍，於漢文景之世，充安成侯以姻聯帝室為清河望族，其子廣國，改封章武，承天之寵，累世襲祿，後徙居右扶風，故為平陵人焉，其貴富纓冕，東京彌盛，安豐聞喜，勳名間立，繩繩不墜，難乎繁載矣，曾祖懷，皇朝洪州刺史荏平縣公，贈右僕射，祖昌，故彭州九隴長，贈工部尚書，父叔彥，故和州烏江丞，咸抱令德，不躋貴仕，君諱季餘，字幼直，少稟端操，與時不牾，年垂四十，方從假祿，自雅州名山長至成都雙流令，凡七領劇邑，屬蜀土削之後，名為難理，絃歌所及，必聞善聲，長慶之末年，廉使杜公以其績登聞，方授眉州錄事參軍事，後以君器識沉毅，臨物不撓，州邑秩序，淹時紡才，乃表授右贊善大夫兼監察御史，未幾而西邊有事，尤難綏輯，遂假君茂州刺史，實任寄委，尋正其秩，己酉冬，南蠻內侮圍成都，君自茂總攝生，得眾一派，鳴鼓東下，為之救援，寇旋歲而罷，會今相國贊皇公撫寧西川，索才振滯，頗熟其勞，以君領西山飛挽之務，殘潰之後，邊虞方殷，推誠在公，亦聞稱職，無何，以從父兄故丞相司空公疾篤於岐陽，遂求休奔問，兄薨，終葬事，銜哀而還，天倫感深，日以沉瘁，而宿痼會作，數月而終，享年四十九，娶雅安守河間劉公渭中女，生二男，長曰郡郡，始五歲，次曰朗朗，並一女，猶未捨乳，然裔土，無所依歸，生人之痛，何以汰此，厥有隴西李氏，五子二女，孟曰渾，仲曰裕，齒皆鄰冠室矣，以積善之蔭，咸有仕梯，次曰迦葉，次曰藥師，次曰阿慶，女曰子，次曰頂師，以明年三月十九日庚午歸葬於東都城北金谷鄉之原，祔於先塋禮也，證夙忝君歡，備詳右事，且與劉氏昆弟早為名場游，承其請，敢辭荒陋，銘曰，洛城之幽，幾半捨兮，里曰金谷北邙，竇氏之封，在其中兮，維茂之守，歸葬於此，其永久兮，渾書文，隴西李元楚刻字，
大唐故朝議郎行岐王府西閣府君之志銘並序君祖，字同穎，其先清河東武城人也，降德自，炳靈，璋質，瑚璉其器，奉國忠貞，承家孝義，言河寫浪，將秋濤以共飛，翰，與春林而對媚，曾祖君肅，隋任職方侍郎，太子內舍人，司，工部侍郎，唐銀表祿大夫，襄州刺史，贈鴻臚卿，祖思約，任左千牛，皇朝太常寺丞，祠部郎中，曹王府長史，使持節壁，復，和三州刺史，父言道，皇朝任北門直長，擗校內供奉尚捨直長，沛王府主簿，豫州長史，代州長史，岳州刺史，淄州刺史，良弓之上，不墜千鈞之業，儒學之門，還職六條之宗，君量包滄海，思逸王賈，服忠信，周旋禮樂，介然成名，風流籍甚，選授絳州翼城縣尉，歲滿，轉州唐昌縣丞，尋遷太平公主府東閣祭酒，無何選補岐王府西閣祭酒，上柱國，龍樓喻善，名重當時，魚箋染翰，恩超前古，人吏懷惠，德聲穰穰，東南逝波，浚流何遠，崇台，悲棟宇而摧，雲霄未摩，嗟逸翮而先墜，不駐西之波，長歸東之魂，粵以開元七年七月十二日率然遘疾，奄矣潛輝，終於洛陽毓里之私第，春秋六十有四，嗚呼，背洛橋而西顧，赴邙山而北上，茂明用晦，潛和養真清白，傳於子孫，忠孝保於門閥，撫視孤幼，言泫然，家無餘財，散及不足，洎參務，績用克成，挺節立朝，華日茂，天不假壽，哲人其亡，凡士友罔不嗟怨，妻泣血，稚子崩心，陽門前，侯春無日，陰泉下，待曉何年，粵以開元七年閏七月五日殯於河南縣平樂原禮也，嗣子日用等，兆思切循陔地有期，終天莫睹，風枝而不靜，攀淚柏而極，式刊石，用紀泉壤，其銘曰，穰鴻胄清河陽，弈葉流慶地靈長，門傳禮樂業此昌，化擅孝自光，允文允武，德已眾，惟祖惟考備軒裳，嗟君歷宦政楊，不永壤其梁，帳飄飄列華堂，宅兆遺儀存，送滕公兮淚浪浪，
唐故壽州司馬清河崔府君墓誌銘並序長子翦謹述府君諱植，字固本，清河東武城人也，大王父諱好義，皇河南府新安縣丞，贈左散騎常侍，王父諱儉，皇汝州長史賜緋魚袋，贈秘書大監，皇妣弘農楊氏，府君即長嫡，弱冠資蔭出身，歷官七任，宰三邑，大中乙亥歲，自鄆州頁昌縣令遷壽州司馬，明年五月，寢疾，以十九日啟手足於官舍，享年六十六，夫人范陽盧氏，外王氏諱中規，明經出身，歷任袞州金鄉縣令，夫人即金鄉之長女，有子三人，長曰剪，次曰，次曰翼，女七人，三人早夭，第二女適河間邢櫓，幼女在室，府君孝友慈惠，稟自家范，清貞溫雅，皆得祖風，夫人撫孤事往，過甚哀瘵，服未闕，復寢疾於喪次，以大中戊寅歲六月九日，奄終於洛陽崇政里，享年四十九，其年仲父隋，守官京洛，以年月不便，遂權厝於大塋側，自後嗣子不能自立，近二紀不辨安窀穸，三子偷生苟飯，叩血路人，以乾符五年四月廿六日，方備遠期，葬於河南府洛陽縣清風鄉郭村北原，祔先塋，禮也，翦等銜哀泣血，謹書其事，直紀年代，故不敢文，謹志，銘曰，北邙安厚，清洛長，安厚億載，遠無疆，祖先安此，後裔其昌，以子以孫，貞於堂，
大唐成公君墓誌銘君諱迥坦，東來郡人也，家傳閥閱，代襲簪纓，可略而言，不能詳載，祖文善，父承舜，並不仕，君幼而聰敏，不群，守道丘園，沉浮閭里，等夷齊之逸周武，同巢許之遁唐堯，日不居，年齡奄故，即以廣德二年十月四日終於私第，春秋十有七，夫人南安郡簞氏，衣冠之家，早聞，配君子，關關好逑，和睦六親，孝敬，天不，相次而亡，織停機蘭，池罷，以大曆十三年四月廿四日會葬於鄴縣東南十里故鄴南城內也，西臨大，古堞崎嶇，北枕長川，溶溶漳水，嗣子進信，痛結履霜，恐時變山川，代移陵谷，故書以紀年代雲爾，其詞曰，幽途杳杳，冥悠悠，陵波以散，樂景難留，青烏徒識，白霍虛求，一扃泉戶，千春萬秋，
唐故上開府上大將軍安府君墓誌銘並序君諱延，字貴薛，河西武威人也，靈源沼，浪發昆峰，茂林森蔚，華敷積石，躍銀鞍而得俊，飛白羽而稱雄，故得冠冕猷豪，因家洛俟，祖莫健，後周大都督，父比失，隋上儀同平南將軍，並哲早聞，雄豪夙著，高列將，名冠通侯，君連跗茂族，疏華宗，挺特幼彰，仁孝天性，不疇弓矢，百中之妙逸群，無意詩書，四始之義宏達，及皇運伊始，宣力義旗，授上開府上大將軍，振跡五營，功逾四校雖奉誠以著，名未上聞，何誤中曦，奄然落照，以貞觀十六年七月廿日終於私第，春秋八十四，夫人劉氏，望高西楚，作婦東周，嬪德既彰，母儀斯則，桃源尚遠，俄見遷舟，以永徽四年四月七日終於弘敬里私第，春秋八十三，以其月廿八日合窆於北邙之陽禮也，曉撤樽俎，夙駕靈需，蓋飄飄兮北上，魂兮南移，刊德音於玄石，庶彌久而無遺，詞曰，望竿玉關，族高昆岳，俊哲齊穎，英髦挺，連芳茂族，分萼華宗，仁標早歲，孝積唯童，立志鄉閭，功流秘閣，蘭菊傳芳，光景西落，碧霧起兮昏泉扃，清風吟兮悲白楊，去昭昭之華屋，處寂寞之玄堂，
大唐故游騎將軍守永嘉府右果毅都尉上柱國於府君墓誌銘並序左御史台殿中侍御史張嘉之撰於戲祚必復始，慶延於後，陰德有徵，高門自廣，世濟其美，可略而詳，公諱賁，字履謙，東海郯人也，漢丞相於公之後，九代祖禁，魏將軍，益壽亭侯，曾祖晟，周壯武將軍，南城郡公，宏材命代，英略冠時，祖詮，隋長沙郡守，襄城郡公，循良其道，神明其德，父士俊，皇朝使持節延州諸軍事延州刺史，上柱國，東海郡公，贈瀛州刺史，鎮高方岳，聲振外台，故得禮被哀榮，位隆褒贈，公芳庭玉樹，合浦珠胎，早挺端嶷，夙鄰殆庶，言擇詩書，業傳弓冶，文場迥望，煥組繢以相輝，武庫榮觀，見矛戟之森列，而承陰若木，漸潤長河，起家以門緒授左衛勳衛，及筮將登仕，學而從政，利用作賦於王庭，動靜必光乎吾道，軼鵬路則輕羽，鳳搏六月，奔驥途而騁力，日馳千里，解褐調擬徐州司戶參軍事，簡賢選能，進善黜惡，弘農坐嘯，推器於邦君，越嶺長謠，幾勞人於州職，屬頑凶僭逆，江淮震盪，月敕委州將擇清強宮統兵討之，公以材應選，道不墜地，誅乃順天，雷震電擊，戰勝功取，恩敕賞口加階放選，旋丁母憂告罷，泣繼以血，起扶以杖，三年之喪，再期而已，值國家受終革命，觀風省俗，軒長驅，絲綸遠降，公光輝以牧，令望自高，被劍南道存撫使奏充判官，為時須也，及還，以舊功累敘，恩制加五品，授游擊將軍行左武威衛左司階，策名清時，列侍丹陛，忘懈倦於興寐，竭公忠以巡警，俄丁父憂，苫塊自持，哀毀逾禮，廬於墳側，杖而後起，服終，蒙授游騎將軍，守永嘉府右果毅都尉，公博覽史籍，特曉軍謀，士卒仰其威惠，兵甲賴其訓率，方謂雄圖自遠，當萬里之通侯，豈期稟命不融，將百年而異代，以聖曆元年四月遘疾，其月廿七日奄終官舍，春秋五十有三，即以其年五月權殯於府之廨田，悲夫，九原可作，千齡共盡，龜謀啟兆，考卜宅以終安，馬鬣因封，見佳城之遽辟，粵以景龍二年十一月廿七日遷厝於洛陽北邙舊塋禮也，夫人河東柳氏，長子行蒲州猗氏縣丞光業，次子天宮寺僧住禪，第三子吏部常選光，第四子右千牛光彥等，並慎終追遠，天號地辟，惻霜露於行踐，悲歲月之遄易，綺羅熏歇兮池台謝，松柏簫森兮煙霧積，期不朽於窮泉，庶無刊於貞石，銘曰，於公高門，貽慶後昆，陽報不已，陰德猶存，梓材竹箭，桂馥蘭芬，生我哲士，猗歟道尊，可久可大，克岐克嶷，吳鐔洞彩，隨珠爛色，東海振鱗，南溟奮翼，實惟國，徒勞州職，豺狼構患，淮海驚濤，爰整師旅，見挹吾曹，其道不墜，其功自高，委身雄列，韞德龍韜，煞敵為果，智果為毅，勇冠遠圖，才宏壯氣，方將萬里，坐通榮貴，誰期九原，行當淒欷，卜宅厝之，嘉命在茲，青松霧苦，白楊風，丘隴殘兮長，池館兮永思，終昊天之罔極，見白日這何期，
唐故汴州雍丘縣尉清河崔府君墓誌銘並序從父弟將仕郎前崇文館校書郎干撰公諱樅，字茂卿，崔姓，清河東武城人也，始以列王受氏，中以徙封望，自漢魏以降，軒華人物，禮樂清議，山東上族，無比大焉，曾祖王父贈鄭州刺史府君諱湛，題輿七郡，所至歌詠，曾祖王母太原王夫人，柔德廣大，五福周備，王父大理評事府君諱虔，雄文碩學，晦德不曜，王母範陽盧夫人，閫則高明，六姻從式，烈考穎州穎上縣令府君諱利，篇翰政事，聞於當年，公即穎上府君之次子，早食貧，童幼敏干，奉尊夫人之甘旨，承諸父之訓令，通和比鄰，睦昆弟，綽綽有餘，姻戚尚之，始以門蔭補汝州龍興尉，考滿，攝魯尉，或為讞獄之官，或主郵傳之務，不家食者凡十祀，累換牧守，皆待以材雋，委之繁劇，操刀必割，常有餘地，至於孜孜力善，勤勤立家，宗黨至大，而慶吊之禮必及，孤幼滿室，而撫養之恩必至，可謂仁矣，無何，丁私艱，哀毀遘疾，服闋，就常調，授汴州雍丘尉，時與母兄湖城丞肅，母弟江陽主簿並，偕榮新綬，夷輩欽羨，懷告東下，抵洛師展親，發舊，凡三日，告終於道光里之私第，享年五十有五，時大和元年三月七五日也，以歲未通吉，權即宮於城北惠林寺之北垣，明年歲在戊申二月丁亥朔廿八日甲寅，奉遷於洛陽縣平陰鄉陶村之北原附於先大夫禮也，夫人范陽盧氏，故夔州刺史專之眾女，生五男，曰朱義，曰魯魯，曰趙九，曰龐老，次子早夭，二女曰名娘，建娘，皆在童，夫人柔順而干家，銜未亡之痛，圖永固之兆，自新鄭別墅，挈長男稚女，匍匐集事，湖城以所主務重，江陽以所任道遠，皆乞假不得請，乃篚帛將命，先期而至，至於卜宅之遠邇，哀儀之豐約，湖城制焉，以干嘗學春秋，書命志事，銜涕刻石，直而不文，銘曰，生於華宗，克孝克仁，仕於明時，既恪既勤，總此眾善，宜壽而祿，郡為屍宰，謙不福，婦嫠而號，子孤而啼，逝水不還，春風慘淒，邙泣原兮陶之里，從先兆兮列松梓，哀載此世兮同歸於此，
故尚藥奉御蔣府君夫人劉氏墓誌銘夫人諱令淑，代州司馬禮之孫，灃州安鄉令思仁之女，夫人凝姿寶婺，挺質金娥，蕙問發於齠初，蘭儀彰於序，年十有八，歸於蔣門，，鳴鳳之兆克諧，雎鳩之詩允洽，三從早備，四德咸修，法案申齊眉之禮，奉盍展如賓之敬，方期松竹並茂，豈謂生死遽分，儀鳳三年二月十一日奉御府君俄先朝露，夫人崩城起慟，懷刃自明，顧只劍而斯摧，對孤鸞而載絕，從子遠任，垂訓擇鄰，斷機流芳，長垣作賦，而積善無驗，殲良奄及，東流逝水，俄閱態於蕖川，西崦落日，亟沉暉於景，長安二年十一月七日遘疾，終於官第，春秋六十有四，以長安四年七月十九日遷窆於北芒山新塋禮也，有子越府功曹參軍義弼，履霜增慟，聞雷感擗，海變山移，刊茲石，其詞曰，蘭滋春苑，柏茂冬崗，凌寒逐吹，並標齊芳，挺茲令淑，秀彼閨房，四德咸備，三從克彰，夜舟徙壑，朝日沉，百年方化，地久天長，
大唐故東平郡鉅野縣令頓丘李府君墓誌銘並序朝請郎行河南府洛陽縣丞韋應物撰李氏源乎老聃，流乎百代，代有賢嗣，生將相，豈不以道德之穴浸，垂乎無窮者哉，公諱璀，字璀，代祖後魏武皇后之兄，以才加戚，王於頓丘，後因為頓丘人也，曾祖宗儉，隋膠州刺史，祖文禮，皇朝侍御史，尚書刑部員外郎，揚州大都督府司馬，父明允，太中大夫淄州長史，衣冠舊地，儒學門業，公籍累世之美，孝友文質，備成茂才，烏，不忝其德者行之修，不繼其位者命之屈，弱冠以門子宿衛出身，選授右司御率府倉曹參軍，中年出攝漢州金堂縣丞，又改汝州魯山縣丞，滿授亳州司士參軍，復改東平郡鉅野縣令，歲凶，哀其鰥寡，發廩擅貸，朝廷賢汲黯之仁政，寢有司之簡書，其後吏有不謹於法，公當青師之罪，貶武陵郡武陵縣丞，發自司御，達於鉅野，政隨官易，在所有聞，且率以清簡，素末榮利，故秩不進而道自居，可謂遠名親身，丞聖祖之教，和光挫銳，猶動世人之觀，器而不任，知者為恨，以天寶七載九月十六日終於武陵，養年七十有二，前以天寶八載別葬於洛陽北原，長子浣嘗因正夢，左右如昔，垂泣旨誨，俾歸先塋，旋以胡羯，都邑淪陷，浣偷命無暇，作念累載，如冰在懷，及廣德二年夏夜，復夢誨如先日，又期以歲月，授以泉閫，明年，永泰元祀，浣始拜洛陽主簿，邇期哀感，聚祿待事，乃上問知者，下考蓍龜，事無毫著，吉與夢葉，夫見夢遷宅，神也，奉先思本，孝也，行則知道，沒而不昧，存沒行，卓哉異稱，以其年十二月九日歸葬於河南府河南縣陽鄉先塋之東偏，奉幽旨也，夫人博陵崔氏，贈禮部尚書悅之女，先以天寶八載四月廿七日終於滏陽，年五十六，領族柔德，義當同穴，雙紼齊窆，禮終於斯，有子三，浣之仲曰泳，秀才奄世，泳之季曰殷，吏部常選，有女二，長適博陵崔晤，早歲殂沒，幼適御史中丞袁參，佐奉喪事，應物與浣為道術骨肉，加同寮跡親，祗感奉銘，以布其實，銘曰，玄泉之流，穴浸於頓丘，茂葉之下，生於鉅野，冠屨詞學，髮膚仁義，所豐於德，所屈於位，孝思罔極，雖沒而存，見夢遷宅，歸於先人，淑善中閫，亦隨逝川，禮以永訖，同斯億年，
唐故高士哲人河東裴府君墓誌銘並序君諱處璡，河東聞喜人也，其先繫乎堯帝，大乎西晉，時君子，世濟勳德，周隋英哲，緝熙致乎平，秦漢忠貞，興言近乎大雅，衣冠鼎族，於此甚盛，祖知命，識理宏達，詩書博通，不慕廊廟之榮，有戀陋巷之樂，先考元紀，學承庭訓，孝自天心，事親則無改三年，報國乃肅清里，授上柱國勳，君孝友溫恭，操行，博學篤志，無所不覽，神龍載中，明經擢第，後緩積痛成，絕意宦門，勤心享席，君愛子卿，天寶載，選授汝南郡真陽縣尉，諫君曰，求祿本欲養親，親既不榮，祿將何用，君遂與夫人天水趙氏，武衛大將軍承慶之嫡孫，連鑣而往，自至真陽，同郗司徒臥疾，不遇法開之醫，類王長史纏，空懷之歎，天寶九載四月廿四日，終於真陽縣廨宇，夫人自君臥疾，恆求代死之師，倏忽亡，旋作輟弦之讖，旬有三日，果膺斯言，棄孝養之可哀，戀移天而無悔，以天寶十二載十月六日合祔於東京河南縣平樂原舊塋禮也，吾直道始終，清議無點，可謂大明君子，勒石志之，用存不朽，銘曰，乾坤降和，是生正德，言為代訓，行為人則，縱放任逸，不慕厥職，高上明賢，其深莫測，琴瑟合契，榮枯共經，葛同毀，玉石俱刑，長川逝水，永夜松扃，念山河之見易，故勒石而為銘，
唐故支君墓誌銘並序君諱懷，字信，洛州洛陽人也，林宗則漢時令哲，伯道則晉代名賢，故知蘭桂雖秋，逢春更馥，荊衡久翦，睹日成林，流質後昆，豈得而忘言者也，祖明，左隋季年，策身州府，征討有勳，授宣惠尉，驅馳鞅掌，無憚劬勞，所在效誠，勤庸著績，又授建節尉，父仁，雅嗣門風，操履貞潔，不居俗網，身處林泉，君詞超仁智，言出有章，懿列群朋，雅紹先宗之首，神情挺秀，器標眾友之前，孝敬表於閨門，仁義洽於州里，四時無以過其信，百金不足比其諾，立志無違，出言必踐，恩被物，自己形人，不慕功榮，意貪賢仕，閒居養志，不汲汲於榮華，樂道忘憂，豈慼慼於貧賤，逍遙自得，旨酒盈樽，福善無徵，輔仁斯謬，粵以顯慶二年十一月十八日，卒於私第，春秋七十有七，即以其年歲次丁巳十二月乙卯朔，十九日癸酉，葬於洛城之北長崗之隈，徒使瞰洛踞邙，無登臨之望，瞻崤眺鞏，永絕游陟之蹤，縱其晝夜俱明，窀穸終無暫曉，定知朝光一落，未屬魯陽之麾，氣絕已度三辰，何處神香之救，千秋不朽，希遇莊周，百載含靈，恩逢西伯，嗚呼哀哉，乃為銘曰，朝光不住，物性短，哲人斯委，身去名留，池台絕跡，墳壟魂遊，於茲永別，何處相求，靈需背洛，神歸邙，人悲泣淚，猿啼斷腸，松門慘惻，原野蒼芒，雲愁翠嶺，風悲白楊，顯慶二年十二月十九日造，
唐故雲麾將軍左威衛將軍兼青山州刺史上柱國隴西李公墓誌銘並序公諱永定，隴西人也，其先出自秦將，家於成紀，漢代則爰臂御戎，晉日則涼王踐極，考其枝葉，皆傳五等之尊，察以波瀾，世有三邊之貴，曾祖延，皇朝本蕃大都督兼赤山州刺史，祖大哥，雲麾將軍左鷹揚大將軍兼玄州刺史，家承干蠱，職列禁垣，夙夜在公，劬勞警鼓冬，父仙禮，寧遠將軍，玄州昌利府折沖，孝敬居懷，忠貞蒞事，赤心以奉上，捐軀以殉國，公即寧遠君之長子也，氣稟辰象，量齊海岳，播英聲於歲，奮勇烈於弱齡，國家酬忠赤之誠，舉勤勞之嗣，以開元五載，襲父寧遠將軍，右衛昌利府折衝，恩行之日，悲咽崩心，居提攘之郟，荷貞明之造，彎弧整，誓平凶丑，至陸載仲夏，奏事玉階，恩敕便留內供奉射生，更配左羽林上下，控弦之美，更嬴莫儔，落羽之能，射聲未匹，皇上懿公是名將之子，期門之流，以捌載貳月，令充兩蕃使薛泰下總管，當時戎夷背叛，侵軼邊垂，公勵鐵石之心，縱不顧之操，掩襲是遇，戈矛見縱，公以死自誓，志無所詘，虜計窮力沮，而後見還，天子聞而嘉之，轉授安東盧龍府折衝都尉，兩蕃雖恣慝，我皇仁恕是懷，將存安輯之規，再建奉春之策，是是公主，女彼山戎，以公忠信克昭，式為導送，後以要荒無事，移任清夷，久之復充范陽馬軍副使，拾五載貳月，改授上谷郡龍水府折衝都尉，後以林胡驕蹇，預萌侵權，既納我子女，復蠢我疆境，王赫斯怒，有命遄征，廿載，節度使趙含章差公統馬軍大人，於是梁北河，屠白城，犁烏桓庭，芟鮮卑首，天子大悅，改授宣威將軍，右衛率府郎將，元惡則翦，余氛未寧，貳拾壹載，節度使薛楚玉差公領馬步大人，斬獲俘級，不可勝書，制授忠武將軍，左衛率府中郎將，仍襲伯父青山州刺史，貳拾柒載，以盧龍塞下降奚內叛，節度使張守令公張皇陸師，斬刈梟孽，流血色水，殭屍滿原，天書降臨，改授右清道率，曩載騷擾餘燼北奔，貳拾捌載，節度使李適之差公領馬騎討襲，大破奚軍，斬馘其君王，系虜其人眾，妖氛既廓，制授左威衛將軍，貳拾玖載，節度使裴寬以公達於兵謀，奏充范陽都知兵馬使，至天寶五載，節度使安公以公閒於撫理，差攝媯川郡太守，兼知雄武城使，熊車轉軔，豹略呈奇，五雲之野自康，甌脫之奸巳屏，俄而轉攝漁陽郡太守，兼知靜塞軍使，秀麥興謠，貳天仰德，政治無終之國，惠流窮之鄉，日者安公伐叛柔遠，公為都統，厥效未甄，柒載拾貳月，奏授公雲麾將軍，左威衛將軍，兼青山州刺史如故，戟光門，是表公侯之貴，不貪為寶，更標清白之尊，方期陪至蹕而禪玄亭，涉崆峒而訪至道，昊天不吊，哲人是萎，以拾載四月拾伍日，薨於范陽郡之私第，春秋六十有五，嗚呼哀哉，惟公少著英名，長懷令德，形容魁傑，武勇過人，惠訓有方，與物無競，降年詎幾，梁木斯摧，豈徒輟相興嗟，實謂囂人霸市，即以其載八月十日葬於郡西北十五里之平原，前據桑河，上膺龍尾，堆阜磊硌，形勝典先，嗣子昌平時別將奇後，次子奇，奇珍，奇恩等，並玉之珍，保家之主，仁惟天性，孝則自然，痛嚴君之委離，思蓼莪之罔極，式昭兮行，乃為銘曰，伊君之先，筆自玄元，無為希道，有德生賢，粵暨秦漢，破狄摧燕，子崇孫貴，赫赫綿綿，惟祖惟考，克家之瑤，跨躡邊方，槍是掃，臨下以簡，事君以道，翕習雄風，清冷文藻，承家紹祚，聿我將軍，有卞之勇，如襄之文，九流學行，三傑功勳，更務忠節，遐方播芬，代叛討貳，多於載稔，有德有言，躍馬衣錦，重門列戟，紫綬高品，典郡典兵，緩步安寢，昊天不惠，忽此降凶，中楹坐奠，西階立靈，百身靡清，九刃摧奄，淑德安在，廬山巳封，寂寂幽途，蕭蕭郊外，人跡罕至，叢林相對，月炫泣齡，風搖松蓋，何以痛心，泉門長晦，
唐故張處士墓誌銘並序君諱禮字章，河南洛陽人也，祖賢，氣曜白虹，章素，道長短，秀而無實，父，迥郁情峰，孤澄心鏡，才為代出，命與時乖，既而隋道方衰，天情可見，遂乃銷聲物表，隱跡人間，揚波韜光，含真練氣，苞週身之防，而有識者嘉焉，暨皇運握圖，載清寓縣，言歸樂士，居常俟終，既而二豎為災，兩楹斯夢，歌聞山木，泣下瓊瑰，以貞觀五年五月十四日遘疾，終於家，春秋五十一，夫人尹氏，克宣陰教，載成柔范，既隆婦則，爰擅母儀，錦室罔窺，織仁義而為組，玉台靡飾，鑒圖史而成鏡，將謂潘筵既別，方申禊之歌，曹輿可升，行草過養之賦，豈圖蘭芳遽歇，落風飄，桂馥先摧，薪窮火絕，以龍朔二年六月十二日終於私第，粵以其年六月廿七日，合葬於邙山之原，有子思言，因心克孝，式遵銘典，紀跡幽泉，追勒遺芳，乃為文曰，締根七聖，分枝三傑，及茲令緒，齊暉曩烈，水鏡凝明，松筠節，時逢版蕩，代屬雲雷，舜澤爰布，堯鏡斯開，已歡擊壤，俄歸夜台，粵稱嘉偶，實表貞賢，始開潘第，遽辟原阡，茲焉同穴，永矣終天，黃壚草宿，青隴松新，蹄風思鳥，泣露悲人，愴佳城兮不見日，痛荒塋兮非我春，
有唐中書侍郎同中書門下產章事常山縣開國子贈太傅博陵崔公墓誌銘並序吏部侍郎邵說撰前河南府穎陽縣丞徐珙書國子丞李陽冰篆惟天將啟元聖，必先陰騭，克生大賢，以隆興運，故我太傅，為唐宗臣，公諱祐甫，字貽孫，繫於太岳，代為冠族，高祖隋趙王府長史弘峻，曾祖皇洛縣令儼，大父庫部員外郎，汝州長史，贈衛尉少卿皚，烈考中書侍郎，太子賓客，贈尚書左僕射孝公沔，咸以文行介直稱於天下，公稟象緯之精，受精剛之氣，博厚明允，宣慈忠肅，天所相也，年才幼學，有司將補崇文生，公曰，此朝廷賞延所及，非立身揚名之道，竟不之就，未及弱冠，再有家艱，創鉅所嬰，浸成心疾，寢不能寐，動逾時月，自是每憂傷之至，輒與疾俱，年廿五，鄉貢進士高第，時輩多朋黨請謁，以務聲華，公獨不然，端居以得之，調補秘書省校書郎，轉壽安尉，屬祿山構禍，東周陷沒，公提挈百口，間道南遷，訖於賊平，終能保全，置於安地，信仁智之兩極也，尋江西連帥皇甫先表為廬陵郡司馬，兼戎幕，時永王總統荊楚，搜訪雋傑，厚禮邀公，公以王心匪臧，堅臥不起，人聞其事，為之惴栗，公臨大節，處之怡然，王果擁兵浮江東下，劫先愛子，質於軍中，公勵元戎以斷恩，激平察以持儀，兇徒撓敗，系公之力，轉洪州司馬，入拜起居舍人，歷司勳，吏部二員外郎，門望素崇，獨步華省，綸誥之地，次當入踐，公歎曰，羈孤滿室，尚寓江南，滔滔不歸，富貴何有，遂出佐江西廉使，改試著作郎兼殿中侍御史，其厚親戚薄榮名也，轉檢校吏部郎中，改永平軍行軍司馬，金印紫綬，兼中司之秩，入為中書舍人，天下望公居此久矣，既在近密，其道乃光，議政詳刑，多所匡補，有獻貓乳鼠者，百辟皆賀，公獨不賀，立草其奏曰，祀典迎貓，為除田鼠，今反乳之，是執法者不能觸邪，理兵者不能禦寇，天戒若此，庸可或乎，代宗深嘉納之，尋知吏部選事，善政洋溢，僉論以為能繼先孝公分掌十銓之美，是歲，先皇歷代，聖君纘業，公奉遺詔易月之禮，移書太常，時宰忌德，閏月癸酉，奏貶公為河南少尹，群議已發，溢於上聞，天心感寤，不俟終日，當國以退，俾公代之，甲戌，超拜銀青光祿大夫，門下侍郎，同中書門下平章事，太清太微宮使，崇玄弘文館大學士，在昔君臣聖賢相合，皆以周旋草昧，契闊艱難，謀猷著於經始，脊舊形於未躍，然後君任之而不疑，臣奉之而不愧，惟公作相，卓立無倚，以大順寤明主，以大才發元化，賚予之夢，疇或知之，獨冠千古，惟公而已，有言上封章者，多疾於相府，勸公擇其才者人用之，不肖者黜退之，無害至公，足以銷謗，公憮然曰，威福之柄，不在人臣，鄭卿鄉校，吾之師也，天下服其弘量，轉中書侍郎，集賢殿，崇文館大學士，修國史，封常山縣開國子，平間事如故，公之入相也，屬代宗陵寢初營，今上勤政，事無鉅細，悉關決於公，公神隨務勞，疾與時遘，自秋沮冬，手足半廢，匡床伏枕，累表自陳，聖上慘然曰，儻遂不起，喪我股肱，奈社稷何，乃下優詔，許就私第，官爵之讓，終不見聽，而傳察旁午，以召良醫，御府珍藥，相繼道路，自是每軍國大務，朝廷疑事，輒降中貴就第密訪所安，公手不能書，口占以對，啟沃之跡，人莫得知，自頃執政者一日不覿龍顏，人情則有墨論，故語曰，一日不朝，其間容刀，必為耳目，以司讒掾，公則閉關移疾，載離寒暑，轉薄利口者宣之使言，而聖上之恩日崇，百寮之敬彌肅，蒼生之望益重，猗歟偉歟，何施而臻於此，夫盛德大業至矣，嗚呼，善積於身，胤絕於身，天道神理，大欺我也，以建中元年歲次庚申六月一日薨於京師靜恭里第，春秋六十，聖情震悼，遂有加，衣冠士庶，道路相吊，冊贈太傅，以其從子為後，錫名曰植，賜洛陽腴田一頃，甲第一區，殊常之澤也，夫人太原王氏，暨厥一女，隴西李緄妻，哀奉紼引，歸於東周，即以其年十一月廿四日，有司奉詔，備禮葬於河南邙山之先塋，公率性體道，絕私寡慾，直而婉，清而通，躬儉節用，菲衣惡食，而自得也，至於文章著述，發言吐論，又以訓代軌物為可傳也，為可繼也，有數十百篇，未及編次，斯為不朽歟，疾亟，告所知曰，吾為輔弼，明堂辟，未之能建，人中告禪，未之能行，廟舞雅樂，未之能定，以是而歿，其如吞惶何，君子曰，古之遺忠也，敢宣述茂美，人以為實錄，篆刻幽石，志之下庭，銘曰，嗚呼元臣，莫究其涯，直而能清，質而不華，揮翰掄材，濟美居多，移書抗議，執禮無頗，人或我疵，帝用我嘉，乃持國政，國政惟和，百度以鼎，九功可歌，道長運速，已矣如何，寵贈斯崇，哀榮則那，永安真宅，畢此山阿，
唐故爨府君墓誌銘並序鄉貢進士嚴時膺撰君諱進，其先陝府夏縣人也，且盛德之胤，其必番昌，蓋磐根周邦，析葉茅土，俾侯利建，因封命氏，長源逾達，世降賢良，曾祖諱太收，皇朝安邊縣令，王父諱乾獎，皇朝西梁府鎮守大將軍，乃歷代軒冕，克文克武，治民清慎，釜躍寒魚，禦寇邊垂，威懾戎羯，烈考諱超景，性好閑雅，不求聞達，道著丘園，德宣遐邇，公幼而聰達，長習風猷，家無常衣，義已過於范毓，許無宿諾，信乃逾於仲田，天降威霜，蒿蘭豈辨，奄從棄世，復如之何，以丁亥歲七月廿四日終於河陰縣私第，享年五十有七，夫人陳郡何氏，稟性柔和，動閒禮則，升堂晨省，箕帚常隨，入室威儀，由櫛恆執焉，知天命定分，積善咎徵，於前長逝約一十六秋，享年四十有四，遂啟故以元和二年八月十七日壬申合葬於河陰縣三山鄉廣武南原禮也，乃三備應占，四神皆具，山河秀氣，鬱鬱常然，嗣子公寧，試殿中監充防禦使散將，忠孝兩全，家國盡節，舉號嘔血，不異嗣宗，枕塊羸形，有如曾子，內忖滅性，恐越禮經，乃扶力構塋，奉備葬事，嗚呼，丁家重疊，伯考俱傾，同窆兩塋，相望咫尺，悲傷品物，咸似吊形，痛哭虛聲，宛如助響，冀魂遊地戶，無愧平生，海變桑田，稽茲石記，其詞曰，盛德之後，代降賢良，因封命氏，折葉移芳，或出或處，冠冕彌彰，天降威霜，雖分杞梓，定分短長，人倫必矣，惜哉兩劍，俱沉幽止，百行之源，備茲嫡嗣，燕助墳層，免馴廬次，淚下成血，哀哀懷思，平野秋風，山河煙靄，雲鳥悲迎，草木如待，一旦陵移，斯文猶在，前內供奉趙從義書，
唐故御史大夫張公南陽樊夫人墓誌銘京兆府參軍杜位撰左千牛衛兵曹參軍冉大華書維唐天寶六載八月十日，南陽樊夫人歸全於東京恭安之生第，春秋有五，哀哉，以其載十月壬申，祔葬於先府君之塋，禮也，夫人賦淑善之姿，秉純懿之行，性與道合，氣將天和，笄年歸於故御史大夫張公，公國之華，人之傑，西征而河湟霧廓，北伐而幽薊塵清，盛業茂勳，煥乎史策矣，於斯時也，夫人以謙敬柔嘉待於僚友，以宣慈恩信被於閨門，以絕甘分旨及於宗姻，以微詞正言佐於君子，故娣姒之際，親戚之間，俱美鳩之仁，共螽斯之德，盈耳溢，不謀同辭，及亞相負杖晨歌，夫人帷堂晝哭，僅經十載，愛宅洛，守約以率先，克勤以逮下，檢身以齋，教子以義方，而閫域之內肅和也，曩時宜室，常慕伯宗，今日擇鄰，更見孟軻之母，降年不永，中歲雲亡，天既難忱，神寧易究，良足悲矣，謂之何哉，有子曰家令丞獻節，次曰獻昭，季曰獻全，樂樂棘心，哀哀泣血，惟顧復，載悲風樹，痛長夜之莫曉，隔終天之永違，見斯文，庶旌徽烈，位嘗忝升堂之慶，空軫哀懷，輒操刻石之詞，慚悉數，銘曰，天之蒼蒼，神亦茫茫，曷雲輔德，乃此罹殃，未登中壽，棄高堂，母儀婦則，見稱宗黨，訓子宜家，孰不師仰，辭昭代，玄壤，邙阜之陽，洛城之陰，丘相掎，松賈屬林，隴雲掩靄，火深沉，九原兮固天長而地久，哀哀三子兮空泣血而追心，
大唐故寧州豐義縣令鄭府君墓誌銘並序滎陽鄭君諱溫球，字耀遠，洪源浚流，鼎門碩胄，固以炳煥圖傳洋溢，曾祖遜，隋鴻臚卿河南公，祖福祥，皇唐州刺史，父方喬，始州臨津縣令，昭穆暉映，芝蘭芬馥，咸迪雋業，不其休哉，君溫恭好學，出言有章，貞白成性，立行無玷，解褐虢州玉城縣丞，毗贊有倫，人吏胥悅，時蠻方作梗，王師出誅，監軍御史元公欽君器能，相邀入幕，克清夷落，韜弓飲至，君之策焉，優制嘉之，轉蒲州汾陰尉，儀形關輔，損益絃歌，秩滿調補寧州豐義縣令，以膺精擇，無事自理，示信不欺，子游不下堂，賈父歌來晚，儔君之政，無以加焉，方將樹勤王家，勒休天府，彼蒼不，瘥瘵所纏，藥石何欺，靈斯爽，以開元十四年七月廿九日終，享年五十有八，才優命舛，沉屈下僚，巢駟不留，巖電易謝，人生到此，天道寧論，君有昆曰溫琦，廊廟巨，朝廷重寶，由禮部侍郎轉州刺史，君詣兄所，憩息未行，哀哉禍臻，於彼廨宇，天倫之，振古莫儔，即以其時柩遷於，以開元十五年七月廿七日權窆於京兆府縣福鄉原禮也，有子七人，皆精敏之士，寅，絳州翼城主簿，兼，汴州開封主簿，揆，充，收，孚，回等，並茹肌膚，沉痛創巨，纂夫懿德，寄我松槧，予夙預姻親，曲承誘顧，士感知己，懷此無忘，聊系情於斯文，庶有光於泉壤，銘曰，陘鎮巖巖，溱流湯湯，展我之子，為龍為光，有昆如，有子如璋，家瘞其寶，國殲其良，千秋萬歲，杳杳茫茫，前左內率府胄曹盧兼愛撰，
大唐故青州司倉參軍上柱國天水趙府君墓誌銘並序昔者明王，肅蒞區宇，列土胙姓，班爵命功，周穆建閬御之城，晉獻賜將軍之地，明齊日月，則道冠侯王，德合神祇，乃位隆卿相，代祿無替，其在茲乎，君諱克廉，字，其先出於天水，後遷穎川，長杜人也，若乃鈞天啟夢，常岳珍符，翁孫圖漢帝之宮，主父上胡人之服，冬日夏日，為霸國之匡衡，成侯肅侯，雄都之銳卒，美哉斯族之為盛焉，曾祖才，隋越府參軍，常州功曹，山陽令，上柱國，文宏日下，績邁天朝，敷禮義以臨人，鼓弦而厲俗，祖山松，皇蘇州司法參軍，符離縣令，岳為宰，光一縣而浮花，由也仁，聽片言而折獄，父福，朝議郎行府法曹參軍，上柱國，務三章而挺秀，千里以揚威，皇宮珠細柳之勳，非吏怯埋桐之術，君山河粹質，風月高情，五百歲之明賢，一千年之哲輔，摳衣碧沼，則學富前儒，侍衛丹墀，而勳庸厚績，制檢校靡州司戶，累遷合州司倉參軍事，式敷典教，務轄資儲，操六禮而當官，翊二星而直指，擢授朝議郎行青州司倉參軍，上柱國，黃中通理，清潔澄心，剖一局而除煩，順九農而實廩，樞機合韻，則蘇六國之三端，琴醑娛懷，劉七賢之十斗，寮友競競欽期矩，典吏肅肅懼其明，寰中流善政之歌，齊下播利人之頌，夫人彭城劉氏，相州澄陽令表之第五女也，蛇途擊劍，鳳兆馴笄，婉春柳而呈姿，履秋霜而奉德，冀妻謙敬，未足類其閨儀，孟母深仁，無以方其禮誡，不謂桃蹊氣冷，蓮渚波驚，流星摧婺女之輝，落月掩恆娥之素，以景雲二年七月十五日終公官寢，春秋五十三，公以三秋飾務，積善虧祥，感六氣而纏，辟九泉而永穸，延和元年八月六日，亦終於官捨焉，春秋六十一，孤子裔等，窮廬草蓆，灑血荼哀，引虹而還塋，駐龍需於舊城，即以先天元年十一月十九日，合葬於洛陽城北邙山之平原禮也，其地前臨鼎邑，仰對王城，眺金埒而依希，望銅街而隱軫，青烏宅，協周旦之神蓍，白鶴來賓，合魯人之祔禮，嗚呼，冠蓋鏘鏘，良才瞿瞿，運景西落，逝川東洲，濃霜脆葉，寒風鼓樹，草幕磨兮墳衣，林荒涼兮鳥戍，勒怪石而旌辭，庶君猷兮永固，其銘曰，若乩古，猗歟趙君，山河孕魄，天水澄門，南巴表譽，北海流芬，鴻遷漸陸，驥逸超群，汝穎高士，彭城貴室，坤順含弦，棗榛栗，姆氏明訓，閨門淑質，寶錦藏機，班文閣筆，泉路，冥冥夜台，風枝再散，霜桂頻摧，琴樽永謝，隴隧恆開，聞蕭條之野吹，對孤酷兮增哀，
據麇古錄載為貞觀廿年七月刻，慈寺故大明歆律師支提塔記德銘律師俗姓，生長在灞州，出家進具戒，問道都游，三藏俱披讀，，浴自英，近本外四，大，宣周，並磨數，釋滯解玄幽，所講無量壽，得土發恆修，爰登六九，七十五春秋，遷神慈潤所，起廟此崖頭，略記師之德，芳名萬古留，
故王君墓誌並序君諱智本，字之曰子元，太原人也，祖因官於河南，其先周王子晉之苗裔，漢相國陵之胤緒也，且夫草樹滋繁，則深根之潤，濟渭皎鏡，則原泉之澄，是以得氏宗周，故多賢良也，離α有聲於秦漢，戎煒名振於晉梁，代有其人，詎茲縷，曾祖才，唐任息州司法參軍事，立解連環，懸分雙璧，探情樊彘，豈獨嚴遵，片言析岳，何慚季路，祖讓，唐文林郎，學該舊史，文瞻新奇，職此文林，實堪授受，君以晦跡為尚，銷聲自寶，踐君平之遠跡，履梅福之遐蹤，貞在斯，實亦無悶，曩以有唐遜位，隆周踐極，更姓改物，傍咨耆老，君識人事，上簡帝心，乃賜牛酒束帛，加之以勳，嗚呼，鬼瞰其室，天欺此人，春秋七十有六，以萬歲通天貳年四月三日卒於私第，嗚呼哀哉，以其月十九日，葬於北邙之別原禮也，墳猶鳥樹，悲慟駒鳴，行雲無光，流風切響，次子晦，小子勖，孫日新，居喪過制，杖不能起，哀深鄰里，思斷行人，嗚呼哀哉，余方築室幽巖，漁釣清渚，不交人事，忽有使諮，因狀序焉，乃為銘曰，於戲祖德，顯矣家聲，鳧騫楚縣，鶴舉周京，剪勳燕趙，功吳越，冠冕蟬聯，英靈秀髮，人貴清靜，天晉盈滿，君命不期，信壽自短，幽幽寂室，鬱鬱佳城，風棲秋樹，月吊寒塋，哀哀孝子，思結纏綿，夜台一夕，白日何年，
唐故洛陽縣淳俗鄉君效夫人墓誌銘並序夫人諱姬，河南洛陽人也，夫桂水千里，演茂族之長流，台山萬尋，洪基之峻峙，於是冠蓋雲合，龜組陸離，長者溢於縑緗，髦俊該於譜諜，祖神英，齊宜陽郡守，父君恪，隋渤海令，並秀異一時，望重今古，弘義讓而字育，振平慧而當官，豈止獨理亂繩，儉著萊蕪者也，夫人即渤海之長女，素染徽猷，舊敦風教，貞明白雪，質炫秋霜，言可模，行諸張氏，婉塤篪而立性，總椒桂而凝懷，終日有言，法之者彌從，盡朝而笑，悅之者無厭，故內外挹其規模，鄉曲仰其高行，及耳順孤寡，作范閨門，六親惟其母儀，宗黨服其四德，所以少存婦則，老而可荃，荃而可摸，聞諸好事，詔授洛陽縣淳俗鄉君，優年德也，誠可人懷貞順，永庇華宗，何其桂樹春，芝蘭霜被，粵以永徽六年正月十九日終於立德里，春秋九十二，以其年二月六日殯於邙山禮也，庶翠微為沼，仰玄石而傳芳，碧浪成丘，酌斯銘而存德，其詞曰，瞻紛紜之盛烈，播帝籍之縑緗，俯貽則於千載，仰當代之琳琅，凝德音於淑媛，實景行之昂藏，貞順艷於春日，志節粲於秋霜，何天德之無輔，奄摧落於斯良，悲華庭之少行跡，泣重阜而掩芬芳，歌薤露兮酸野外，風蕭蕭兮淒白楊，
唐故溫州刺史清河崔府君墓誌銘並序三從猶子攝東都畿汝州都防禦巡官前鄉貢進士兢撰有唐乾符紀元龍集丁酉，故溫州太守崔府君終於鄭州滎陽縣之傳捨，享年四十四，殲善人也，有識嗟焉，即以其年十一月戊戌朔廿三日庚申歸葬於河南府洛陽縣平陰鄉陶村，祔於松賈之先次，禮也，府君從父兄前國子博士瑰既自襄事，以將圖不朽，必播美於石，以兢居阮巷之列，又忝科第，遂命為志，故不克讓，府君諱紹，字襲之，清河東武城人，曾大父皇懷州刺史，累贈司徒，府君諱朝，王父皇南昌軍副使試大理評事，累贈太尉，府君諱稅，烈考皇湖南觀察使，御史中丞，贈刑部侍郎，府君諱罕，外族鄭氏，皇太子太傅，府君諱漳之外孫，府君於湖南府君為堂猶子也，湖南府君以無子，遂命府君為之後，府君之妙盡子道，特鍾湖南府君之愛念，孝悌恭敬，九族稱詠，生知之能，於焉備至，以蔭敘調補率更寺主簿，考滿，又參常調，授太常寺協律郎，職業修舉，局署聳觀，故壽州團練使辛中丞晦嘗游府君之門，且挹其才用，遂奏為團練判官，試大理評事，潔己峻道，盡賓畫之美，府罷，故刑部韋侍郎用晦廉問陝郊，聆府君之譽，急於維縶，聞府君之樂於臨蒞，遂奏授安邑縣令，未幾，屬季父故宣州觀察使府君自左散騎常侍出守甘棠，遂奏換同州白水縣令，兩邑之政，吏胥息奸，鄉閭懷惠，輸賦男女，咸惜其去，及授代，故青社於常侍涓與府君有一言之合，闢為觀察支使，奏授侍御史，罷歸，拜大理正，詳明法律，洞究根本，因對揚天問，面錫緋衣銀艾，俄以家道貧窶，求為外任，乃拜永嘉太守，郡政清肅，首出鄰境，無何，潤帥失撫，末卒勃亂，招合亡命，恣擾郡邑，遄及永嘉之對，府君督軍人百姓，勵以鬥志，屬乞師不及，遂失城守，吏民咸白府君為潛匿之計，府君以荷任專城，不忍自顧，乃面賊帥，諭以逆順，詞氣無屈，凶渠乃加敬而存禮焉，一郡無屠戮之禍，府君之德也，朝廷嘉其用，方俟寵遷，府君以季父方鎮宣城，盡室修覲，旋遇宣州府君薨背，府君護奉北歸，痢血於道，奄從大數，以乾符四年八月十六日告終，娶隴西李景回女，生一女婉婉，年十三，別子一人山僧，年十七，嗚呼，生有嘉聞，長有才識，盡愛於閨門，執操於知己，宜有高位，宜躋遠壽，歉然所賦，吁何問耶，亦冀有子，其將不泯乎，兢少長之中，且鄰年齒，追聚遊覽，每異情愛，敢罄虛蕪，粗述德行，銜悲秉筆，懼不詳及，銘曰，我宗之閥，濟以道德，府君之生，服膺典則，稟孝懷仁，克己自飾，言參仕宦，洞達政經，寬猛資政，淄磷立誠，克副知己，自峻公清，於惟府君，誠明是資，道過三省，言防四知，夷險齊致，靜喧靡隨，不享貴壽，奄終卑位，為善可疑，嗟惋曷既，山高水深，斯德無已，堂猶子鄉貢進士連孫書，鐫字人韋從實，韋從敏，
唐故濮州臨濮縣令趙郡李公夫人吳興姚氏墓銘並序從子鄉貢進士潛撰並書夫人諱品，為吳興族，有唐中書令梁國文貞公曾侄孫，宗正少卿府君諱元景之曾孫，汝州司馬府君諱算之孫，相州臨河縣令贈太子右庶子府君之季女也，起居舍人郭公閏之外孫女也，秘書監贈禮部尚書我府君之女弟也，夫人於諸姑中齒最幼，舉家鍾愛，不與他等，然自齠歲，即若成人，不以嬌稚自處，明秀婉悟，進止閑淑，常詠諷歌詩，以自怡惲，府君，益器憐之，未笄而孤，柴毀天至，既免喪，親族曾面者不能識，我府君以夫人貞姿孝行，須擇良對，由是趙郡李公以門地才器當是選，亦既廟見，執婦之禮，雅有儀法，所天既殆，處喪得哀禮之，暨女歸他族，男能入仕，皆為人所賢重，曰夫人之慈訓也，已而隨子官至東魯，未滿歲，苦腰疾，藥膳既違，奄至大夜，以大中八年八月十三日，歿於兗州金鄉縣官舍，享齡六十九，女二人，長適內兄章，遭命不淑，未幾而謝，次適太原郭皋，今見為撫州錄事參軍，男三人，曰柔，曰知玄，皆不樂仕進，故久未知，名曰，最少，實姚氏所出也，孝而嗜文，不敢擇仕，調輔兗州曲阜尉，既丁大禍，泣血以待吉月，以十年丙子四月一日，號奉青車，發自金鄉，其月廿三日乙未，窆於河南府河南縣伊鄉中梁村北谷祔於趙郡塋，禮也，先一年，曲阜外弟走家僕以訃來告，且白遺德懿範，他族所不能詳，原兄志之，潛摧慟迫心，既不敢辭，是請哭書貞石，恨不彷彿，銘曰，氏自吳興，天於趙郡，生稟端淑，長由貞順，愛女有歸，人欽善訓，令子肥家，斯聞益信，福善既爽，神幽莫問，歸祔同藏，千齡共盡，嗚呼哀哉，趙郡公先夫人廿九年歿，其銘藏於墓側，雨不及備禮也，德行咸載於家諜，此不復敘焉，
汝州錄事參軍封府君墓誌銘並序溫，字德瑗，渤海人也，昔於虯導軌，光六位以乘時，翠，居四目而熙載，故能宏標茂，激昌源，槐路駢輝，締文於丹穴，棘林揚景，藹璇葉於青丘，曾祖璜，魏冀州主簿，密州長史，趙州刺史，祖叔雲，齊冀州主薄，金州長史，青州刺史，並識抱氣先，神遊表，英姿傑彩，騖熊軾以博華，馥譽香名，冠鵬埃而逗遠，父仲，隋通州司士，光州樂安縣令，溫恭物抱，凝簡裝情，儲思精微，暢幽樞於白鳳，圖衷訓牧，啟冥貺於青鸞，公演粹榮川，延和瑞岳，咳笑之始，已萌孝悌之端，綈綺之初，遽表雲霞之氣，猶且夙陪絳帳，藐侍緇帷，陶隴之遺編，孕鄒堂之絕簡，韶葩卒色，顧詞苑以韜輝，浦涵清，伉儒津而沮鑒，事孕庭，凝至范於黃，響穆都畿，播芳規於紫宙，公穎見通微，靈暮宅奧，言灰鳳之術，倏綰從龍之恩，武德元年授觀州縣令，地實亂繩，榮侔衣錦，將啟訓之政，遂阻飛鴻之妖，貞觀十五年，除汝州錄事參軍，德星東映，契珠節以連輝，溫液馳，侶玉懷而杏惠，豈載生寢，遽殫辰已之年，上服成災，奄余庚子之日，以六年正月廿七日終於官舍，春秋六十有七，嗚呼哀哉，大唐龍朔三年歲次癸亥十一月庚戍朔十一日庚申，改措於洛州洛陽縣之北邙山禮也，以夫陵壑貿遷，縑帛湮蠹，茂全聲軌，遲勒瑤琨，見為文，敢陳無愧，其銘曰，猗歟景族，赫矣高門，分霄締，瀹晷疏源，黛葉凝藹，瑤枝克蕃，彩絢金友，光騰玉昆，青田孕鶴，丹穴生，倫鍇斯潤，儔瑜載溫，黃中韞德，玄理敷言，聲芬蕙畝，詞豐菽原，神虛懸鑒，器穆衢樽，龍顏有作，驥足攸奔，簡心留慶，附翼提恩，爰調茂邑，惠馥蘭蓀，式毗英扦，道軒，方乘懿績，佇觖曾翻，神聽多爽，天道何冤，中春掩秀，將飛騫，丹旒縈免，素驥嘶煩，雲同賈暗，霧苦，肅圖貞琰，
萬年縣長樂鄉王途村亡，道士王洞明年五十八，咸通十一年六月十日殯，
唐故朝散大夫行太子洗馬上柱國蕭公墓誌銘並序銀青光祿大夫行尚書兵部侍郎漢陽縣開國男韓章撰通直郎守太府寺丞杜沔書維貞元十一祀秋七月二日，有唐太子洗馬蕭公終於京師懷遠里之私第，享年六十有八，嗚呼哀哉，朝廷悼焉，朋友傷焉，此有以見公之經德秉彝之至矣，公諱季江，字季江，其先蘭陵人也，肇源自遠，綿慶則深，世有明哲，時歸令范，曾祖文岳，皇廬州別駕，祖延昌，皇太子文學，父良紹，皇左清道率，咸以名跡見稱於代，公少秉殊操，不群於物，聰明穎悟，尤善玄言，王於歷代之典謨，先儒之奧旨，可以補於王化，酌於人倫者，罔不該綜焉，弱冠以道舉出身，天寶十三載，屬玄宗思和至化，徵召賢良，親自臨軒，用加策試，公時應洞曉玄經舉，與獨孤郎聲動寰中，名高朝右，雖古之晁錯，公孫和之射策，又何逾焉，信為盛矣，尋以賊臣肇亂，遂流寓於漢中，因授梁州功曹參軍，非其所好，洎皇輿返正，又授京兆府咸陽縣尉，累轉興平縣丞，大曆二年復應茂才異行舉，策入高等，制授長安縣尉，自後累居京劇，三掾神州，出入府庭垂載，所至皆以勤恪廉慎稱，信可謂時之良才矣，逮滿歲，調補太子司議郎，久之，又遷太子洗馬，雖居散位，竟不屑懷，當朝名公，屢有推薦，謂宜登踐右職，式允僉諧，景命不融，遽隨運往，不其悲歟，即以其年八月十二日遷窆於萬年縣畢原，禮也，夫人清河崔氏，以柔懿之德，虔奉母儀，恨結終天，痛深晝哭，公無子，今所執喪主祭昔皆出於夫人焉，哀戚之中，又足哀矣，顧惟敏，見斯文，爰紀徽音，庶傳終古，銘曰，天與盛才兮而不登顯位，神資明德兮而不遂雅志，嗟矣昊蒼，惜哉名器，終焉不偶，沒復無嗣，孀婦主喪，親朋隕淚，誰忍生人之酷，孰知天地之意，
唐故宣德郎驍騎尉淄川縣開國子泉君志銘父光祿大夫衛尉卿上柱國卞國公隱撰文夫溫良恭儉，人之本也，詩書傳易，教之宗也，其有總百行之懿德，稟兩儀之正性，吐納和氣，佩服禮經，體仁義以立身，蘊忠貞而行已，造次不逾於規矩，顛沛必蹈於矜莊，蓋古人之所難，匪唯今之所易，兼而有者，其在茲乎，諱毖，字孟堅，京兆萬年人也，曾祖特進，卞國襄公男生，祖左衛大將軍，卞國莊公獻誠，父光祿大夫，衛尉卿，卞國公隱，並繼代承家，榮章疊祉，惟子克茂貽厥，早著聲芬，年甫二歲，受封淄川縣開國男，尋進封淄川子，食邑四百戶，又授驍騎尉，以蔭補太廟齋郎，屬有事於后土，授宣德郎，尋蒙放選，即開府儀同三司，朝鮮王高藏之外孫，太子詹事太原公王之子婿，豈徒門承鼎，兼亦姻婭蟬聯，雅度稟乎天姿，詩禮聞於庭訓，加以強學請益，休譽日新，韜銓遁甲之書，風角鳥情之術，莫不研幽洞奧，精跡探微，方將步天衢以高驤，登太階而論道，何知百齡倏忽，五福之驗無徵，一代英靈，九泉之悲俄及，粵以開元十七年歲次己巳九月四日，終於京兆府興寧里之私第，春秋二十有二，以開元廿一年歲次癸酉十月甲午朔十六日己酉遷措於河南府洛陽縣之邙山舊塋禮也，高墳崛山勿，望二室於雲端，茂柏蕭森，俯三川於掌內，將恐風移郁島，海變桑田，式昭貞土之名，用表籐公之室，乃為銘曰，天之蒼蒼兮其色正耶，人之悠悠兮其能久耶，蠢茲萬類兮生老病死，悟彼百齡兮今也已矣，生於氣兮立於空，倏而見兮忽而終，何賦命之飄索，知造化之無窮，重曰，梁木其壞兮太山其頹，哲人一去兮不復再來，幽扃永兮邙山之隈，萬古千秋兮嗚呼哀哉，
法師諱弘滿，字無逸，隴西成紀人也，因官長安而家焉，原夫紫氣浮空，識仙才之始邁，白雲騰景，辯真性之良遊，駕鶴來翔，同塵播於聞野，乘牛戾止，混跡比於臨池，言集所陳，可而略也，若乃隴阪陵虛，秀氣與煙霞同色，秦川徙望，高蹤共玉石齊貞，河漢疏源，靈派開於七夜，斗極聯彩，華胄貫於三辰，曾祖遠，周甘州別駕，祖伯，隋蘭州錄事參軍，父明，隋豹騎領備身校尉，並秀人傑，俱稱家寶，邦國不空，戎麾且略，法師幼懷雅素，早厭囂塵，年甫十三，辭家入道，伏膺妙旨，高步玄宗，括幽鍵之樞機，漱微言之瀝夜，雅好林壑，尤精攝鉺，陟名山，多游勝境，紫書垂露，疏石壁於高丈，丹灶凝煙，溜金泥於秘決，調神水玉，旗志流沙，晦博物之生知，恥飛錢之小術，耿溪千仞，雜地籟以俱吟，神符六甲，與天文而並印，年逾壯齒，甫喪慈親，毀瘵過於禮經，窮哀震於心骨，五日之內，不入浮漿，三年之中，空餘飲溢，雖勞息均於雅識，而至性逾傷，聚散在於常期，而，切，神皋奧壤，是日珍藏，帝里高門，由多勝侶，法師卓爾孤出，拔萃不群，銳氣陵霄，沖襟照月，每鑾輿順動，祗謁宮闈，出入功德，周施顧答，隴西王帝族分枝，天人早秀，降跺交結，味道慇勤，至若月上桂山，風清竹苑，每輟南皮之務，恆接西園之遊，法師委質和光，虛清澹水，無違玉醴之賞，且洽金文之會，豈直道存八叟，早契於劉安，跡邁九天，暢真游於魏植，加以貺賜交積，珍玩盈門，前後相資，不可勝數，然而薄己厚物，革侈循恭，凡有所臻，並持充施，帝城豪傑，戚里貴游，仰喻馬同談，挹如龍之盛德，自維持觀務，積有歲年，無辭伏柱之勞，且葉司關之用，情田獨茂，自賞於真台，心鏡凝華，乃忘懷於負扃，觀宇周給，施惠豐饒，家傾金穴之資，人委銅山之贍，門徒道眾，飲德知歸，異侶緬俗，餐風仰止，暨乎歲椿將晚，朝月移辰，空驚西域之香，遂斂東山之魄，以咸亨三年二月一日化於觀，春秋七十有一，弟潤痛天倫之永隔，切同氣之斯分，嗟墜石於擔山，泣輿泉浙水，弟子弘農楊安，陝東高士，關西盛族，纂業勖四知之訓，承師去三惑之情，號慕靡追，攀援莫逮，以其月十日壬申窆於長安杜城之原，其塋即法師生平之所預修也，道俗不期而會，俯鄰石槨，即對秦城，方掩玉棺，遙悲楚隧，敢陳盛烈，敬銘云，隴首金陸，秦庭玉京，雲低朔雁，石踴池鯨，地多靈傑，國富人英，逸氣孤上，仙姿挺生，粵自出塵，入道，怡閑習曠，味莊滋老，友洽交蘭，孝纏哀墓，峻峙崖岸，從容襟抱，化凝碧落，道晦丹沙，東田水變，西谷陰賒，解形委壤，游跡超遐，竹壇低葉，桃源落花，伊余令弟，在原斯急，惟彼門人，訴穹何及，絳河夜遠，玄霜曉泣，貞琬或殘，高風永立，
雲騎尉趙惡仁墓誌君諱字惡仁，西州武城也，志性敦善，景行溫和，恭順在懷，鄉閭慕義，於家唯孝，於國忠誠，立效建名，驍雄勁節，功勞顯著，蒙授雲騎之官，積善無徵，摧梁奄及，春秋五十，於咸亨三年十二月四日卒於私第，即以其年其月十四日葬於東原，禮也，嗚呼哀哉，葬於斯墓，
維大唐神龍三年歲次丁未四月廿四日，雍州櫟陽縣嚴明府夫人任氏卒於延康里私第，春秋，粵五月五日壬寅權殯於雍州萬年縣川鄉之白鹿原，嗚呼哀哉，夫人有德有容，克言克藝，宜我家室，光我琴瑟，育子惟三，歷年六十，次疾一，棄此而止，天乎夫，何毒之甚，略銘之曰，悲夫皇天，今我哭訴，茲婦柔哲，內及，劫何愆，中年奄故，忍棄沖藐，俾於偏露，篋笥非主，脂粉猶香，聽靡遺息，瞻無一光，去此堂奧，歸乎野荒，臨穴舟，風吹白楊，
大唐合州新明縣丞李君墓誌君諱詔，字旦，上黨襄垣人也，昔咎繇矢謨，白雲布，伯陽為，氣垂光，漢代良家，李廣高於六郡，秦庭素貴，李良勇於一時，人物華，其來遠矣，曾祖慶，齊郡功曹，祖遵，齊州主簿，並鍾山瀆之淑靈，蘊風雲之異氣，昂昂千里，肅肅萬尋，麗日春雲，未之方其鮮潤，華池秋露，無以喻其淒明，父操皇朝宗帥，風骨天成，英代出，幡旗為戲，已見童兒之雄，介冑在身，獨有丈夫之貴，君積德鍾美，和表靈，朗璞未雕，通人許其精器，蘭欲騁，識者明其艷群，故能學究儒津，業窮經術，名高日下之俊，譽重席上之爾，年廿，明經舉，射策高第，授豫州新蔡縣丞，再遷合州新明縣丞，君器隔丘陵，言同河漢，躬行君子，動中詩書，教人以形不以言，率下以身不以法，故得增華馴翟，濟美亨鮮，仞雖窺，交者悉窮其量，靈台不測，見者悉滿其心，明月清樽，盡林泉之樂事，遺文健筆，得興會之幽情，及夫偃駕山莊，懸車茅宇，氣負霜雪，情出埃塵，清風入軒，落英滿席，安哥未絕，斜影迭微，曉露尚團，夜舟俄遠，以凋露元年七月廿一日，終於私第，春秋七十有八，嗚呼哀哉，夫人清河東武城人也，中州軒冕，爵里膏腴，襲訓家風，傅芳祖德，廣被招賓，盈芻送客，孟母慚其遠識，劉婦魄其貞淳，百年有歸，昔歎孤鸞之影，一生是，今沒雙龍之川，以開耀二年歲次壬午正月乙未朔十五日己酉合葬於長龍之平原，禮也，有子思負米而不逮，願剖冰而未期，對松賈而心斷，訴穹昊而何詞，黎侯建國，表裹山川，倚與茂德，代有仁賢，白重潤，清規再圓，深沉江海，芬馥蘭荃，文雕綵鳳，亨鮮，節儉形訓，禮義功宣，從宦非宦，歸田即田，農莊黍稷，上黨神仙，優遊芝術，蕭散林泉，落花入酒，清風動弦，焱摧，長年，雲昏山下，鳥思林前，宿草折兮凝露，松柏初兮年，永淳，
大唐貞觀十八年四月十二日，弟子智炬於師亡後，念恩深重，建此支提，以旌長代，
唐故玄昭監張君墓誌銘並序君諱明，字文朗，武城人，漢文成侯之後也，神謀英略，命屜挺生，光乎先典，豈資楊榷，祖無，魏征虜將軍，父伯，隋平原郡蔣陵縣令，英斷雄略，見重當時，盛德在民，風流逾遠，君稟質中和，不扶自直，清文遒麗，夢鳥慚其日新，雅量汪汪，萬頃豈雲攸擬，含章待價，義不苟榮，蘊德居常，俟乎有道，至武德六年，任玄昭監，清貞蒞職，夙夜在公，動合朝儀，光乎仕伍，適因休沐，構疾終於家，春秋六十有四，越以貞觀七年七月廿四日葬於河南縣邙山之陽，禮也，有子君弘等，率由孝友，衷情傷慟，痛風樹之不停，悲陟屺之無見，嗟乎，人之雲亡，平生盡矣，何止春不相杵，故亦淒感行路，式刊玄石，冀芳猷不朽云爾，猗歟文成，炎漢之貞，蟬聯冠冕，世濟其英，玄昭矯矯，克嗣厥聲，掩扃過巢，蘭遽傾，窮泉永，空播余馨，
唐故壯武將軍左龍武甲將軍賜紫金魚袋上柱國東平郡萬府君墓誌銘並序故南陽郡君夫人秘氏君諱行，字哲，京兆涇陽人也，至於茂勳蘋胄，備乎史策，在舉也建蕃裔，為循也佐漢傅侯，茅土享如帶之榮，惟良有去思之愛，公即其後也，曾祖禮，祖懷，並華封擊壤，不仕堯年，父遂，養素丘岡，守真終世，開元初，贈博平郡司馬，公之力也，公懿孝純深，輸忠難，奮發不顧，匡衛攸宜，唐元載，韋氏潛圖構逆，公驂乘代邸而誅諸呂，以勇斷元勳，為河東壽貴府果毅，功效克著，遷京甘泉府折衝，禦侮摧雄，英略出，除左龍武軍郎將，禁衛密勿，心膂是司，為國柱臣，爪牙深寄，不改舊寵，才雖其人，更授本軍中郎將，方膺大任，以展韜謀，何松柏早，逝川難駐，以天寶二載夏首構疾，終於水興里第，春秋五十五，憩天寶五祀，帝思艱難之臣光寵未被，追贈本軍將軍，夫人南陽秘氏，孀居秉操，稱末亡以自律，迄七載令秋，又終舊里，至其載十一月十六日合葬於咸寧之古阡，禮也，子孫萬歲等劬勞罔極，泣血茹荼，將存不朽之銘，用佳城之日，銘曰，皇業厥遠，武臣賴，程伯翼周，韓樊輔沛，總彼勇列，唯君之最，遐齡，遽從悲會，其一，夜壑沉航，路人淒傷，雲深月苦，野晦煙長，賢矣其萎，森松巳行，其二，
大唐故朝議郎行殿中侍御史賜緋魚袋安定張府君墓誌銘並序朝請郎守尚書水部員外郎賜緋魚袋獨孤良弼撰維大唐大曆十四年龍集己未十二月三日，朝議郎行殿中侍御史張公以官終於長安宣陽里之私第，其明年，與亡兄故郴州刺史同歸葬於洛陽北邙焦固原，祔於舊塋，即建中元年二月十四日也，公諱翔，字子翼，安定人也，徽宗襲慶，純哲繼顯，皇朝議大夫兵部郎中具瞻之子，太中大夫滁州刺史克茂之孫，常州錄事參軍處節之曾孫，公服傳景訓，體備六經，宣以文藻，守之恭儉，天寶初，自前齋郎調補濟王府參軍，歷虢州閿鄉，陝州縣二縣尉，改左金吾衛兵曹參軍太常寺協律郎攝監察御史，又改大理評事，特受監察御史，自夏縣尉以後，皆在名公方鎮之幕，每一人延請，拜一官，又為近密薦聞，授太子司議郎，改京兆府功曹參軍，理藝克彰，真拜監察御史，轉殿中侍御史，前後十任，歷十一官，終時年五十六，有文集十卷，當時宗范，惟公動合，循檢則，前史貴於幕賓者，為其進以德，交先達，公則五參使務，紳敬於執法者，以其志節昭亮，准風教，公乃四持邦憲，而年不登耳順，位未列大夫，則天命抑於人，何其甚也，有子四人，長曰士防，次曰士陵，次曰士階，小曰沙門，雖秀敏徹，而年皆幼稚，有女一人，先公即世，夫人河南源氏，即故相國乾耀之孫，內纏荒畔，外處孤儉，瀝血送終，晝哭千里，外甥前河南府壽安縣主簿韋萬，王賓友之贈，先期蕆事，亡女之夫前同州朝邑縣尉獨孤願，經道路之費，表里佑行，皆竭孝敬之深誠，以奉始終之恩禮，則公純穆之道，其至美哉，銘曰，生死無機，命不可違，嗚呼伯仲，異穴同歸，粵善殿中，顯德巍巍，始自門蔭，終於繡衣，豈無射策，重襲餘暉，熟不超榮，居道體微，洛水之北，邙山之曲，旅櫬南歸，綃惟東哭，古今繼世，松柏相續，月照新塋，風生古木，時遷運謝，高岸為谷，刻石陰堂，永播芳錄，女婿前同州朝邑縣尉獨孤願書，
大唐故金州參軍李公墓誌銘並序君諱侯，字思貞，趙郡贊皇人也，三代為將，茅土始分，百代其昌，衣冠不泯，曾祖寶，傳美譽於天下，垂令德於後昆，祖達，不事，自有壯之節，起家授右衛遂城府別將，連偃月，陳橫雲，父知仁，德州將陵令，宣風布政，息末敦本，人存禮節，家識廉恥，君承門調，為利州葭萌縣丞，轉撫州司法，五聽無私，州將見累，貶金，衡二州參軍，一命從事，兩任參卿，方申鴻漸之儀，返遘鶯棲之酷，以開元十九年十一月八日癸丑卒於洛陽私捨，春秋七十有五，嗚呼，人生實難，艱甚，流寓千里，悲深九泉，以其年月十五日庚申葬於北邙之原禮也，嗣子希喬，次子僧奴等，痛孺慕於茲晨，悲零丁於弱歲，故妻徐氏之女，號所天之無階，哀孤遺之眇爾，呼名不已，無驗於仙鶴，銜士成墳，空嗟于飛鶯，乃為銘曰，千月未窮，一生俄畢，哀鐸夜動，靈驂曉出，霍湊黃腸，滕銘白日，今來古往，飛聲標實，
亡宮者不知何許人也，蓋以良家子選入後宮，以備內職，天生淑態，日就貞規，班氏遺文，常守七篇之誡，漢家舊秩，行參八子之榮，方其位以才升，已聞名於鳳闕，豈謂人隨物化，遽歸魄於蟾輪，以大周長安四年十一月二日寢疾，終於某所，春秋七十有六，粵以其年十一月朔二日葬於某所，禮也，嗟呼，陽春有暮，荒涼李之蹊，厚夜無晨，歇滅芳蘭之氣，式雕玄礎，永秘黃泉，其銘曰，燕姬擅北，越女稱西，芝蘭比秀，桃李成蹊，良家入選，內秩仍躋，六宮有位，四德無暌，落日西黯，逝川東注，忽睹佳城，永辭芳樹，晝日何仰，聞雷忽懼，萬祀千秋，塵埃一聚，亡宮七品一人春秋年六十一，
唐故通直郎行神武軍兵曹參軍李府君墓銘並序劍南東川節度掌書記給事郎試太常寺協律郎劉寬夫撰君諱瞻，字博濟，隴西成紀人也，由太宗而下四世生金紫光祿大夫東都副留守國公諱峒，峒生鳳翔府司錄參軍諱定，即君之祖禰也，君資性倜儻，少有所立，讀春秋左氏傅及毛萇義，好尚名節，初不以祿仕為意，後補弘文館生，解巾授州大都督府文學，滿歲，領鹽鐵集建院事，不一年，乃功，有司方上其能，會丁太夫人憂解職，及衣，還授神武軍兵曹參軍，恬然安貞，不屑榮利，以長慶二年龍集壬寅九月甲子卒於梓州之官舍，享齡五十有八，無子主祭，可勝歎耶，夫人蘭陵蕭氏，故州刺史之長女，服勤濯，厥號宜家，不幸先君而歿，有女一人，適京兆府參軍太原王叔向，叔向名家子，以文學願愨稱於士林間，前相國今劍南東川節度使代郡王公，實君之從母弟也，早睦中外之情，晚申婚姻之好，名服之痛，加於常倫，故自斂至於殯祭，仁施所及，禮無違者，即以長慶三年正月五日歸葬於京兆府萬年縣義豐鄉灞陵原，合祔於蕭氏夫人之墓，從素意也，於，逝水無回，陵谷易失，不有款識，將何焉，小子無君尚書敬公，蓋李之所自出，君於余為丈人行，故得詳熟其事，況奉代公之命，敢不謹書日時，以置泉壤，銘曰，猗歟李君，稟慶公族，以禮自撿，以謙自收，盛德之後，宜享多福，胡為不慵，降禍斯速，悠悠丹，萬里言歸，朝露興感，秋風送悲，鳳城之東，灞水之湄，玄堂一閉兮萬古長辭，
唐故朝散大夫光祿卿致仕上柱國賜紫金魚袋崔公從孫將仕郎守尚書工部郎中雲騎尉賜緋魚袋咸公諱廷，字彥實，博陵人也，惟我崔氏，冠於百族，賢良繼世，故軒冕相襲，故婚姻赫弈，德本深固，慶流綿邈，胄裔繩繩為士大夫稱首，七至五代祖彭，咸以茂勳懿德，備載史冊，高祖寶德，皇朝司封郎中，生昭儉，皇朝汾州司馬，司馬生道斌，皇朝鄭州滎澤主簿，主簿生，皇朝試大理評事，弈世載德，不隕其業，儲慶累仁，純嘏有歸，公即評事第二子，母範陽盧氏，工部尚書東都留守兼河南尹贈太子少保正己之女也，公幼而力學，長而篤行，貞元初，進士及第，誠愨居實，名聲籍甚，其年為山南西道節度使嚴震重幣厚禮闢為從事，授秘書省校書郎，端誠不苟，規謀無隱，累遷監察御史，震薨，後使嚴礪上聞，請轉侍御史，朱紱銀印，處之上介，籌畫惟允，藩條肅清，元和初，礪移鎮劍南東川，復表奏檢校刑部員外郎，監領州事，綏戎撫人，軍理俗阜，及礪薨府罷，朝廷因加寵命，俾輔藩國，遂拜珍王府諮議，會新羅王死，選可以宣達國命撫柔外夷者，由是擢拜公為尚書職方員外郎，攝御史中丞，賜紫金魚袋，充弔祭冊立使，期年而返，授太府少卿，酬絕域之功也，其後歷河中少尹，除太子少詹事，奉詔東洛吊贈故魏博節度使李，禮成而旋，墮馬傷足，不克覆命，遂留洛下，且換時月，有加無間，尋除光祿卿致仕，至長慶三年七月廿八日，薨於修善里第，嗚呼，享年七十，非為不壽，列位九卿，非為不達，惜公道足以經邦，才足以阜俗，貞諒達於鄉黨，仁孝著於閨閫，愛賢與善者，猶謂振起維綱，坐清風教，彼天不，隨化而往，嗚呼哀哉，夫人鄭氏，封滎陽縣君，生一男二女，皆不幸早世，嗣子計，河南府溫縣丞，承家克孝，令聞不墜，以長慶四年二月十六日葬於河南縣梓澤鄉杜村原，遵理命也，以咸宗黨之舊，飽公休懿，見為志，多慚不能，今所撰者履歷遷授，其他懿文茂德，備諸碑傳，銘曰，太岳配天，峻極，祉流華胄，綿綿至今，超擢文場，縶維藩府，彌縫軍政，盡瘁戎伍，德明行膻，乃列朝端，冊換島夷，議使為難，國命既宣，戎心安，紫綬金章，踐履通班，移疾告歸，大君有命，上卿之祿，式優致政，方期勿藥，俄成大病，貽燕後昆，嗚呼餘慶，長慶四年歲次甲辰二月十六日景申建，
福建都團練押衙何君志銘銀青光祿大夫檢校太子賓客上柱國鄭瑀撰唐寶歷二年歲次景午八月景申朔五日庚子福建都團練押衙何君卒，越十九日，葬於萬年縣龍首鄉龍首原，君諱洪金陵人，曾從源，皇任潮州司馬，祖肅，皇任廣州湞陽縣令，父今任左衛長史，母南陽張氏，君童幼仁順，孝敬發自天性，長史以慈順加等，未嘗一日闕晨昏溫清之禮，由是親族咸屬意焉，嗚呼，既秀既實，宜享眉壽，天乎不，殲我令士，功未宣於王室，官未及於一命，親友嗟悼，宜加於人一等矣，恐歲月悠久，銘於貞石曰，於維何君，干蠱有聞，履信思順，友於天倫，宜考宜壽，媚乎君親，如何已矣，豈天之仁，銘此貞石，用章永年，
大唐故亡宮九品志石亡宮者，不知何許人也，昔以令德，納於王宮，弼諧帝道，復我唐業，疇庸比德，莫之與京，方當開國承家，大君有命，豈意輔人黃驗，殲良奄及，年享神龍二年十一月二日終於墓所，即以十二月三日葬某所禮也，嗚呼哀哉，乃為銘曰，南鄰鐘鼎，北里笙竽，子其樂之，宛化為枯，千秋代上，萬古泉塗，幽明永隔，嗚呼嗚呼，
大唐故王郎將君墓誌銘並序君諱力士，太原江東人也，祖榮，隋左屯衛大將軍，父諱，隋金精光祿大夫，倉州刺史，君唐東宮郎將，以貞觀八年五月十九日染疾，卒于思恭坊之第，春秋六十一，即以其年七月廿七日殯於河南縣平樂鄉之原，夫人姓逯，涼州長史一女也，出自誠孝之門，長於仁義之室，加以志求無上，遵貝葉之微言，遂南山之壽，昔宣尼有兩楹之痛，如來有涅般之說，行年八十，以顯慶五年歲次庚申六月瘐午朔廿一日庚寅捨壽通利坊之第，嗚呼哀哉，即以其年七月庚子朔七日丙午與王君合葬於平樂鄉北邙山之李村東北一里禮也，嗣女大娘，仰昊天之莫報，敬撰德徽，乃為銘曰，
唐故洛陽縣尉崔府君墓誌銘並序從弟河南縣尉遂撰府君諱可，字允中，其先齊之大族，存乎魯史，厥後徙居，食邑博陵，代為安平人也，而地望素之，洎於漢魏，歷於周隋，文章人物，爵而盛矣，君五代祖弘升，隋黃台公，階升金紫，位及將軍，功績顯揚，隋書有傅，高祖處仁，皇朝殿中侍御史，秉乎風憲，如隼在林，曾祖玄泰，徐州司馬，司馬有德而生顯祖禮部郎中，生顯考鋌，鋌任河陰令，居五等之列，振百里之風，而時稱焉，鋌生府君，君同兩人，孝友慈仁，睦親愛下，早孤自勵，及長能成，是以經明行修，舉里眩解褐以明經蔭第，制授朝散郎，試左衛率府兵曹，誥詞曰，雅有干能，精其吏職，其始仕也，有是夫，則可以進，可以立，又調轉左清道率府兵曹，時河東節度馬侍中以才雄自任，議論雖可，采其吏者，君亦膺之，奏授太原府文水尉，誥有之日，怙危於寇境，濟務於官軍，兵食用饒，群才之力，不有昭獎，何勸忠勞，又見其績也，旋調京兆雲陽尉，以獎其前功也，秩滿據年，復授洛陽，登畿履赤，士族之顯著，而況貞固幹事，利物合義，洛陽北部，盜賊稍清，系君曾掌賊曹，兼判眾務，所以有其聲而著其美也，君年五十二，考秩未終，不幸遇疾，以貞元辛巳歲六月二日，終於陶化里私第，以其年七月廿二日，權葬於偃師西大塋側，禮也，夫人范陽廬氏，先君即世，龜筮不告，未及合祔，有子一人，當小學之年，未任喪事，而姊兄鄭氏主之，哀過其喪，仁姊之志也，以余宗族之魯衛也，實同其源，見斯文，銜酸而志，其辭曰，命者性之始也，死者生之終也，有始必終，信哉聖人之言也，嗚呼，佳君雖則如是，去何太早，遺孤如寄，斷蓬無根，逝水河源，飄，散歸雲，茫昧長夜，倏忽誰言，
大故朝散大夫行大學博士賈府君殯記君諱玄贊，字沖思，廣川人也，昔談高宣室，芳譽聞於才子，狀寫雲台，雄業垂於列將，文武不墜，亦何代而無之，故以詳諸史諜，今可略而方矣，曾祖賓，齊襄州北道縣令，陳仲弓德望，位止太丘，密子賤之徽猷，名高單父，瞻言往烈，我實兼之，祖演，隋齊王府文學，父公彥，皇朝朝散大夫行大學博士弘文館學士，並道蔚人宗，行成物范，或參榮鳳邸，陪後乘而表時英，或敷訓庭，藺前而傳代業，君家聲漸慶，門德資神，方弘絳帳之風，自得緇帷之道，十有八載，齒胄庠門，廿一年，以明經擢第，初任洛州博士，尋除大學國子等助教，又遷大學博士及詳正學士，嗣聖初，授朝散大夫行大學博士，仍於弘文館教王子讀書，器則瑚璉，材為廊廟，非忠孝之典不窺，非仁義之規不習，德光遐邇，譽滿親朋，金照於邦國，玉昆映於朝野，未申隆棟之材，遽結壤梁之痛，年六月七日終於神都時邕里之私第，春秋六十有一，即以其年歲次六月朔廿二日景申權殯於河南縣王寇村之西北原，柳謚斯在，史殯俄遷，佇滕室之方開，慮鄒衢之莫辯，乃為銘曰，道亞鄰幾，神照知微，蘭風已扇，薤露俄，五百一賢，瞻德音而遽遠，七十二子，仰余訓而何依，
故太原府太谷縣尉元君墓誌銘並序鄉貢進士元曾羽撰河南元君諱重華，字長卿，其先出自後魏昭成之穆，鍾德十五代而流慶於公焉，高祖西台侍郎大士，大士生太子家令寺丞逖，逖生蜀州司兵參軍占，占生儀王府騎曹參軍位，皆鯁直不回，清規守節，侍郎有蹇諤之志，忠也，家令有介然之譽，直也，蜀州脊於一位，騎曹足於一官，仕翠而德尊，才大而不展，古之有也，公即騎曹之長子，宦至太谷尉，廉察不苛，聞於長上，有西台之忠，家令之直，而位兼蜀州，騎曹，悲夫，公凜凜若霜松倚澗，秋隼勵天，聳干而飛梢雲，挺翮而迅征百萬，彼聆風矯首者，孰不企予之踵哉，居無，以貞元十一年遇癘疚，終於潭州之私館，干摧翼折，因見天道之不私也，嗣子祝融，甫年三歲，夫人河東裴氏，撫孤痛激，聞者為之欷，即以其年十一月十六日歸葬於京兆府萬年縣洪原鄉邑陽里少陵之原，禮也，以從叔之子，昔被深眷，收泣清思，敢旌善道，詞曰，天道廣運，在物無私，陰風扇野，玉樹折枝，彼岵之雲，翳蒼離披，陟望不見，掩泣漣，太虛寂寥，萬有同歸，精靈可，永閉泉扉，
大唐故朝散大夫金州西城縣令息梁君墓誌翁諱嘉運，字子，安定人也，溫潤怡儀，恭勤令譽，隋尊巡翟，從父烹鮮，騁思文場，游神學圃，不意生災斗蟻，禍及巢任鳥積善無徵，乃纓沉痼，至總章三年歲次庚午三月乙朔廿一日乙酉遘疾，終於襄陽縣之私第，春秋四，夫人穎川陳氏，隆州長史之女也，芳儀春藏，質茂寒松，六行莫侃言，四德無爽，既而奔駒易往，浮箭不留，春秋七十有五，以長安四年八月十五日卒於安養縣之私第，以景龍三年歲次己酉十月甲申朔二日乙酉，合葬於襄州安養縣昇平鄉懷德里之原禮也，有恐桑海遷變，蓮峰化貴，乃崇纂葺，遂銘其石，詞曰，隱隱遙源，坦坦平趾矯矯廬陵，含章傑起，道有虛盈，人非金石，秋去墳孤，春來草積，白日徒照，玄扉詎辟，
唐故青州長史長孫府君墓誌銘並序公諱安，字弘安，河南洛陽人也，粵若稽古，皇皇者軒，天飛龍光，作我人極，實命昌意，鎮於陰山，倬哉熊融，肇此公族，遠自後魏，迄茲聖代，作茅分竹，佩玉懷璜，尚主為郎，軒游鼎食者，詳乎國史家諜，公擢根芳苑，養秀華池，隋太常卿緯之嫡孫，蜀王府長史曜之元子，恭順之色，發於孩笑，孝敬之心，著自齠齔，聞喜則學，見賢思齊，才為文宗，行作人范，眉目若畫，志氣如神，時國步初夷，才賢實急，詔選良家子為左右千牛，非夫點漆凝脂，渾金璞玉，家傳閥閱，代襲貂蟬者，疇其以堪，堂堂我公，雅稱休選，秩滿遷符璽郎，公才行獨高，藝能兼美，趨侍軒禁，勤勤歲時，天聞嘉聲，出為隰城宰，時仰休政，改為會州佐，汾水之曲，隴關之外，人貪於利，俗異於華，公先陽春之熙熙，則人吏蘇息，後巖秋之肅煞，則奸豪畏威，人不忍欺，吏不敢卞，尋拜益九龍令，牛刀再鼓，弦復調，闔境馳聲，不仁自遠，俄轉硤州司馬，又授襄州司馬，復拜青州長史，毗是千里，翊彼六條，不以私害公，不以義通利，官雖半刺，職是端寮，俗政人謠，在公偏得，夫如是者，則循良傳有遺愛碑存，於戲，他人之賢，譬彼丘陵，邈矣府君，如日之升，方期坐廟堂，宰天下，豈神無善，禍則鍾賢，春秋七十三，咸亨二年三月十五日遘疾終於官舍，有識興慟，無恩不哀，夫人同郡孤氏，華其質，涓其心，獎是閨風，弘諸婦道，作福無驗，哀禍重臻，時以年月未便，權殯長安城南，粵開元九年龍集辛酉十有一月，塋開六英，金雞鳴，玉犬吠，蓍蔡攸吉，人神葉從，合葬於白鹿原，蓋遵周公之曲也，孤女張氏妻，哀無怙恃，酷彼劬勞，淚終以血，氣韻而號，仍懼陵谷貿遷，歲月相易，謹銘洪懿，勒此玄石，詞曰，鳳城之東，苟之北，墳上燕銜來葬，田烏相得，佳城兮鬱鬱，松賈兮蕭瑟，于嗟公兮埋此室，于嗟公兮埋此室，
唐故銀青光祿大夫行光祿少卿上柱國渤海郡開國公高府君墓誌銘並序公諱懲，字志肅，渤海人也，炎農之系，其源浚邈，虞則伯尼列岳，周乃尚父作藩，都營丘，大齊國，五侯九伯，實得征之，舉賢尚功，未可量也，八代有公子高，高之孫曰，遂以王父之字而命氏焉，金冊垂洪，玉璜延映，振古勳業，貽厥存乎清風，近代官婚，日新之謂盛族，五代祖德正，後魏黃門侍郎，北齊侍中，七兵，殿中，吏部三尚書，左僕射儀同三師，藍田縣開國公，進封渤海郡王，謚曰康，贈太保尚書令，高祖伯堅，北齊東閣祭酒贈海州刺史，曾祖王臣，北齊給事中，通直散騎侍郎，藍田公，祖敬言，皇朝給事中，戶部侍郎，吏部侍郎，果，，虢，許四州刺史，父光復，皇朝吏部員外，吏部郎中，檢校復州刺史，咸孤出人表，連華帝載，弘禮樂以成器，謙尊而光，疊軒裳以立朝，惠訓不倦，宜其克荷前烈，以燕後昆，故生我偉我，纘是洪閥，公雅量淳粹，令圖光遠，聞詩聞禮，必由言行之先，將翱將翔，竟得飛鳴之地，弱冠以太學明經擢第，調補豫州參軍，會越王貞以誅錯為名，勒兵觀畔，亦既部署，先威斧質，復州府君時為吏部郎，計無所從，闔門待罪，而教忠有素，道死于歸，安親奉國，有如此者，上親勞問，特授朝散大夫，改尚乘直長，尋加朝議大夫，再遇艱禍，幾乎殞絕，柴毀過禮，純至見稱，服闋，除太子典設郎，成均監丞，遷尚書職方員外，上柱國，轉太常殿中丞，遷都水使者兼判大理，衛尉兩卿，使持節隰州刺史加銀青光祿大夫，換雲麾將軍，左衛副率判大理卿，累加爵至渤海郡開國公邑二千戶，又除銀青光祿大夫，歷澤，亳，曹，潞，瀛五州刺史，入為光祿少卿，台閣久之，共稱倫理，帷裳屢辟，皆聞政聲，徐防之十載朝廷，魏相之一行淮海，未足多也，嗚呼，未之下壽，奄忽上游，開元十七年歲在荒落，遘疾薨於河南之尚賢里，春秋六十有六，則以明年龍集庚午葬於北邙先塋之南原禮也，公有殆庶之義孔多，絕倫之藝不預，以正直為牆仞，以行能為矛戟，清白為從政之本，仁恕為週身之防，督交契而益敬，審事宜而利物，言體道動中權，即之也溫，望之儼然，如琴盡伯喈之雅聲，書得右軍之逸勢，行有餘裕，且善弈棋，公未嘗以矜，但人所仰止，至於良辰美景，德儕氣合，亦文酒存焉，像外之名理與歸，海內之風流籍甚，甚矣夫，不使長世，天之或者謂之何哉，嗣子寧，寬，密等，棘心在疚，殘喘執喪，懇言門人，俾旌不朽，銘曰，四岳十亂，曩時賢弼，良牧名卿，當代崇秩，祖則純嘏，胤亦元吉，高衢未終，大暮俄畢，中堂祖載，外野蕭瑟，厚地無天，窮泉閉日，生涯罔二，死者惟一，刻石伊何，恭傳茂實，次子孤子通直郎前行邢州南和縣尉縣男寬書，
大唐故君墓誌君諱，字令賓，南陽人也，帝顓頊之苒裔，曾祖，魏征西大將軍，祖伯，齊北銀州刺史，，隋歷停縣，並蘊山嶽之高節，苞河漢之，奕葉光華，名流千載也，君德懷邈遠，志尚清居，怪張議之憤，之貞粹，行齊三涇，情欣五柳，隱不遂，痼由斯起，災風濫及，先拂高花，忽於顯慶五年十二月廿六日卒於家第，春秋八十有一，但以死生契闊，幽明有殊，即以辛酉之年月己酉之日葬河陽西北九里，冥冥有分腸之痛，永永有莫睹之悲，酸哽不紀，其切刊石，題之不朽，嗚呼哀哉，乃為銘曰，峨峨高德，淼淼懷深，志尚沖寂，榮位無心，神情亮遠，清居可尋，道於時外，名利何侵，舒散候，放情沉，痼疾因動，大漸相臨，死生，運往無禁，形雖忽謝，永播芳，
大唐故李君夫人孟氏墓誌並序夫人諱秤，字大娘，武威人也，昔待客三千，稱謠七善，感天至孝，冬┴為生，豈不萬代傳名，千齡著矣，蟬聯弈葉，冠蓋縑緗，夫人體質容華，淑姿琬琰，六行不闕，四德有聞，好客賓迎，曾虧禮，至於婦儀嬪則，帷教家風，豈軌度於閨門，抑貽於邦族，巧笑似梁國之妻，守志如衛子之婦，落恆娥之影，星收婺女之光，既而積善無徵，輔仁虛說，梁木斯壞，哲人其萎，以顯慶元年六月六日卒於福善里之私第，春秋有六十，其月廿八日窆於邙山之陽禮也，恐陵谷無常，丘磨滅，紀茲玄石，永誌泉門，嗚呼哀哉，乃為銘曰，三星始夕，百兩言歸，容華窈窕，婦法無虧，門傳好客，孝感何違，魂兮一去，此逝長飛，恆娥落影，婺女收光，忽離代俗，婦湊亡堂，紅顏歇孝，白無方，巢駒難駐，倏爾何常，暑來寒往，遞代相迎，日從西沒，水流東行，山丘無定，恐畏平，鐫玄石，保長生，
唐故隴西李府君雁門周氏夫人墓誌銘並序府君諱用，隴西郡人也，祖少孤，不知其墓，父華進，胤嗣連芳，宗親玉葉，彌隆皇道，輝歎天枝，遠繼根叢，流深源派，當代之苗裔乎，先撾徙官，家寄黎陽，因官大廟之旁，居久漳濱之側矣，府君才雅高耿，英氣知明，武擅九功，文精七禮，加以直而不仕，保怡神，遠近欽風，少長洽義，家重玉帛，尊壽不永，疾奄大齡也，大和四年三月廿八日，歿於私第，六十有一，夫人慈愛貞和，恩麗質，禮奉君子，德訓女男，霜露可期，運延難卜，以咸通四年十二月廿六日，奄於是家，世命八十有四，嗣子元素，恨嚴訓早違，痛夜台之永隔，慈顏失蔭，傾天地之哀心，長女適揚氏，次女適弓氏，小女適徐氏，並悲泣朱淚，啼悲斷腸，嗣子新婦武昌郡史氏，徒乖敬養之誠，空結辰昏之苦，孫子四，孟寬，仲劉，季環，幼琮等，積涕成流，感深嗚咽，嗣子元素等，心驚神含聲骨碎，想逝川無捨，未全金穴之儀，思冥路寬長禮堂之孝，村東北一里，筮易經卜得形勝崗，東西隱軫而勢張，南北穹隆而盤郁，以咸通五年歲次甲申十二月甲寅十四日丁卯合祔同於一塋，是時也，玉菀霜明，銀河月淨，儀舁排而萬百之般亙，凶事而斷，乃還續行路，傷感鄉里，嗟吁，由恐桑田尚變，高谷更遷，刊石記文，為詞曰，寂八方，風猷聖唐，公降斯雁，為之賢良，雁門夫人，配李，義合秦晉，鸞鳳俱輪，零落哀女，偏露孤男，孝之以禮，，同契墟壟，鏟石記文兮不滅，
大唐洛州洛陽縣洛川鄉明陽里鄭國公府前典簽潘公張夫人之墓誌銘並序若夫疏層峰於日觀，派余浪於天津，其有稟坤德以凝姿，處巽位而為范者，其在夫人乎，夫人諱，河南洛陽人也，祖纂，齊河陽令，惟良是屬，共理攸推，德冠朝英，道稱人傑，父矩，翼龍輿於紫禁，展驥足於金，左右致格心之言，化邦國流不空之詠，夫人挺秀於婺彩，姿麗范於娥靈，洎結之有從，每獻蘭而受賜，展賓儀於盍耨，沮貧志於拾遺，絕雅節於絃歌，風花於霏雪，高文麗則，月扇於繁霜，佐彼小山之賓，成此大家之稱，嗟乎，珠碎星儀，掩夜暉於漢曲，璧虧月彩，晦朝鑒於樓前，以顯慶三年十一月十一日卒於斯第，春秋六十有六，即以其年十一月廿於河南北山平洛之里禮也，有子元一，儀縣主簿，怨代耕之無養，思負米其何從，貫心，訴昊天而瀝血，懼桑海之變易，敢紀烈，呼哀哉，乃為銘曰，降生淑美，蘊茲容德，以表婦儀，爰成母，，懸車奄息，吹喧山道，挽斷松區，風肅，蕪，于嗟兮辭白日，惻愴兮奄黃墟，
唐故陳州參軍事袁君墓誌銘並序君諱景慎，字克兢，本陳郡人也，曾祖崇業，陳黃門侍郎駙馬都尉，漢廷則英髦繼踵，地積五頌，江左則禁臠推名，榮膺三尉，祖讓，皇朝舒州錄事參軍事，父希范，皇朝朝散大夫行恆州石邑縣令，並松筠勁節，杞梓宏材，志雖歷於雲霄，位同屈於州縣，君甫生丹穴，即抱仁義之文，逮閱青編，更達異同之旨，起家左衛翊衛，神龍二年，授陳州參軍事，苑丘之下，既肇跡於牽絲，殷水之陽，復追蹤於晝錦，孔愉靡聞於龜報，呂石翻夢於馬迎，蘭敗秋風，薤朝露，以三年八月十五日遘疾，奄終於宮捨，春秋四十六，嗚呼哀哉，即以景龍二年四月廿三日，歸祔於先君邙山之舊塋禮也，嗣子仲容等，充窮蹈禮，孺慕綿哀，式志泉扃，而為銘曰，媯水源廣，株林地膏，英賢每誕，州縣初勞，器蘊奇特，人推善操，遽從萬化，俄切三號，葬北弈弈，東逝之滔滔，從今宿草，幾變青χ，
唐故朱府君夫人范氏合祔墓銘公諱和，廣平人也，其先祖考，終不書，公少好，禮備身，不名，優遊自適，何期不仁，殲我賢哲，以長慶四年二月十日歿於揚州江都縣市北之旅舍，享年五十有八，夫人錢塘范氏，人，婦道母儀，不幸於去歲十月九日先公而歿，嗣子三人，長德方，次德文，次，孝難及根於性情，乃以其月十九日，祔於五乍之先塋，禮也，恐陵谷遷改，謹記銘曰，積善應，雲，生同，死祔玄堂，矣，，千秋萬歲，，
唐故廣王墓誌銘並序翰林學士朝議郎守尚書禮部員外郎柱國賜緋魚袋臣裴澈奉敕撰翰林待詔朗議郎前守光州光山縣主簿柱國臣牛德殷奉敕書翰林待詔朝議郎守殿中省尚捨奉御柱國賜紫金魚袋臣邢希言奉敕篆蓋夫肆筵授幾，則行葦稱歡，強幹弱枝，則剪摘流祚，我國家所以固盤石而保維城者也，故得靈源不竭，洪緒降休，瓊萼增輝，金柯蓋茂，克昌公族，代有賢王，廣王澭，即憲宗皇帝之孫，宣宗皇帝第十一子，母曰陳氏，教稟克明，訓承禹儉，分榮落木，殷澤棣華，議舟蒙以標奇，賜牛車而荷寵，為善最樂安東平美譚，對策不窮，比河間之奧學，爰膺分實，遂列疏，宜長詠於周詩，永作藩於漢室，秉德從厚，賦年不遐，掛蠹遄悲，芝焚俄，咸通五年六月一日薨於邸第，享年十一，聖上感深飾獻念切陳思，學寧軫懷瘳朝興慟命，以乾符四年四月十四日遷窆於萬年縣川鄉尚傅村，禮也，臣澈奉詔，謹為銘曰，皇猷積慶，朱邸多賢，瑤圖玉牒，祖憲宗宣，峭峻嚴岳，馥郁蘭鑒，奉仁好義，動直靜專，恩隆漢屏，澤霈周筵，既生昌運，倏夭芳年，淒涼龜紐，寂寞兔園，空銘幽石，永扣邪，臣蓋堯刻字，
唐故宗正少卿上柱國賜紫金魚袋李公墓銘並序通直郎守尚書水部郎中賜緋魚袋李仍叔撰公諱濟，字恕躬，隴西成紀人也，六代祖神堯高皇帝，生元鳳，為虢王，王生宏為定襄郡公，郡公生邕為銀青光祿大夫，秘書監，嗣封虢國，贈荊州大郎督，都督生承旺，皇漢州刺史，使君生望之，皇大理評事，贈工部侍郎，侍郎即公先考也，先夫人弘農楊氏，贈華陰郡君夫人，外祖諱，開州刺史，娶京兆府華原縣令彭城劉偃女，先公歿十四年，殯於鎮州真定縣，今則不及祔公之墓，生子九人，長曰同辰，右司御率府倉曹參軍，次同師，同贊，同玄，同行，同文，同泰，同賓，同證，女六人，長弟廿二，已下五人皆未字也，自同辰而冠者，性懷善良，克奉家法，哭泣之節，頗見孝道，公初任試太祝，次轉金吾倉曹，遷監察御史，賜緋魚袋，為成德軍節度巡官，轉殿中為推官，又改侍御史，仍帶舊職，遷戶部外郎，轉為判官，皆以公事修舉，序進賓府也，貞元中，德宗文皇帝初年，寇賊歸，復京邑，錄定功德，以趙帥太師大變艱危，卻立東夏，撥正將亂，自殊庸，禮加寵崇，許婚宗族，公從伯姊得至於趙，太師知公之賢，邀領賓職，歲月淹久，官至外郎，旋因太師薨落，公不得離去舊職而將死者數矣，元和歲末，鎮有師喪，三軍將亂，欲立其弟，今鳳翔節度僕射公也，公竭忠謀，潛咨伯姊，全置王氏之族，亟列忠臣之家，使太師之業復光，僕射遠名不墜，得非公之力焉，朝廷擢拜宗正少卿，制詞稱此績，公自筮仕至於登朝，曾無兼月之糧，盡入俸而足也，及茲喪歿，僦宇莫容，伯姊晉國太夫人哀傷生疾，徹虛正寢，安公柩焉，送往存生，情禮皆備，豈不道高人倫，義激風俗，與公游者，莫不揮涕而感之，公享五十，寶歷元年正月十日寢疾而歿，閏七月十九日，葬於萬年縣義善鄉舊塋之東北，難刻石銘墓，以難朽也，銘曰，好古耽書，名從軍立，投筆論功，侯封不及，奔波敷奏，差池憂悒，跡為賓寮，道皆伍什，款忠事洩，割地功集，疑責俾死，詞拒血泣，仰諸鴻翔，悲同蟲蟄，人多閒閒，公常汲汲，星氛生躔，下應人間，王氏忠烈，忽然昭宣，僕射承家，舉族朝大，公隨伯姊，乃得生還，寵錫斯極，擢貳卿寺，日星半紀，未移官理，榮衛疾生，沉悲不起，魂神銷離，嗚呼已矣，鄉貢進士周漢賓書，
大唐故劉君合葬墓誌銘並序武功蘇靈芝書君諱智字奉智，其先彭城郡人也，恭聞受氏於夏，受命於秦，創庶天官，化被江漢，爰洎魏晉，代列侯伯，令為京兆府涇陽縣人也，曾祖寶，皇右領軍尉折衝都尉，祖敬，左衛果毅都尉，父柱，右武衛長上折衝左羽林軍宿衛，粵國有二柄，武有七德，或干城以禦侮，或腹心以衛上，友兄奉進，見任銀青光祿大夫，行內侍省內侍彭城縣開國男食邑三百戶，故當時君子曰，積德積載，弈葉冠蓋者也，君承餘慶以謹身，竭忠貞以旌義，勳列余羨，武部常選，享年不永，春秋有五，天寶二載九月十二日終於私第，夫人孫氏，淑慎凝禎，柔儀婉孌，允臧君子，宜爾室家，而短有涯，早瘞幽壤，以天寶十五載歲在灘五月甲寅朔十九日壬申合葬於京兆府長安縣國城門西七里龍首原龍門鄉懷道里，嗚呼，前矚終南，良木其壞，後臨清渭，逝者如斯，爰恐陵谷遠遷，天長地久，勒茲幽石，傳不朽，銘曰，公侯之裔，相傳孝悌，有涯終極，無朽功諱，宅兆增感，豐碑墜淚，悼泉雞之不鳴，傷野鶴之空唳，聖武，
大唐故唐州慈丘縣令李君墓誌銘並序峻岱稱宗，由處群山之上，長河頌德，為居眾流之首，然則靈所貴，唯士大夫乎，公諱釋，字元楷，趙郡贊皇人，魏本郡太守，蘭台大監李鳳升之曾孫也，祖諱道宗，魏駙馬都尉，冠軍將軍，平陽郡太守，考諱全壽，隋侍御史，並識量清雅，風姿皎潤，望總三絕，婚苞四海，在齊在魏，取門，自周自隋，莫京高族，鄭翼談為貫玉，崔明指曰編金，蓋由累葉姻親，表裹相承不絕，積代人物，內外連枝有緒，公幼挺奇質，早著聲，令問於縉紳，扇凱風於氣類，文華博識，既無愧於曹張，利物知人，亦慚於嬰，以武德之歲，孝廉被舉，射策甲科，擢富平縣尉，韓隨州司戶，和，慶二州錄事參軍，遷唐州慈丘縣令，寬猛相濟，匪藉弦韋，風雨順，無勞扣請，吏不敢詐，人不忍欺，靡宿草以德風，暖凝寒以愛日，政，不待匝旬，勝去之方，詎延期月，接迎士望，陳榻不懸，期遇銀璜，孔滿，汝南許至，戀不得還，界休郭往，留不能去，禮賢變俗，其如是乎，豈期灰吹玉，漏催金箭，彌留不獲，卒於任所，春秋五十三，百姓碑，二峴山之墮淚，士女致祭，兩同鄉之立祠，給遞歸還，以咸亨元年歲次庚午十一月庚午朔十三日壬午，葬於房子縣北卅里，公夫人博陵郡人，魏龍將軍縣侯崔季鸞之六代孫也，祖諱瑜，隋鄭州參軍事，考諱年，大唐淄州錄參軍，皆尺度恢遠，軌儀卓拔，夫人節義法度，專美於前油，柔順清宛，胡獨光於往素，憲章管誡，依倚史箴，勤倦不見於顏，喜怒不形於色，瑟琴之日，遵曹家之禮，霜厘之後，存孟母之訓，儼坐終朝，不以義沈易則，斂膝彌夜，不以更闌改容，其義溫，其辭雅，不洪笑，不大言，六親慕其閨範，九族敬其戒，鞫育孤幼，咸見成長於乎，夜台之齡，春秋六十有四，今移天合葬，存亡之規畢矣，恐芳塵並滅，勒此泉銘，其辭曰，昂昂邑宰，時號人龍，風儀萬仞，門慶千重，溫如美玉，懍若貞松，其一，顯顯夫人，天骨之緒，婦德遠立，母訓遐舉，恭比鴻妻，孝侔曹女，其二，難久，薤露易曦，白日雙別，黃泉兩歸，長銘立石，永閉泉扉，
大周洛州登封縣故上護軍孫君墓誌銘君諱文汪，扶風人，前周唐州司戶略之孫也，君功挺生知，神機警悟，辯奇對日，捷妙背碑，長習兵書，尤閒武藝，東清蓬渚，西廓銀河，帝念有功，忠誠可錄，爰酬其效，乃授上護軍，松柏方茂，桑榆遽侵，春秋五十有三，卒於故里，權殯於鳴條之野，夫人南陽白水人，江州司倉張宗之女也，少處藺閨，清詞超於柳絮，長行蘿附，妙頌逸於椒花，女則內修，母儀外訓，壽逾耄歲，制授郡君，春秋八十有五，卒於登封縣之私第，權殯於堂，以聖曆元豐臘月十日合葬於嵩高山南五里小山之足，禮也，丹旌引吹，白馬浮雲，吊人悲送，瑞鳥臨墳，淒感行路，摧割子孫，海田慮變，故勒銘云，器量沖邈，英雄卓犖，氣溢玄雲，調高清角，心侔├，質同瑩璞，河右楷模，山陽慕學，唯彥唯媛，若椒若蘭，往居十壙，今厝石埏，月臨佳思，風入松寒，霧縈墳而苦柏，露垂淚而窮泉，
唐故宣義郎行內侍省內僕局丞員外置同正員上柱國李府君墓誌銘並序鄉貢進士尹震鐸撰海波動搖，珠璣先沉，飆風暴起，茂葉前落，秀木先折，甘井先竭，將徵其物，以類於人，不幸短命，少年身歿者，痛乎，府君始李名從証，漢將李廣之苗裔，歷魏，晉，宋，齊，梁，陳，隋，唐，於今一千年餘，名氏傳於後，移族關內高陵縣，曾祖諱溫，傲時不仕，東皋自閒，名利去懷，平揖卿士，祖諱進超，興元監軍賜緋魚袋，烈考諱行邕，礫立偉材，英賢間出，名揚者德，有命子三人，長曰忠義，故汴州監軍賜紫金魚袋，次曰從誡，階朝散大夫，行內侍省掖庭局宮教博士，上柱國，公即第三子也，公多藝不群，聰明夭折，博讀經書，偏精左氏春秋傳，學晉右將軍書，墨妙筆功，時稱能者，通老氏六博，周人十二棋中得其一，可以對人而閱視，所重者重於道，所耽者耽於琴，德如毛，藝成羽翼，獲右神策軍護軍中尉劉公慕而取之，置之於肘腋，知賢眷注，薦用親於門，公足拳揮，管灑刀翰，立書奏榜，點畫無缺，未逾數歲，出入殿庭，善好和光，明時濟會，厥初入仕事武宗皇帝，授宣義郎，行內侍省內僕局員外置同正員，上柱國，身衣綠綬，面對天聽，復遇方今聖皇帝受命銜恩，為主心腹，直道事君，結誠許國，是知善人修短，聰明夭折，身染於疾，漸寢於榻，虛徵百藥，蟾月三缺，心神不惑，知時而終，以大中四年十一月十六日終於廣化里私第，昔禮婚王氏，比有所娶，今無其家，年少失倚，以哭為業，有命子一人曰敬融，長富門，未任時務，以喪事辦於仲伯，從誡堂兄敬實偕曰，箸筮龜卜而不吉，日告月兆而不利，遂不入於大塋，以大中五年正月廿三日葬於先塋碑堂之東地，即京兆府萬年縣川鄉上傅村置其墳焉，公仲兄從誡，會震鐸於闕下，情深於與游，請非薄之詞，遂握管搜思，銘曰，瑞雲瞥見，散而成空，念人在世，與此略同，水有回波，命無重生，名姓榮貴，如風響聲，當官成客，入土是家，冤不長壽，少年可嗟，影滅魂消，藝隨身去，深壙磚床，永為歸處，試左金吾衛長史林言書，滎陽毛文廣篆額，
大唐故清河張府君墓誌銘並序朝議郎試太子通事舍人上柱國張殷巢撰兼書惟公者簡而挺生，氯稟沖粹，鑲君子之德，蘊儒術之風，不雜類而為朋，不與凡器而為友，猗嘻丈夫，實謂貞介，公諱榮恩，本貫京兆闕里人也，宿承祖父之藝而皆著稱，觀鳥隼而千里知其馴，察毳羽而知其掌中異，則名揚紫禁，聲振碧宵，手獻珍禽，侍衛莫比，允恆吾志，英功豈傳，實以恩渥累授，賴屢，比其近臣，每加偏洽，當以命退公，守靜閒室，留日嘉會，笙歌匪朝，接譽親僚，歡娛樂志，以釋道為本，不驕不矜，妙法金章，句不離，功高積行，善捨賄財，名標香剎之林，字刻瓊台之殿，晏坐於日，於癬疣，以撓渾世流，稽手辭日，是以神變林風，不驚不嗟，如蟬蛻孤枝，唯留空影，又於闕內東南隅建立尊勝羅尼幢壹所，真容具備，相好巖然，瞻睹福生，罪將自滅，慮多星紀更改，故以標於志銘，以大和七年癸丑之祀，享齡六十二，七月十七日薨於光宅之私第也，曾祖諱，祖諱，父諱尚客，孟兄晃，次兄榮胤，次兄榮實，皆守清守貞，不貪不溢，睹富貴而同電火，哂世祿比於朝花，匿跡高名，早累祀，公太夫人賀氏第十二之女，令淑芳姿，冠襲旒冕，四德從備關雎洋洋，夫人傅氏，德合姬姜，齊如琴瑟，承嗣和睦，冰清勵霜，睹高堂而悄悄，顧錦帳而哀，嗚呼魂兮，淚流雙頰，擗標在地，痛楚肝脹，不得偕老而同鶴壽之年，不盡素絲而齊龜齡之歲，長女適仕太原王氏，以配伉儷，長男師素，次男師，並踴身於地，屠裂五內，哭慟龍城，悲呼近鄰，感傷痛慕，嗣子摧裂，碎首階庭，今以宅兆將就，冥宮有期，欲居祔塋，闕內方隘，遂於舊塋南二百餘步，別創新域，窆於夜台，至大和九年乙卯歲二月丙子九日甲申，葬於長安束川鄉崇義里鄭村北二里之地，嗚呼，哲人既痿，梁木將壤，永沉窀穸，想像無由，遠親友人，哀慟風俗，慮以年代將變，丘墳有虞，故陳霜露之誠，以為銘曰，溫柔肅肅，秀氣，常隨扈蹕，有德有能，岸玉沉墅，長歸台，新塋創製，松賈徘徊，東臨逝，西接城隍，南對崢嶺，北據龍崗，荒郊寂兮泉門而永閉，夜室無由兮何日而再開，薤歌悲兮城東白楊路，嗣子皋兆兮肝膽而將摧，（錄自隋唐五代墓誌彙編陝西卷第二冊，
丹陽郡故陶府君太原王夫人墓誌銘並序君諱元欽，河南府洛陽縣人也，巍巍先祖，自始陶唐，浩浩堯時，至於今日，惟公孝節，家國盡忠，歷任巨鹿郡青山縣主簿，遷新定郡建德縣尉，終縉雲郡司法參軍，在位一載，時政咸達，以德理化，育物無虧，丹筆哀矜，割斷無枉，乃遵為綱使，統稅陳留，何期秉燭輪銷，隙駒以往，吳郡染疾，見歿睢陽，是載八月七日乙巳，浮蘺縣河次，在船而終，夫人是月十日戊申，亦於此逝，端嚴婦德，無棄鴛鸞，倏忽長辭，逝川不返，長子少亡，孤幼失愛慈之念，次男秘，荒迷途路，號船中，追遠存生，後代，寫經繪佛，濟脫冥途，禮懺焚香，願生淨域，有生滅矣，何苦悲傷，代謝輪迴，追慕，嗚呼哀哉，咸歎銘曰，晝夜有經，輪迴盛衰，虛靜淡，寂寞無為，生同逆旅，歿後全歸，露之壽，俄謝光輝，空中不滅，色像歸真，莫辭今故，更受還新，佛且混盤，況復於人，青松霧合，衰草，逝川今往，長別無歸，拱木生煙，孤墳風吹，傷嗟行路，有感此時，大唐天寶十載歲次戊子十一月丁卯卅日景申，遷於遷於河南府洛陽縣南去呂樂村二里北去二家店三里銘記，
大唐太上皇三從弟朝議大夫行右衛長史上柱國李各之夫人太原縣君王氏墓誌銘並序夫人諱，太原晉陽人也，粵若漢庭陰德，軒車馳七族之門，晉家元老，簪紱盛三台之位，由是將軍辟壘，廓垂惠之氛埃，丞相登朝，驚單于之視聽，巍巍茂緒，列綿祀而飛績，穆穆清風，播景鍾而逸韻，備詳之於簡諜，今可略而言焉，曾祖君儒，隨侍御史，御史中丞，太子左庶子，祖孝遠，皇朝縣令，大理正，紫微舍人，參知機務同紫微黃門三品平章事，除京兆府少尹，提衡孝友，藻繢彝章，或望重烏台，凜嚴霜之峻旨，或詞華紫禁，敷陽春之惠澤，昔者佩刀傳貺，江荊資其燮理，絕席申歡，山桑表夫金石，眷言斯道，家不乏賢，考崇，皇左千牛，袞州司功，許州司戶，黔州石城縣令，太子舍人，學擅文場，辭彈辯囿，外參端士，聽春誦於搖山，入纂侍臣，奉天顏於衛，方發誕靈瑞，將飛越海之鱗，吭池，遽拉摩霄之羽，夫人秀氣呈祥，柔儀韞則，管纊鈐纓之禮，實自生知，端明婉順之德，匪因教至，若鉛華煥彩，艷桃李之春暉，洛璇飄香，掩桂蘭之秋馥，輕步游羅帳，神女為之低雲，含情對境台，娥猶其罷月，於是環姿瑋態，光日下以無雙，淑問嘉聲，命仙儔而少匹，李君連枝瓊樹，挺杞梓之宏材，積潤瑤，引溟之遠派，爰茲合姓，式終偕老，夫人作嬪君子，無虧侍櫛之方，正位家人，允葉從夫之秩，太極元年四月十五日，授太原縣君，加寵命也，豈謂蓮房夕隕，黃泉無再發之期，粉匣晨銷，玄室豈凝莊之處，綠琴幽怨，嗟鶴操以長孤，華桐結根，歎龍門之半死，以開元二年閏二月十五日遘疾，終於京兆府萬年縣安興坊之私第，春秋五十有四，李君悼齊體之無歸，恨冥途之永閔，始看余桂，撫長簟以銜酸，載想遺形，望空帷而屑涕，息鉉等痛深泣血，哀逾飲水，訴昊天而罔極，觸厚地而無追，敬卜休貞，俯營窀穸，即以其年甲寅五月丁亥朔二十三日己酉，安厝於京兆府長安縣居安鄉高陽之原，禮也，高隰悠悠，荒台寂寂，背巖城以遵路，指靈丘而瘞跡，野既回兮無鄰，一人去兮成昔，乃為銘曰，太原之士，晉水之濱，中朝握政，外戚通姻，王道蕩蕩，帝緒親親，誕斯令淑，光於作賓，從梁以儉，左冀如賓，婉娩其志，貞明其身，彼蒼不閔，壺則方淪，頹齡奄謝，大暮何晨，南臨巖壑，北枕城，泉台有夜，賈隧無春，隴荒宿草，樹古摧薪，爰雕翠石，永播芳塵，
燕故府君墓誌銘君諱光，字承光，先弘農人也，遠祖因官徙寄遷陽人焉，祖諱押，字子押，並丘園養志，高榮，味道怡神，不干位祿，嗚呼，天喪哲人，父春，六十有九，順天二年八月十四日終於私第，氏，春秋卅有二，開元十六年十一月廿日終家室，繼親張氏，享年有三，天成年卒於家第，並華早落，久奄泉扃，婦德允彰，母儀克，遂於順天二年歲次庚子十月戊午朔十三日庚午合葬於滏陽城西南卅里平原禮也，其地左神洛，右據太行，前臨漳浦，卻眺神，嗣子景昭困心，淳和立性，號天，負土成墳，次子法，俗歸真，早從剃落，住持福惠，用冥資，將恐海，水變桑田，刻盤石紀之，勒辭為銘曰，月運，陵谷遷移，桑田成海，丘岳為池，且紀之石，終慚吐鳳之辭，順天二年十月十，
大唐故游擊將軍守左清道率頻陽府長上果毅康府君墓誌銘並序粵若漢圖方運，西河稱有地之君，晉祚中微，東洛竊非常之號，豈如聲高十角，名官分聖政之朝，聲擁三邊，冠冕列皇唐之代，猗歟盛歟，信康君之謂矣，公諱留買，本即西州之茂族，後因錫命，遂為河南人焉，曾祖感，涼州刺史，祖延德，安西都護府果毅，父洛，皇朝上柱國，並風格秀整，嶽峙川亭，分寵奇於銅符，表奇材於鐵騎，窮通有數，多違萬里之心，時命難並，終同百夫之長，公瓚積慶，負間氣以挺生，將相有門，蘊雄姿而命代，恥為雌伏，志在雄飛，傾意氣以結權豪，懷功名而重書劍，皇家受匈奴背德，負地險以傲靈誅，悖天常而悉惠化，召遂投觚出將，振甲臨戎，羽騎飆馳，髦頭霧集，玉版金滕之術，出自於中襟，三宮七捨之圖，捐之於後殿，掃雞林而捨遺卵，觜距無旋，窮浣海而斬巨鯨，郡飛自息，旋師返旆，獻捷之京，詔授游擊將軍守左清道率頻陽府果毅北門長上，載加榮命，頻降璽書，聲實冠於五營，問望於四友，嗚呼，山河茅土，方申大樹之榮，霧露沉，遽見乘箕之化，以永淳元年七月十七日構疾，薨於洛陽之第，即以其年十月十四日歸窆於河南平樂之原，惟公星芒誕曜，岳秀資神，磊落多異材，綢償負奇節，危魂於白刃，本自輕生，效忠款於丹誠，終期報國，紫關迢逝，暫喜生還，玄扈丘墟，旋悲返葬，有子伏度，棘心柴毀，載傷追遠之情，貌欒形，用結終身之痛，以為日來月往，終迷壯士之墳，海變山藏，誰辯將軍之墓，爰雕翠石，式敘鴻規，其文曰，瞻慶源之淼淼，紹芳緒之綿綿，勝氣雄於十角，雅望重於三邊，或班名於左次，或委質於中權，璋特達，纓冕蟬聯，應千齡之寶契，降五百之英賢，識公侯之必復，知玉帛之斯傳，擢七載於樟浦，照五色於藍田，伊匈奴之背德，構逆跡而無悛，天子有命，君其出焉，關西余勇，塞北旌旃，決勝跡於百戰，制敵同於萬全，碎韋賁韞於朔野，靜刁斗於祁連，橐周兵而整眾，罷漢卒以言旋，職惟再徙，榮高五遷，何輔仁之空設，嗟報施之徒愆，文從於地下，京兆歸於上天，庶清規之未昧，顧翠石以長鐫，
大唐故樂府君墓誌銘並序君諱永日，郡人也，曾祖郁，祖彥，父纂，宣州陵縣丞，乃祖乃父，展驥明時，黼黻紛綸，冠纓赫弈，君承余緒，起家補齋郎，弱冠之年，趨馳秘室，成人之歲，展敬清官，乃解褐尚捨直長，秩滿，又任郯王府曹參軍事，履歷清資，徘徊朱邸，負良材於東箭，弄翰於西園，忽殃夢負之，俄興梁木之歎，以開元四年十二月廿四日遘疾終於私第，春秋卅有九，以其年閏十二月十日權殯於河南府北邙山，白虎隨車，青烏啟引，遄移朱，永玄官，嗣子英珍，荼蓼之，叩地何追，霜露之哀，終天罔極，嗚呼哀哉，愁色昏昏，重楚隱霧，寒光黯黯，落景埋雲，乃為銘曰，天生仁孝，稟性貞純，星精孕質，岳靈降神，華文奮楚，美價傾秦，西園纂物，東閣垂紳，其一，物不常泰，人不常生，壑舟易往，隙駟難停，燭風遽滅，薤露遄驚，松門一，永寢金聲，
鄭氏季妹墓誌銘並序堂兄中書侍郎平章事群述有唐河中府司錄參軍滎陽鄭造之妻曰清河崔氏女，諱玨，字伯璋，生三十四年，以元和十四年正月八日遘疾，終於從夫之官舍，問龜策得其年五月景申吉，遂祔窆於河南府河陰縣廣武原先塋，有男子三人，女子子二人，僅成童者二，既出適而夭者一，余皆提孩或在襁褓，嗚呼痛哉，鄭君撫且慟，殆不能勝，然後…入門之淑行，咨余為志，於是撫膺泣涕，舉書其略，昔我受氏，源長髮，史諜詳載為東武城人，我曾祖贈鄂州刺史府君諱湛，我王父贈太子少師府君諱朝，我叔父府君諱程，進士擢第，官至河南主簿，代以禮法孝悌稱於族姻，文學政事聞於紳，季妹即河南府君之第二女也，維鄭之出，穎川守長裕其外曾王父，州司兵叔向其外祖父，當先夫人就館彌月，玨與其妹並育，連璧之喻，不獨士林，故以子義名焉，五歲而慈顏違俯，笄而嚴訓背，孝誠天至，啼號靡極，聞而見者，為之傷感廢事，其後長於諸父諸母兄嫂之手，敬愛婉娩，不資雕琢，及辭家有行，祗事君姑，珩璜蚤暮，侍膳嘗藥，綿星霜，涉寒暑，無墮容，無懈心，由是姑愛異之加等，憶其始歸汝墳之歲，嘗命婢使之勤老者偕往，迨歸，謂予曰，婦事姑盡順矣，姑待婦不間矣，然而恭命令，處勞約，有甚於諸婦者，予因知吾妹得所從，而鄭君果佳士，非孝子順婦，其何能致長上之推誠無外者歟，其後鄭君從事於陝於蒲，奉喪助祭，達情中禮，暇日讀經史箴誡不釋手，家人未嘗見其有疾言變色之異，或退居郊園，躬閱樹藝，理絲之事，安貧自樂，熙熙然終歲，唯親愛離闊為，及嬰疾歷時，羸然床第，心識不亂，至於彌留猶能喻其夫以常理，顧諸子以為，蓋天資明茂，與道冥合，有似乎善學之士，懸解獨得之徒歟，又可尚也，長兄群，自幼則保護之，出門而戒送之，豈虞天落，復與為志墓之詞，嗚呼痛深，銘曰，積德鍾慶兮生此賢女，不資繩墨兮自中規矩，有生之酷兮夭奪遐年，藐然無恃兮諸甥可憐，玄夜，湯湯攀車而孺慕，夫傷神而恨多，嗚呼，愛而不見，如骨肉之情何，
唐故朱君墓誌銘並序君諱師，字君範，河南洛陽人也，曾祖弘，齊曹州濟陰縣長，祖基，隋懷州溫縣丞，父達，定州北平縣法曹，並耀彩重規，澄瀾作范，道肥來慕之詠，架廉君以布懷，德勝絃琴之仁，軼言偃而成俗，君則撫塵聰察，明明於善言，故能作政家風，小大依德，羸金耀彩，臭味羅哀之門，紅粟流京，羽儀鴟夷之室，於是凝心丹府，問道黃庭，識富貴於一歸，知名辱之同出，遂乃留情勝境，投跡玄門，形處域中，志存岩石，以是遂忘榮寵，畢志丘園，冀窮妙有之源，何誤中義西落，以永徽四年六月十三日，終於洛陽私第，春秋九，以其年七月十一日，葬於北邙之陽禮也，恐人代飄忽，陵谷虧移，追錄徽猷，勒之玄石，嗚呼哀哉，乃為銘曰，披雲布族，亙地凝華，盛傳周漢，譽洽龜沙，清奪金石，秀煙霞，澄芬蕙畹，流慶是嘉，松廓桂月，竹徑翻星，追朋訪道，性狎通情，庶茲妙有，晤遣言名，何圖扃論，奄爾風零，星駕靈需，殯階奠祖，發軫清洛，城隅一經渡，哀結悲風，歌纏薤露，松賈凝煙，雲余顧慕，
唐右衛倉曹參軍崔君夫人滎陽鄭氏墓誌銘並序宣義郎守河南府河南縣丞皇甫弘撰嗚呼，秦晉既匹，韶華方茂，諧如琴瑟，馥若蘭，誠宜著代承家，貳於宗事，夫人滎陽鄭氏，曾祖昭遠，官至坊州刺史，坊州生皋，官至越州長史，越州生儉，官至太子通事舍人，夫人即舍人之第二女也，外祖雅，清河崔氏，官縣朔州鄯陽縣令，源長派，代濟其美，華族洪胄，士流所高，夫人年始及笄，歸於博陵崔君，纂組剪制之工，饔束醴之事，勤敬聰達，肅恭明淑，四德不虧，六姻取則，至於首搖金翠，步節珩璜，賓祭之禮可觀，窈窕之宜克舉，及司空公寢瘵之日，夫人問安侍膳，婦道無違，飾去鉛華，食絕葷茹，既居喪執禮，哀稱其服，斯可以保福祥以肥家，處和柔以偕老，何昊天不惠，而種德生災，寒暑成疾，膏肓為癘，以大和五年四月二日終於東都集賢里之私第，享年廿有一，秦醫不及，楚魂難招，美玉無輝，靈珠晦色，和風轉蕙，忽變其驚飆，遲日泛蓮，遽驚乎過巢，以某年五月十七日殯於洛陽縣清風鄉之原，將祔皇姑，禮從周也，嗟乎，返虞致神，主奠無子，良人聖善，哀可既乎，倉曹追予維私之親，以紀述見，用刻貞石，有慚斯文，銘曰，猗歟淑媛，儷茲國士，將順柔和，宜綏福履，何桃李之遽凋，俾梧桐之半死，佳城有路兮蘭室無光，鸞棲孤影兮龍抱長崗，傷夜台之永閉，懸隴月兮蒼蒼，
唐故趙郡李氏女墓誌銘季弟鄉貢進士尚夷撰小娘子曾祖諱吉甫，門下侍郎，同中書門下平章事，贈太師，祖諱德修，楚州刺史，兼御史中丞，贈禮部尚書，考諱從質，度支兩池榷鹽使兼御史中丞，中丞不婚，小娘子生身於清河張氏，小娘子即中丞之長女也，岐嶷中聰惠異常，及五六歲，能誦書學書，女工奇妙，盡得之矣，洎七八歲，宛有成人之器，心歸釋氏，情向玄門，雖顛沛間，亦必於是，愚竊而議之，有如此敏異，有如是虔信，必能作式闈，傳之不朽，保鍾居福，決享遐齡哉，固知事不可以心期，言多謬矣，人不可以全善，天必奪之，以咸通十二年十二月二日遘疾於洛陽履信里第，享年卅有四，歸其年十二月十九日，歸葬於北邙西金谷鄉張村里祔大塋禮也，陵谷改更，松楸摧老，清名斯在，唯貞石焉，銘曰，人何罪矣，天何心之，為善為惡，孰是孰非，
唐故趙君墓誌銘並序君諱義，本於河南洛陽人也，皇隋併吞八荒，奄有萬國，因官流派，遷寓神都，若夫高九棘，西漢納言，位重三槐，祖郎，德州條縣丞，君性度遠，去存節概，周窮濟急，悌信交遊，卑己人，斯須無爽，義以奉上，孝以事親，閨門之教，雍穆如也，加以歸心內典，若保浮囊，奉特齋戒，明珠是護，知生死之累業，習真如之要道，宿殖本，深信大乘，具足六波羅蜜，如法行，福善無徵，指薪言謝，乾封二年閏十二月六日，卒於尊賢坊之第，春秋七十有七，即以總章二年九月廿六日，葬於邙山之禮也，夫人竹氏，春秋六十有，大夜無曉，茲石之不朽，乃為銘曰，愛惠將，仁稱智在，其德不衍，量同山海，周濟急，造次無改，成詠鄉閭，歌謠邑宰，
唐故隴州防禦同十將寧遠將軍守左威衛慈州平昌府左果毅都尉員外置同正員元府君墓誌銘並序公諱昇進，其先隴州源人也，祖失諱，不書，考諱延賓，皇任奉州防禦討擊副使特進兼試殿中監，上柱國，公即嗣子也，踐履宦途僅卅載，守卑散而不求進，班瞻盛服恣之，身取安於一生乎，奈何遘疾不瘳，會昌五年二月九日終於沐道里私第，春秋七十六，即以其年七月廿七日祔於先塋善化鄉西北原，禮也，厥嬪劉氏，先君而逝，權窆於，生一男曰惟弁，有孝稱也，後娶張氏，以四德作妃君子，實為良偶焉，又育一女，適李氏，悲夫，逝水無涯，途何促，男女辟踴，痛恩愛之永辭，孀妻斷腸，戀如賓之情切，識與不識，莫匪垂涕，嗟悼者也，今以吉辰葬焉，慮千百載後，谷變陵移，命儒士為文，以志貞石，辭曰，生之有享高，死之無嘻嘻，痛一別兮永，再睹兮無期，
唐清河張府君墓誌銘柳宗元撰貞元二十年六月一日，清河張公諱曾，寢疾即世於莫亭嘉深里之私第，享年七十六，自屬纊至於移窆，朋從親暱及州里士君子，撫不慟怛，嗚呼，仁賢之雲亡也哉，惟公受姓黃而分，歷代茂盛，源流益別，公即清河之緒，曾祖皇太子諮議郎諱崇，祖皇中府折衝諱操，父皇太子內直郎諱，公即內直郎嗣也，早歲有節，克壯心，拳拳禮容，執無倦，逮夫弱冠，遵道秉義，汪汪然不可得而親，不可得而友，挺出常度，機略內蘊，時薊州刺史御史中丞榮公公才最以從事情以道契，三揖而進，受靜塞軍營田判官，恭儉蒞職，勳績明著，甄錄奏聞，受游擊將軍守右領軍衛幽州開福府折衝都尉員外置同正員，賜騎都尉，公疏勢賊諂，心不苟合，恬淡為頤年之用，視簪組為伐性之具，遂辭名晦跡，高臥雲物，因家於三河邑，背郭而東，得林巒之勝致也，暨乎年逾不惑，以長子瓊佐莫亭侯，嘉聲洋洋，多歷年數，由是閱實觀政，巾車以來，郡邑清暢，禮容大備，釋我願，斯不返駕，每道人貞士談真空微妙之性，探原迷頤之旨，浩浩方寸，洞豁塵境，不其致歟，嗟乎，大道無涯，天命有定，雖聖明不能越常運而超物外哉，公以疾起無妄，情不嗜藥，禺禺居易，悔咎莫有，星歲幾同，大漸長往，嗚呼，天富其道而閼於壽，謂之何哉，夫人北平田氏，而得禮，有子二人，瓊等卜祔先塋，龜筮告吉，以其年十一月一日窆於任邱東北長邱鄉原禮也，二嗣號擗，痛深泣血，哀告以先遠有期，請以志之，宗元承命不怍，刻之貞石，銘曰，蘭其馨，金玉其貞，碎而折之，何神不明，茂旌其英，德立行成，悠悠銘旌，洋洋懿聲，孝子令孫，宅兆郊原，龜筮葉從，慶流後昆，
大唐故五品孫陳府君墓誌銘並序穎川陳氏子諱周子，丁內艱再月，號泣過度，天寶二年十月廿四日春秋廿，不勝疾而終，同以其年十一月十四日龍集癸未，陪母氏吳興沈夫人葬於壽安積善鄉之原禮也，噫，爾文詞，爾翰墨，操札勢絕，繹思致奇，雖學植未周，而靈機頓啟，才有擅於豐麗，體頗長於閒逸，爵祿可謂以觀察吉凶，遂迷其閫奧，方期國華，倏墜家寶，若謙和仁愛，友悌宗親，又不睹其親束矣，近覽班史，名氏不遺幼善，牙琴弦徽必叩，每良辰清夜，繁於手則山水在側，聆於耳則音韻入懷，亭之千金，不可復見，然卜商豈投於一過，季子安止於三號哉，其所制雜詩及至人無心數賦共一卷，並漆琴一張，置乎扁付，蓋爾請也，父洛陽縣尉齊卿述焉，銘曰，有神孰宰，無罪何殃，室家殄悴，蘭桂銷亡，墳松成列，母子相望，一朝歡愛，萬古淒涼，
大唐故夫人封氏墓誌銘夫人姓封，渤海人也，粵以笄年，適於柳氏，淑望洋溢，雅操孤標，婉順以睦閨門，貞正以匡君子，而蘭桂方茂，遽掩馥於秋霜，隙駟不留，倏韜光於夏景，春秋六十有五，即以顯慶五年歲次庚申十月茂辰朔十七日甲子將遷窆於芒山禮也，然懼陵遷谷貿，石徙山移，謹勒芳華，永傳千古，
大唐故傳芳府旅帥溫君墓誌銘並序君諱濬，字正深，太原祁人也，漢使持節青徐吏溫乾之胤，觀虞，後稷合契於重華，更睹，唐叔同氣於姬，溫墟而命氏，荒恂邑瓞綿於晉原，旌旗雄於漢室，備詳經史，可略族父椿，蘊奇材於心腑，懷字育於靈抱風而表譽，而乃銷聲邑里，下日，優游卒歲，君幼稱耿命，早樹英聲，爭流，壯志與嵩衡等峙，故得功宣四遐，威震，鑒孔明，照臨先及，遂補任隊副，公恪在，機，武勇艷倫，材高難滯，又轉任隊正，，左右之用隨心，榮華之任彌隆，劬勞之庸已積，又任傳芳府旅帥，綱紀望，領袖宗親，豈期祉盛衰，住哀及，麟德二年一月廿七日，卒於私第，春秋六十有八，粵以三年歲次景寅正月戊辰朔十七日甲申，葬於會善村東南一里，誠慮田成碧海，水變蒼山，故勒芳猷，以旌不朽，其詞曰，唯公雅，純素，貞而不諒，通而能固，恂恂德心，汪汪干度，弱冠，道敷歲暮，其一，亦既居官，嘉聲日，規行矩步，眾望，橫劍從戎，盡忠奉上，展效四夷，功彰玉帳，
大周故均州武當縣令李府君志銘並序君諱叔，字德英，其先趙郡人也，原夫紫氣呈休，仙宗演派，聲高六國，翊全趙以垂模，勇冠三軍，匡盛漢而飛譽，代濟英傑，家襲仁明，因宦洛州，即為河南人也，祖伽，齊博州刺史，父儒，隋洛州司法參軍事，公唐任均州武當縣令，並懷天爵，各擅人英，雅望攸歸，芳猷藉甚，情深風月，政埒弦哥，幾傷游岱之魂，俄及近川之歎，嗚呼哀哉，春秋七十有九，唐開耀二年二月八日，卒於私第，夫人董氏，嬪儀遠劭，母範克隆，恨鸞鏡之孤游，切龍劍之雙美，忽隨朝露，俄奄夜台，嗣子行基，粵以大周天授元年歲次辛卯正月癸酉朔廿四日景申夙奉神柩遷祔於洛陽縣北里之高原禮也，恐壑舟靡固，陵谷行遷，式紀清猷，略刊玄石，銘曰，顯顯令族，光光雅胤，價重珠胎，聲高牆仞，榮問既暢，芳猷自振，大夜有期，小年俄盡，孤鸞不舞，雙蛟遽沉，青烏兆見，民馬時臨，有冥蒿里，淒斷松陰，天長地久，如玉如金，
大唐故天水郡秦君墓誌銘並序公諱暕，字待舉，其先天水人也，祖師政，皇銀青光祿大夫，北地郡道招慰大使，碩汪歲，鴻勳赫弈，思若停海，氣侔春陵，警中禁而曉介赤墀，撫荒徼而夜凌玄塞，父行堪，武部常選，上柱國，性殖孤操，志惟沖邈，所以不官者，蓋為重季布一言之諾，忽林回千金之璧，非其才不備於中期，名不立於當代矣，公道貫幽貞，器挹純粹，雅量酌乎孔黑，飛文逸乎泉雲，大巢由蘿薜之隱，狹金張軒冕之位，曩以利涉，適於惟楊，沂洄沿流，遘疾淮水，彼蒼不，殲我國珍，星隕宵空，珠沉海浦，歌梁木之將壞，痛哲人之斯委，春秋八十，以天寶十二載九月廿二日，終於徐城縣之逆旅也，嗣子二公，長子承，文城郡平昌府折衝，上柱國，次子承，武部常選，上柱國，並永錫純孝，克光大猷，泣血欒欒，號天罔極，以天寶十三載正月十三日，殯於洛陽縣北邙之原禮也，夫志者記也，銘者名也，所以記陵谷，名川原，琢石工文，憑為不朽，銘曰，天為魂，地為魄，公之精神兮反真宅，日系月，時系年，公之德兮玄又玄，曜靈西軼，逝水東流，邙山暮兮松風秋，國門北兮尚其幽，
唐故衢州司士參軍府君李公墓誌銘並序安定梁肅撰公諱濤，皇唐太祖景皇帝六代孫也，曾祖道立，嘗典隰，齊，陳三州，封高平郡王，祖景淑，畢國公，父仲康，官至尚書主客郎中，楚州刺史，世秉懿德，為公族領袖，公純孝忠厚，貞信廉讓，直而遜，明而晦，樸而不固，靜而應物，克己復禮，時然後言，策名居官，清畏人知，弱歲好學，篤志經術，專戴氏禮，晚節軀太史公書，酌百代之典故，以輔儒行，遂以經明行，宗正寺舉第一，初仕許州臨穎縣主簿，歷宋州宋城縣尉，皆以恭寬信惠，聞於千室，議黜陟幽明者，謂公文行吏事，宜登三台，謂河朔軍興，避地江表，相國崔渙承詔署衢州司士參軍，於時五府交辟之，權，移於兵間，務苟進者，多不由逕而致顯位，公儉德正志，安貞俟時，未嘗以得喪夷險帶芥方寸，視榮辱晏如也，論者高之，乾元二年六月十六日寢疾，終於潤州，享年五十，夫人河南獨孤氏，贈秘書監諱通理之女，生而純孝，容範淑茂，成於德門，歸於公族，恪勤婦禮，以正家節，晚歲以禪誦自適，視諸結縛，猶遺士也，享年五十三，以大曆十一年閏八月十五日，終於常州，至大曆十三年七月廿三日，卜筮襲吉，始遷兆合祔於洛陽北邙之東原，嗚呼，仁可以師表紳，而無貴仕，禮可以軌範風俗，而不遐壽，沖用休績，卷而未形，溘與化往，使善人相吊，嗚呼哀哉，嗣子居介，居佐，居敬，居易等，痛罔極之莫追，俾肅為志，其銘曰，天地方否，君子安卑，世道既夷，巢駒莫追，仁而不壽，才既無施，積善必慶，天何余欺，溫溫夫人，貞順而慈，始為婦儀，終為母師，仰誠法寶，穎脫塵機，哀哀令嗣，孝思罔極，作銘片名，以志窀穸，
唐故趙郡李夫人墓誌銘並序第二弟奉義郎行河南府永寧縣尉陲撰並書及篆蓋夫彩雲易散，蟾魄俄虧，極精瑞於九霄，速凋殘於一瞬，其誰宜喻，是則夫人，夫人姓李氏諱慇，字道廣，趙郡贊皇人也，夫氏之族，周枉史後，累世輝映，不可殫論，三派分宗，是為東祖，晉魏高齊周隋唐代，皆簪纓貴盛，綜冠甲門，大王父諱元善，襄州錄事參軍，贈太師，王父諱絳，山南西道節度使，檢校司空，贈太傅，大人前宣歙觀察使，兼御史大夫名璋，先太夫人盧氏，范陽郡君，外王父諱匡伯，河南府洛陽縣丞，夫人即第二女也，嘗聞夫人在孩孺，凡所習玩，必迥出群，逮乎成立，聰慧無侶，天資孝友，神授溫柔，可龜鏡者，懿範作標，表者容儀，遇一事必探其源，待一物唯恐不至，目所了者以未詳，心所曉者隱以未別，既察人心苞喜怒，而知人舌意思，不止於女工婦德，頗閒於禮樂詩書，生而知之，韜而抑之，若在冠帶，則顏子賢智不足過，莊生曠達未必是，大小以夫人親兄弟五人，愛女唯夫人耳，令淑柔能，特異鍾念，期驕奢以縱恣，益儉損而低回，夙承深旨，慚被慈流，樂人談忠孝之風，惡人傳悖慢之事，戀庭闈而恐悚朝夕，奉親賓而周旋禮數，敬兄姊必及於使令，愛弟侄每形於顏色，見機臨事，生慮未萌，舉是令猷，非欺翰墨，洎咸通九年，薦藻有歸，委禽成禮，適清河崔滂，字德涯，前國子監主簿，大王父諱虔，大理評事，王父諱稃，懷州錄事參軍，顯考諱肇，河南府澠池縣尉，夫人正坤儀以勵己，行婦道以宜家，奉崔姑而純孝動人，沐溫顏而深情蓋世，叔侄欽敬，娣姒師資，與崔德涯和鳴之道，魚水相從，崔子有一事未達，必詢之於夫人，夫人有一事將決，必訪之於崔子，可則舒，匪則卷，其相得也至矣，相敬也盡矣，至於崔德涯折旋俯仰，人事親疏，必先傍喻，暗契指歸，人智之所未及，神算之微已晤，常知辱易足，遠物極焉，噫，非夫人仁智孝愛，恭儉謙和，曷中外之異睹耶，夫人生二男二女，長曰蘭孫，適年七歲，教而誨之，慈而令之，向使孟母陵親復生，亦厚顏於今日也，次曰宛孫，夭而不育，女曰丑媚，幼女未名，崔氏以力殫官卑，嘗自愧懷，每興言意，夫人必應對達理，因語崔德涯曰，何待余鄙耶，余執箕帚以事君，復無能而無美，君為將為相亦未榮，為丞為簿抑又何恥，豈天與其賢而遽奪其壽乎，初，崔子罷京秩，歸寧，侍高堂於澠池縣也，未逾月而澠人嘯聚，逐縣令而立其寮，鄰境懼蒲之盜，欲鯨敵於是邑，人情驚駭，奔北道途，陲獲拜覲，便議諮迎，請崔子扶侍板輿，及致夫人入洛，才容信宿之程，狂寇果焚劫澠邑，殺傷且眾，逃遁罕及，此際夫人免其危難，謂臻遐壽，榮耀二門，河魚之苦似平，晉堅之徵斯在，不圖樂未央而衰禍生，喜未極而英華散，此陲所以倍痛心者也，夫人嘗謂陲曰，吾聞生有其地，勞而無功，其我爾之謂乎，當彌留之際，謝崔姑曰，某以冥期難逭，固不倀倀，然所埋恨於地下者，長違嚴訓，永隔慈仁，未竭侍奉之心，不副憂憐之意，鍾憐丑媚，希保惜之，顧此人寰，戀何及也，再安幼稚，下念童僕，屬纊之時，尤加勻布，既而泣下，左右魂銷，竟以七月十四日，終於東都陶化里陲之居第，享年二十有九，乾符四載也，當是時，尊卑劇痛，禽鳥悲鳴，冤枉哀懷，辛酸骨髓，此陲行負於神明而禍及夫人也，深情咽塞，貫徹心靈，崔德涯哀傷哀悼，殆不勝任，含鯁茹冤，凝神若失，痛雍和於十載，報情禮於九原，撫視諸甥，倍深嗚咽，後一夕，陲得夢於夫人曰，吾獲計於前途，得歸身於我黨，因緣復結，似可庶幾，釋不雲乎，隨願往生，此夫人之深志也，德書未盡，詞且云云，洎崔德涯歸卜於河南府洛陽縣平陰鄉北陶村，以其年八月二十八日祔於先塋禮也，陲守官伊洛，得備行實，鯁咽操觚，刊銘掩泣，銘曰，德門兮賢多，歸令族兮孝和，天不仁兮奪壽，神不明兮奈何，豈冥漢兮婆娑，應依倚兮桂娥，想仙路兮舂容，稱霞衣兮佩珂，千秋萬歲兮永安吉，洛城北兮邙山阿，
故銀青光祿大夫使持節溪州諸軍事守溪州刺史雁門縣開國男食邑三百戶上柱國賜紫金魚袋田公志銘並序經略隨軍將仕郎試太子通事舍人後周介公元孫太陽子撰噫，四時有代謝，人情有始終，貴賤榮枯有生有滅者也，然哲有忠貞者仕主之令名，有節行者為人臣之遠格，夫處人天之極，唯忠孝焉，忠於事主，可建邦家，揚於王庭，可為人傑，一而遂之，則故田使君之能事矣，使君公諱英，字英，雁門人也，安平君之苗裔也，其先祖榆京鎬，僑寄黔中，冠冕聯綿，朱紫不絕，烈考玉諱寅字，官任黔州洪杜縣令，秩滿奏授光州司馬，上柱國，賞緋魚袋，詢訪耆舊稱文詞絢練，翰墨芳馨，道贊邊城，化毗方岳，挹王祥之美化，得羅含之風者哉，太妣蘇性也，武功之貴族也，母儀有則，貞淑可觀，德充趙括之親，賢可王陵之母，然古今有隔節行不殊者哉，公稟精粹之氣，岌然天姿，氣魄稜稜，事君竭節，能展熊羆之仕，肅著爪牙之威，幾變權謀，人具瞻仰，又位分符竹，宣贊六條，政術多方，化洽封部，不苛不擾，愍恤嫠，布政五溪，譽傳巴楚，嗚呼，享年六十有四，良圖未展，厚祿初，自守郡城，才經二稔，天道恍惚，時事多端，悔吝吉凶，陰陽莫測，無何遘疾，業力無施，運命兩乖，奄歸真宅，冰容忽逝，永棄明時，一代生涯，千春已畢，楊朱益泣，墨子重悲，以開成二年丁巳歲暮之杪二旬有八日，終於酉陽官舍，至冬十二月旬有三日壬寅，葬於府城西南隅虎牙峰高原禮也，粵有節婦張夫人者，則南陽張君仙尉之女也，芳閨令淑，婉娩貞明，秦晉合儀，調如琴瑟，節偕杞婦，賢頗鴻閨者歟，且其服用，資贍送終，喪盡其哀，祭盡其敬，一女特達立節，亡軀大義，克崇婦道之本也，有善不旌，有節不錄，何以激人倫而彰化本也，或慮山回谷圮，或市或朝，主嗣莫分，命余述志，余學識淺劣，承乏操文，不揆管窺，叨陳梗概，銘曰，偉哉田侯，禮樂鏘鏘，敦經閱文，為人紀綱，公心翼翼，為棟為梁，位分符竹，惠化封疆，亢龍有悔，悲哉夕陽，千秋萬歲，委骨郊荒，巨唐開成三年四月廿日匠京兆奉和鐫，宇文坤述文並書，
大唐故贈綿州司馬白府君墓誌銘並序君諱義寶，字休珍，岐邑人也，秦左更白起之枝胤，祖玄范，隋青州北海尉，齊代之間，南陽卑秩，黽俯從事，理乃有聲，父仁憲，散發林丘，傲情墳素，有箕穎之節，誠羲皇上人，黃叔度無位宦心，郭林宗棄人倫望，君繼代襲祉，蘭菊更秀，稟中和之道，含大雅之仁，物不能屈，時不能幹，慶緒克昌，天寵殊及，沒代贈綿州司馬，豈不以堅白其操，涅而不渝，孰能無求，更榮身後，以天授二年十一月七日疾終私第，春秋五十有三，夫人李氏，成紀人也，作嬪君子，承奉宗廟，內則明訓，月儀毓德，何鳳皇之吉兆，促為之深災，閉日泉中，移天地下，有子知禮，少梗有文武之略，所經擢用，皆處要津，位列通侯，門榮戟，開元廿二年十月十九日在官而薨，時窆洛城東北，玄龜卜地，白鶴留祥，貽厥孫子，胤業其昌，嗣子萬，父沒觀行，顧命有誡，匍匐而遵，乃於壽安，發徙祖墳，京師迎親喪，同歸此塋，用周公合葬禮也，雙需雙，載馳載驅，號泣隨之，先遠攸屆，新塋舊櫬，哀今悲昔，敢作銘曰，神理浩浩，生死無涯，薤歌先路，蒿里為家，伊惟府君，遺善後聞，塋松為蓋，隴兔成群，卜宅移吉，俄遷此墳，爰自河南，遷神鞏北，恐湮淪而不紀，寄琬琰而斯勒，
大唐故上柱國左威衛郟辱府司馬杜君墓誌銘並序君諱才，字思訓，其先京兆杜陵人也，遠祖因宦東京，子孫乃家於河南汜水縣，原夫得姓命氏，列於春秋，隆漢及魏，傳諸國史，至於象賢踵武，組連輝，鴻源與積石俱流，崇基與極天比峻，斯並詳諸家諜，無資染翰，曾祖該，陳任郢州司馬，幼安羽翼，沖天之志未申，士元驥足，絕塵之能尚屈，祖嶷，隋任河陽縣令，琴樽賞狎，逸元亮之清規，詞筆紛華，邁安仁之高躅，父伯，恥為名利所羈，排巢許而高視，瞑目之後，詔謚貞簡先生，君以振翮丹山，六像成於歲，騰姿渥水，千里發於髫年，豐城彰沖升之輝，合浦蓄照車之彩，既屬可封之代，便懷捧檄之心，釋褐任弄州湯羅縣尉，任轉莊州南陽縣尉，宏謀遠概，韓白之雄圖，壯志高才，抱孫吳之英略，滇池化洽，羊郡懷來，積簡帝心，詔授上柱國，近蕭關蟻結，柳塞鴟張，軍府寄深，汰算強濟，以君奇謀暢六，式典戎科，妙略該三，用參兵律，授左威衛郟辱府司馬，將申鵬運，先階鴻漸之塗，未襲銀黃，遽瓊瑰之夢，年不永，疾彌留，以開耀元年十月廿四日終於洛陽私第，春秋五十有二，嗚呼哀哉，即以其年十一月七日權殯芒山平樂原，禮也，長子弘德，酪嚴君之永逝，痛慈父之長違，對徙宅而摧心，趨庭而泣血，恐石滅生金之字，松雕掛劍之枝，式播鴻猷，敬刊貞琬，其詞曰，錫士命氏，著於春秋，餘慶代襲，蔚矣芳猷，惟曾及祖，翔鳧展驥，顯考幽貞，雲霞其志，惟君敏德，梁木遽摧，芒山既，泉路方開，開耀元年歲次辛巳十一月景申朔七日壬寅，
大周定王掾獨孤公故夫人元氏墓誌銘並序夫人姓元氏，河南洛陽人，魏昭成皇帝之後也，昔軒徇齊，皇道庇世，聖武英睿，天女降嬪，是生神元，奄有區夏，發跡雲代，定都河洛，盛德之胤，百代其昌，曾祖巖，隋戶部，兵部二尚書，蜀王府長史，昌平郡公，懿業雄姿，直詞鯁氣，令圖樹於廊廟，遺愛存乎藩服，祖弘，隋倉部侍郎，尚書左丞，右丞，司朝謁者，北平郡守，襲昌平公，父義端，唐尚乘，尚食二奉御，唐，易，魏三州刺史，並地靈國寶，文宗武庫，佳政滿於州邦，故事聞於台閣，夫人周神用，識受冥機，敏悟生知，柔明幼發，性符詩禮，誡無待於七篇，道入中和，教不資於三月，既而事行笄幣，飾備舟，年十六，歸於獨孤氏，幽求內則，懇款閨儀，雞初之敬就申，鳳飛之兆斯在，故能使宗黨輯睦，侄娣歡怡，載漢均養之仁，以極人倫之序，宜其光此象服，永室家，遠懷孟徒，長洽姜訓，而善實愆應，德京無鄰，嗚呼天，喪此邦媛，有唐儀鳳二年歲次丁丑八月三日遇疾終於慶州司戶參軍第，春秋廿有七，粵大周長安三年歲在癸卯二月癸巳朔十七日己酉，遷窆於夫之舊塋禮也，子等，慎終追遠，卜宅哀送，痛劬勞之莫報，懼田海之或遷，乃刻石泉門，期畢天壤，其銘云，粵若稽古兮，在皇軒轅，於赫盛德兮，惟帝神元，承天撫運兮，翼子謀孫，蘭菊無絕兮，本枝以蕃，挺生淑媛兮，嬪於高門，閨政以穆兮，母道是存，寄之偕老兮，以保榮尊，冥微神理兮，寂漠幽魂，永去歡愛兮，忽成山樊，天道莫測兮，萬古誰論，
唐故清漳令劉君墓誌君諱珍，字金寶，其先漢高皇之末孫，趙郡太守趙郡公仲胤子伯子，士多襲封，因家於癭陶黃堆焉，君屬隋皇失統，避地棲居，汽離此縣，為元氏人也，曾祖翅，任紫州射紅令，祖福，河縣主簿，父彪，學殖優敏，恭儉肅清，風彩外融，襟情內湛，任本州博士，君性符仁智，道洽璋，體妙沖和，凝神靜怕，閱琴書以自玩，履仁義以怡神，頭滓不雜，寵辱無攝，恩幸百年，授清漳令，於乾封元年六月日遘疾，卒於家，春秋八十有二，夫人蘇氏，體儀閑雅，柔質天然，歲邁期頤，精彩清察，詔授敦鄉君，於垂拱元年五月日遇疾，奄於家館，春秋九十有六，嗚呼哀哉，君第四子僧智緒，嗣孫懷度兄弟等，奄丁慘酷，捧留舄而增慕，哀纏風樹，望陟岵以摧心，恨魂靈之異居，慨精魄之各處，於垂拱三年十一月十二日創建華堂，奉遷神柩於元氏城東十里公孫侯故壘之南六百步，合葬平原，禮也，君第三子字三仁，奮熊罷之捷，吐克勝之奇，大志未從，遼水奄喪，詔贈雲騎尉，與夫人杜氏合葬於府君壙內右房之禮也，嗚呼哀哉，生死窀穸，舟壑潛移，桑田有海變之期，靈台無昧享之日，其詞曰，昭昭公子，烈烈王孫，一朝人事，萬代幽魂，悲淒風樹，痛貫泉門，彷彿如在，依希或存，其一，荒涼丘隴，落漠靈台，寒哥夕慘，霜哭晨哀，處長更而曉無日，望重扃而竟不開，庶千秋兮萬歲，刊貞石之將來，
公蠅之謗，以使遇公之還，抗敕賜物一百段，自預此哉，時朔方軍元辭也，有命從焉，昔足多也，又其軍元帥邢口誦兵書，心權秘決，破察營田支度使御史中丞公弘量浩器，宮牆莫睹，嘗磊落傳書於青竹之編，鵬圖孤我，嗚呼哀載，以大唐開元之私第，夫人河南宇文氏萇湖公承帝系之芬，受公宮之訓，婉而卯朔四月庚午，合葬於北邙之原，之十里，此地風煙共集，不遠平生，全光西邙北山同穴之哀榮，禮畢於故老之口，丹勳油素，自得於記事泉戶，其詞曰，才也命世，卓犖倜儻，功用兮，劍變龍章，對七里之城郭，
唐故裴氏小娘子墓誌銘外兄鄉貢進士盧獻卿撰裴氏小娘子小字太，其先河東聞喜人，余外祖故相國郇國公諱均之孫，今河中解梁令鋗之季女，幼而婉惠，祥淑早聞，以是舉族奇之，意為閨閫之儀範也，噫，花暮落，卿雲不留，未逮笄，而天奪其壽，奄以大中肆年伍月捌日終於解縣之公署，年拾有柒，親愛惋惜，為之奈何，定以其年後壹月拾陸日歸葬於長安里御宿川神禾原，祔先之側也，余以中外之重，尤增其懷，搦管茹悲，聊次其年月云爾，花飄月墮，玉折蘭萎，螓首未斂，魚軒莫期，遽怨藏壑，長辭結縭，秀而不實，宜其痛哉，悲夫悲夫，
唐故通議大夫守太子詹事上柱國源府君墓誌銘並序前右武衛胄曹參軍柳芳撰府君諱光乘，河南洛陽人也，昔元魏紹於天南，遷於代，胤子讓其國，西處於涼，大王小侯，初傳荒服，析擔爵，畢中州，故太尉隴西宣王，貴於代京，太武謂之曰，與朕同源，因以錫姓，上公尊位，布方冊，稱博陸者，雖隱名著，論誓淮者，果弈世而世昌，因官而遷，爰宅於鄴，洎皇唐應運，其族彌大，流稍分，增蔚，是以隋刑部侍郎之嫡子諱昆玉，貞觀中為比部郎中，比部之子諱翁歸，明慶中為雍州司戶，司戶之子諱業，長壽中，為洛州司馬，涇州刺史，舉凡敘資，盈聽專美，府君即涇州之第三子也，生而秀異，長絕倫比，貞固保其中，謙和見於外，體仁蹈道，無競一時，甫在髫年，遽哀誰恃，同氣未牽絲之祿，慈親待馨膳之資，務昏作以養豐，將約己而家足，識真之士，以為美談，及丁內憂，廬於墓側，持禮不滅，茹荼終喪，柴立累年，勉於從政，神龍中以門蔭自左衛親衛補陝州硤石，同州白水二縣丞，俄召拜太常寺協律郎假緋魚袋，轉蒲州司兵，太僕寺丞，尚書奉御，太子中允，加朝散大夫，時府君元昆左丞光俗，族祖侍中乾曜咸有令德，同列於朝，府君或接謀猷，亟陳綱紀，二公深異，實賴起予，謂之智囊，未忘於口，後緣夫人兄皎坐累，遂罹於左遷，授衢州長史，俄徙潤州別駕，拜左衛率府中郎，上朝園陵，恩錫扈從，追贈其考涇州府君為相州刺史，帝俞刈楚，先重武賁之材，聖澤思賢，旋旌展季之壟，轉淄，廬二州刺史，揚州大都督府司馬，陳，汝二州持節，天寶改元，官號復古，除絳郡太守，馮翊太守，時朝廷勵精為理，務欲靜人，以公績用最彰，故驟委連率，敷道德以崇化，削煩苛以蕙人，迄用小康，同歸大雅，譽從二輔，聲聞九皋，方輟穎川之能，以掃司空之第，恙將劇，移秩請閒，入拜太子詹事，其量未極，其生有涯，五載二月庚戌薨於宣陽里第，春秋七十有七，紳惜賢，親戚感惠，藏無縑帛，器有陶匏，遺訓尚清，喪事從約，峻節厲行，存歿凜然，權聿於鼎門別業，俟枚卜也，粵以六載二月癸酉，遷厝於邙山之宣武原，夫人天水縣君姜氏合祔，禮也，夫人左衛大將軍成國公之孫，兵部尚書柔遠之子，岳胤侯家，致敬君子，克勤於姑，開元十二年八月終於丹陽郡之官舍，君子以為稟元和而光昭百辟，府君有焉，總眾妙而式是六姻，夫人有焉，宜其啟迪先人，垂裕來葉，詩美邵伯，傳稱孟母，與善無應，懿跡空淪，恭惟府君鳳鳴高崗，三族盡貴，虎符刺舉，九牧飛聲，而跡官公朝，心冥禪悅，口誓薰肉，而本之以仁，行唯空寂，而輔之於性，因而介福，仗此肥家，昆弟七人，並推麟驥，長幼四子，皆謂人賢，季今鴻臚，猶子吏部，群從貴達，冠劍藹然，比夫張氏金鉤，貂蟬溢於漢史，謝庭玉樹，詞賦被於江皋，嗣子左羽林軍倉曹洌，左清道兵曹侶，銜恤毀請，俾傳家聲，顧惟不才，竊沐余眷，挹海難水，揮涕強名，銘曰，哲惟源，感神而生，世雄北野，分王西平，錫姓雲代，登台洛京，誕茲賢哲，以奉皇明，跗萼並茂，騏驥爭驅，獨躋眉壽，回躡享衢，列岳功被，宮寮政敷，道存運往，今古何殲，於穆齊姜，大邦之媛，合葬邙阜，同人吊彥，望清洛兮超忽，唯白楊兮可見，孤藐哀哀兮胡所期，陵谷悠悠兮懼遷變，
唐榮王故第八女墓誌銘太子侍讀兼侍文章朝散大夫守太子諭德上柱國臣趙楚賓奉敕撰翰林院供奉兼侍諸王書朝議大夫守豐王傅上柱國臣李思詮書夫星有七，北方曰婺女，岳有五，東方曰天孫，豈止玉門開，於艷陽，金波湛質乎清夜而已矣，我高祖皇天眷命，六五帝而延休，我皇帝先天弗違，四三皇而光宗，我榮王聖人之子，克光維翰也，婺女者，今上幼孫，榮王之第八女也，生則荊藍朗潤，幼而桃李華，賦容鞠其艷，詩人其窈窕，八歲受書於傅母，九歲學禮於女師，修身婦，歸功親以孝乎，惟孝，雖左芬能賦，王妃詩，北方獨立南比何階萬分耳，況乎入芙之浦，俯折藕絲，處芝蘭之室，談山，痛戰，天道，幽途恍忽，風之習之少女不河草之青青，王孫長往，悲夫，以九月日終於大明宮興里之河館，享春秋十有二，越以天寶九載孟冬十月旬有十五日庚午，詔葬於京兆府咸寧縣之細柳原，禮也，榮王悲深季札，甚安仁，淚不斷而泣珠，掌頓空而碎玉，豈獨巢閣，忽殯朝陽之雛，鶴鳴於皋，倏墜在陰之子，嗚呼哀哉，既而龜謀吉，像陝，雪幽丹，霜凝幔雨淒淒而灑涕，風蕭蕭而同悲，恨人生兮到此，問天道兮何為，銘曰，彼姝之子，載育仙宮，恆娥下月，少女生風，為，是工，卑以自牧，而不同，美越青琴，才優彤管，漢抒弄，江妙，倩兮盼兮，少長不短，芝田拾翠，曾何足，南有漢女，北有婺，芳郁椒塗，花明樹，王妃善禮，左嬪能賦，堂館列，千載一遇，一歸京兆，永別長安，夜檯燈暗，泉宮月寒，金梯不蹈，寶難引，苦哉行路，冥途最難，
大周故漢州金堂縣主簿上騎都尉桓府君墓誌君諱師魯，本譙郡龍亢，今為潤州曲阿縣人，唐弘之館學士法嗣之孫，襄州襄陽縣令思敬第三子，春秋四十七，萬歲通天二年丁酉五月丙申朔三日戊戌，疾終於神都合宮縣清比坊私弟，其月七日壬寅，葬於合宮縣平樂鄉北原王宴村東北，有子鳳兒，鴛兒，麟子，豹子等五人，
唐故朝議郎衛尉寺丞上柱國弘農楊府君夫人梁氏合祔墓誌銘並序承務郎行饒州余干縣尉翰林待詔郗從周撰並書公諱嶧，神州萬年人也，昔關西孔子太尉公之苗商，簪纓官族，枝派嗣賢，茂德穹崇，繼於公矣，曾祖諤，祖思禮，皇任潭州流陽縣主保父勖，皇任循王府胄曹參軍，公即胄曹之次子也，七歲讀書，究典墳之奧旨，習諸律令，得刑法之微文，悟解卓然，實逾在昔，一為高論，遐邇稱奇，大理之長有聞，特狀奏為大理獄丞是，官不稱才，怏然慚恥，司刑固請，禮難推辭，及其任也，盡諸五聽，恭守三章，次授金州司倉參軍，職列掾曹，政臨縣邑，調補兵部主事，官非意請，權臣所留，次授僕寺丞，干蠱奉職，累有殊能，宰執有聞，命與言論，談天下之利病，可驗否臧，論損益之盈虛，懸知進退，執政以歷官所議，不議清除，又抑其才，授中書主書，參議大計，無不深當，禮遇益重，進秩酬之，拜衛尉寺丞，公私賴，人頗懷之，考跡未三，沉而至，日來月往，咸望痊平，何期天喪賢哲，元和十四年己亥歲十月十五日，歿於萬年縣永興里之私第也，享齡七十有二，嗚呼，惟令德而空存，痛芳名而長逝，夫人梁氏，淑儀乎內，不聽乎外，類桂花之早落，同梧葉之先，啟穸告延，卜居宅兆，以長慶二年壬寅歲二月十一日合祔葬於萬年縣崇義鄉之原，禮也，嗣子士真，登仕郎，前虔州司戶參軍，次子士輿，皆早承庭訓，夙稟義方，仁孝居心，哀慟逾禮，天性之道，有感若斯，從周以謬承愛獎，述乎斯文，懼陵谷有移，芳猷無紀，銜悲抒辭，乃為銘曰，猗歟府君，據德依仁，居官守道，克奉清貧，行施陰德，慶流子孫，車遷神柩，施引靈魂，春黲，人感天昏，府君夫人，令淑在身，備於四德，睦於六親，鳳兮皇兮，繚繞丘墳，痛長掩而在此，悲松柏之空存，
大唐故處士宋君墓誌君諱虎，字善通，河南洛陽人也，其先宋襄胤，未緒興在漢吳，可謂震金柯於遠古，豈不擢翠葉於近今，爰有仁有勇，自茲已降，蟬聯靡絕，逮君志高沖遠，履躡釋典玄風，偃仰丘園，輕脫祿，每至清風竹浦，談真容於玄巖，爽月澄秋，論桑門於空教，所以忘其名利，取恣心神，是故邑里，奄從運往，君春秋六十八，以龍朔元年八月二日卒於私第，即以其年八月廿一日葬於邙山之陽禮也，名往，西臨梓澤，則清洛養而流，烏呼，長子君卿，庸然勞之莫大，切罔極之深思，碧海共桑田改之知己，敬勒芳猷，貽厥子孫，志諸玄石，其銘曰，於昭遠祖，帝攸載，赫矣末孫，光華歷代，在吳雄勇，於漢孝愛，仁智信誠，德流後曳，荒樹，孤鳥哀鳴，嘶嘶悲馬，愁雲情，龍需萎，千秋萬古，泉戶長扃，
河間郡太夫人宋氏墓誌銘嘗聞女德尚矣，美莫大於仁，唯賢哲婦稱之壽莫遠，其名不朽，負雙美者難乎哉，則我太夫人兼之有也，夫人姓宋氏，京兆府萬年縣人，昔兩晉中禮經廢缺，置生員凡百數，身障絳紗，復傳授周官學，號曰宣文君，夫人即宣文君十四代從孫之女也，至檢校太子賓客兼御史中丞，諱再榮，位顯於家，即夫人之先考也，夫人德操貞明，姿儀麗，雅有識度，言詞可尊，克婦道，禮遵於肅恭，睦家族，事光敬愛，頃自初笄，每見而言曰，我女異絕，有繼吾家晉代從祖始學矣，不可嫁與凡人哉，於是周文武之士，一見彭城公劉氏議德信紫，王孫氣雄射人世，必濟家國艱危，英略莫測，靡不列軍師成績，宋公益敬而厚，曰，若劉氏論我女，我即嫁之，彭城公聞之，言知冠勇，己不豁難，義烈勳庸，誠實誠也，冀不疑，方遣媒氏進金帛於宋公，宋公遂見休躍，諾而受之，笑謂妻子曰，我家事亦足矣，以夫人與劉氏生二男，嗣子郯王府長史，襲彭城郡王泰清，季子崇仁府折衝都尉泰謙，戚之喪毀瘠，不勝之襄，孝為揚名，人感流涕，唐元和八年十月十八日卒於京師興寧里之私第，春秋七十有三，九年正月廿五日即葬川東南萬年縣崇道鄉界，龜筮未吉未之合祔也，緬懷陵谷之變，式旌令德之銘，其文曰，徽美夫人，時稱之賢，四德永哲，七行哉宣，位坤降祉，履陰永傳，克茂閨范，發輝人言，有典有則，無頗無偏，松貞淑質，燭謝明時，瞻娥不及，望甚母儀，薤歌流詠，玉筋空悲，佳城此閉，泉戶何其，川阜代變，芳音不移，
唐故李府君墓誌銘君諱德，字智淳，隴西人也，祖德，六藝既閒，三端有渝，薄授戎免干戈，夢未祥，遂喪於聖終本州之貴第，妻崔，清河人也，四德夙婉娩著，以景雲二年終於長子也，淳妻氏本先王太原人也，閒事姑名芳，以開元廿年二月三日終於長子也，淳其碩人濟濟，逸士名芳以唐開廿六年終於當郡之宅以災生二堅，禍發兩楹，江瑰梁木奄其遂合，
大周故瀛州文安縣令王府君墓誌銘並序鳳閣舍人兼控鶴內供奉河東薛稷纂第四子前河內縣主簿景書公諱德表，字文甫，太原晉陽人，高祖隆，後魏行台尚書，開府儀同三司，安陽縣開國伯，絳郡太守，子孫因家焉，曾祖纂，齊華州別駕，汾州刺史，祖子傑，宇文朝建威將軍徐州刺史襲封安陽伯，父信，隋國子博士，唐安邑縣令，公幼挺奇偉，聰明懿肅，年五歲日，誦春秋十紙，貞觀十四年，郡縣交薦，來賓上國，於時太學群才，天下英異，中春釋菜，咸肄討論，公以英妙見推，當仁講序，離經辯義，獨居重席，即以其年明經對策高第，左僕射梁國公房玄齡奏公學業該敏，特敕令侍徐王讀書，尋遷蜀王府參軍，俄以家艱去職，廬於墓左，柴毀骨立，太夫人朝夕諭及，僅及僅免滅性，後遷州洛川縣主簿，定州新樂壽縣丞，麟德之歲，薄伐遼陽，支度使營州都督李沖寂，司瘐大夫楊守訥，以公清白能，時議僉屬，乃奏公監河北一十五州轉，不絕糧道，邊兵用給，卉服俄清，璽書褒慰，遷澤州端氏縣令，丁內憂，如居府君之喪，服闋，遷丹州汾川縣令，平遷滄州魯城縣令，秩滿，授瀛州文安縣令，屬狂寇孫萬斬等作梗燕垂，公縣當衝要，途交水陸，接劇若閒，軍興是賴，既乃犬羊之黨，侵國城邑，公勵聲抗節，誓志堅守，而孤城無援，俄陷凶威，雖白刃交臨，竟無所屈，賊等憚公忠烈，不之加害，尋為俘系，幽於虜庭，潛圖背逆，夕遁幽府，遂首陳謀議，唱導官軍，廓清巨孽，公之力也，清邊道大總管建安郡王奏公忠果特異，請加超獎，仍命軍司，優以錢帛，瀛州刺史高平郡王神兵軍大總管河內郡王等，復以公化若神君，功逾健令，咸嘉其事，時即奏聞，旋降明旨，俾令甄擢，公飭巾祗慮，解印辭榮，功成不有，樂天知命，以聖曆二年三月二日寢疾，終於遵教里私第，春秋八十，公博綜經史，研精翰墨，冠冕五常，被服六藝，至於釋空相，玄門宗旨，莫不澄源挹瀾，必造其極，凡所歷任，皆著異能，蠶績蟹筐，謳謠四合，初新樂之任也，太夫人遇有瘡疾，公嘗自吮癰，應時痊癒，司馬張文琮以公孝行純深，奏課連最，河朔之地，人知慕德，嘗注孝經及著春秋異同議三卷，並注道德上下經金剛船若經，有集五卷，並行於世，粵以其年歲次己亥三月景辰朔二十九日甲申，權厝於合宮縣伯樂原禮也，嫡孫之豫，次子前左台監察御史洛客，前懷州河內縣內縣主簿景，前洛州洛陽縣尉昌等，咸以名才，並臻顯祿，三張之敏，生事愛敬，二連之孝，死事哀戚，號纂徽業，存之銘典，用鳳舍人河東薛稷為其銘曰，悠悠晉水，載清載潤，配靈周德，命族因官，連芳接武，雲逸風摶，尚楷式，運平斗極，刺舉傳世，聿厥職，言本於仁，道存其直，顯顯安邑，素風清神，上庠典胄，中都字人，俗化知恥，家歡忘貧，貞明耀爽，沖和誕德，談盡霸王，學窮儒墨，鄉黨稱孝，妙年觀國，質凝泮水，選士射宮，復聞賈誼，還推戴馮，來游盛邸，見禮名公，學而上達，宦不求通，條枚既伐，蓼莪遄慕，鑽燧改火，履霜濡露，沼集飛鳧，塋來白兔，卉服賃，命將出車，董其挽粟，實振戎儲，鳥谷從化，勳在簡書，營道者心，為仁由已，教弘三德，志屈百里，婆娑太丘，留連聞喜，狂寇凌軼，稱亂燕幽，水草凶性，梟鏡逆謀，機危執略，逼畏虔劉，在能濟，唱議扼喉，帝念誅遏，嘉庸孔酬，為而不有，氣運忽流，體澤長謝，昭途不游，助順終欺，福謙徒語，一術空執，百邪莫去，榮危既升，衣衾而舉，朝發堂宇，夕宿山原，紳赴會，徒御悲，時有迅晷，流無定源，罔極攸寄，不朽者言，內供奉南陽張元敬鐫，外孫弘農楊書，
大唐故尚藥奉御上柱國吳君墓誌銘並序君諱本立，字元憚，濮陽人也，原夫門宗赫弈，纓冕蟬聯，纂玄胄於高辛，導靈源於季札，四方來定，漢申征伐之威，三國同時，質擅文章之美，葳蕤史籍，可得言焉，曾祖敏，陳夏王府諮議，雍容兔苑，肅穆龍樓，高辯既對於雄風，雅思早聞於賦雪，祖季，隋朝散大夫，行貝州臨清縣令，干局弘濟，思用淹通，命也將行，初臨密縣，天乎不與，遂殞太丘，父嗣，皇朝朝議郎行太醫令，公望公才，人綱人紀，芳流後葉，名峻當年，君含祖宗之烈光，受岳瀆之休氣，誡慎乎忠肅恭懿，恐懼乎宣慈惠和，孝通神明，黃香扇枕，友於兄弟，鍾毓同車，介象仙才，先知藥性，葛洪達士，早擅醫方，永徽元年，醫舉及第，尋授太醫監，俄轉令，又任太子藥藏監，則天大聖皇后仰祗靈眷，俯順歌，燔柴告天，埋玉報地，鴻恩廣被，榮班載加，萬歲通天元年，授朝散大夫，君名重勝流，德參前輩，海魚之祥既應，火龍之服頻彰，又加朝議大夫，神龍二年制授殿中尚藥奉御，天官師屬，漢秩分曹，既擅譽於一時，遂踐榮於六尚，非夫德侔扁子，名擬桐君，則何以允副宸懷，祗膺重寄，時屬聖皇順動，御八駿而指咸京，群從扈行，駕六虯而辭洛邑，方冀享年眉壽，翊化台庭，豈圖壞木興歌，萎蘭下泣，以神龍二年十一月五日，終於閿鄉縣，宸襟軫悼，朝列銜悲，即以其年十二月廿日，葬於川東原，禮也，地若九京，衢如五甫，青烏勘兆，先埋任叟之魂，白馬臨墳，遂瘞張公之魄，嗣子履貞等泣血三年，加人一等，松楸蕭瑟，孤墳之域已開，日月居諸，豐碣之大須紀，其銘曰，弈弈繁祉，悠悠遠慶，以德命官，資封表姓，軒冕相燭，銀黃交映，東漢奇功，南陽美政，其一，公侯必復，薪堂克傅，稟靈於岳，受爵於天，智窮炙果，辯析離堅，閨門星集，襟懷月圖，其二，桐君比名，葛洪校實，屢踐榮位，載膺崇秩，聲已聞天，才優捧日，朗朗儀峻，堂堂氣逸，其三，輔仁無驗，與善虛傳，奄歌粱木，俄悲逝川，五百年樗里之墳，城池改作，三千歲勝公之墓，儀衛不前，恐芳聲之有泯，勒貞石於幽埏，其四，
大周宣州涇縣尉杜府君故夫人孫氏墓誌銘並序夫人樂安人也，孫叔作相，刑政肅而風人經流，孫武用兵，法令齊而強敵震，遺烈隆茂，代無曠焉，祖襲，唐淄州刺史，十里，入境而褰幃，禮教三日，下車而廢屏，父行廉，唐懷州河內縣尉，綿州顯武縣丞，近郊勝邑，地接王畿，高壘名墟，星分井絡，屈翁歸於緱氏，暫勞卿相之材，坐桓譚於安陸，竟滯瑚璉之器，夫人簪組榮胄，禮經令族，星流婺彩，月降娥輝，發言而箴訓自成，立矩而儀範取則，四年彰其孝行，七歲觀其聰穎，內則既閒，婦工咸備，年十有七，歸於杜氏，作配君子，宜其室家，羞此蘩，友夫琴瑟，府君蒞職長江，夫人遠從千役，別離親戚，流飄險阻，東南瘴，自此無年，春秋卅六，以聖曆二年三月廿五日遘疾，終於涇縣官舍，府君對月傷神，臨川掩泣，思安仁之空簟，悲季直之留書，以長安四年三月晦歸葬於河南北山禮也，夜台幽暗，寒樹蕭條，嗟殉鶴而無歸，想靈龜而可驗，名曰，娥降彩，陽台郁雲，誕敷蕙質，穆此蘭薰，行成儀矩，言為典文，聰明機悟，義析微分，爛其盈門，歸宋之子，諧和琴瑟，芬芳辭理，文繡備工，蘩式祀，孝侔在昔，聲壓前史，謂天何親，獨喪善人，悲涼閱水，歎惜流塵，千年山曲，一別城，恨玄官之幽隱，痛黃泉而不春，
大唐雍州長安縣龍首鄉興台里永徽元年歲次庚戌四月己巳朔五日癸酉，故劉世通夫人王氏，人世飄忽，以奄從風燭，葬於興台村南三百步，天地久，田成碧海，故勒此碑，用旌銘記，
上缺昭軌物，不道不恭，不昭不從，其可莫不然就列矣，舉劾大臣，庸可冀也，嗚呼，不朽公則舉其誰乎，甫公生於齊，長於魏，及吾常操士風，嗣子日新等，卜遠日，奉成先志，以開元十二年歲次甲子十月丁亥朔廿三日徙殯於魏國葬於東萊之正禮也，夫人范陽盧氏祔焉，從周也，窀穸之事，可無紀乎，銘曰，靈秀，百夫特，多才，它弗克，詩可興，筆餘力，人之望，邦之棘，厄炎屬，喪明德，卜佳城於舊國，
大唐故使賜紫金魚袋檢校祠部郎中兼侍御史君諱，字渾，望本南陽，因官居陝，今為陝大夫蔚州刺史，考守雲文武不墜，忠孝克彰，大名茂實，紛綸於父守中奮然威略，掃邊之氛，玄宗十數年間，烽候起，賞崇魏降之樂，榮佩之以為美談，君傅考之純懿，有先伯之智勇，善容美，，而落落而寒松之標，自恆王諮拜衛書武出鎮西蜀，表君彭州別乘，充灌之節，世君慟哭罷歸，時陽城王河東衛公曰，伯玉，有方邵之德，君翔而後集，通謁轅門，奏太府卿，參以軍事於談矣，居無何，牧於萬，遷於忠，並兼本州團練守捉使，於坐嘯矣寇盜息，廉讓興五是歌，二夭斯以大曆乙卯月之五日暴疾，終於忠州官舍，春秋有五，嗚呼，如不壽，慈善者無望於蒼蒼乎，君前婚太原郭氏，郭氏卒後，河東裴氏，朝散大夫，國子司業齊閔之女也，深於內則，干於中，均養子，率由一心，君之存，敬以和之，君之歿，哀以送之，誘掖護越三峽湍瀨，冒萬里險艱，以大曆十一年三月廿四日於東都河南縣北邙山之先塋，禮也，長子迥，次子建，幼子遵等，哀夫人之命，懇徵墨客之詞，銘曰，使君兮義藏英，白日猶早兮青春正榮，魂城，死而不朽，
唐故沁州安樂府別將上騎都尉張君墓誌銘並序君諱詮，字敬仙，南陽人也，君少而聰明，長乃溫克，既出忠以入孝，亦居安以慮危，壯齡從官，不為人識，解褐拜沁州安樂府別將，有武豹之略，作龍蛇之蟠，志尚謙沖，退歸閭里，善營陶產，家至金，春秋有六十，以開元十四年九月廿三日遘疾，終於殖業里，嗚呼哀哉，夫人李氏，四德兼修，三從是式，關雎讚美兮琴瑟葉和，顏如英，得配君子，命同薤露，後奄於長宵，嗣子翼軫，棘其心，泣其血，杖而後起，唯而莫州，哀增路岐，悲動鄰舍，以其年十一月十日葬於北邙山平樂鄉之原禮也，將啟舊營，式從合祔，嗚呼，美志卓哉其人兮，克和六親兮，從此而往兮，歿為窮塵兮，
唐故沈夫人墓誌銘並序左拾遺孫處玄撰夫人諱，字，吳興人也，自平輿列國，遠光族姓，述善建侯，遙芬代業，崇基茂緒，世載其芳，曾祖君嚴，陳黃門郎，太子中庶子，秘書監，楊州大中正，金紫光祿大夫贈太常卿謚安子，祖繕，陳中書郎駙馬都尉，乒壇明員外散騎侍郎，朝散大夫，仁州司馬，考弘祚，海州司倉參軍事，並家聲祖業，史諜詳焉，夫人幼而聰華，長而明淑，仁孝天發，詩禮生知，年甫初笄，作嬪君子，六行俱備，四德聿，俄喪所天，不終偕老，松柏保性，芝蘭有芬，哀纏晝哭，悲感行路，撫孤貽訓，母德載光，方期流慶萬鐘，而乃奄成千古，以景雲元年十二月十七日，終於孝業里第，春秋八十有六，即以二年歲次辛亥三月午朔七日壬子，遷葬於邙山之陽禮也，嗣子祖堯，祖武等，劬勞在念，號扣難追，想風樹而纏哀，俯寒泉而結欷，恐陵谷遷貿，徽章歇滅，式刊貞石，乃作銘云，積善餘慶，誕明淑子，宛彼幽閒，結芳族兮，閨儀閫訓，表邕穆兮，樹德懷賢，扇芬馥兮，溘成千古，宅兆卜兮，萬代，聲塵郁兮，
大唐故成王妃慕容氏墓誌銘並序銀青光祿大夫守吏部尚書上柱國正平縣開國子裴漼撰妃諱真如海，字淑，趙郡象城人也，開國建侯，晉有河山之錫，徂南自北，燕為趙魏之雄，固以勳賢弈世，禮樂載德，啟迪後昆，寅亮當代，公侯必復，蟬紱增暉矣，父，皇朝十二衛大將軍，威總五戎，早拜登壇之寵，增加八座，終光曳履之榮，義藹時謠，聲溢拜史，是以德流後胤，慶屬陰明，夫人則府君之季女也，蘭姿明秀，蕙性柔婉，生而知禮，動必合儀，組川而識訓，奉箴圖先覺，往屬皇運中圮，親賢路塞，賈生投吊，屢有長沙之悲，趙王既虜，非無房陵之恨，王以謫居荒隅，空傷賦鳥，妃以族行炎海，遂托乘龍，荔浦來歸，桂宮成兆，有符天贊，終慶宜家，德我齊姜，早識四方之志，葉彼秦偶，復見三人之儀，中興昌歷，天飛在御，成王則盤石崇貴，元妃乃衡珈賜冊，暮雨朝，不接荊台之夢，流風回雪，寧追洛水之遊，宜家以螽斯成詠，主饋以鵲巢是德，豈謂母后干政，愛子弄兵，王總鈐韜，朝穎逆順，蕭牆飛禍，昆玉同焚，曲池既平，高台又傾，梁園竹林，盡染南湘之淚，小山桂樹，空照西園之月，誓柏唯志，方詠恭姜之詩，徙宅垂仁，終成孟宗之德，禮光女則，行滿宗華，蒼蒼不仁，賢淑委世，開元十三年二月廿六日，寢疾於洛陽勸善里私第，春秋七十有五，夫人窈窕之美，稟自河洲，嫻和之儀，播之琴瑟，采興詠，每從南澗之濱，訓子為文，自有東征之賦，肅雍以四德無替，浣濯而六行兼，道靄閨闈，義同娣姒，孤桐半死，初崩杞婦之城，雙劍同沉，終啟滕公之室，開元十四年十一月廿八日合葬於京兆同人原禮也，嫡孫成國公浚等，哀纏集蓼，孝過毀棘，怨凱風之徒攀，思寒泉而罔極，玄兆斯安，荒郊歲殘，白日落兮山門海，青燈凝兮隴夜寒，庶勒銘於幽礎，播春菊與秋蘭，乃為銘曰，鴻源炳發，層構相傳，宅朔裔，遂霸南燕，代封茅土，門積忠賢，禮樂雲郁，簪玉蟬聯，尚書積慶，誕生陰德，成王謫居，好仇異域，始諧鳳兆，和鳴比翼，運屬龍飛，自南徂北，元妃詔冊，翟攸加，西園飛蓋，戚里香車，珠幌延月，錦障飛霞，庭留玉樹，道映華，悲生墜劍，哀纏誓柏，妝鏡落紅，庭草虛碧，歲急川景，風驅電隙，陽滅陰，宵月掩魄，鄉郊返葬，隴隧初封，愁畫柳，霧苦青松，佳城一閉，窮泉幾重，冥兮寞兮，何去何從，維開元十四年十一月廿八日，
大唐會稽郡賀府君墓誌銘並序鄉貢進士任碩撰並書君諱字從章，其先會稽人也，曾祖廣，皇任青州臨朐縣尉，祖弈，皇任萊州昌陽縣尉，父晉皇任河陽軍鎮押衙檢校太子賓客，府君玄元應氣，間立不群，毒達囂常思退靜，奉上有天經地義之行，孝竭歡心之力，謙下有推讓梨棗之勤，義盡同氣，公閒得其道，樂得其情，不貪而矯行，有中庸之克覯，善即福之，遇惡乃敬而禮遠矣，則焉，常抱履冰之懼，曰積善之家，必有餘慶，豈何臥病有期，石藥無損，祿兮與壽，可駭可傷，人誰不嗟，欲齡耳順，以開成元年歲次景辰十月十三日終於京第延康里也，享年五十有八已，其終月廿四日庚申，不從古之制，歸葬於長安縣永平鄉靈安里，祔光舉隅左張杜村之禮也，君夫人杜氏，京兆杜陵人也，獨居無子，喪禮闕如，於戲，上天不福，降茲禍亂，淚琴瑟以分張，痛兮行斷，昆弟前河中節度押衙朝議郎前行澤州太平縣主簿上柱國寄躬自掩血，親送靈車，行路人皆悲不忍矣，時恐桑田變海，刊石為文，懇獻魂兮，願神有，銘曰，嗟兮平野，松柏生林，冥神悄悄，泉路沉沉，天何不祓，降斯禍淫，去程易往，歸日難尋，嗚呼鳴雁，行斷有時，寒煙盡慘，霜風夜悲，月落西天，水逝東川，魂兮默默，寂寞黃泉，勒石泉壤，封樹為阡，盡人禮兮祖葬，永今日兮明年，
唐故秀士張君墓誌並序君諱點，字子敬，其先范陽方城人也，軒轅錫族，司空分派，繁衍光大，自北徂南，九代祖貞，從西晉入東晉，六代祖策，去西魏自南齊，遷宦弈葉，因家攀沔，祖漢陽郡王中書令柬之，佐命元勳，建封立廟，服器有具，子孫其昌，父嶧，則王之第二子，君則王之第七孫，渥窪躡足，有權奇也，丹穴卒羽，異騫翥也，學詩學禮，舞象舞，克孝克溫，曰肅曰厚，成童未冠，遘疾而終，誰與聰明，不假眉壽，先天二年八月十六日瘞於私第，時年十七，開元廿一年十月十六日改殯於安養縣西，祔先墳，禮也，祔祖廟，祭也，嗚呼哀哉，君之兄駕部郎中願，痛萼跗之不祿，悲涕泗之無從，銘曰，陟彼先塋，東西隧之，伊何君子，左右位之，成童備德，痛幽之，棠棣之華，上春墜之，
大唐故昭武校尉守汾州介休府折衝都尉上柱國馮君墓誌銘並序君諱昭遷，字遷，以其先信都人也，遠祖因官，寓居上黨，今為上黨壺關人，曾祖慶，祖師行，父道濟，並樂天知命，養素丘園，君戒慎謙和，溫恭克讓，依仁遊藝，抱質懷文，頃遭艱虞，中原多難，橐展用，官賜遠臨，復以性正心平，如莖無二，府主志憂疲俗，精擇其能賦斂委之，果當所寄，何圖善者無壽，奄至凶衰，春秋五十有一，以大曆八年十一月十日終於依善坊里之私第，盛年倉卒，孰不痛心，閭巷傷嗟，違邇歎惋，府主念惜，立案議能，紿官錢廿千文，以充齋殯，既彰忠勤之操，復表恤下之恩，孀妻太原王氏，跪捧惶，肝心屠裂，即以其年閏十一月八日，葬於州城西南七里先祖舊塋平原，禮也，嗣子榮，哀纏風樹，痛貫五情，嗟白日之長辭，恨幽泉之永隔，泣血刈面，號叫慟天，恐歲月遷移，桑田變海，刻石紀德，庶不朽焉，銘曰，稟氣溫雅，用性謙柔，孝行無比，貞廉莫儔，其一，恂恂鄉黨，清慎公門，官兮答效，賞兮酬勤，其二，生兮若浮，死兮若休，銘文貞石，以紀千秋，其三，
故大優婆塞晉州洪洞縣令孫佰悅灰身塔銘優婆塞姓孫，字佰悅，相州堯城人也，世衣纓，苗裔無墜，身居薄宦，情達苦空，每厭塵勞，心希彼岸，雖處居家，不願三界，見有妻子，常忻梵行，悅去隋朝身故，未經大殯，悅有出家女尼，字智覺，住聖道寺，念父生育之恩，又憶出家解脫之路，不重俗家遷穸，意慕大聖泥洹，今以大唐貞觀廿年十月十五日起塔於寶山之谷，冀居婆塞之類，同沾釋之流，今故勒石，當使劫盡年終，表心無墜，曾善哉善哉，乃為銘曰，哲人厭世，不貴俗榮，苦空非有，隨緣受生，身世磨滅，未簡雄英，高墳曠壟，唯矚荒荊，且乖俗類，同彼如行，俱知不善，唯願明明，
唐魏州冠氏縣尉盧公夫人崔氏墓記夫人字嚴愛，博陵安平人也，益州雒縣令儼之曾孫，衛尉少卿豈之孫，右僕射孝公沔仲女，年十六，歸於范陽盧氏，所奉之主，即河內縣令庭言之嫡長子諱招，仕為冠氏縣尉，無祿早世，屬中夏不寧，奉家避亂於江表，弟甫為吉州司馬，以乾元二年九月七日寢疾，終於吉州官舍，春秋有三，夫人純孝睦友，聰明仁恕，宣慈克讓，動必曰禮，輔佐君子，保夫家，能敬以和，六姻仰止，博覽載籍，融心禪慧，立德垂訓，可大可久，如何昊天，不與眉壽，蒼蒼正色，其可問乎，頃以時難未平，權殯於吉州廬陵縣界內，今宇內大安，弟吏部郎中兼侍御史甫勒家人啟殯還洛，以大曆四年歲次乙酉，十一月乙丑，廿日甲申，窆於河南縣平樂鄉杜郭村之北原，
大唐故朝議郎行尚書祠部員外郎裴君墓誌銘並序族叔禮部員外郎胐撰兼書君諱稹，字道安，河東聞喜人也，自桐川建封，敦煌為郡，魏分三祖，晉方八王，弈代嘉其美年載其令德，高祖定，周大將軍馮翊太守，襲琅琊公，績茂戎昭，化成郡國，曾祖仁基，隋左光祿大夫兼河南道討捕大使，以陰圖王充，義拔舊主，遭時不利，玉哲名揚，追贈原州都督，命謚曰忠，祖行儉，禮部尚書兼定襄道行軍大總管聞喜公，贈太尉謚曰獻，既明且哲，經文緯武，故事宗於禮闈，大勳炳於雲閣，考光庭，侍中兼吏部尚書，贈太師，謚忠獻，器識寵遠，牆宇高深，亮采天階，丹青神化，君二川淑靈，三事鴻烈，植貞固之性，抱經濟之才，生而聰敏，幼而穎悟，仁和孝友，君子之德日新，文學吏能，賢人之業盛，開元初，舉孝廉高第，弱冠，敕授左千牛備身，秩滿，轉太子通事舍人，丹宸捧日，青禁朝春，詞令可觀，風儀有裕，歲余，調補太常寺主簿寺署辨禮法，按驗伏藏，動盈累萬，卿韋韜欲以聞，期於顯擢，君不求苟祿，固讓厥功，京兆府司錄，未上，丁太師憂，柴毀骨立，殆將滅性，杖而後起，日戎期，屢聞，寵光是冀，爰紆聖札，用勒豐碑，仍命宰臣，俾令贊，此乃顯千古，哀榮九原者也，太師公直道不回，存亡交變，明主優恩禮，時列害其公忠，定謚之辰，將沮其美，君晝夜泣血，號訴聞天，特降言，以旌其實，詔改謚曰忠獻，豈非孝感之至，以發皇，報應之期，有如影響，憂制缺，主上永言念舊，方議賞延，命執事與五品官，宰以君量清通，不欲處之散地，請授史官，是日拜起居郎，君衰服外余，心喪內疚，中議今職，遠先碑，敷奏上感於冕旒，情禮近傷於冠佩，自武德之始，迄於茲日，注所闕四百餘卷，南史直筆，東掖記言，考古而行，怡然理順，俄遷尚書祠部郎，君才兼典郊廟績祖之清言，循樊准之儒術，明光伏奏，問望攸歸，嗚呼，天不假年，神爽其善，視事累月，臥疾彌旬，以開元廿八年十二月十九日終於長安光德里私第，春秋，其先葬於聞喜之東涼原也，即以辛巳歲二月癸丑廿日壬申，旋窆於長安萬春鄉神和原禮也，初日者有言曰且有橫厄，願攘之，君曰，苟無負於神明，亦何攘之有，生死有命，誠性已齊，此則達人之用心也，君博識多聞，含光育德，志希宏濟，心鏡無為，嘗覽太一之書，黃公之略，每懷遠大，自比范張，及我宦成，期於身退，掛冠投紱，臥壑棲林，青雲始階，黃埃溘至，海內豪俊，孰不惋惜，嗣子倩等，異才動俗，純孝通神，永慕寒泉，式刊貞石，其詞曰，金晉舊國，彼汾一方，宗門貴仕，代有烈光，鼎弦襲懿，蘭菊垂芳，地靈世德，之子含章，含章伊何，載挺時哲，服教義，紹忠烈，詞曄春葩，操貞暮雪，璧內潤，鼓鍾外徹，肅祗一命，趨侍兩宮，奉常典禮，左掖記功，清輝就日，逸翮摶風，高選郎署，公議攸同，建禮休浣，漳濱移疾，方奏丹墀，遽辭白日，隱嶙前嶂，微茫此室，勒銘幽泉，永識芳實，
唐渤海王五代孫陳許殷蔡觀察判官監察御史裏行李仍叔四歲女德孫墓誌銘並序女生元和乙未歲七月廿日，亡戊戌歲七月十八日於同州內城官舍，來廿七日己酉，瘞京兆府萬年縣龍首鄉因聖寺佛閣西門之南地，土接亡叔之墓，風接西塋之松，冀爾孩魂，銘云，姓李氏，生崔氏，聰明神光，骨發天祉，言語未正，自解親親，顧瞻溢彩，顏色沆人，走弄之間，嘔吐生疾，氣噎深喉，血流中質，玄風潛吹，元精不凝，柔閒在抱，呼哭莫應，既未及殤，詎可等彭，肝腸翕起，無奈此情，元和十三年戊戌七月癸未朔廿七日己酉，仍叔撰文，
唐故使持節衛州刺史李君楊夫人墓誌銘並序夫人諱十戒，弘農華陰人也，南越建旗，將軍則功銘鼎鉉，東都燮理，大尉則道著縑緗，崇基峻極，清源泌遠，弈世簪裾，郁乎不墜，祖紹，周儻城信公，八州大都督，胙七擁旄，據連率之重，考雄，隨司徒公觀德王，利建開國，膺藩翰之寄，夫人鍾慶稟和，含章載誕，珠胎玉種，體明潤以為姿，秋菊春松，總貞芳以成麗，故得風神慧敏，志性沉詳，顧禮循詩，觀圃照史，四海光備，六行聿修，標婉順於待年，增榮曜於中谷，洎乎百兩言歸，作嬪華胄，秦晉匹也，琴瑟和焉，移敬愛於舅姑，敦友義於娣姒，雖復夫貴於朝，妻尊於室，躬事組川之務，親視醴之品，既而天昧與善，良人早世，指青松以勵節，歌黃鵠以明心，保幼沖，克隆家道，自非終溫且惠，淑慎其身，豈能至於此矣，方當弘啟母儀，光宣女范，作師氏之龜鏡，為庶姬之楷模，而過隙易流，閱川難駐，遘疾彌曠，臻於大漸，以貞觀十八年一十二月十日終於長安之太平里第，春秋五十八，有子元誠，元謹，並資內訓，克構余基，居喪過禮，幾於毀滅，粵以十九年正月十三日厝於萬年縣同人原之空，遵遺制也，恐皇回日薄，暑往寒來，陵谷有遷，德音無紀，所以式沉礎，永播芳猷，嗚呼哀哉，乃為銘曰，常蛾降靈，須女流精，挺茲淑媛，玉潤金貞，幽閒表德，婉娩騰聲，亦既有歸，實佐君子，延是務，邊豆斯理，體有端莊，齊無慍喜，天地久長，生靈夭促，未徵福壽，遽先風燭，照乘摧珠，連城碎玉，窮泉既掩，華屋長捐，山庭落日，松逕凝煙，紀徽音於萬古，與蘭菊而俱傅，
故成德軍衙前將試太子捨騎都尉劉君墓誌銘並序開成三祀，龍集戊午七月公遘疾，世於鎮府城之私第，年六十一，公諱忠孝，字忠孝，河間人也，炎帝之派裔，其遠祖仕趙，因永居於此，今即常山真定人，皇祖諱浚，識略聰達，風神儀表，方之時人後進者，皇考諱伯川，英姿爽逸而高其行，從我府逾年，功立未三月，位遷，誓一劍死節，葺賓館弘敞，豪客趨門，金碧過於石家山節，婚之臧氏，公即長子也，風情穎灑，川澤之靈，遇藩緱塵起，擾亂中華，公乃憤激展效，誓期殄虜，揮玉劍以霜落，掉朱旗而火飛，擐甲前鋒，斬敵俘職，元戎甄賞，職在爪牙，乃功崇位卑，命也，忽嬰疾癘，枕淹時，其除，竟不愈，嗚呼，劍沒川，玉碎昆岫，夫人李氏，蓬首無飾，縞悴容，有子三人，長曰本立，仲曰惟慶，季曰幼弘，俱生奉晨昏之之孝，喪泣衣之血，便以其年十一月十二日卜地通吉，安厝鎮府北壽陽村西南二里之原，禮矣，恐碧峰變溪谷，滄海易桑田，德，詞曰，雄哉都尉，烈烈武力，一劍前鋒，萬夫之，功成，，慘淒寒柏，繚繞青雲，浩兮淪，泉一閉無，千年別兮已矣，萬古化兮埃塵，
易定節度押衙充知軍兼監察御史上柱國張公故夫人墓誌並序義武軍衙前兵馬兵使徐觀撰承奉郎試左衛兵曹參軍閻瑾書夫人史氏，其先高，杜陵人也，漢宣帝元年，以外戚故封樂陵侯，生丹為駙馬都尉，護成帝功最，累遷左將軍，食邑武︹，繇是世為邊將，刺守藩郡，而夫人高父其苗裔焉，曾祖權，開元中，將騎兵掠邊，名壓夷戎，轉代州都督，臨民性退，自請去官養齒，祖明涉，皇御史大夫行易州刺史，蒞事蠲法，量土製俗，端治平刑，遷大將軍府，改馬步都虞候，部三萬甲士，權由晉始，二軍之任重矣，父論，才拔聰鑒，器載群俗，雖混淪藩府，雄圖異出，起義武軍入覲，遷右金吾大將軍，緝戎有能，轉涇源節度使，檢校左散騎常侍兼御史大夫，臨鎮約法施惠，變民制禮，改樂興教，囊智方啟而歿，贈工部尚書，夫人尚書嫡女，外族崔氏，班列朝省，其來魏晉，不克繁緒，尚書善女柔儀，克配君子，自德上谷張公，屬女公世，為霸國大夫，故以勳累相襲，冠蓋為疋，況公天質靈敏，風儀茂秀，謙謹柔內，忠信直外，孝友敦德，廉潔自己，居游直道，不回視矚，舉奏監察御史，充易定節度押衙知軍暨都衛士，內權外柄，出入殷務，服美千卒，給用繁細，才半未展，器度深是，府班龜鏡，而夫人孝勤舅姑，勞辛動靜，飲膳清溫，沐湯幾屨，寢興侍宴，靡不親饋，頃歲公宦未芳，鬱抑私懷，孑身京洛，夫人盡自房飾資用，前達顯重，亦由茲肇，又公女弟屬適他氏，搜索衣玩，餞足行具，如是均施，外內榮潤，而操節異器，非筆莫能載列斯行，孰謂天殛善人，倏如火滅，嗚呼哀哉，享齡甲子兩旬有七，會昌七年正月乙丑歿於軍國里之私第，大中元年夏四月己酉，殯於唐城之原禮也，長子劉十，年未冠，劍主血泣，晨昏奠獻，哀心內發，扣地天感，風號樹折，親戚零涕，邇遐傷痛，次子侯十一，女弟二人，侯五，侯六，俱幼不書，咸詣於墳，列柏旌石，用彰不朽，其詞曰，昭昭史氏，弈弈侯王，桂子蘭孫，枝馨葉芳，德行夫人，孝友姑章，旌石顯節，休名載揚，
唐故吳興錢氏女墓誌州鄉貢進士述乾符五年歲次戊戌十一月壬辰朔廿九日庚申，錢氏女烏娘終於長安昭國里，祖廟之東偏，我烈考故太子賓客，贈工部尚書府君諱方義，仲兄故戶部巡官試秘書省校書郎府君諱璪，烏娘即校書府君之長女，生三歲，其母葛氏卒，後十五歲，丁校書府君憂，服除三歲，遘疾參，生世二十二年，中所是也，如此痛哉，而生植慧性，夙成淑姿，執先君之喪，盡其哀事，吾嫂劉夫人之心，本乎孝愛，異母之屬，極其仁和，長幼之序，均其分有，之常其終也，雖家人不出谷天命則夭，骨肉其年十二月壬戌朔十二日京萬年縣，
大唐在故汴州中牟縣丞樂君墓誌銘並序君諱玄，字通才，南陽育陽人也，原夫玉緯編珠，表太丘之夜集，金波湛璧，發平輿之旦語，是故幽貞鳳舉，秘彩仙鳧之域，嘉遁龍蟠，浮蓋祥之里，信絕代而同規，今可得而言矣，祖豐，隋汴州浚儀縣令，德潤金璧，清厲冰霜，馴雉之謠，駕芳聲於三異，舞鸞之政，揚茂軌於一同，父，隋驃騎將軍，英略內融，雄情外發，克展戎昭之節，威宣致過之勳，拔勇氣於風雲，振武功於偏旅，惟公資和地，宅粹雲郊，聲馳對日之年，辯架參玄之歲，辭褐為汴州中牟縣丞，仁以表行，德以基身，動合禮容，言成物范職參制錦，不乖寬猛之儀，務贊絃歌，自得廉平之譽，豈謂景業未融，膏肓成疾，春秋六十有七，於永徽三年三月十七日遘疾，終于思恭里第，山扉月牖，杳冥林澗，策府靈台，激揚風雅，皇穹坦化，俄悲京兆之遊，玄夜同歸，竟慘侍城之穴，夫人趙氏，稟姿蛾媛，孕月桂而騰芳，毓質婺靈，炳星珠而疊耀，春秋八十有四，以總章三年二月三日遘疾，終於時邕里，長子毛德，痛貫霜景，哀深露節，以咸亨元年歲次庚午十月庚午朔廿八日丁酉，合葬於邙山之陽禮也，永惟萬古，罔極之慘逾深，長號九原，終天之疚彌切，懼負舟之徙夜，庶騰芳於後烈，嗚呼哀哉，乃為銘曰，台門甲族，軒冕流譽，令問夙彰，徽猷載著，允矣夫君，崇德多聞，彩交瓊蕊聲鏘玉溫，華文錦照，壯思濤奔，彼倉不，虛白同銷，終焉靡覿，去矣何招，荒荑泣露，寒拱吟飆，嘉哉趙氏，柔德貞，靨珠星色，鬢玉雲輕，言辭桂戶，來蔭松庭，刊翠雕於大暮，庶傳美於齡，
唐故前國子監大學生武騎尉崔君墓誌並序唐故前國子監大學生武騎尉崔君墓誌並序君諱韶，字子華，清河東武城人也，天地人之三禮，伯夷所以贊堯圖，龍虎豹之六韜，尚父所以匡姬歷，漢儲尊道，依盛德而保離宮，魏祖推賢，假雄姿以盛殊國，百代之衣纓不絕，四海之門望獨高，史牒詳之，可略言矣，曾祖至仁，隋長安縣令，雍州司馬，尚書右丞，太子右庶子，白水縣開國公，澄波萬頃，絕千仞，右丞芳桂，擢秀雲台，庶子春花，開榮望苑，祖善福，唐秦王府庫真，上大將軍，水呈能，凌雲聳節，窺沛鄉之赤氣，早龍光，仰譙都之黃星，高攀鳳翼，父玄藉，雅，隴，袞，茂四州長史，歸，蔚，循，袁，文，巴，黃，利等八州諸軍事，八州刺史，銀青光祿大夫，上柱國，清河縣開國子，貞心匪石，秀質如，驥足周流，累題輿坐，熊軒宛轉，疊舉帷，南北馳康海之謠，遠近沐榮河之潤，君地靈資慶，門德延休，朝彩之巖，白虹成氣，夜光之浦，明月含胎，揚室名烏，未勝衣而辯易，孔庭稱鯉，才總角而言詩，資孝同心，曾生得朋於閔子，好仁成性，韓起葉契於田蘇，顯慶四年，以承嫡，恩制賜勳授武騎尉，爰以稽岫貢枝，資括羽而成用，昆溪因砥礪而抽華，乃闡業於金，且從師於壁水，總章元年，補國子監大學生，摳衣避席，研精四術之科，鼓篋升堂，覃思六經之道，仰緇帷之鳳德，為七十之羽儀，聞絳帳之龍吟，擅三千之領袖，屬咸亨之歲，炎冗成災，凡在學，散歸鄉第，膠庠肄業，日新之藝已優，州里推名，歲之才斯顯，尋舉明經，射策高第，賓庭利用，既升科於太常，漸陸于飛，方矯翼於曾漢，豈謂蘭池始步，望千里而先窮，蕙畹初薰，在三春而早落，以上元元年二月廿六日遘疾，卒於京師道政里第，春秋廿有五，顏子淵之德行，空留殆庶之名，衛叔寶之風流，無復談玄之日，茫茫大造，天地胡為而不仁，昧昧幽途，鬼神何事而酷，即以大周聖曆二年歲次己亥一月丁巳朔廿八日甲申合葬於洛州合宮縣金谷鄉之昭覺原禮也，有男莊子，早歲夭歿，鄧攸無子，撫萬而哀哉，羊祜之生，畢千秋而已矣，式刊沉板，用紀窮埏，掩玄扉於此室，見白日於何年，其詞曰，列山遐構，表海長源，大矣昌族，賢哉裔孫，如珠吐塋，似玉含溫，能遵舊德，多識前言，匹術離經，二庠游道，君舉廉茂，朝延俊造，始薦庭賓，佇升壇寶，六月方運，九春猶早，風霜溘至，蘭蕙先萎，秀而不實，逝者如斯，人亡道喪，愛別親離，空餘松賈，蕭索參差，
唐故國子律學直講仇君墓誌銘並序君諱道朗，平陵人也，門傳鼎，世襲簪旬，享茅土於東齊，光印綬於西漢，曾祖周任驃騎大將軍，簡州刺中，蘊龍韜之秘略，勇冠三軍，當虎符之重寄，化行千里，祖絢，隋任車騎將軍，鷹揚郎將，材力過人，雄傑世，父詵，唐任相國朝散大夫，攀鱗附翼，鳴鏘金，君道稟自然，智由天縱，幼彰令問，資孝友以基身，長習文儒，體仁義而成性，珠明玉潤，桂覆蘭芳，兼以才辯有聞，功能克劭，拜騎都尉，既而志識甄明，學藝該博，亦婆娑於禮則，復優遊於憲典，乃授宣德郎行國子監律學直講，雖環璧水，弘其待扣之材，方領圓冠，承茲鼓篋之致，實以君道泰身否，德尊位卑，於是飛鴻鎩翮，寧聞漸陸之誼，不謂棲任鳥斂羽，俄歎沉舟之酷，以咸亨三年五月二日，春秋五十有四，終於京兆私第，嗚呼，幾傷埋玉，更軫摧蘭，雖振青徽於萬葉，而戢形骸一棺，嗣子元柬，通直郎行豳州三水縣主簿上柱國，悲深陟岵，孝著循陔，啟楹書而切慕，瞻手澤而增哀，夫人隋寺太醫令黃鶴之女也，以萬歲通天元年五月廿六日合葬於京兆南高陽之原禮也，隧路浮煙，泉門少日，嗟蒿里之眇，聽松風之蕭瑟，嗚呼，寸晷難常，尺波易往，勒芳猷於玄石，銘懿於黃壤，其銘曰，歲時不待扣之光陰謝，倏矣浮生，悲哉厚夜，松賈森森，泉台，百身何贖，千秋詎曉，
唐故滑州白馬縣令贈尚書刑部郎中樂安孫府君夫人贈隴西縣太君隴西李氏遷祔墓誌太君李氏，姑臧公後，代為鼎族，王父皓，博州司戶，父宣，宋州楚丘尉，貞元丙子十一月十二日棄背於郢州，開成庚申十一月廿四日，嗣子景商，自郢州啟護，歸祔於東都先考之塋，縣曰河南，里曰陶，三女，次適竇氏，幼未嫁，皆早世，長適崔氏，二子，長曰霸，不育，次景商，今任殿中侍御史，娶河南于氏，生孫男五人，女一人，今皇帝嗣位，詔贈先考尚書刑部郎中，先妣封隴西縣太君，皆以積德懿範，垂訓於後嗣也，其系胄備於前志，嗚呼，昊天罔極，欲報何因，銜冤泣血，以為後志，嗣子朝議郎行殿中侍御史上柱國景商撰書，
庸故朝散大夫淮安郡文學梁公墓誌銘並序朝散郎行絳州曲沃縣尉胡端撰公諱守讓，字玄德，其先安定人也，因官而處，世為上谷人焉，曾祖英，瀛州高陽縣令，烈祖元瓊，趙州元氏縣丞，烈考思禮，高道不仕，時號儒門處士，公即處士之元子也，弱不好弄，長而博學，業擅鄉賦，名彰省司，天寶初，筮仕補淮安郡文學，爰及滿歲，色養於家志道修身，不求榮祿，丘園養素，郡國推賢，制加朝散大夫，朱紱光輝，綵衣榮養，能以經典親授子孫，不墜弓裘，克紹堂構，何期積善無應，寢疾不瘳，以大曆十三年八月九日奄終於私第，享年七十有三，頃以未遇吉時，從權安厝，今會通歲，與夫人中山劉氏，隴西李氏合葬窆於郡城東北原，周制也，長子州永壽縣丞，次子絳州絳縣尉，次子汝州襄城縣尉，次子汴州陳留縣主簿，次子亳州參軍等，寢苫泣血，叩地號天，共慮岸谷為陵，桑田變海，命工刻石，紀事書勞，期以永年，傳諸不朽，嗚呼，粱木斯壞，泰山其頹，逝水東流，終天永結，乃為其銘曰，平原蒼蒼兮白日曛，青山峨峨兮起愁雲，撫膺泣血兮難重陳，盛德余芳兮何可聞，大唐貞元十五年四月十日紀，
唐故班夫人墓誌夫人雁門人也，其先輔佐漢朝，功宣定遠，英靈自茲載誕，胤嗣於是繁昌，父謙，隋任揚州江都縣丞，毗讚著美，贊弼有方，夫人曳祉珠星，延輝璧月，門承祿位，性蘊風流，儀範端華，器度凝朗，虔恭孝敬，得在天然，辭藻洞閒，匪由傅教，雅懷淑慎，妙擅組川，爰始初笄，言歸宋氏，如賓相敬，嬪德苟閒，斷織敦慈，母儀彌亮，材辨聰敏，蔡琰不能儔，操行規模，呂榮無足擬，既明閒於四德，復景行於三乘，能鄙卻之源，唯崇經像之福，德流閨閫，譽滿鄉閭，宜享遐齡，以敦偕老，不謂福善乖驗，風樹靡停，忽遇纏，彌留大漸，金丹玉體，罕見長生，一葉三丸，徒雲卻死，春秋有九，以大唐貞觀廿年二月三日卒於清化里第，嗣子文義，孝厚純深，殆逾禮制，王蔡不若，曾閔無加，即以其年歲次景午二月甲午朔，廿七日庚申，卜窆於河南縣平樂里邙山之陽，鸞鏡雉服，遂同瘞於泉宮，枕匣妝奩，乃空陳於靈帳，號難及，攀慕不追，庶使鐫勒徽猷，冀與天地無改，其詞曰，效廣功高，簪纓繼軌，仁流簡素，慶傳孫子，洪源浩浩，茂葉蓁蓁，芬芳蘭桂，挺秀松筠，織有功，藻惟則，方期萬壽，奄違五福，翻然獨舞，無復雙飛，靈需空返，途永歸，
唐朝請大夫唐州長史兼監察御史彭城劉公故夫人崔氏墓誌銘並序處甥鄉貢進士辛劭撰夫人博陵崔氏，實劭之從母，其先則齊太公之胤，泱泱大風，表式東海，慶鍾後嗣，錫壤於崔，因為氏焉，簪組相承，名光族茂，二十七代祖峰，封汶陽侯，家於涿郡，漢桓帝時改為博陵郡，至十一代祖懿為燕秘書丞，生八子，分為六房，姨即節五房魏本郡功曹景異之後，曾祖檉，皇恆州井陘縣令，祖元續，皇左衛兵曹參軍，皆貫綜道德，窮達理要，考興宗，皇大理評事，行潔政清，敦學尚禮，定規儀之則，著纂述之功，希世之才，非常所及，姨即評事之仲女，容工言行，克備於躬，閨範內，芳聲外積，自歸於劉氏，已二十餘年，如塤如篪，既保成家之道，以敬以奉，當申齊體之宜，劉公名密，積襲衣冠，門為世重，即皇朝進士出身，授秘書省秘書郎道積之曾孫，皇開府儀同三司，行太子賓客，上柱國，滕國公，贈涼州大都督之仲子，歷官唐州長史兼監察御史，雅量深沉，英姿挺峙，位以公進，名由德，崇禮讓之風，守謙恭之節，接眾尚爾，於家固然，繾綣同心，彼規此佩，誰謂吉凶反兆，積善生災，遘疾纏綿，方藥無效，顧西景之猶未，忽東流之與俱，遽分幽明，倏變哀樂，天也何昧，喪淑於茲，以元和九年六月十八日終於襄陽郡之私第，春秋四十有七，親戚悲慟，行路驚歎，即以其年十月六日建塋於郡東八里漢陰之原禮也，有子二人，長曰可復，次曰弘復，皆稟性沖和，幼有成德，詩書立志，孝行居心，執喪毀容，哀過其制，有女三人，長即劭之季弟勸之室，劉公前夫人齊氏所生，早虧所恃，鞠育於繼親，既習女儀，又彰婦道，實資內訓，得如是焉，處室二女並齠齙之年已傳令淑，痛乖慈念，殆不勝哀，劭忝列外甥，實佩恩德，追懷罔及，痛割難任，輒申愚鄙之詞，恭命以述其志，銘曰，謂聰明正直兮惟神無私，何吉凶報應兮今則有違，仁德既崇兮福當依，榮壽不延兮禍反歸，寒郊慘兮日色微，需車駕兮旌飛，孤墳晝掩兮永絕光輝，哀哀孝子兮泣血衣，賓馭還兮人跡稀，漢水縈迴兮峴山巍巍，
唐故趙君墓誌銘君諱才，字文器，洛州洛陽縣人．其先帝顓頊之苗裔，趙文子之後也，若夫肅侯名振當時，敬侯聲光來葉，趙遁高蹤九合，趙括威量三軍，並望美前修，無待縷，祖延和，齊代州刺史，求瘼恤隱，政美六條，務簡年登，兼一借，父弘略，隋崇訓府司兵，度量宏遠，識鑒清貞，機務克諧，戎政齊肅，君篤生華族，精爽高以朗，以為竄跡陵藪，非柱之休風，策名朝市，違孤竹之明義，於是不隱不顯，恣心目以從容，或嘿或語，適性情而怛蕩，每至青陽淑景，會文友於花園，白藏朗月，飛清觴於菊花，柳垂拂地，絲縈長者之車，桐聳干雲，蔭寒泉之井，千尋卓爾，望儀羽而彌高，萬頃悠然，挹波瀾而更遠，以大唐永徽二年歲次辛亥十二月己丑朔十六日甲辰寢疾，卒於私第，春秋六十有六，即以永徽三年歲次壬子正月己未朔九日丁卯，葬於河南縣平樂鄉之陽禮也，君風骨竦朗，性道清華，知寵辱之同歸，寤死生之一致，至如孝友溫恭之性，仁義禮信之方，體自天然，匪由學得，積善餘慶，宜享遐齡，謂天蓋高，胡愆斯道，悲夫悲夫，恐年代浸遠，陵谷推移，勒茲玄石，志其所在，其銘曰，洪源啟胤，權輿顓頊，自茲厥後，桂枝昆玉，冬景既澄，夏日斯屬，國邦基，光圖煥錄，伊君祖考，弈世挺生，或鎮方岳，或統司兵，六條允洽，三令齊平，風流藉甚，莫之與京，藉甚何若，載誕之子，榮辱兩齊，天地一指，唯德是依，唯禮是履，非出非處，奚恤奚喜，弘仁上智，同歸夭壽，逖聽前規，長生者少，煙引軒，風吟松嶠，勒茲玄石，銘其宅兆，
唐故鎮軍大將軍行右衛大將軍贈戶部尚書廣平公墓誌銘並序宋州刺史劉彤文，給事中褚庭誨書伊唐百有廿一載夏五月，既生明，十二日乙酉，鎮軍大將軍行右衛大將軍廣平公薨，嗚呼哀哉，粵開元廿七年正月二十七日葬我公於邙山先公之塋禮也，公姓程氏，諱伯獻，字尚賢，東郡東阿人，魏安鄉肅侯昱十五代孫，曾祖玉，隋濟州大都督，贈瀛州刺史，祖知節，皇朝鎮軍大將軍，右武衛大將軍，益州大都督，盧國公，食實封七百戶，兼圖畫陵煙閣，謚曰襄，父處弼，右金吾將軍，汴州刺史，廣平公，若夫保姓命氏，像賢代德，地開鐘鼎之業，門有霸王之佐，並詳諸國史，可略言焉，公酌二氣之濃，蘊三才之秀，至德充固，大和交薄，長城萬里，爰稱巨防，明鏡四照，自有清瀾，為學三余，已推其無對，讀書萬卷，常恨其不足，年未志學，召登國序，以勳門子，復拜司階，位不充量，非其好也，屬國步中微，則天改號，神厭鼎新之政，人思吾君之子，公以為翊經綸，義均休戚，聿好忠貞之伍，交說將相之間，推戴中宗，克平內難，纂唐嗣夏，不失舊物，帝嘉殊績，俾命疇庸，超拜游擊將軍，右衛郎將，知左羽林軍事，尋而椒宮失德，惡聞直道，莠言見陷，不患吾詞，竟坐浮右之譖，遂成長沙之黜，乃出為辰，珍二州刺史，辯州長史，左，瓊二州司戶，公履寒逾勁，在涅不緇，一竄炎海，六遷霜露，喜慍不形，公忠自若，今上芟夷逆命，睿宗克復配天，素聞重名，且高弘義，乃特詔馳傳召見，拜右羽林將軍，以防遏功加雲麾將軍，轉左威衛將軍，換右衛將軍兼檢校州刺史，金印入懷，朱軒即路，仁扇邯鄲之舊，威行成市之俗，以課連最手詔慰勉，賜衣一襲，召拜左金吾將軍，加大將軍兼弩營使，會丁內艱去職，既練，特命起復，拜左衛大將軍，仍檢校左羽林大將軍，公匍匐號訴，表請終禮，上以親巡朔垂，金革不避，公不得已，力哀扈蹕，至京，復拜左金吾大將軍，天子展巡狩之儀，行射牛之禮，命公兼知纊騎營使，至東岱，又攝左千牛大將軍，禮畢，加冠軍大將軍，仍授一子官，還京，改授右金吾大將軍，復換左金吾大將軍，有詔令公擇三輔卒，教弩京下，公以城內兵權，悉在顧指，上求懿戚以攝都統，上云，委卿萬弩，近接千門，相期心，何必親屬，雖燕昭之信昌國，漢祖之任蕭何，地切兵重，曾何等級，上又親謁五陵，以公為營幕置頓使，事畢，加鎮軍大將軍，進封廣平郡公，食邑三千戶，賜物二百疋，贈公父太子詹事，母鄧國夫人，嗚呼，仁義之道比江湖覆舟，回邪之言方浸潤銷骨，德推元凱，遇陶唐而未用，才號文儒，遭絳灌而猶黜，痛矣哉，乃出為夔州刺史，無何，換仙州刺史，尋召入，復拜右金吾大將軍，以久疾轉太子詹事，上更慮以優閒加劇也，又改右衛大將軍，中使繼問，上工雜視，竟無封寢之，空有城郢之言，上聞震悼，撫事追惜，贈戶部尚書，賻物一百五十段，米粟一百五十石，葬日官借手力幔幕，又發內使高品弔祭，前後賜物四百餘匹，仍賜謚曰莊，禮也，夫人南陽樊氏諱周字大雅，司宗卿德慶之孫，恆州長史之仲女，德備韶婉，行高柔順，姻黨之間，是歸范則，年五十四，先公而薨，窆於偃師縣首山之陽，即以是日遷祔於公塋，禮也，公有二子，長曰若冰，太子通事舍人，早卒，次曰若水，太子中允，羸露執喪，充窮盡孝，二連之善，百行攸宗，彤則不餒，住叨殊接，眷同才傑，命以婚姻，特降諸父之恩，豈唯外舅之敬，嗟乎，安昌已謝，誰徙於蕭咸，東武不追，孰知於潘岳，撫微躬而迸淚，仰遺懷而焚心，嗚呼哀哉，乃為銘曰，在昔鷹揚，惟周尚父，復茲人傑，為唐禦侮，孝以榮親，忠而安主，朝之矩兮，赫連式道，嚴嚴典戎，惟皇克寄，有命斯宗，骨鯁推重，綢繆納忠，德之融兮，人望國華，盡性窮理，內和邦族，外睦卿士，伊貌堂堂，其容幾幾，才之偉兮，惡無必禍，善未能福，嗟我大賢，如何不淑，盛名空在，高堂已倏，神之酷兮，歲去歸兮星已回，綠蕙發兮紅桃開，當韶年之靡靡，聞苦挽之哀哀，墜寒兮燭滅，山暗兮虞催，恨商邱而不見，空掩淚於塵埃，心之摧兮，
華君墓誌並序君諱歆，字鍾葵，洛人也，暨乎司土命氏，綬連橫，冠蓋相輝，璋間，乎縑素，可略言焉，乃祖乃父，並謙光，伊齊，世茲華，弈葉不絕，惟君早靈，少陪朱帳，晦跡問，棲息閒居，丘園自娛，而呈志，優遊卒歲，詎輟琴尊，流俗莫委其多能，里不其深識，可謂言有德，志願，以斯取畢，皎然難擬，嗚呼，不幸遇疾彌留，鉺藥不瘳，而其病漸篤，以永徽五年三月十三日卒於私第，春秋七十有六，還以其年其月廿四日窆於邙山之平樂之原禮也，田成碧海，凌谷貿移，題諸景行，乃為銘曰，方諧餘慶，載誕英規，親遠尚，接友遙推，三端已妙，六藝無遺，一技，數刃難窺，上恆岱，京都建業，德若高松，章曄，前，靈魂粉蝶，墳臨玉水，塚葬金山，猿吟遂，鵠淚松間，既無，不還，
唐故隴西李府君墓誌銘並序將仕郎試吉州太和縣尉孫忠幹撰府君姓李，諱景逸，隴西人也，先祖光，即老氏之後，曾祖已來，不事王侯，樂之行之，憂則違之，遁世而已，所謂時人高尚者矣，景逸乃光之嫡子也，府君玉白天姿，皎皎如月，孚信重諾，蘊習儒風，行在堅貞，志閒養性，聞過則改，見善則遷，府君之德也，嗚呼，天與其限，神奪其壽，以元和七年五月廿五日寢疾，藥餌無徵，歿於襄陽漢津鄉漢池坊第宅之邑，享年七十有八，夫人秦氏，夙夙母儀，三從早著，有蓋姜之德，習曹誡之功，溫良可恭，夫人生李公之二子，長曰伯潛，次曰伯青，伯潛年餘廿，好玩周易，考至命之書，仰觀天文，察知地纏，閭巷謂之一寶，世上謂之英賢，聰侮過於顏回，孝行曾參不侍，何圖積善無應，妙年先歿，權卜於楚墓之東南，後擇良年，同遷塋域，次子伯宥，性行純柔，博尋詩禮，好習古今，與朋友交，言而有信，哀哀罔極，終身號天，泣血連連，柴毀骨立，禮制三載，心喪不忘，新婦富春孫氏，敬順舅姑，能和九族，晨昏涕立，六禮無虧，感激傷人，內外鳴噎，府君以其年歲次壬辰孟冬之月廿四日葬於楚山之東漢水之南，官路之北，東津之西，慮恐陵谷遷變，封樹無依，乃為銘曰，寒風起兮煙樹間，人之聽兮慘容顏，東津月照新墳處，漢水茫茫流不還，
大唐壽王故第六女贈清源縣主墓誌銘並序朝散大夫守著作郎秦立信撰壽王書元氣分祥，道含品類，頊帝系傳真統，玄元襲聖靈長，故得千子會於輪宮，萬孫嗣於天府，壽王第六女者，光天文武大聖孝感皇帝之侄也，德業應昌，王宮是寵，福高遷影，道廣移名，丁酉歲，建亥月十日薨於益昌郡行頓，桂房哭慟椒室悲，嗚呼，尋有寵命，褒贈貴號，星宮耀朗，月殿光圓，寵沒逝川，悲沉夜壑，有詔所司法葬，禮褒恆寵，哀備常儀，即以建卯月十八日懸窆於咸寧洪原鄉少陵原禮也，纛引凶儀，需牽苦挽，送終之禮，遺含是深，天奪愛情，捨之何亟，痛悼難忍，鐫石記銘，銘曰，魂香望起，浮圖不回，捨貴而去，痛往悲來，窀穸冥寞，幽深夜台，石記千古，空詳一哀，陵谷有易，存亡何准，望星則飛，奔月為殞，見跡而生，隱福而遁，歸根曰常，覆命曰本能事不記，孰為之文，文則至矣，其理可分，少歿言夭，哀哀皇孫，永年未永，棄貴棄尊，元氣之本，道德之門，乾元，
大唐故處士王君墓誌銘並序君諱，字，其先太原人也，近因家洛陽，粵以洛川控鶴，謝隆祚於周儲，淮水告休，表台輔於晉室，英賢相繼，史諜詳焉，祖國意，父懷智，並榮望當時，器標杞梓，君性識沉敏心，志度凝遠，言成准的，行為模範，方深渥水，毓西北之龍媒，比峻峰嵇，挺東南之竹箭，加以糧秕名利，養素丘園，杖藜丹之叢，屣履紫蘭之徑，琴酒契風月之賞，林泉洽煙霞之志，所以棲閒素里，體道居貞，思意玄宗，游心釋部，積勞成疹，構彌留，夢豎雲侵，奄垂大化，以永隆二年四月五日卒於福善坊之私第，春秋八十四，即以其年四月廿一日遷葬於北芒山禮，嗣子阿師，恐海田有變，遽傷冥冥之魂，陵谷有遷，豈識城門之骨，用鐫金石，永勒芳徽，其詞曰，赫矣盛族，簪裾代襲，雅尚猶皈，英賢繼及，夫君誕秀，卓爾不群，丘園自逸，惟德是鄰，與善徒然，福仁虛說，夢楹斯及，奄摧良哲，青烏既兆，白冀斯嶺，一歸厚夜，永秘芳音，
唐故右神策軍護軍中尉兼府儀同三司行右衛上將軍知內侍省事上柱國國公食邑三千戶食實封三百戶贈揚州大都督定梁公墓誌銘並序朝請郎前試大理評事上柱國雷景中撰並書岳降靈粹，時生哲人，運契休明，光輔德，暨入掌綸誥，出平寇戎，使妖氛廓清，建功業廣大者，安定梁公也，公諱守謙，字虛己，姓標令族，代不乏賢，擢居元臣，班列獨步，曾祖晟，皇任左清道率府長史，祖希倩，皇任寧遠將軍，翊衛中郎將，父庭，皇高道不仕，咸以大志，修令名，隱居蒞官，皆陰德濟物，玄慶不泯，素風藹然，公則嗣其後也，爰自弱冠，節行孤高，起登內朝，便處要地，貞元末，解褐授徵事郎內府局令，充學士院使，公藝業精通，器宇沈邃，性不苟合，發言成規，元和初，進階宣義郎，遷掖庭局令，監琳琅杞梓之士，賜銀章朱紱之寵，依前院使，憲宗以文明御宇，知翰苑勤勞，四年，加朝議大夫拜內常侍，錫金紫之命，授正議大夫，總樞密之任，自統握大柄，謀猷日新，方隅安，凶丑屢滅，綱紀中外，弼諧聖朝，至公無私，環海清謐，十一年，丁內艱，茹毒銜哀，泣血過制，以其內相權重，奪情起復，授忠武將軍知省事，公識度寬明，機智深遠，潔白廉退，一之古人，其年冬，詔徵天下之師，討淮蔡之師，監統之選，不易其人，藉公良籌，膺此殊任，進階加雲麾將軍，充行營招討都，時閫外之事，委公裁之，威肅令明，將校知禁，明年夏五月，拔郾城，降叛卒，賊勢既挫，皇威益張，撲滅可期，詔命闕，秉機務，再盛朝，冬十月，蔡之元兇果就擒獲，俘馘上獻，氛埃蕩銷，此時天兵猶未卸甲，公又銜命暫統師人，甄敘戰功，勸賞在手，騎所至，道路風生，殘孽余凶，皆感恩宥，覆命，十三年，加冠軍大將軍，遷右監門衛上將軍，尋拜軍護軍中尉，朝望益重，勳庸轉高，厚德深仁，天下欽服，公素蘊宏略，初權禁戎，恩信不虧，進獻無闕，十五年，拜特進，列戟朱門，渥澤逾盛，繇是實其府庫，精以戈甲，驚巡撫御，靡不躬親，十五年，遷驃騎大將軍兼右武衛上將軍，時皇帝遐，宗社未定，公首冊儲貳，肅清宮闈，又加寵命，長慶元年，封安定郡開國公，冬十月，西戎犯邊，詔下左右神策兼京西諸道兵馬討焉，拜公為監統，乃精選良將，訓練銳師，犬戎畏威，懾憚奔北，二年，封國公，食邑三千戶，四年，拜開府儀同三司兼右衛上將軍，公捧日從龍，偏承聖旨，儉德守道，家無餘財，竭俸傾心，修建功德，不以壽終為諱，於大塋側，創置先修，栽種松楸，樹立碑記，君子謂之達睹也，洎敬宗嗣位，夏四月，小孽猖狂，凌犯帝座，公即日掃蕩，以靜皇居，忠憤昭彰，勳績廣茂，二年冬，彗起蕭牆，禍生宮掖，潛龍未震，神器不安，公引兵誅夷，旋定社稷，功高前列，位冠內庭，加實封三百戶，大和元年春，公朝對之暇，嘗謂朋從曰，大寵辱若驚，功成身退，苟順天道，必全其真，因回止足之心，頓起滿盈之誡，願保沖素，不顧浮榮，遂陳表章，懇讓權位，皇帝嘉歎，累答天書，褒德贊功，三請未許，公尋進車馬服用，使與將校言別，一軍號慟，聲徹九重，臥轍攀轅，如喪父母，蓋恩信慈惠感人之深故也，明日將赴朝謁，披露血誠，冒觸宸嚴，固乞休退，上引其帶礪之誓，念以翼輔之功，省表欷，難輟斯任，公再陳哀迫，方遂深衷，君臣銜悲，相顧流涕，聖心重惜，如失股肱，此日敕又令班列大臣，咸送到私第，歸休之盛，千載一時，公歷侍六朝，每立殊績，名位雖退，恩榮不渝，翌日，拜右衛上將軍致仕，特加全祿，賜錢帛粟麥，寵命優崇，榮耀里閭，光載史冊，追二疏之遐躅，慕陸賈之高名，優遊林泉，多在別墅，前後御藥寶器凡九降天使，恩亦至矣，豈料天不福善，所罹於殃，以其年冬十月廿日，暴薨於永昌里之私第，享年四十有九，嗚呼，帝道克昌，元臣遽沒，乾綱載定，一柱俄傾，天子輟朝，都人罷市，追懷痛惜，倚賴無期，追贈揚州大都督，寵其逝也，賚布帛之外，別賜錢一百萬，以備齋七之給，夫人南陽韓氏，以令淑溫和，配合琴瑟，婦道邕睦，母儀肅嚴，早受恩榮，封號冀國，每起撤帷之慟，猶懷舉案之儀，痛切崩城，追攀不及，令子五人，長曰承敏，任朝散大夫，掖庭局令，賜緋魚袋，次曰承度，任朝議大夫宮闈局令，賜緋魚袋，充沂海監軍，仲曰承，任朝議郎內府局丞，仲曰承汶，賜緋魚袋，幼曰承政，賜綠，皆玉潤貞姿，博通群藝，忠孝雙美，聲華並馳不墜清風，克奉嚴訓，自丁艱畔，號哭無時，雖執三年之喪，竟佩終身之，有女二人，長適太原郭氏，親弟一人曰守志，任原王府司馬兼侍御史，恭而且悌，禮義修身，揮涕纏哀，同護喪葬，以大和二年二月二十三日龜筮葉吉，將窆於京兆府萬年縣李姚村白鹿原光修塋禮也，鹵簿儀仗，所司備供，感春色無光，路人掩泣，送終之飾，亦冠絕當時，嗣子以景中久踐門闌，粗諳事實，恐陵夷谷變，因令為文，輒課虛懷，無慚直筆，銘曰，岳瀆降靈，賢人誕生，孤標令德，詡戴文明，少負公才，早登翰苑，鯤雖化，驥足未展，密近旒，從容掖垣，偏承睿渥，獨掌綸言，始佩銀章，旋紆紫綬，秉持樞要，匡建在手，帝命監統，籌能濟時，郾城將拔，遽滅淮夷，出杖皇威，入權禁旅，恩品物，義振區宇，位極開府，功高護軍，底寧宮闕，掃蕩妖氛，只事六朝，策名二紀，道齊得喪，榮保終始，每味玄寂，常嗟俗塵，崇修梵宇，廣樹良因，寵辱若驚，勳庸不恃，朝車請退，賢路請避，屢獻表章，懇辭官榮，泣離丹陛，悲慟皇情，既遂休閒，隱居別墅，優遊泉石，才變寒暑，天意不，禍殲忠良，俄然遘疾，奄爾薨亡，天子輟朝，股肱如失，大廈棟傾，巨川舟沒，痛結親愛，哀纏里閭，風悲帳，日慘需車，鬱鬱佳城，蕭蕭寒柏，萬古千秋，紀在貞石，
大唐故永康人高府君墓誌銘君諱善安，字元殖，渤海人也，若夫沿兮萬年，棘津闡其餘祚，盛德百世，司農劭其英規，是以錫土承家，韞台之金簡，開周登漢，播彝器乎玉鉉，矧千里孤征，軼桂條而協月，千尋孤秀，以含風，肇允材芳，君而具美，祖道豁，隋黃州刺史，永昌隆，載光朝典，六符煥其玄曜，三事茂其彝章，考孝弁，皇朝給事郎，熊州司士，素風遠概，拔萃不群，玄猷獨茂，弱齡高尚，惟君聞禮在辰，發揮有漸，對孔禽於朋執，早秀綺年，蜀莊之沉冥，忘壞徇物，伊唐興運，伏士載揚，必擇音，翻然後集，武德二年，擢授華州司士參軍，尋遷亳州總管法曹，獄之政，務弘多，惟來不撓，方深五過之疾，惟微其道，是惻三訊之容，而道懸星，銅梁束馬，青衣刊木，交讓無聞，貞觀三年授益州倉曹，除婺州永康宰，狎乳禽於麥野，人飛操於弦哥，欣變於棘上，曉陳詩於情節，因以告歸，遂休家巷，閒都州里，養初服，乃嘯侶弦桐，希駐若英之景，解顏泛菊，將愉逝水之波，而正色蒼蒼，翻少微之視，昭質冉冉，驚大年之遽秋，粵以顯慶元年五月八日，奄終里第，時年六十二，惟創巨之靡訴，痛終天之然，奉鑿楹而自π，遵反真之攸宅，即以其年五月甲辰朔廿一日甲申窆於有洛之崇芒，極誄之賓，爰追執之義，禮也，悲夫，營魄何之，嗟行在目，繁英倏謝，成蹊遂幽，其詞曰，表海稱功，列棘成象，其秀，綿綿不爽，西漢飛英，東秦振，豈伊微德，終然激仰，子安變翼，元伯御明，瞻彼先遠，孺慕勞思，桐閣夕，松露曉滋，閱川通望，怛化何之，
唐郭君墓誌銘並序夫賢材應運，嵩氏代歷命之英，乾坤不人，岱岳有喪良之咎，思故沒而不朽者也，夫人王氏，太原人也，儀貞月亮，色茂春社，韞四絕以成規，裁七篇而作范，於是琴書，玩風月，拓五畝而制居宅，面一丘而山水，不為逝川已往，風樹難停，降年不永，遂風燭，日下長安，名流將遠，天上京兆，與歸終絕，春秋六十有四，卒於私第，以開元十九年歲次辛未十一月丙午朔廿七日壬申，葬於呂柴村西南一里平原禮也，夫人智範，門重文成之教，家承孝友之資，敬生即之齊眉，重今時之合體，門無胤緒，遂闕溫情，智范當身，自營墓所，其詞曰，夫妻二人，一沒一存，孤魂一別，雙美何陳，丘隴，知伏何言，
大唐故彭城郡君劉氏權寧墓誌銘並序前將作少監張少悌述郡君姓劉氏，諱鴻，故秘書監秦之女弟也，初笄之年而歸於我，于飛好合，凡四十年，性行寬柔，戚族遺愛，織中饋，克制有規，婦道母儀，可以師氏，少悌不造，禍延於君，建中二年十一月十三日寢疾而終，以其月卅日權寧神於官店道東，依呂才八向也，嗚呼，谷則異室，死則同穴，修短不我，與空悲來，得從銘曰，異室同穴兮詩，有修或短兮時，各隨化以待盡，權刻石而志之，
唐故金城郡申府君並夫人吳興郡施氏墓誌銘並序府君周尚父太公之近族，漢丞相嘉之茂葉，代歷簪裾，故略而不載於文也，考諱珍，皇任戡黎府折衝，府君諱胤，即折衝之嗣子，性慕釋道之二宗，處世然，不以浮名是貴，累代松賈，悉在上黨西申村西青崗之下，頃以令子職在臨，遂易居山東，經余廿載，常以參問禪律為邑會之長，令子孝行同於伯瑜，不忍改先父之遺跡，今即於金剛邑院西南去縣約五里創修塋闕，備周之禮焉，府君享年七十六，去大中十四年十二月九日終於臨縣里仁坊之私第，夫人吳興郡施氏，享年七十四，去咸通二年八月四日終於私第，有女一人，適太原王氏，有子一人，名弘泰，見充臨軍資庫押官，嗣子哀慟穹，獨居喪側，號咽朝夕，殞而復甦，抑哀順變，知禮難逾，召青烏筮吉，即取咸通二年十月九日窀穸之禮也，仍慮谷變山夷，淖濘為虞，故刊貞石，請文而志之，嗚呼，銘曰，金城府君，遵敬道釋，吳興夫人，懿恭則，眷姻談美，僚友稱德，送終盈路兮悲復歎，孝嗣哀深兮淚雙滴，
大周故泉州龍溪縣令郭君墓誌銘並序君諱行節，該，太原人也，源乎高辛之才子，派乎周文之令弟，錫土始於下陽，受氏基於東國，虢郭聲類，因而氏焉，志士立節於棄，儒行播名於折角，自後忠賢繼踵，不墜於先風，冠冕比肩，克昌於後葉，祖開文為代，則武為時英，觀德在齊於萬夫，芳聲遂高於五校，有隋之代任順政府統軍，父璜，聲實具舉，材行可嘉，名才及於清通，影己沉於窀穸，君稟氣中和，體茲上德，弱不好弄，在險彌恭，激清風以勵懷，素明月而澄性，多能天縱，博識自然，鼓腹而謠，書發憤而投筆，於時邊隅不輯，公乃奮臂從戎，賈勇於行前，運籌於幕下，軍還，飲至策勳，蒙授上護軍，隨班例也，後以文擢敘，授泉州龍溪縣令，下車布政，表異於馴，案部懲違，息奸於吠犬，秩滿，轉撫州南城令，丁艱不赴，屬青丘背命，玄菟挺災，軍將等以公早習戎昭，夙閒韜略，遂表公為雞林道判官兼知子營總管，又奏公為押運使，於是揚巨海，鼓棹遼川，風起濤驚，船壞而溺，形沉水府，神往修文，其化跡之時，即唐咸宇二年之歲也，春秋四十有一，夫人弘農劉氏，隋兵部侍郎榮之孫，太子舍人方之女，少閒婦德，長蘊母儀，訓子有方，實貽於胎教，承家以禮，不忘於心和，男思元，任州雞澤縣尉，隨男之任，以大周長壽二年歲次癸巳二月辛酉朔廿四日甲寅棄命於雞澤縣之官舍，春秋六十有三，孤子思元等，以父沒河宮，結曹娥之巨痛，母歸泉壤，軫王修之至哀，即以三年歲次甲午正月景戊朔十一日景申招魂宅兆於神都洛陽縣清風鄉張方里邙山北之而安厝焉，禮也，恐岸谷交變，田海互遷，爰紀芳猷，勒之泉戶，其辭曰，于嗟哲人，惟虢之胤，永保箕裘，代傅忠信，霜明雪淨，金聲玉振，獨能，孤超八浚其一，山嶽垂精，江海表量，眸明立志，豐下成相，匪琴忽，書是尚，見義即為，當仁不讓，其二，庸勳既著，宦途斯就，外察無累，疚，忽矣風摧，由乎木秀，地戶不春，泉門無晝，其三，楊風索索，隧，金匿彩，白玉潛輝，無力之桂騎，有掛劍之松枝，名不朽於於泉扉，其四，
大唐故廉府君徐夫人墓誌銘並序君諱師，字望，本河東郡，昔頗為趙，冠諸侯，居蜀守，歌流五，閥門無墜，英明代有，祖，隋縣丞，父客，唐朝南陽校尉，文章擲地，僉為王佐之才，貴在天，未享台階之失，君竦干幽貞，宅心閒曠，山陽築，別業邇於巒崗，物外簫遙，高賞臨於霞月，杖藜披薛，自諧真隱之風，練石燒金，未得神仙之術，春秋七十九，長安三年六月廿三日遘疾，終於家，夫人徐氏，賀州馮乘縣尉端之侄女也，動合規訓，言修典則，輊之鬢，衰顏謝李之姿，未終養於迎舉，遽悲於就木，開元丁巳歲十月丁卯十日景子卒，嗚呼哀哉，夫君諦想真乘，凝心究竟，早命第三子山寺出家，法名愁一，維摩在俗，即悟空門，淨藏辭親，從茲道，孫綦等，情深創巨，禮極送終，其月廿五日，合於村西南八十步高原，禮也，東臨光，巖障門，兩枕崗巒，林隱藹，衣衾而不啟，衡器而得地，年代，復紀銘云，真矣君子，早囂塵，彼華兮宜室家，歲時往兮川流閱，生齊體兮歿同穴，郁兮悲風月，昭昭銘紀兮揚徽烈，
大唐萬年縣劉居士墓誌公諱相，字文範，京兆萬年人，楚元王交之後也，交封於薛郡彭城，曾祖旦，後魏初拜本郡太守，封關內侯，祖仁，除博昌令，仍襲本爵，父藏，仕於齊，名聲藉甚，齊末，周並天下，徙於關右，故遂為京兆人焉，弈葉重光，組相襲，此乃昭彰史籍，豈待形言，惟公稟質清高，器局宏量，忠孝發於天性，信義生於自然，厭塵俗之無恆，就山池而放逸，傾九醞以陶性靈，源百家而暢雅志，風清月夜，轍賞玄度之遊，枕石臨泉，自得箕山之操，汪汪焉如萬頃之陂，森森焉若孤松之立，見善則虛衿而待之，遇惡則內省而詳之，不以寒暑易其心，不以榮辱改其度，美哉盛矣，不可詳記，春秋八十有一卒於里第，悲動四鄰，哀感行路，豈止親戚傷痛，兒女崩號而已哉，遂以其年葬於京東之十三里蛇村之右，前眺終南，層峰千仞，卻開清渭，洪流萬里，東瞻灞岸，西望帝京，日月之所蔽虧，煙雲之所離合，信地之宏壯也，夫存有嘉名，沒遺令范，故記諸景行，以為志雲，其詞曰，猗歟遠祖，出自楚元，且公且侯，帝子帝孫，世舉高秋，曾本，圓規方矩，垂范後昆，其一，惟公宏量，器宇清高，置囂俗，放曠東里，風亭命侶，月館游遨，珍羞結駟，酒駕連鑣，其二，雅愛幽棲，性怡水，惟忠惟孝，明經悅史，疾惡若讎，見善佑已，彼寬萬頃，驥足千里，其三，隙駟不留，寒暑亟易，金烏東旦，玉菟西夕，誰謂道消，碎此璧，誰謂霜落，凋此松柏，其四，靈需方軌，四牡齊轡，赳赳征夫，哀哀孤嗣，競攀去轂，爭野饋，一戾荒埏，千秋長秘，嗟爾來世，式昭清懿，其五，貞觀廿年歲次景午閏三月癸巳朔廿日壬子年四月壬戌朔十一日王申葬於此，
唐故開府儀同三司行左領軍衛上將軍致仕陽城郡王秦公墓誌銘並序鄉貢進士裴詢撰應書判拔萃朝散大夫前太子通事舍人上柱國孫藏器書公諱朝儉，字覲，馮翊陽人也，曾祖諱諒，皇甘州司馬，祖諱邈，皇汾州錄事參軍，贈代州刺史，父諱庭秀，皇左威衛大將軍，累贈洪州都督，始以射藝，雄於邊朔，位不充量，慶流於公，公克紹先業，練達武經，年十三，則為玄宗殿前射生將，後破郭千仞及收復兩都，皆領偏師，共成茂績，故自州良社府折衝，累遷至雲麾將軍試太常卿，封長沙縣開國伯，食邑七百戶，大曆末，建中初，從司徒馬公燧討李靈曜，伐田悅，摧敵陷堅，收城慚邑，以少擊眾，皆立殊功，可謂善用士力，使之捐生，誓酬主恩，奮不顧命者矣，進封陽城郡王，屬逆賊猖獗，亂我京輦，鑾輿行幸，次於奉天，司徒馬公聞之，籌於公曰，今若棄此一方，全師赴難，是落其奸謀，失我成計也，於夷險之際，合進退之宜，莫如公提我麾下精騎，轉戰而西，遇兇徒則剪除，達行在則翊扈，如此則唯我與公，得不失為臣之道於方隅多事之時矣，可不勉歟，公聞此艱難，毅然憤發，遂領并州甲士三千，即日遵路，既達長安城北，以群凶方侈，勢不可逼，遂頓兵於中渭橋，其日，賊有萬眾列營於渭水之南，公以將士甚寡，聲援未接，乃羸其形以張之，日令五百人飲馬於渭，鬥志不見，遂無我虞，如是不逾月乃盡濟師徒，與諸軍合擊，大挫凶丑，直抵苑門，捷書上聞，帝用嘉歎，墨詔褒美，賜實封一百五十戶，仍加御史中丞，旋屬河中節度使李懷光與賊比竊相影響，帝命馬公為副元帥專討之，以公為先鋒都虞候，委之重職，俾罄奇謀，累收晉，絳二州及猗氏，寶鼎數縣，勇節既彰，賞典爰及，再加輔國大將軍，及整旅歸藩，又征奚室圍及拒吐蕃之犯河曲者，皆以丹誠累著，明效公議，以未參軍衛，尚佐我府為時政之闕，貞元三年，召至闕下，拜左威衛將軍，十一年，充皇城留守，十七年，轉本衛大將軍，一紀於茲，方承再命，當時為屈，公猶讓之，元和元年，今上光膺實祚，申命舊勳，遷左羽林將軍知軍事兼御史大夫，未幾改左神武將軍知軍事，副相仍舊，旋就加開府儀同三司，檢校右散騎常侍，曾未週歲，三歷顯秩，人以為錄舊則至，掄材未申也，八年，改左武衛大將軍檢校，兼官悉如故，功成名立，辭劇就閒，得君子善終之道焉，爾明年以小乖，寢膳暫廢，朝謁屢有陳乞，遂懸安車，知止之心，上不能奪，拜左頊軍衛上將軍致仕，既諧謝病之志，克享期頤之壽，以十二年四月十日，終於上一都宣陽里之私第，春秋八十有二，以其年七月十日安神於萬年縣猩川鄉之籠首原，陪一都督府君之塋，禮也，夫人弘農楊氏，先公而歿，及此祔焉，有子六人，長曰應，浙西馬步都虞候，次曰岌，河陽馬軍兵馬使，次曰宗衡，鄉貢進士，次曰儒衡，前殿中省尚捨局直長，次曰湘，前絳王府參軍，季曰涇，鄉貢明經，皆承義訓，不殞其名，見斯文，用識幽室，銘曰，天生偉人，拔俗絕塵，忘軀徇國，揚名顯親，艱難之際，誠節備陳，運籌不測，殺敵如神，乃建殊勳，乃登高位，持憲之榮，珥貂之貴，方崇望實，忽遺榮利，行止之宜，始終無鬼，一時盛事，千古嘉名，陵谷有變，鐘鼎有銘，令妻早世，同掩泉扃，懿胤哀哀，永保家聲，
唐故北海郡傅府君墓誌銘處士路宗堯撰夫人李氏，以廣明二年六月十一日終，以其年八月二日合祔於府君之塋，昔日殷王夢得賢相以輔其國，厥後子孫，延嗣不絕，靈源茂族，其來遠矣，府君即其支派，世居北海郡，因為族望焉，皇祖諱詮，取天易之泉，不仕王侯，列考諱剔，稽孔聖之言，隱居求志，府君諱存，性惟素，意必靜專，不累於時，無傷其物，輕財重義，安處無虞，貿遷必在於化居，臨事常思於苟得，豈謂三焦失序，六腑乖宜，遘疾逾年，漸至增拯，良藥無效，名醫曰瘳，奄棄明時，忽歸玄夜，以咸通元年十二月十九日，終於禎實里之私第，形於天地六十甲子矣，絕之後附身附棺者，必皆誠信，夫人李氏，早傅令德，夙蘊閨儀，克正家風，恤下均育，自喪君子，哀動殊常，歎龍劍之一沉，嗟鳳梧之半落，嗣子二人，長曰師貞，次曰師位，並遵於孝行，習禮通詩，毀瘠不容，殆將滅性，令女一人，皆妍姿麗質，在室方笄，哭踴無時，期昏不絕，乃圖書就吉，日月取時，須准禮文，以定遷厝，即以二年春孟月廿有一日，柩車，赴於縣之西宜陵鄉白露村古原而窆焉，取其儀也，至於靈之具，魚之用，歌陳薤露，酒奠榴花，薦羞必盡其時，祖祭率由於禮，恐桑田變為漲海，松柏摧為拆薪，志以斯文，用刊貞石，銘曰，高人在兮邑里稱賢，高人歿兮門庭然，吉土兮子孫慶延，保墳壟兮鬥牛在天，中和，
唐故正議大夫蘄州刺史兼御史中丞孫府君夫人河內常氏墓誌銘並序前度秘書省校書郎郗弘度撰夫人河內郡人也，其先即漢長羅侯惠之後，曾祖泰，懷州刺史，祖光輔，贈兵部尚書，父，贈坊州刺史，季父願，將作監贈工部尚書，皆承席寵，代有令名，佩玉鏘金，乘軒曳履，詩稱盛德，百代其斯之謂歟，夫人未齙而孤，世母天水姜氏，目如已子，訓以母儀，承教氐庸，無違動靜，笄纓之歲，始歸於府君，夫人性本乎天，柔閒以靜，華淑德，蘊玉含章，其未笄也，遵待聘之教，其有行也，守如賓之敬，言詞罔慚於謝室，箴誡豈讓於班，其酒食潔蠲，方可精其婦道，組川是務，曾不怠其女工，四德是修，六姻咸仰，耀圖史，芬馥邦家，於戲，府君出牧於蘄，才逾三月，蘄人不幸，府君即世，夫人蓬首悲纏，麻衣晝哭，乃護其旅櫬，順彼長途，歷於星歲，達其故國，厝於臨晉縣峨眉原之里，邇先塋也，又纂畢生之業，建於豐碑，以紀其功，有女三人，長適弘度，蓋府君之遺命，夫人之惠眷，時謂干用達識，永保繁祉，豈期構厲斯疾，有加無瘳，以元和五年正月廿九日，終於臨晉縣之官舍，享年卅有九，嗚呼哀哉，有子三人，長曰煉，饒州余干縣尉，次子鎮，次子，泣血茹荼，哀過其禮，乃護喪事，以其年十一月廿日，啟祔於先府君之舊塋禮也，以陵谷是虞，式旌壤石，乃命弘度志焉，銘曰，高門之胤，其德，作儷君子，如彼瑟琴，行超往古，節邁當今，善何不，實匪忱，詠柏舟兮共銜血，泣素軒兮即幽室，青松鬱鬱峨眉原，千年萬歲如今日，
大唐故游擊將軍上柱國行原州都督府三郊鎮副楊府君墓誌銘並序君諱履庭，字勤，弘農華陰人也，出有周，食采於晉，枝由其茂盛，衣冠以之雜襲，朱輪華轂，既翕赫於西京，重侯累相，亦紛綸於東國，代盛芳烈，君之先焉，祖遠，皇朝殿中省尚捨尚食局直長，涼州姑臧縣令，英姿淑問已標舉乎六局，清風異政，乃流行於百里，父仁智，皇朝安次，定襄，城三縣令，仁擬仲春，化成，步物蒞事，每著芳謠，雖子皋委蟬，仲康翟，何以喻也，君星辰降祉，山河之靈，麟角鳳毛，瑤林瓊樹，少習詩禮，好孫吳，文則六義備能，羽兼妙允，所謂一時英傑，文武不墜者也，日光天驕恃險，投筆從戎，既而旗鼓相當，煙塵向接，君橫戈直進，挺劍先鋒，遂潰賊徒，大將因之克捷，將軍表奏，天子嘉焉，遂特授游擊將軍，上柱國，原州都督府三郊鎮副，功高賞薄，非其好也，然嘗欲以身許國，收功帶林，清浣海之波瀾，掃陰山之氛，稜威朔鎮，勒勳燕然，豈謂與善無從，降年不永，春秋十八，以長壽元年十一月廿日遘疾，歿志幽泉，夫人河東薛氏，家聲，鼎氣氛氳，親之訓，長宣淑媛之節，婦儀母則，冠今絕古，霜露，柳殯郊次，嗣子公孫，早備欒棘之容，每深蓼莪之思，懷鞫育於罔極，哀宅兆之，以景雲二年十月八日合葬於溫之平原禮也，痛夫玄扉一，方遠，徒泣柏而靡逮，願負米而何階，嗚呼哀哉，乃為銘曰，，食采晉焉，伯僑之後，諜可傳，弈葉英偉，代不乏賢，誕，，汪洋遠度，慷慨宏謀，既通經史，亦善孫吳，投，，此戎職，功名是圖，命奇紫塞，志歿黃壚，氛，，君子，琴瑟友之，如何令德，嘗不遺，延平，，子，欒欒刺容，昊天罔極，叫地無從，卜其，，，靡松，勒銘幽壤，紀此芳蹤，
雍州長安縣歸化鄉故人杜道願，作在蒿南頭第四家，故立銘記，顯慶五年二月三日，
故雲麾將軍守左金吾衛大將軍試鴻臚卿上柱國宋公墓誌銘並序祖諱仁貴男長豐縣丞再興次子太子次子再榮，府君宋公諱儼，西河郡人也，宿著天雅，英雄越風，當才用武，文烈古今，料敵先鋒，決勝千里，衝突兵眾，煞氣橫屍，建中二年七月出薊城，奉恩命，元戎朱公我神將，府君宋公親領甲兵，收掌恆定，圍深州，克伏，其年十一月，破恆定節度張惟岳十萬餘人，積屍遍野，收聚屍骸，埋築丘塚，何期國家負德，不與功勳，反禍燕師，授太原河東節度馬遂惡奏，先領朔方兵甲，隴右道李懷光領秦兵及殿前兵馬同廿餘萬，屯營魏，博御河西側，我幽州節度並以恆冀兵馬，建中三年三月，離深州至魏貝，相去秦兵十里屯營，鼓烈陣，弓矢相交，六月卅日，破馬遂兵馬廿餘萬，積屍遍野，血流御河，我府君名將節操，衝突先鋒，決命於先，不顧殘軀，名播後世，何期運命將終，逝水長流，永絕卒於此日陣也，享年春秋卅有八，嗚呼痛哉，哲仁喪矣，愁雲位垂，悲風慘色，為此忠效，冀國王封子長豐縣丞，報其名父，夫人公孫氏，孀居叵歲，撫育家業，禮有曹家之誡，孝絕孟母之慈，齊眉雙明，琴瑟同韻，何期先喪於前，卜筮良日，建中四年歲次癸亥四月丁未朔廿七日癸酉，葬於幽州昌平縣東北十里武安縣，墳闕數仞，後擁月崗，堆阜千重，橫瞻玉案，右帶房山之秀，右臨滄海之涯，宜其備矣，鐫石千古萬世，銘曰，名將賢良，貞負霜，榮枯萬世，惟德洋洋，
唐故何君墓誌銘並序君諱摩訶，字迦，其先東海郯人也，因官遂居姑臧太平之鄉，原夫含章挺秀，振清規於漢朝，碩學標奇，展英聲於魏闕，其後璋疊映，槐棘駢陰，詳諸家素，可略言矣，曾祖瞻，齊為驃騎，七札居心，祖，梁元校尉，六奇在念，父底，隋授儀同，鸞弧寫月，矯夭飛星，惟君不以冠纓在念，軒冕留心，懲襟定之前，棲志禪林之上，不謂莊懿遷舟，孔川流箭，俄見止隅之禍，終聞屬纊之悲，與善無徵，夜台奄及，以調露二年二月十六日遘疾，卒於洛陽界嘉善之私第也，春秋五十有一，以春年二月廿八日窀於北邙之山平樂之禮也，所恐田成碧海，地變蒼山，故勒泉碑，乃為銘曰，黃河東逝，白日西沈，百年未及，駟馬悲心，幽泉長夜，松柏清音，歎時易往，痛結難任，調露二年二月廿八日鐫，
唐故曹府君及夫人南陽張氏合祔墓誌銘並序鄉貢進士張遵撰公之先亳州譙郡人也，帝嚳之苗裔，後稷之芳胤，得姓于周，授禪於漢，公即大魏之後也，惟我府君承紫籐之靈緒，幽洞之清源，或將帥而外權，或公卿而內緝，封儲累任，文武傳家，派遠源深，分居九土，今為鎮州平山縣延壽鄉金水里人也，曾諱景，皇試殿中侍御，銀青光祿大夫，贈國子博士，食邑五百戶，祖諱珍，不仕，公諱惟政，即祖之孟子也，敦敏成性，仁孝立身，禮標續榮之謙，義著斷金之讓，琴書左右，引流水之清冷，筆硯當窗，紀松竹之幽韻，方長不折，傲逸閒居，掃跡雲林，高尚其士，即我公之盛德也，何期忽縈疾瘵，氣緒綿留，巨岳傾頹，梁木顛墜，以大中七年九月卅日終於私第，享年七十有五，夫人南陽張氏，淑慎之德，卓妁之姿，偕以當年，禮和琴瑟，冀以椿齡，共保蘭芷同芳，豈謂木忽榷，蘿靡，孀居主奠，疾起膏肓，藥餌無徵，遘斯大禍，以大中十二年太蔟月廿有五日終於內寢，享年八十有三，嗚呼，鴛鸞並歿，劍鏡俱沉，雲物增愁，春罷相，嗣子有二，長曰幼澄，次曰敬初，敦德允元，名標古哲，紹展惠之明作，繼閔損之深仁，結交並雞黍之聲，奉親有懷橘之譽，女有一人，容芳桃李，夙著言功，名超漆室之賢，禮娉冠纓之歲，孝等既望長歡扇枕，永保溫清，豈謂積善無依，屬斯凶咎，於是礱石命筆，請余制詞，紀已往之微猷，慮陵谷之更變，將來之美，篆而刊焉，以咸通六年十一月七日龜葉從，窆於莊北二百步帶西之原，禮也，銘曰，巍巍逸士，道德高明，片玉之澈，孤松之貞，蕩蕩雲林，長嘯風清，其一，偉哉夫人，能規能矩，操比恭姜，賢同孟母，蘭芷齊秀，超今冠古，其二，椿齡終壽，穸室同歸，星沉月落，松折蘿，孝子哀哀，欲報無依，其三，隴樹蕭蕭，夜台冥寞，劍沒窮泉，鏡沉幽壑，丘封近路，增感淒愕，其四，玄堂一閉，歲月空長，栽松記伐，刊石題芳，慮有變移，徽音載揚，其五，
唐故朝議郎成都府犀浦縣令京兆田府君墓誌銘並序將仕郎前守國子監大學博士河南万俟鎔撰田氏本於媯，滋於齊，今京兆人，人物衣冠載於史，繫於諜，此不書，公諱行源，字汪之，以明二經擢第，釋褐衣授榮州糾曹掾，次授成都府新繁尉，魏成，什邡二縣令，大中十一年調補犀浦令，十三年七月十五日歿於犀浦縣官舍，七十九，曾王父澈，皇鄧州司馬，大父子珍，皇銀青光祿大夫，太子家令，考，皇成都府雙流縣尉，妣昌黎韓氏，外祖榮，皇緱氏縣令，夫人隴西李氏，門族具前志，先於公六年而歿，歸葬於長安縣永壽鄉其里號中大韋村，公歿其年十二月九日，啟其隧以窆，禮也，二子，長曰重，季曰厚，皆舉進士未第，女五人，其長適前漢州什邡縣尉段淙，次歸其前攝新繁縣尉任景詞，其三妻前杭州新城縣南，其四從前滎州鄢陵縣主簿徐敬則，公學精經，百思之，岐皆能析，公徵正其支出於意，良國朝儀範，故實多詳熟之，為文不尚華，智識之士皆崇之，務稱劇，獄疑，吏懷奸，事積弊，必能理決懲削之，是以五命，凡公宰邑假政二十餘任，皆有善績，嗚呼，生於昭代，竟棲下位，君子惜之，噫，嘗挹公之深，仰公之高，文辱遺，載慟既哀，乃推詞以志其德，愧文鄙而不能盡，孔門四科，公檀其二，道實通儒，政符循吏，尋繹微言，究窮精義，洞達幽玄，搜揚奧秘，積學長材，安於卑位，不遇旁求，亦非遐棄，渭水西來，中南北峙，巍峨新表，荒涼舊隧，辟之以附，音容永，百千萬年，熟來此地，評乎龜，短長有異，卜筮俱存，或宮或肆，噫嘻，善有餘而不享崇高，必流芳於令嗣，唐大中十三年十二月九日，
大唐故彭州唐興府左果毅上柱國程府君墓誌銘並序君諱，字文，廣平人也，其先周大司馬休甫之後也，雖復時移運改，葉散枝分，盛德之後必昌，像賢之風無絕，曾祖猷，隋朝請大夫坊州別駕，杞王友，勤半刺，驥足雲馳，友輔帝孫，鵬翅風舉，大父知，唐朝請大夫潞州司馬，含章內塋，學古外，價重十城，光照千里，父異度，唐朝散大夫，舒州懷寧縣令，為儀物表，作范人倫，絃歌欲奏，耿雉馴衢，美錦未制，而災蝗境，公稟願五行，資和氣，卓為英，特發青華，幼而宿成，長而不匱，寬猛相濟，溫嚴得中，屏氣升堂，展下之慶，晨昏就養，掌內之珍，瞻顏觀行，不謝於閔騫，慎終追遠，逾於曾子，朋友許鄉黨稱仁，或投筆從戎，獲殊勳於上級，或牽就職，享榮位於藩維，公氣激雲霄，量包江海，不以微班滯意，棄若遺塵，不以薄賞嬰懷，屏如脫屣，於是訓弟接友，身治家，庭變枯荊，友於之感，門多擁，明信義之徵，宴謔無暫輟其時，賓朋未省虛其座，昔齊之公子，徒流好士之名，越之大夫，玄授治生之術，出處默，情同不系之舟，取捨呼吸，預識有涯之分，確其志節，松筠未足方其操，遺其清白，桃李然可齊其蔭，而輔仁莫驗，降年不永，日車難駐，隙馬易馳，終共夜川俱逝，溘與朝露同盡，以開元廿八年三月十八日寢疾，終於洛陽里仁里之私第，春秋五十九，嗣子光佚等，號天飲，扣地茹荼，望望不追，哀哀罔極，親故悲悼，行路傷心，仍以其年歲次庚辰四月丁巳朔廿九日乙酉遷厝於邙山禮也，摶風九萬，掩墜於清霄，年歷三千，庶睹於白日，乃為銘曰，山河異氣，特生賢俊，志節恢弘，儀形孤峻，家國忠孝，友於恭順，行非一途，跡超郡，德與道合，志與時並，放曠自得，逍遙自寧，不屈於州縣，不馳聲名，常懷介直，永保堅貞，先聖詒文，仁者壽考，後賢秉義，一何討，君胤若Φ，我心如搗，豈謂伊人，俄觀宿草，壑舟難止，隙馬易過，松路，翻聞薤歌，生前日少，歿後年多，荒原寂寂，至此如何，
唐故特進行虔王傅扶風縣開國伯上柱國兼英武軍右廂兵馬使蘇公墓誌銘並序將仕郎守秘書省校書郎房次卿撰貞元十四年六月廿九日，文武之上將，社稷之忠臣，特進行虔王傅兼英武軍右廂兵馬使蘇公薨於位，皇帝輟食去樂，賻加等，公諱日榮，字德昌，京兆武功人也，得姓受氏，著經見史，孝家忠國，角立傑出，曾祖德瑤，中散大夫，翼州刺史，祖知廉，銀青光祿大夫，甘州刺史贈尚書左僕射，並積善種德，餘慶垂休，鍾秀於公，公克負荷，天寶初，以一子出身授安鄉郡大夏縣丞，文理優柔，縣境和洽，時無軍旅之事，方俎豆之儀，無何，祿山始亂，四海兵興，於是慨然有投筆之心，枕戈之志，時客遊靜邊軍，乃陰結豪猛，潛期殄除，至一暮夜，義徒竊發，遂斬逆將安守一，周萬頃以甘心焉，玄宗異之，特遷右清道率，充振武軍融使，至德初，領朔方三郡之士，衛北極九重之嚴，奮千人被練之師，殲九蕃同羅之眾，拜右領軍衛將軍，宇宙載寧，乘輿返正，轉本衛大將軍，蠻夷亂華，天子巡陝，率紀綱之僕，為腹心之臣，封扶風縣開國子，除右千牛衛大將軍，主上龍飛，錄功班爵，當監撫之日，有調護之勳，改右武衛大將軍，充仗內教坊使，六師無闕，八音克諧，寵榮一時，熏灼四海，過有小譴，情實寡尤，貶萬州司馬，惟省，精誠感通，俄而優詔追還，恩遇如舊，遷右監門衛將軍，遽本衛大將軍，又歷韶王傅，復用虔王傅兼英武軍右廂兵馬使，方嘉節制之能，將付旄鉞之任，而天玄莫問，神寂奚徵，知命順時，即世從化，時年七十有九，嗣子審，宙，定等，以貞元十四年八月七日泣血徒跣，扶護靈而，歸葬於東都河南縣金谷原，安定郡夫人智氏祔焉，禮也，公幼而好學，事親竭力，長而尚氣，許國亡軀，身已貴高，接下之禮有餘，節彌清亮，人之急不倦，居常秉金玉之度，臨敵奮貔虎之威，德著有不勝之容，功多無自矜之色，故得久承密恩，雖疾轉任，獨蒙殊渥，既歿猶思加以鑒裁知人，推引得士，辛太原之豪傑，事公以師儀，渾河中之功名，敬公以兄禮，其餘茅土之俊，公卿之妙，無不堂入室，結友定交，嗚呼，人之雲亡，邦國殄瘁，成蹊之感，復睹斯時，大樹之悲，寧聞往日，著金石之攸久，備陵谷之遷移，乃為銘曰，功名開國復承家，崇堂邃宇延綺羅，賢豪英達來經過，前妙舞兮後清歌，愁時少兮歡樂多，一朝棄捐山阿，聖智勇力如之何，惟茲刊石流惠和，嗣子進士，
唐右金吾郎將馬君夫人敦煌令狐氏墓誌銘並序夫人其先出自周文王子畢公之苗裔也，其後晉侯賜邑令狐，因以命氏，王莽纂漢，將軍邁匡復漢室，為莽見敗，子孫避難於敦煌，因為敦煌人，自茲厥後，宗葉蕃碩，曾祖文軌，皇汾州長史，祖思拯，皇利州嘉川令，父同祗，蘭州金城令，並自家形國，位烈休光，夫人即金城府君之長女也，昭然天假，清懿典儀，春秋十九，歸於馬氏，乃家沐清風，將和鳴偕老，豈謂遘疾不逾，積善無徵，以上元二年七月廿二日終於私第，春秋五十，有子二人，伯曰文質，前鄉貢明經，季曰文贍，幼而聰敏，哀以泣血，毀至絕漿，以元年建子月廿一日措於岐山陽遂鄉之三時原禮也，即夫人家邇，非遠先塋，又令歸魂而無依也，獨悠悠於白日，望淒淒於長川，貞石紀時，而為銘曰，逝往古來，去不可止，代如疾風，歎茲閱水，孤玉樹於庭中，棄明珠於掌里，事在生而永歎，悲千秋而長已，寶應，
八品亡宮志文一首並序惟夫宮人者，貞淑之媛也，雖姓氏無辯，而徽烈可傳，是故任比佩蘭，名高於往記，詞同頌菊，美冠於前書，展教後庭，敷榮內，執管之風既著，助桑之化乃升用以永固百齡，長宣四德，豈謂俄悲露，奄謝蒿泉，惜逝景之不停，歎芳猷之莫記，即以萬歲登封元年壹月六日終於北邙山禮也，爰刊石，以述銘曰，離象降輝，入侍宮闈，明門禮訓，辯機，閱川何還，厚夜旋歸，凋蛾葉散，墜花飛，松楊風瑟，形影希微，庶千秋兮萬古，知懿跡之芳非，
大唐故左衛長史顏君墓誌銘並序公諱仁楚，琅耶人也，先有仕魏，因家洛陽，姬川西控，秀榮光以疏源，蒙東臨，蔚祥雲而開，族分義邑，枝派通賢，體二符，贊素王而道融經岳，迪元凝懿，翼赤帝而德茂儒林，景粹廉華，虛室蘊舉明之器，雅才雄踞，彎弧壯勇仁之節，江左振藻，飛芳譽於海隅，河朔膺揚，馳英聲於冀域，蔚華千古，蟬聯百代，祖伽，齊廣平王記室參軍，司州東閣掾，真定縣令，長裾管記，實從容以賦華，小冠宰同，自優遊於琴德，父憲，隋淮安郡司兵參軍，柔明之才，韜溫恭之量，跡次下位，聲飛上京，公幼姿玉映，夙譽金鏘，志學樞衣，敝霧氛於超序，登庠鼓篋，橫帶卉於鄭鄉，弱冠州舉孝廉，射策高第，授文林郎，貞觀十有八年也，汾州黠俗，舊雖銜善，自非才德雙劭，何以弼化操刀，廿二年，授汾州孝義縣尉，公以洛陽才子，中都英妙，遠詳樂擊，近習禮楨，顯慶元年，遷司禮事，恪居攸攝，直道濟時，簡帝心，至五年詔授都台事，三楚都會，廬九奧區，地接閩揚，俗稱殷雜，若非冰心搏擊，蘭抱招攜，無以理此亂繩，解其盤節，龍朔元年，詔授廬州巢縣令，荒階息偽訟之辭，圓扉罷扃之固，鳴春於陵隴，棲律羽於庭柯，公以輟絃歌之餘，蘊養生之主，氣埏井合，甄未兆於桓侯，色潛榮衛，鑒天機於子，振鳴皋於盧扁，騰響天於少俞，麟德元年，特徵待詔此闕，擢遷奉醫直長，雖秦和妙辯，漢李通方，何以仰止高山，遠模泉量，帝有嘉焉，即年授左衛長史，羽林材郎，實惟任子，綺紈敖法，席寵難羈，咸悅德於御寬，人靜恭於臨簡，既而瑤壇廬望幸，金輿省方，公欣陪日觀之封，企奉雲門之奏，而綏俄復，天孫遽游，以麟德二年十二月十一日薨於路，春秋有五，皇帝遣使吊祠，賜以靈輿，泉布傳置，歸於本第禮也，以乾封元年歲次景寅二月戊戌朔廿三日庚申窆於邙山之北原，公雅質仁明，敏而好古，門多長者之轍，家有高士之書，而道謝琴亡，哲萎蘭，逕花已落，門柳徒春，弟義玄，吊孤影於原，疚煢心於姜被，仰邙山而動泣，望宰樹而長號，恐海圮桑田，庶英聲無泯，乃為銘曰，周原無無，汶水滔滔，西鄰啟聖，東國庸高，賢因德舉，功以邑褒，猗歟殆庶，濟我人勞，昂昂若士，實惟邦彥，好古學優，登朝利見，汾陰高視，淮陽妙選，秘術乃工，皇情爰眷，天地交泰，日月貞明，千秋騰實，萬古飛英，式遵狩典，惟賢是旌，將陪洛觀，遽掩佳城，去白日兮芳游促，襲玄扃兮幽路緬，荒郊慘兮寒馬悲，丹旒飛兮素蓋轉，風驚兮霧黯，松深兮隴暮，勒景德兮山之隅，海有變兮聲殄固，
唐故天水趙公墓誌銘並序楊通玄撰公名石，字宗慶，其先天水人也，造父之後，與秦同祖，授封於趙，因封氏焉，皇祖諱興，奉天定難功臣，上柱國，皇考諱進誠，華山處士，公即處士之長子，事親孝慈，言信行睦，有溫良之德，有文雅之風，克紹弓裘，不墜構，義方承訓，趨庭聞詩，謙謙然國士之器也，所期仁孝必壽，斑衣養親，何圖積善無徵，降年不永，以大中甲戌祀四月廿日寢疾歿於華陰孝義鄉拾級里私第，春秋四十九，公故新婦弘農二楊氏，繼娶故新婦渤海吳氏，偕卜同穴而遷祔，公生二男二女，長子堅，童年也，次子殷，幼歲也，早喪父母，哭無常聲，長女適於天水董氏，佳婿哀情，送終以禮，公之令弟宗與幼侄堅，殷，禮備遷葬，即以乙亥年八月丙申陳脯醢之奠，備遣車之儀，遷祔長兄於先塋之次，禮也，通玄幸以中外親知，奉季弟言請，慰喪流涕，為文志之，銘曰，趙公賢良，孝行明光，趨庭聞詩，承訓知方，謀家潤屋，子道名芳，天其何災，年盛淪亡，家君哀傷，肝腸斷絕，哭子終身，不逾期月，天性道大，怙恃情切，祔於先塋，昭穆行列，嗚呼哀哉，
延壽七年庚寅歲七月朔，十六日己卯，府領兵將趙悅子妻馬，春秋五十有六，以虯車靈柩於墓，馬氏之，
原文自左向右豎行唐故隴西郡李府君墓誌銘並序長安沙門法穎文府君李氏，隴西之枝，諱潮，字潮，祖忠，考嵩，並窠宦於世，習古人之風，壽考林泉，稱達者也，府君踵之，事逾於前矣，性和而平，心厚而質，處事不撓，居閒自怡，立身忠孝，理家恩惠，朋執謙信，庭訓義方，鄉黨稱賢，宗族歸美，承祀奠祭，兢勤無失於時，有方於古人矣，至於徽猷事行，節義風規，略而不書，蓋取其簡易，元和八年癸巳歲積禍成瘵，藥無能施，夏六月三日，歿於長安縣懷德里之第，享年五十有七矣，於戲，有松桂之心，無龜鶴之壽，天不可問，于嗟命夫，即以九年正月十三日，葬於長安縣高陽原胡趙村先塋之側，前夫人車氏，貞元中先逝，蒙府君之送終，今夫人呂氏，扶疾護喪，承府君之遺，哀毀過禮，斯情叵源，嗣子賢，哭無時，食忘味，杖而方起，次子興亦然，有二女，長適周，次適女，哀思可絕，法穎述德刊，章府君之萬一，銘曰，恭維府君，隴西之李，弈葉流芳，簪裾降祉，德為時英，行椎仁軌，望如山，汪若水，一，恭惟府君，德茂蘭薰，如金如玉，若桂若筠，無工無仕，有文，一身遺美，千載芳芬，二，於戲府君，與善何言，生無門，身隨逝水，名字空存，孤孀慟哭，血淚遂旌幡，祖考之側，高陽之原，清風白松柏子孫，四，
大唐故使持節泗州諸軍事泗州刺史魏府君墓誌銘並序君諱倫，字，鉅鹿鼓城人也，居隆周以錫茅，因大名而命氏，並光華於史冊，此叮略而言焉，曾祖榮，粱散騎常侍，黃門侍郎，宕渠太守，祖敷，周驃騎大將軍，光祿大夫，儀同三司，荊州總管，鉅鹿郡公，或人居近侍，接鷺於鳳池，出鎮大藩，著詎謠於童騎，父元凱，隋儀同，襲鉅鹿郡公，志肅松筠，遺心毀譽之際，慮清水月，澄聽節義之，君霄辰象以降靈，積中和而納，警談叢於簫籟，鑒止水於襟情，武德元年起家左親衛秦府庫真兵曹參軍事，貞觀元年，詔除揚州大都督府兵曹參軍，八年，詔授員外散騎侍郎行譙州司馬，十五年，詔又除黔州都督府長史，始韜光於下位，總禁衛於戎機，及展驥於長衢，效誠於藩部，既而吳江楚塞，水陸要衛，去彼回耶，實資明略，廿二年，有詔授公使持節泗州諸軍事泗州刺史，褰帷千里，威肅百城，風俗可移，曾未期月，謂彼蒼之與善，宣政術於遐年，嗟閱水之不留，徙藏舟於夜壑，遘疾終於官第，春秋六十有九，哀切冕旒，廢朝三日，所有家，乘傳還京，並給靈舉，送至宅所，惟公含仁恕以御物，懷信義以立身，故能宦歷清階，庶僚稟其模楷，踐游勝地，朝野欽其德音，所謂令問遐宣，嘉猷濟遠者矣，以顯慶三年十一月廿三日葬於長安縣西南細柳之原，禮也，有子思行等，並踐霜增慕，攀穹靡及，恐竹素之磨滅，思金石之不朽，旌懋德於幽扃，與天地而長久，其詞曰，在周錫社，居晉傳名，芳流有嗣，弈葉飛英，昂昂器宇，肅肅襟情，如蘭之馥，如松之貞，褰帷楚地，播美秦京，俄辭白日，奄玄扃，川回廣柳，路委飛旌，駿空景落，冒寵煙生，托柔翰於沉礎，表遺烈於佳城，
大唐朱府君墓誌銘並序君諱懷智，字卿，其先會稽人也，爾其虞帝建官，命朱虎而分職，漢後求哲，誓朱鮪而指河，故世有逸人，同少連而俱美，時稱烈士，見慶忌而增芳，厥後奕代衣冠，賢良載德，備乎史諜，今可略焉，祖寶，父滿，骨法多奇，躬秉異操，情深孝義，事極人倫，身立名，有聞當世，君英靈載誕，符瑞挺生，風範端凝，識度夷雅，含貞抱潔，歲寒而不逾，據德依仁，始終而靡替，年廿一，授文林郎，非其好也，君夙窺妙果，早殖利根，誦多心經，悟大乘法，所冀永超千祀，揮弄三光，何期巢影難留，危塗易促，以景龍四年三月廿五日寢疾，終於遵賢里之私第，春秋五十有四，嗚呼哀哉，昊天不惠，降此鞠凶，處士星亡，賢人石折，聽周勃之簫發，中外涕流，聞田橫之曲彰，親朋掩泣，即以其年四月十六日，葬於北邙山之禮也，嗣子子琦等，孝實因心，哀逾毀骨，撫黃腸而魂斷，望玄門而思歿，乃為銘曰，錫胤虞官兮代之貞兮，流芳漢檻兮闡嘉聲兮，逮乎奕葉兮有君生兮，利根雅操兮潔逾明兮，皇天后土兮不並兮，千尋萬頃兮夢奠楹兮，揮掩涕淚兮日無晶，天地長久兮瘞佳城，
大唐弘道觀主故三洞法師侯尊志文尊師俗姓侯氏，諱敬忠，鄭州管城人也，晉春秋之代，鄭大夫侯宣者，即其始祖也，曾祖，齊任桑干縣令，祖仕寬，隋任河間縣令，父，唐任石州定胡縣主簿，師志行厚，常習道藝，龍朔二載，睿宗帝降誕日，出家焉，便居鄭崇靈觀，既名列道樞，而願進真位，遂詣中岳太一觀劉合尊師受真文上清，便於嵩陽觀黃尊師處聽讀莊老，然操行逾堅，德業惟峻，屬和帝永隆二歲，捨其代邸，列以元儲，遂置弘道觀，有制博召名德，尊師應斯制，居弘道焉，通天年，契丹叛逆，有敕祈五嶽恩請神兵冥助，尊師銜命衡霍，遂致昭感，永昌之歲，有逆僧懷義，恃龍作威，抑尊師為僧，經四載，怏怏不得其志，登封年，遂抗表願復其道人，願天從還居仙境，法眾以尊師言行無雙，始終若一，遂舉為弘道觀主，開元四年，遂嬰風瘵，寢疾彌留，春秋六十八，至六十月十四日，遷化於弘道之別院也，即以其月廿四日，葬於芒山老君廟西北原禮也，弟子道士令容等，恐陵谷貿遷，年代浸遠，遂刊斯石，為其志云，
縣開國男夫人安平縣君太原王氏墓誌銘並序儲慶靈自德魏征西將軍，廟算之洛州惠於不事主德音昭弈葉茂夫人福居寬明禮，婦道檢身，以柔立家，我安平公博陵崔府君諱皚，時年十有三矣，貞純內則，府君友於兄姊，將順其美府君頻有美之風，夫人視侄曲之歲，關輔阻饑，府君為率更寺丞，夫人於是劬勞自兼，推美分甘，以開元九年四月廿一日午都崇政里第，春秋七十有七，知命其年歲次辛酉十月朔廿二日景申都，
唐故張君墓誌銘並序君諱武哲，河南人也，皇朝右監門直長達之第二子也，素懷冰潔，雅符仁孝，如春蘭而凝質，履秋菊以神，學總典墳，苞義窟於丹府文條絢藻，蘊魚躍於清衿，標業行於長衢，聲遒博物，望金閨而驤首，俯拾簪纓，何悟素沼始徵，鳧舟俄徙，淥林交映，靈曜忽沉，春秋廿有一，以顯慶二年六月三日終於福善里私第，其月十六日，權殯於邙山之陽，咽悲泉之秋水，淒隴路之寒雲，慘紅塵於素蓋，嘶白馬於塗分，勒遺行於玄石，庶彌久而方聞，乃為銘曰，惟竹有苦，惟玉有，顯允君子，庶德近鄰，雅符仁孝，今問日新，如何不淑，奄喪斯人，琴停白雪，書閣委塵，黯金於隴路，庶遺行而可珍，
大唐故司空公上柱國淮安靖王墓誌銘大唐故宗正卿右翊衛大將軍河北道行台左僕射左武衛大將軍玄戈軍將開府儀同三司上柱國司空公淮安靖王墓誌王諱壽，字神通，隴西狄道人，太祖景皇帝之孫，鄭孝王之嫡子也，憑暉若木，漸潤咸池，早延一顧之賞，幼開千里之譽，篤學不倦，寧有意才龍，力行無吧，終取成於刻鶴，久蓄奇材，未程寶價，絕交當世，頤神恬漠，及皇家撥亂，肇自太原，九夷之眾猶起，八百之期方會，乃眷西顧，將定鎬京，蠢爾逆徒，擁兵作孽，依城社，屯留宮禁，惡直丑正，剝喪忠良，禍若發機，計不旋踵，王處家巷，去來郊郭，變應無方，出其不意，遂乃密運奇策，潛應義師，遠被寵章，即委綏輯，拜光祿大夫，封趙興郡開國公，食邑二千戶，仍為招慰大使，於是占募驍雄，連結豪右，萬夫之長鱗萃，百金之士雲屯，會彼神鋒，致茲城下，四凶服罪，三監即戮，龜玉獲安，鐘鼎俾，元勳以建，茂賞斯登，義寧元年十一月，拜宗正卿，增邑並前五千戶，加賜良田甲第，金寶器物，尋遷左領都督，總知皇城宿衛，追敘京城之勳，回授一子，代德之符既至，揖讓之禮斯行，寵樹戚藩，光隆秩命，武德元年，拜右翊衛大將軍，進爵永康郡王，臨軒授冊，又改封淮安郡王，邑戶如舊，於時常山以南，猶隔聲教，太行左轉，尚曰匪民，推轂閫外，聲實兼重，允資戚屬，式佇賢能，乃以王為持節山東道尉撫大使，封拜刑賞，皆得專之，禁令肅清，仁惠孚洽，扶老攜幼，動色相趨，武德四年，又授河北道行台尚書左僕射，給親兵二千人，馬八百匹，於州鎮守，六條所察，總屍其任，八坐之重，疑則上京，理勃海之亂繩，馭有梁之黠馬，奸暴竄屏，閭閫胥悅，洎劉黑闥作難水，徐圓朗放命袞州，承旨清夷，累致克捷，五年，拜左武衛大將軍，仍玄戈軍將，郁髟耳髦被繡之士，望旌徽以齊肅，拔距投石之材，知鉦鼓之進退，於是外治莫府，內次直廬，績宣周衛之中，威行都輦之側，我皇踐祚，其命維新，優禮元功，敘九族，養德之秩，車服以庸，潤屋之萌，重開書祖，遷開府儀同三司，別食益州五百戶，封肥寧之燕，無曠於旬朔，冬柰之錫，豈輟於歲時，方當布席膠庠，光饋之盛禮，就居省闥，延幾杖之優命，既而陰堂致夢，陽烏為災，東海之藥難逢，越人之方罕驗，貞觀四年十二月寢疾，薨於京城延福里第，春秋五十有四，痛感一人，哀深百辟，資給贈，特加常等，有詔贈司空，謚曰靖王，禮也，惟王倜儻大志，少懷沖天之舉，磊落英姿，克隆佐聖之業，信侔潮汐，言若綈繒，折節卑躬，尊賢容眾，軾廬靡倦，孫襪匪慚，儼恪之容，見重於朝廷，贍恤之義，博洽於親黨，降年不永，烏呼哀哉，粵以五年歲次辛卯十二月景戍朔，十一日景申，葬於雍州三原縣之萬壽原，懼溟海之為田，儻佳城之見日，式銘貞石，以紀芳猷，其詞曰，皋陶本系，老聃之裔，開國承家，分源弈世，誕茲明德，瞻涯靡際，文質斌斌，威儀逮逮，時逢啟聖，業預艱難，授旗釁鼓，誓眾升壇，成軍渭，受命河干，地均澤賈，功逾烈丹，赤芾登朝，兼資文武，青社錫命，備斯藩輔，宣風任切，惟賢是與，端揆望隆，非親孰處，上則台階，旁齊鼎束，玉笄華袞，金繡軸，大耋未嗟，長途遽速，悠悠蒼昊，雲如不淑，永從玄夜，言歸營道，玲瓏挽鐸，葳蕤容葆，風結寒松，霜凝宿草，仙鶴方至，靈龜是考，
大唐故東光縣主墓誌銘並序縣主諱，字，隴西狄道人，唐高祖皇帝之皇帝之孫，太子少保紀王之第三女，嬪於正議大夫太子洗馬告祉降靈，誕發昭融淑德純窕惠大其彩，賴固以佐是宜，言觀則使持節州諸軍事州刺史，上柱國，紀王慎第三女國風訓昭柔襟別永閒裕淑性，固以組川光媛德嚴笄年，行及期，宜崇之賦，可封東光縣主，食邑十戶，主行，夫豈不美，華如桃李，夫豈不榮，鳳皇和鳴，而能紓以處以奉寢而彌簡隆而安，敬事姑，和接以，下無怨，臨有，至若春日，秋風，綢繆縟藻，悵紹修昭儷斯炳漢不光圖映史，含宮咀商，天步遭屯，皇門中，本枝先落，盤石就坐，竟以超幽，卒從徙，霜侵嚴車露，迫房凌前，縣主銜悲茹恤，瀝膽崩魂，沉痛終天，殷憂沒齒，洎極反正，義，縣主絕大，徽章有制，諸王陪葬陵寢，縣主偶天朝之開泰，幸泉扃之恩踴德震鯁震在辰，奄然碩絕，神龍元年二月廿三日薨於蒲州縣，春秋五十四，嗚呼，因孝滅，身由忠喪，事悲百僚，風千祀，悲夫，皇上哀其糾，有慟於喪，制曰，故紀王女東光縣主，志性純孝，雅操興運之方啟，痛亡靈之不迫，休戚是同，悲熹交集，發言鯁塞，因就殂隕，聞惋，震悼於懷，忠孝之情，深可嘉尚，宜命史官編入國史，其神柩今見都，所司即著使弔祭量賻贈，葬式則優厚供給雲，允所謂生榮死哀，歿而不朽者，主有子九人，永終基義方，在後爰陟屺何，洗馬廣以碧樹一，葉草下，心莫從，傷神詎已，嗚乎哀哉，即以神龍元年十月廿七日遷厝於洛州河南縣梓澤鄉之原，龍需宵載，還，雙引，奠撤筵，城覆蓋，懷，捨白日，挽入青天，迷津洛霧，失路邙煙，山落藏，看松即埏，扃寒永夜，年，韶音潛壤，華景淪泉，因銘著，德以詞宣，爰勒，旌此淑賢，詞曰，天寵吉，，燥靈曜，清浚源，育，滋蘭藻，婉而淑，柔而溫，糾，德敦，事，肅，恭師傅，睦閨門，則言，遭運愆，偶泰，雪沉冤，感皇澤，何，孝滅性，忠殞魂，汗史策，淚宸軒，既元，寵輛御，龜筮存，贍厚宅，，奄千祀，悲九原，滅芳藹，沉，
大唐故蔣王府參軍張府君墓誌銘並序君諱覽，字智周，清河人也，源夫姬室中興，孝友揚其令德，晉邦啟霸，延譽播其風猷，開基朱鳥之郊，傍臨烈宿，分枝黃石之甸，近葉兵符，軒冕相承，兩漢光其盛業，衣冠遞襲，二晉闡其家聲，俊傑連橫，冠寰中而首出，英賢繼軌，總區內而超群，並國史家諜詳焉，固無俟而言也，曾祖洽，陳太學博士金部郎中，學府詞宗，儀形國胄，清徽令問，遠駕郎官，祖載，陳度支郎中隋資陽縣令，天爵高懸，映蘭曹而待價，清襟傲俗，泛菊蕊而邀歡，父，皇朝戶部，刑部二郎中，交，泉二州長史，或會計資材，或恤刑佇則，或紛絲仰化，或佩犢欽風，入贊文昌，全星朗耀，出臨遠國，半刺揚構分，君誕自珠泉，照龍之光先發，涵輝壁岫，捎虹之氣夙彰，峻局高人，軌儀肅物，摳衣受業，青衿推殆庶之規，贈甲文，白無片言之點，貞觀十六年四月，任東宮右衛翊衛，文簡及第，隨牒將王府參軍，望府初開，盛求髦彥，以君南朝士族，音韻清通，諷詠談端，聲高蘭阪，琴英酒俊，道冠猿巖，嚴忌通賢，但為清文見賞，楊達士，惟以博物擅名，多藝多材，未見總於眾美，風流風尚，並有屈於兼能，辭秩言旋，理超顯授，群賢慣賞，不樂蒞人，於是退卜幽居，城闕有煙霞之致，坐安心跡，市朝得泉石之奇，好事相趨，詎睽寂靜，凝神閉視，自屏囂煩，雖欣皓鬢之期，無驗還丹之術，春秋七十有九，粵以大唐垂拱二年二月卅日卒於德懋里之私第，夫人濟陽蔡氏，陳兵部尚書景歷之孫，皇朝臨淄縣令悅之第四女也，女德母儀，動成規矩，翰林談藪，取則風騷，道既掩於謝庭，理方高於衛室，藏舟易往，隙駟難留，郎月馳輝，潘簟起七哀之詠，危橋迥度，雷匣成兩劍之歡，即以其年歲次景戍三月辛丑朔廿日庚申窆於邙山平樂原禮也，嗣子琰等，悲風樹之難，懼陵谷之潛移，庶琰之有寄，遞蘭菊之無虧，其詞曰，玉葉臨雲，瓊枝拂日，社分樹，英賢間出，三星中圻，五馬東歸，簪裾位廣，纓冕生耀，猗歟君子，實人之望，道固藏名，位不充量，浮生無幾，頹齡速謝，悲哉碩德，俄歸大夜，
亡宮者，不知何許人也，蓋以良家子選入後官，以備內戰，天生淑態，日就貞規，班氏遺文，常守七篇之誡，漢家舊秩，行參八子之榮，方其位以才升，已聞名於鳳闕，豈調人隨物化，遽歸魄於蟾輪，以大周長安貳年十一月二日寢疾，終於某所，春秋七十有六，粵以其年十一月朔二日，葬於其所，禮也，嗟乎，陽春有暮，荒涼李之蹊，厚夜無晨，歇滅芳蘭之氣，式玄礎，永必黃泉，其銘曰，燕姬擅北，越女稱西，芝蘭比秀，排李成，良家入選，內秩仍躋，六宮有位，四德無必，其一，落日西黯，逝川東注，忽睹佳城，永辭芒樹，晝日何仰，聞雷勿懼，萬祀千秋，塵埃聚，其二，亡宮縣人，春秋六十一，
大唐故人荀君墓誌銘文並序立言不朽，光乎左氏之書，有名必彰，著在戴君之記，煥諸緗策，照在金文，略而陳之，用傳弈葉，公諱懷節，穎川人也，韜形河朔，又家於衛焉，少游青簡，杏壇之教屢臻，夙擅黃緗，泮水之哥每挹，三倉六義，早罄箴規，四始九言，已殫忠信，祖楚，上輕車都尉，父才，式騎尉，吏部常選，陣雲浮彩，振筆霞褰，營月融暉，彎弓象弭，公少而英拔，天資不群，長而雄，人生介俗，建窮闡道，遺忠孝之規，播德怡親，崇家國之軌，為昆為季，慈睦著於縑緗，濟君濟父，之談詳諸簡策，名超阜局，響振鄰邦，嗚呼哀哉，無常至矣，閱川東注，人代忽諸，落日西馳，生涯溘盡，春秋六十有一，以大唐開元九年歲次辛酉十二月甲戍朔十三日景戍寢疾終於私第，即以其月廿四日丁酉，旋窆於衛州衛縣城西南一里半平原禮也，三變桑田，恐芳徽無記，再移蓮嶂，使規猷有聞，嗣子等痛結昊天，哀手澤，用傳盛譽，乃作頌云，高門靄靄，極望悠悠，鳳池演慶，鶴鳴楊休，爰暨嗣績，實有箕裘，不意西暮，亦悼東流，影辭蘭徑，魂入蒿丘，芳名令則，萬古千秋，
大唐故慕容夫人墓誌銘夫人諱麗，字仙娥，相州鄴縣人也，自分族岐宇，伯振導於吳風，顯望臨漳，俊恪揚聲於燕地，洎晉宋，代有其人，爰歷周齊，時稱有道，夫人少資誡，長蹈婦圖，琴瑟克諧，葉人倫之綱紀，莊敬斯，符內則之容言，故得譽滿閨門，聲華鉛素，雖復公守職，曹氏先亡，自誓之信逾明，守操之心彌潔，方謂霜筠候歲，擬寒松而後，豈徒夜景馳暉，與旋魄而俱晦，以大唐顯慶二年七月十六日卒于思順里第，春秋六十有五，嗚呼哀哉，以大唐顯慶三年歲次戊午正月甲申朔廿三日景午窆於邙山之陽平樂之界，孝子壽州霍丘縣尉師，痛藏舟壑，空悲陟屺之情，想變桑田，遽勒佳城之記，其詞曰，族分岐宇，望洽漳濱，譽光燕趙，威振吳秦，英賢弈葉，學植紛綸，克生淑媛，載誕夫人，湘川謝美，洛渚猶神，善光蘭室，滿桑津，泉扃掩夜，隴樹徒春，勒茲玄礎，式播清塵，
慈潤寺故大員照律師灰身塔，大唐乾封元年二月八日弟子會福寺都維那惠朗，弟子茲潤寺僧屍羅同學二人敬造供養故立銘記，
隋故樓煩郡秀容縣長侯府君墓誌夫巖巖大廈，必侯良材，濟濟周行，咸資英哲，贊文武於百揆，庇寒暑於四時，代有人焉，可得言矣，君諱雲，河南洛陽人也，仁義之道，夷門美於大梁，儒雅之風，太傅稱於天漢，曾祖期，齊直蕩正都督，既有聲於李牧，亦書勳於鐘鼎，祖胡，隋儀同三司復州刺史，門有通德，鄉無抗體，密勿六條，經綸三事，君隋左親侍，俄遷樓煩郡秀容縣長，政有能名，時稱英俊，方當奮冀霄漢，展驥康莊，豈謂福善無徵，以武德二年正月七日奄從窀穸，夫人呂氏，承芳蕙圃，稟質瓊田，黃絹慚其妙絕，青松愧其貞，爰以初笄，歸於侯氏，恭慈遜讓，動止矜莊，誕子五人，並登爵命，嗣子彥，含章秀出，蘊懷挺生，屬隋季分崩，勤功乃著，武德之始，詔授上輕車左一步軍車騎將軍，貞觀之初，詔授定遠將軍，仍宿衛丹墀，九年詔授左屯衛安西府左果毅都尉，羌夷伏，士卒懷恩，朝廷許以能官，考恆居最，廿二年，詔授左驍衛大順府左果毅都尉，母以子貴，聞乎先哲，詔授夫人桐鄉縣君，冀益遐年，以終俸養，春秋八十有一，奄以廿三年八月十六日薨於私第左之里，即以其年十一月壬寅朔，五日丙午，合葬於邙山之陽，嗚呼，兩劍同飛，雙鳧永去，祖奠畢陳，哀歌滿道，朱輪耀日，背清洛而逶遲，素含霜，指崇邙而委郁，既陳根是切，亦拱木傷心，嗚呼哀哉，乃為銘曰，猗歟鼎族，弈世蟬聯，夙稟和氣，挺此貞賢，璋比德，桃李推妍，四德備矣，三從在旃，言歸是告，執禮為先，何言福善，忽此幽泉，仙屏虛掩，月鏡徒，朱軒照日，素含煙，松寒丘，霧苦荒阡，雕茲金石，用紀為田，
唐故賈君墓誌銘君諱明，字智，襄陵人也，因宦居此，古今為縣，昔冠冕連暉，乃騰芳於帝闕，縉紳交映，楊盛德於朱闈，曾祖任齊州刺史，弦百里，華舉仙鳧，祖，任相州司功，廉身己，夜懼四知，納是除非，日惟三省，父智，皇朝上騎都尉，氣質抗直，勇冠時先，運雄略以超群，致亡軀而出眾，君稟性溫柔，天資厚德，思亮之情遂遠，雅度之志逾深，豈謂落景西傾，俄終一代死生，春秋六十有四，夫人劉氏，龍梭並沉，桐卑無修，蔡筆通化，班書蕙問，崩於故帳，有九，開元九年歲次辛酉四月丁丑朔八日甲申，合葬於上黨城北卅里平原禮也，東鄰王嶠，遙連石母之山，西瞰漳濱，迥接祥龍之岫，思忠孝友情深，因心處重，恐田成碧海，水變蒼山，刊石雕金，乃為銘曰，
大唐故朔方節度掌書記殿中侍御史昌黎韓君夫人京兆韋氏墓誌銘夫人姓京兆韋氏，尚捨奉御說之次女也，年十三，執婦道於昌黎韓氏，府君諱，自後魏尚書令安定恆王六世生禮部雲卿郎中，禮部實生府君，進士及第，朔方節度請掌書記，得秘書省校書郎，累遷殿中侍御史，貞元三年，吐蕃乞盟，詔朔方節度使即塞上與之盟，賓客皆從，其五月，吐蕃不肯盟，殿中君於是遇害，時年三十有五，夫人時年始十有七矣，有女子一人，其生七月而孤，夫人之母前既不幸矣，夫人以其女歸於其父，居數年，其父又不幸，夫人泣血食貧，養其子有道，自慎於嫌，節行愈高，雖烈丈夫之志不如也，猶有董氏伯姊繼衣食仁之焉，不數年，董氏姊又不幸，夫人於是天下無所歸矣，殿中君從父弟愈孝友慈祥，貞元十六年，以其女子歸於隴西李翱，夫人從其女子依於李氏焉，降年短命三十有二，貞元十八年八月甲辰，卒於汴州開封新里鄉之魚村，其明年正月辛酉，李氏以其喪葬之於陳留縣安豐鄉岡原，殿中君之先葬於河陽，惟君之歿，不得其喪，夫人是以不克葬於河陽而獨墳於陳留，弗克祔於殿中君之族而依於女子氏之黨，以從女子之懷，權道也，且將有待也，殿中君文行甚，位甚卑，沒於王事，初，禮部君好立節義，有大功於昭陵，其文章出於時而官不甚高，殿中君又無嗣，嘗聞諸君子曰，位不稱德者有後，禮部君曷為然哉，於是敘其弱女之悲，以識於墓門，銘曰，女子之生兮七月而孤，所持者母兮夫何辜，天蒼蒼兮不回，生幾時兮終日哀，
唐故朝請大夫尚輦奉御上柱國羅公墓誌銘並序承奉郎行吉州永新縣尉勒留史館曲文恭撰有唐奉御諱士則，字宗法，春秋六十二，戊辰歲二月廿六日終於崇仁里第，祖溫，皇左衛長史，父忠，贈泗州刺史，累贈至衛尉少卿，母張氏，清河縣太君，令淑承家，母儀寧闕，令弟皙，皇蓬州司馬，夙蘊儒風，追崇郡牧，夫人樂安縣君孫氏，令淑有聞，前奉御九歲雲亡，公歷官十八任，懷仁抱德，屢踐班榮，慕釋奉儒，累登清列，垂愛以御下，惠仁以友朋，君子謙謙，彰聞朝野，長男弘綬，前八歲雲亡，次男弘緝，前任常州無錫縣丞，歷官三任，勤政相補，頗著善聲，次曰弘約，次曰弘紹，並三衛出身，稟訓義方，服喪寧戚，有女三人，長已適先氏，貞淑之姿，姑嫜示心，二女尚未及笄，威儀有德，營制喪事，凶具儉素，不逾不潛，苟稱其家，樸而且珍，雅符經禮，奉御以其年四月廿日葬於京兆府萬年縣鄭村，祔縣君舊塋，孝子泣血流墓，親戚一慟三絕，文恭早承休眄，難讓當人，慚敘不周，彷徨失措，其銘曰，冥漠兮永沉沉，幽魂兮想夜吟，殲良兮涕盈襟，千秋兮福慶臨，弘約書，
葬日不，大唐故南陽張府君名據墓誌銘並序長官學習儒門，勳業昭著，其得姓故不複述，長官才高拔俗，行茂出群，為官則國之棟樑，居家則不嚴而理，位居五品，名系內親，既及暮年，子弟官達，長子溯，皇任洪州武寧縣尉，次子滋，皇任潤州參軍，次子，皇任檢校太子贊善，次子琮，鄉貢進士，皆有人才，文武兼備，為官有廉斷之美，於家有孝之名，長官無祿，夭所沖，去長慶元年三月廿日於南皮莊上去世，享年五十七，豈謂東南之美竹，俟霜露而亡，汾晉之靈波，委丘山而長逝，天上京兆，非復便窟之遊，地下修文，永絕平生之賞，是知搖落變襄，不獨九秋之氣，盈扉倏忽，非雄三市之民，故有撫思懷舊，天性傷靈，豈如王子上賓，黃鶴與笙歌俱遠，哲人長逝，泰山與梁木同摧，生如守土，多感舊館有靡，舉日則萬事於傷，撫心則百愛斯悴，白雪非陽春之曲，悲旨叩其聲，黃竹具秋水之篇，營空歌其事，秀才至孝等，號天叩地，泣血崩心，永為侍寢之遽絕，是年歲次乙卯二月丙辰朔九日甲申葬長安縣府韋村，恐年代綿遠，乃作志而志之，銘曰，生於帝兮姻接金，傷嗟大患兮俸祿所宜，風燭之影兮難留於斯，位居五品兮孤影憎悲，南山慼慼兮孤墳壘疊，死而不忘兮已而已而，
大唐故襄州城縣主簿路府君墓誌銘並序公諱玄，字承福，陽平郡人也，其先即溫舒之苗裔，英靈相繼，盛德不泯，魏晉已下，載籍所聞，曾祖順，隋鷹揚郎將，忠以率下，惠以臨人，仲宣宏才，遠超幕府，穰苴秘策，高步轅門，警夜之尤深，干城之任方重，祖舉，隋朝議郎行相州鄴縣令，任官惟仁，但見小鮮之化，擇賢從政，爰聞割錦之能，屈鼎鉉之材，居墨綬之位，溫惠施化，寬猛著聞，耆童於是謳歌，朝野由其悅服，父基，皇朝文林郎，吏部常選，藝該十業，德茂四科，寫延閣於靈台，發詞林於意，府君儒林郎行襄州城縣主簿，主騎都尉，積善餘慶，垂裕後昆，漱累代之芳源，榮本枝之厚蔭，室如玄圃，騏見而五色，地似丹丘，鳳皇生而六象，若乃鄉曲之美，門庭之譽，德光顏冉，性與王何，遠近名流，談不容口，方當出將入相，為棟為梁，寧止百乘之家，千室之邑者也，惜乎，命不我與，數有時奇，以開元八年遘疾，終於洛陽之私第也，春秋六十，即以其年十一月廿三日，窆於東都城北原禮也，君如筠之勁，猶玉之溫，抱王行之奇，負山濤之器，金石期固，庶天道之福謙，日月不居，忽人埋之殃彥，有子仲良，吏部常選，屬乾光遄背，堂構行淪，一纏霜岵之悲，永結風枝之痛，攀援不及，孺慕增深，稱家有無，斯之謂矣，馬鬣為墓，冀萬代而長存，科斗題銘，庶千年之罔謝，其詞曰，赫矣茂族，悠哉盛業，巡敬晝夜，巨川舟楫，躬奉青瑣，名騰素諜，地聳瓊柯，門承玉葉，一時英傑，百里賢良，漳濱闡化，渭流芳，始標盛德，俄纏降殃，蟲猶避境，雉尚馴桑，唯城將闕，物在人亡，逸韻鏗鏘，雄姿卓犖，覽彼蛟史，成茲麟角，名擅藻司，聲馳蘭幄，澄之不清，渾之不濁，峨峨峻岳，隱隱韜雲，降靈毓粹，誕我此君，金堅玉潤，獨立不群，一居大邑，四海咸聞，北邙杳杳，東岱悠悠，更窮漏盡，地厚泉幽，風驚霜慘，山暝雲愁，唯余松柏，萬古千秋，
唐故趙郡李處士墓誌銘君諱棨，字玄節，趙郡高邑人也，若夫紫色浮，源於綿牒，清瀾泛舳，鏡於遐齡，藹緹，可略言也，曾祖亮，齊任州刺史，祖，齊任州別駕，父郎，隋任冀州南宮縣令，並韶和逸氣，淳粹之休質，若長衢騁驥，則海沂之表聿興，壤飛鳥，則宵德之歌載佇，惟君楊都，騰景山園，摭六藝之芳華，漱三玄之雪交，唯雲松其是游，抱素霜明，裝難轡，未矯翰於蓬囊，夢堅易侵，於蒿里，以顯慶五年十月廿七日遘疾，春秋六十有一，則以顯慶五年歲次庚申十一月戊戌朔廿三日庚申，葬於洛陽縣清風鄉即也，悲夫，泉宇杳杳，松門寂寂，空堂之客，懼舟壑之遷貿，恐羅之池石休績呼，哀哉，乃為銘曰，紫氣，玄宗遠，落落高逸，亭亭孤映，爰挺華髦，含章，德，霞表性，
大唐故處士董君墓誌銘並序君諱僧利，雍州長安人也，靈源浚遠，崇基迥秀，慶祉攸鐘，英賢間出，是以狐膺良史，標直筆之詞舒擅通儒，為袖然之首，自茲已降，軒冕聯華，煥圖像而騰暉，藹縑緗而流馥，祖建，父英，並機鑒玄澈，寓量淹深，弘敬愛於閨門，敷仁惠於鄉曲，君稟中和之氣，承素緒之餘，幼挺璋，長勤丹，事親盡禮，嗣曾閔之清規，友交存信，侔范張之疑狎，故得道光雅俗，譽表人倫，掩前修之模楷，作後昆之領袖，加以性鄙囂煩，志欣簡寂，朱輪翠蓋，未留矚於平生，菊浦蘭亭，乍忘歸於歷覽，州郡間君高行，累遣徵辭，以疾固辭，竟不應召，每歎曰，廟食封公，誠難觖望，閒居養素，自得全生，亦讀尚子平傳，遂令宦情頓息，於是晦跡人間，藏名物外，庭開三逕，均蔣詡之沉淪，門垂五柳，協陶潛之高致，優哉游哉，以茲永日，所冀天德惟厚，錫年之效無愆，而神鑒遽違，敞足之言奄及，以隋大業四年六月三日終於休祥之第，春秋五十有三，妻王氏，太原盛族，誕姿婉順，履操幽閒，四教聿修，六行昭備，自移天作儷，琴瑟之韻克諧，睽老晝悲，松筠之節無爽，撫育孤藐，周旋禮義，既符斷織之風，實蹈凜門之跡，女憲攸屬，母儀斯仰，方歡眉壽，忽愴沉暉，以永徽三年九月八日卒，春秋八十有五，即以其年十月一日合葬於龍首原，禮也，嗣子長興等早傾乾蔭，想趨庭而雨泣，晚訣慈顏，懷倚閭而軫慟，恐暑來寒謝，谷變陵移，白楸一朽，玄廬莫識，紀休烈於泉扃，庶傳芳於無極，銘曰，佩弦茂緒，下帷遙胄，餘慶遠滋，居然挺秀，依仁成德，蹈禮為基，慍容靡見，暗室寧欺，處宣逾寂，在涅未緇，放曠丘園，留連墳素，名利俱絕，簪纓豈慕，方固夜舟，俄曦朝露，猗歟令淑，載切孀情，鏡鸞獨照，匣劍孤鳴，始嗟分影，還遵共塋，杳杳窮泉，悠悠永穸，日昏隴霧，霜凝隧柏，夭身世於浮生，寄徽猷於沉石，
唐故上柱國李府君墓誌銘並序君諱景祥，字休徵，其先隴西人也，後代因官，遂家於洛陽，祖德門風，蟬聯不絕，重規疊矩，弈葉相輝，曾祖卿，祖善信，父玄基，並資忠履孝，桂馥蘭芬，鄉黨挹其清風，朋友推其雅量，君髫年獨秀，弱冠孤標，溫良為行己之資，詩書是立身之務，策勳上柱國，昔者冠軍懋績，始表元功，驃騎殊勳，方蒙斯寵，清風朗月，每以琴酒為娛，美景良辰，常以山泉取樂，不汲汲於榮祿，不遑遑於聲利，當冀輔仁有驗，長承鳩杖之恩，豈圖與善無徵，忽降鵲衣之禍，嗚呼哀哉，以開元九年歲次辛酉十一月甲辰朔十二日乙卯終於義里之私第，春秋六十有五，即以其年十二月甲戍十七日庚寅遷厝於北原禮也，嗣子，誠等，號天靡據，叩天無依，長懷鞠育之慈，鎮切充窮之慕，恐陵谷之遷徙，勒琬琰於泉扃，其詞曰，彼美哲人，生乎此辰，永門不踐，白室全真，風儀肅肅，鄉黨恂恂，一埋玄夜，永青春，於秋萬古，空見黃塵，
大周故檢校左金吾郎將楊府君墓誌銘並序公諱順字師整，河南洛陽人也，其先漢太尉伯起之後，汾隅為發源之始，太岳是惟德之基，代居弘農為卿相，曾祖琰，周太子詹事，用譽端士，參英正人，德充調護，道映園綺，祖爽，隋青州刺史，帝曰欽哉，人歌來晚，枳棘去岑君之化，蔽芾興召伯之謠，父植，隋驃騎將軍，左虞候府總管，昔霍去病以功深冠軍，益封驃騎，今之此任，無替前規，公環瑋博達，遠心曠度，高氣蓋代，雄節靡儔，早著聲名，少懷倜儻，投筆以申斑燕，彎孤而妙李猿，立事立功，以取富貴，歷任左衛翊衛帖仗，應舉及第，除蔚州開陽鎮將，後遷降州武城府果毅，恩制加游擊將軍蒲州永安府果毅，材質秀朗，智果昭宣，收其邊塞之勞，重以兵鈐之寄，皇家建極，望府初開，妙選英奇，委之戎秩，特以公為崇先府典軍，又加宣威將軍，守右金吾衛鈞台府，折衝千里，術逾樽俎之間，藝該七德，參侍鉤陳之衛，玉帳論兵，金吾振旅，擇士而任，非賢勿居，二年，又奉制委公檢校左金吾衛郎將，位參順虎，務切乘驄，司職允其具瞻，警夜殷其匪懈，享年不永，奄辭人代，長壽二年四月十五日終於道光里第，春秋五十，以其年八月廿七日遷窆於邙山禮也，松風蕭瑟，薤露淒清，丹偏以啟塗，素車儼而遵陸，嗚呼哀哉，嗣子崇泰號天靡訴，擗地無依，紹遺烈於白楸，播徽音於玄石，銘曰，莫莫葛，施於條枚，凱弟君子，求福不回，仰止不及，抑維乃先，軌余丹轂，源流赤洋，夫子載誕，英英獨秀，字入月輪，名新日就，武庫包杜，文房嗣幼，在乎平生，為人領袖，入侍丹陛，出鎮飛狐，功並充國，神威骨都，資乎智果，載綰兵符，勳融衛霍，策葉孫吳，望府初開，妙簡英材，侍天人於北闕，徙皇眷於鈞台，頻紆紫誥，累握兵機，杖金吾之峻節，冠司隸之嚴威，天不遺，早淪志事，馬伏波之死日，藺相如之生氣，昔是縱橫，奪蘭山之旗鼓，今成寂寞，赴松阡之泉戶，林蕭蕭而風急，隴蒼蒼而月苦，悲哉壯士之墳，與萬化而千古，長壽二年八月廿七日銘，
公諱行師，字孝，高陽郡人也，昔姜農啟源，由耒耜而成務，許由承祉，照日月而垂徽，濟美家聲，問望清人物，重輝祖德，風範薄雲天，曾祖彪，魏瀛州刺史，祖康，周鎮西將軍，梁州刺史，父緒，唐司農卿，真定郡公，或入法河海，則義緝三農，或出連城守，則光馳千里，公金柯擢秀，珠胎耀質，文高鳳艷，映蔚書林，成逾麟角，紛綸學肆，釋褐通直郎行符王府戶曹兼徐州倉曹，締交陳後，藻冠春華之才，高步梁園，彩映棲龍之岫，以勳清庸之胄，授朝散大夫行開州司馬，真定郡公，遷宣州長史，西馭鶴乘，上岷蛾之玉宇，東馳驥趾，吳會之雲浮，遷邢，潞二州長史，邢山潞水，政以禮成，望府，官由德懋，豈謂屏星臨職，俄增稅駕之悲，天板寵徵，奄司命之務，二年五月，薨於公館，春秋五十，公風徽標發，與金聲俱振，流軒與鏡水同清，豈謂太岳之峰，奄成岫，平輿之水，翻閱回瀾，嗚吁哀哉，子義方等，攀松變色，鑿柱承書，粵以顯慶五年十一月廿三日遷平樂里，永惟盛范，方幽扃，爰協石，敢為銘Γ，其詞曰，姜皇積祉，許宗永祀，其峻常羊，源清濯耳，連華國彥，弈葉高士，寧公載德，穆矣清風，公遊藝，美矣良弓，司農會紀，佐命惟忠，鳳墟陪運，鶴鼎論功，惟公嗣業，實鍾門慶，積學山明，清文海鏡，位資茅錫，榮承綸命，逸羽凌厲，芳聲射越，藻鑒人倫，留連風月，辰己悲識，賢才遽歿，虞歌挽，滕城路遙，山月冷，塞隧雲飄，徒希再見，能類陳焦，右唐故上輕車都尉潞州長史真定郡公郡公許府君墓誌並序，
唐故張掖郡石府君墓誌銘並序府君石氏，諱崇俊，字孝德，其盛族徽烈，家諜著焉，府君以曾門奉使，至自西河，寄家於秦，今為張掖郡人也，祖諱甯芬，本國大首領散將軍，皇考諱思景，涇州陽府左果毅，洎府君為傳家之慶，受天之休，德稟生知，道符曩哲，雅尚幽致，素束宦情，嘗憤天下之人皆徇其私也，多以爵祿自貴，名位相高，而府君執心有恆，秉志不奪，忠信是保，恭恪逾彰，徵之古人，孰與齊列，而後回向釋氏，克崇勝因，轉讀真乘，冥合旨趣，了然懸解，覺性圓明，有子曰清，奮發英才，欲聞達，故太尉兼中書令李公當總戎戡難之際，舉事立功之時，遂陳韜略之機，果獲特達之遇，表以聞薦，授左威衛左司戈，掌劍南道泉之任，公家之事，纖芥無虧，以其領務歲深，固辭歸養，太尉以仁惠之眷，乃遂宿心，歡愉未央，不幸遭疾，以貞元十三年二月二十日終於群賢里之私第，享年八十有一，夫人洛陽羅氏，溫淑閒茂，禮法克修，晝哭聲悲，素帷心苦，孝子茹毒，毀鄰滅性，銜哀問禮，文血喪事，即以是歲八月十九日葬於長安平原禮也，嗚呼，仰昊天之德，深罔極之恩，以為文，式旌厥美，銘曰，茂德休慶，繼生賢良，流浩浩，雅度汪汪，砥節勵行，隱世韜光，回依梵化，頓入真場，令子榮達，金玉鏗槍，既獲寧侍，如何降殃，新墳之兆，古原之陽，雲煙慘慘，松柏蒼蒼，
故妓人清河張氏墓誌妓人清河張氏，世良家也，年二十一歸於我，色艷體閒，代無罕比，溫柔淑願，雅靜沉妍，隨余任官，咸通五年甲申歲十一月一日暴疾歿於解縣榷鹽使宅，享年五十一，悲哉，有男二人，女一人，長男慶之，早卒，終睦州參軍，次男承慶，前宣州旌德縣丞，咸通六年歲在乙酉四月二十日葬於東都河南縣金谷鄉，嗚呼哀哉，兩池榷鹽使守太子右庶子兼御史中丞賜紫金魚袋李從質文並書，
唐故陳郡袁府君及夫人田氏墓誌銘記府君諱寅，廣明貳年正月拾捌日疾不救，薨於貝州清河靜慮之私第，夫人京兆田氏，以當年貳月拾參日身亡，有子三人，長曰尚，次曰戟郎，季子育郎，長女壹拾壹，用廣明貳年歲次辛丑二月己卯朔拾捌日丙申，葬於清陽縣臨川坊之權塋，後慮卻歸本闕，故刊斯石，用章後識，鐫石匠任遷，
大周故張方仁墓誌銘若夫白水疏源，出南陽而冠美，清河演派，入東郡以標奇，人物冠於一時，英靈傳於萬葉者也，曾祖，奇材七步，寫六義以先成，雄略三端，飛八分而流譽，祖白澤，氣調如雲，風姿若月，潘安仁之玉貌，未可擬義，夏侯湛之朱顏，焉能取類，父方仁，筠操，金石標奇，棄名利以身，守忠信而成己，青山固壽，黃齊年，何圖一旦雲終，百年俄至，以長安四年歲次甲辰八月甲寅朔七日庚辰葬於洛州合宮縣之北原也，其地形勝，山之奧區，其勢最奇，洛川之第一，北臨千里，黃河一帶而長流，南枕百城，皇都四面而麗，九泉下辟，窮地脈以疏基，千日長辭，仰青天而漸遠，人子元哲，思哲，思盛，法珍，文琰等，同胞共氣，俱承造化之恩，花萼連枝，各稟陰陽之氣，劇談之日，思渡海之嘉珍，泣血之晨，仰過庭之盛德，風枝未靜，地戶旋開，三年易過，七日難裁，爰修帳，建彼泉台，號天叩地，瞻雲候雷，魂兮一去，何時暫來，逝水東流不息，落日西飛飛不回，故知人有死生，物無常體，迷至道之多端，知先王之制禮，仰瞻人事，宛然如在，長安四年六月廿九日亡，
唐故銀青光祿大夫檢校太子賓客使持節寧州諸軍事守寧州刺史兼御史中丞充淮南軍防禦兵馬使上柱國穎川郡陳府君墓誌銘並序外甥鄉貢進士杜朋撰陳氏郡望穎川，其來甚遠爾，俊家於上谷，乃為一郡之令族，洎自普寧王迄至今日，勳閥相繼，不絕，至於升壇仗鉞，剖竹分符，或雁行聯翩於盛時，績效各彰於列土，累世已去，盛業崇庸，煥然著於簡冊，固不能備載也，公諱諷，字匡克，高祖璋，皇任平州司馬，曾祖宣，皇任易州刺史，贈工部尚書，祖邕，皇任涿州刺史，贈工部尚書，父君儀，皇任延州刺史，檢校左散騎常侍，御史大夫，右龍武大將軍，仲父君弈，皇任鳳翔節度使，次曰君賞，皇任易定節度使，季父君從，皇任振武節度使，曰君實，皇任黔南觀察使，皆顯揚以致君，盡忠貞而許國，公一子出身，釋褐授洪州建昌尉，次授三皇五帝廟丞，值禁旅搜俊訪能，簡求良器，唯技特而識遠者即茲選，公系練武經，少得妙於球擊，方屬右廣閱藝之秋，公果膺其搜羅，乃曰，我嘗慕藺而帝顏不欲，徒勞州縣，昔班定遠萬里之志，吾將踐之，雖列職親軍，長面睿聖，又累官兼左監門衛長史，威王友，巍王府諮議參軍，歷效既久，精粹屬聞，性堅直而不回，心奉公而難奪，時護廣軍容薛公好為人則，立公立事，好勁操則食櫱飲冰，遂委以功德巡務，俾今淄黃安肅，真偽區分，成績既多，漸達廣耳，廣乃僉屬，酬以重難，乃轉外巡務，務當浩攘，事繁且劇，雖欲究其蠹弊，孰可辨其奸訛，公授務之後，宵不寢而晝忘食，唯志其職業耳，公果以貞慎防其閒，潔白清其吏，訐直卻其勢，嚴令戢其奸，令行半歲，功遽彰矣，賞官鄂王府司馬，憲兼中司，時屬寧州淮南戍不理，遂奏公葺而撫之，到戍之初，正遇荒歉，饋輦失次，士卒棲遲，相視者溝壑，其虞乎戌管營田，尤所病也，公洎以惠化安乎眾，溫煦及乎物，拔己俸以濟吉凶，出己祿以活羸悴，合方藥以餌危困，折券牘以蠲逋懸，勵戈以遏狂虜，設網罟以羅奸回，未一歲而課著殊行，營伍無噢咻之聲，道路溢謳歌之美，恩加左驍衛將軍，上廣王公，始撫師旅，知其善續，擢用字人，意開獎以列侯，必期異政，是由特奏兼寧州刺史，方欲布六條之化求其瘼，佇五之詠著其能，夙志末伸，大期俄追，享年五十一，不幸以乾符六年十一月五日寢疾，歿於泥陽之官舍，公無嗣，有女一人，適廣王府司馬，御史大夫，邵陽秦驥，公兄弟六人，長兄曰計，州洛交尉，次曰播，皇不仕，曰調，宥州刺史，曰諗，使下侍御史，弟曰誡，安北部護長史，曰，定州安喜尉，公皆以雍和肥其家，恭信交其友，內外器重，眾所聞之，公早娶樂安任氏，即右龍武大將軍傅禮之女，懿範可矩，淑行有聞，先公永逝於世，猶子承彥，年雖髫齔，干惠難倫，行實由中，泣而啟護，廣明首年二月一日啟引歸京兆府長安縣義陽鄉鄧村，卜用其月十二日丙申祔於允夫人之塋也，嗚呼，白日空頹，逝川不返，唯留馨德，播在寰嬴，明友失蔭覆，偏沐溫濡，禮雖限於渭陽，恩實同於周鑒，顧己蕪累，謬踐名場，慚無靡麗之詞，唯志實而已，其銘曰，太華峻拔兮鎮壓金方，公孕其秀兮出輔我唐，赫赫勳庸兮代不可雙，公始嗣之兮天不福其長，驊騮志在千里兮勢詎可當，鵬翅將搏九萬兮時厄其翔，一佩魚符兮政馥馨香，郡人相慶兮重得龔黃，時不與兮壽有其疆，既厄塞於厚夜兮淪於他鄉，指秦國南兮土有連崗，已矣已矣兮封茲若堂，灑袂為銘兮孰免咨傷，將仕郎前守楚州盯眙縣丞戴充符書玉冊官尹術刻字，
聖道寺故大比丘尼妙信法師灰身塔大唐顯慶三年二月八日弟子普明敬造，
唐故田夫人墓誌銘並序夫人諱玉，字玉，洛陽人，漢初齊王廣者，夫人其後也，桃源鼓浪，演茂族之綿遐，瓊岳侵雲，標華宗之迥架，故使如雲之蓋，馳玉大而交衢，似花之綬，映金龜而趨闕者，言不已已也，祖興，北齊本州從事，父蘭，隋河南主簿，並以清洌冰霜，溫昭琬琰，通仁仰其模楷，好事述其風猷，夫人夙挺嫻都，早符令德，明侔玉岫，質愈桂林，言范中規，折旋合度，自行貴族，婉彼塤篪，分寒木以凌霜，貫春林以凝彩，既而流芬蘭畹，穆筠篁，耀質閨闈，徵暉娣姒，實有裕於儀範，方習教於端莊，何其菊浦滋華，沾寒露而凋秀，桃蹊盛茂，乘迅雨而摧柯，粵以顯慶元年七月十一日終於嘉善坊私第，春秋七十有四，以其年八月五日葬於北邙之陽，恐峰頹偃月，水滅吞霞，撰芳烈於玄鑒，與天地而斯久，其詞曰，峨峨鴻緒，矯矯高胤，澄瀾萬頃，疏峰千刃，秀逸霞端，才侔玉潤，祥下貞淑，慶流英俊，其一，英俊容心，唯慕貞蕙，貞順自天，聞之早歲，德言真理，風標聰，何勁風，款丹桂，其二，丹桂既摧，蘭芳斯歇，床塵夕起，滅，舞帳停秋，歌筵罷月，泉門既黯，松櫝方烈，
魏故處士李君墓誌銘君諱端，字行端，隴西城紀人也，緣官流宅河南焉，漢將軍廣之苗裔，自玉弩西遷，金刀東徙，河南起通家之號，灞陵有故時之名，豈直弈葉紛披，翹枝茂而已，祖游並器宇凝邃，風規秀逸，顧犧雞之絕尾，輕軒駟之將危，取適芳年，優遊語默，君志敦沖寂，性鄙囂訛，不干祿以希榮，不矯時而激俗，棲衡自得，澹若依玄，既而風樹長遙，逝川難駐，驚飆拂木，迥先摧，以正始二年五月十四日卒於嘉善坊，春秋六十八，夫人樂安任氏，即任少君之後也，少閒四德，早備三從，既曰終天，果窮斯志，以去太和八年正月四日歿於私寢，偕老之期雖爽，共穴之路同歸，即以其月廿五日合葬於北芒平樂鄉郝里禮也，故勒斯志，式旌泉戶，其詞曰，唯人有哲，如蘭有薰，神途何爽，獨昧斯君，匪伊人百，孰可為群，持孤競酌，空挹余芬，崗連鶴岫，墳邇龍津，，山水游神，信封巒之可固，依武庫之辰，勇夫，番番良士，國之藩，實唯斯子，難謀，高行誰擬，蘭摧玉碎，掩歸山止，隴霧晨浮，松風夜起，千載傳名，流芳不已，
唐故畢府君墓誌銘並序公諱游江，平陽王彥之後也，世居太原，豪族第一，英材倜儻，智謀深邃，謙約節儉，廉慎有規，於家以孝，有曾閔之心，事君以忠，曉縱橫之略，寬而能猛，猛而能寬，接朋友盡盛德之儀，理室家剛柔得中，有仁人焉，有社稷焉，賢妻在室，遙鑒於山濤，令子理家，更崇於蠱，公周之宗盟也，繼世在茲，王侯之種，游宦不遂，蓬轉於茲，降志辱身，隱城城市，苟得甘脆，以奉慈親，日居月諸，卅餘載，公之太夫人以貞元十三年七月六日傾背，公禮制不虧，大事終竟，奉親也，生事之以禮，死葬之以禮，祭之以禮，可謂孝道全矣，公有子二人，長曰忠義，次曰元清，並有充聞，皆公之有典有則也，將以積善之人，保受其福，豈為降年未永，罹此禍殃，以貞元十九年六月十四日壽終於恆府敬愛坊之私第也，時年將耳順，深可哀哉，里巷不歌，鄉鄰歎息，則其年七月一日，歸葬於府城西北七里冰河鄉之原也，傾城出祖，縞素盈途，送葬者執拂而行，赴吊者隨柩而哭，白馬前引，顧步而悲鳴，啼鳥以臨，向風而慘惻，恐陵谷屢遷，紀茲貞石，用昭不朽，聊述德音，詞曰，樂只君子，邦家之光，日來月往，身歿名彰，松風切切，野霧蒼蒼，昔作人中之寶，今歸泉下之鄉，大唐貞元十九年七月一日，
唐故吳夫人墓誌銘序王諫文夫人姓吳氏，其先盛族渤海郡，因家避地，遂為揚州焉，父諱福，京兆韋氏而生夫人，令淑有聞，娉於清河張氏，既事君子，和顏齊心，睦六姻，婦道整，嗚呼，雙桐並茂，何忽先，洎大和四年九月廿五日，終於江陽縣會義坊之私宅，享年卅有四，男二人，出於先歿西氏，長子承宗，次子承慶，雖非腸育，痛極傷懷，泣血銜哀，以承宗嗣，以其年十一月三日，窆於嘉寧鄉五乍村之原，從宜禮也，恐陵谷遷變，刊石銘曰，寒郊蒼茫，悲風烈，乃悠揚，楚原流咽，一棄人儇，千秋永別，刻石泉壤，其文不滅，松柏森森，空懸夜月，
清河張公墓誌銘並序文部常選趙曇撰公諱毖，字慎交，清河人也，自黃帝之子能，弦孤張羅，世掌其官，因以為氏，懿夫源長族茂，系遠枝繁，穎秀聯輝，瑰奇間出，春秋美大夫之節，漢史許人傑之才，獨博物推賢，珥貂余業，大父諱楷，皇朝任丹陽郡太守，憑熊寄重，俗多黃叔之謠，渡虎仁深，信篤郭生之契，佳政聿興，父諱仁，皇朝任獲嘉縣令，行冠時表，能為世高，化招祥鸞，德集城鳳，公少負岐嶷，長逾縱橫，英才不羈，雅度泓峻，包括六藝，匪歷於三冬，談論百家，旋精於一覽，歎台閣之傾奪，惡州縣之徒勞，高臥人寰，放情雲壑，積有歲月矣，嗟乎，范蠡晦跡，安詳姓名，園公匿端，孰旌通彥，可久可大，不忮不求，未為知者之知，遽作逝川之逝，春秋五十有六，以天寶十三載三月辛亥，終於河南安業里之私第，嗚呼，子猷歿世，空餘此君，長卿雲亡，莫留經史，越以其載五月壬寅，遷窆於邙山之陽禮也，嗣子澄等，長號繼血，孺慕摧心，仍懼歲月居諸，陵谷將變，乃求貞石，願紀遺芳，銘曰，天生俊彥兮孝友因心，逍遙放志兮明時陸沉，何英烈之可尚，倏逝魂於枕衾，新塋月苦，荒煙深，一掩泉室，千秋密林，紀斯文於貞琰，冀永播於徽音，天寶十三載五月七日河南褚湊書，
大唐故朝散大夫檢校尚書比部員外郎博陵崔府君墓誌銘並序公諱玄隱，字少徽，博陵安平人也，漢汶陽侯仲牟廿四代孫，燕秘書丞懿之後，英蕤弈世，休列冠時，家諜備詳，國史昭著，曾祖叔胤，北齊安東將軍，濮陽太守，祖孝康，隋長平郡陵川縣令，父世標，唐饒州司戶參軍，婺州龍丘縣令，宰邑清理，將軍城，通德惟高，像賢不墜，公即龍丘府君第二子也，庭習鐘鼓，家傳禮儀，敏洽天成，詞華代許，射策擢第，拜揚州大都督府參軍，行滿專城，譽流江國，無何，制舉授許州司戶，調補汾州介休縣丞，轉州司功參軍，時厲求賢，對揚居最，特授右補闕，俄遷尚書比部員外郎，弼違獻可，抗議雲階，含香握蘭，騰芳星署，尋加朝散大夫，行本職也，公開物和義，貞固時，負鼎之說未，遷舟之災奄及，以萬歲通天元年八月十九日寢疾而終，春秋六十有四，歸窆於衛州衛縣北宮唐村北一里，夫人穎川陳氏，陳世祖文皇帝四代孫，文州刺史昭列之女也，鳳棲早謝，龍匣先沉，權殯於宮唐村北，雙墳相次，禮祔未終，長子原，朝散大夫徐州蕭縣令，次子甫，華州司法參軍，痛結九原，志惟再舉，興陰不駐，霜露俱凋，第三子朝散大夫行永王府記室參軍證，早歲閔凶，幼丁偏罰，昊天不吊，未冠而孤，哀結蒼穹，深罔極，既盡開奩之泣，還思負土之勤，以大唐開元廿七年次己卯十月庚申朔廿六日乙酉遷厝，同祔於宮唐村北三也，庶桑田未變，封樹知歸，成寢西階，紀猶在，銘曰，炎帝，太公華胄，鸞鳳羽儀，衣冠領袖，將軍威武，作曹懿，垂裕後昆，降及顯考，家傳餘慶，禮以閒身，學而從政，對，結參，蘭薰雪塋，菊茂霜明，玉皆超舉，仙台載榮，徵，輔仁何昧，衡未陟，霜先背，頎頎好仇，孤墳相對，嗟，卜兆初成，西祔，東麓開塋，悲風長駛，月空明，
唐故沙彌僧蔣氏子墓誌唐樂安人蔣氏子家字曰稚子，生四歲，疹美在手，因合而不掬，其顧復者痛之，乃命依釋氏大悲之芘，將福其虧體，既長矣，亦能道詩書文字，與梵學參進，又十八年遇疾，歿於江陵府白馬寺，且窆焉，乃元和十一年十月三日也，其家君諱成，是時貳官陝服，明年秋，始以其櫬歸於邙阜，未至而司馬亦棄養於家，惟仲兄κ，用九月廿九日行終天蓋祔之禮，遂以釋子窆於兆內，以予親視朗陵之重，情忝譚公之比，因請書，曾祖，皇朝吏部侍郎贈禮部尚書，諱欽緒，京兆府長安丞，諱溢，而薛之自出，以為陵谷之辨，悲夫，琅琊王高述，
唐故朝散大夫上柱國穎州汝陰縣令史公墓誌銘並序公諱待賓，字待賓，河間莫人也，粵自濟北，遷於燕垂，在昔史魚，懷驚直之誠，史岑著出師之頌，家聲無替，才賢繼美，曾祖護，隋任宋州楚丘縣令，長吏之能，親人之要，時聞理，政不煩苛，得之於此君矣，祖卿，皇朝國子監助教，鴻儒碩德，依仁遊藝，同匡衡之射策，類曹毗之入仕，父威，滄州長蘆縣丞，屈台鄉之用，蒞全趙之，公土風質願，操履貞慎，行惟可則，言必有章，少好禮經，長閒吏道，解褐授眉州清神縣丞，蜀城南望，梁山北峙，接江國之三巴，通商旅之方族，忽忽不樂，雄雄有聲，秩終選授魏州魏縣丞，縱巫馬星入，門豹風行，不資贊貳之勞，豈弘寬猛之政，至任未經考，恩制授中書省主事，其後又重踐斯職，密勿王言，清切禁省，恭勤勵志，夙夜在公，於時居廟堂者共所嘉歎，又改授泗州下邳縣令，山植孤桐，水見浮磬，郊原控帶，田壤膏腴，公約身率下，勸農務穡，地不荒閒，歲實倉廩，亦猶滎陽之渠，盡決壽張之界，獨豐者哉，其後又授穎州汝陰縣令，汝穎多奇，人吏尚譎，公大敷善誘，潛察奸訛，賞罰既明，比戶咸若，州課第一，縣異有三，字人如子，公是賴，前後作宰，並樹豐碑，稜韓蒯鈞，可比職同年矣，公臥疾久之，醫藥不救，春秋八十二，終於審教里之私第，嗚呼，命先薤露，魂歸斗星，卜其宅兆，安此窆穸，夫人邵氏前亡，今合葬於洛陽縣平陰鄉邙山之原禮也，生乃宜家，死則同穴，雖合葬非古，而垂范將來，嗣子宣義郎行豫州新息縣主簿隱賢，銜酸茹泣，誰謂荼苦，送終全禮，恐掩松扃，痛隔幽明，悲纏屺岵，僕鄉連瀛海，宦均堂邑，遂懷眷而匍匐，因撫事而含毫，銘曰，洛陽東京，邙山北橫，悠悠人代，鬱鬱佳城，飛曳影，哀挽傳聲，終欒樂棘，蕪沒墳塋，開元十八年閏六月廿三日安措於此原，
唐故處士李府君墓誌銘並序嗣子景祥撰先君諱映，字用映，隴西狄道人也，六代祖太宗皇帝，五代祖吳王恪，高祖成王千里，曾祖天水郡王禧，祖國公峒，考成紀縣男，公高尚不仕，志丘園，大中八年九月廿二日終於梓州，春秋八十有七，夫人太原王氏，有子三人，長曰景叔，幼曰景翱，處女二人，以來年閏四月十八日歸祔先塋宅於太夫人墳之西北隅，從權禮也，飲泣御情，慮為銘曰，柱史遺留，玄仙，白馬將軍，赤龍皇帝，枝分葉疏，派別流細，命樂天，韜光避世，季，躍助靈，聰穎天授，才業時傾，說戴席，學經，智封日，辭階星，既修乎業，亦進其德，空歎名聞，終嗟命塞，大志漸鴻，機退，貞操自，心處默，因依巖薇，放蕩園林，泉石養志，松筠賞心，蘭朋汗侶，宣蒼夜琴，飛觴染翰，園撫歌吟，禮喪其真，天其志，孟既先傾，仲當後嗣，緬惟祖宗，保其祿位，紹繼封襲，以昭不墜，在嫡，承家惟良，匪為塚子，胡可襲王，尋親訪保，漂流異鄉，榮衛氣屋，遐荒瘴毒，疾遘膏盲，命隨風燭，屠裂摧絕，哀泣哭，去歿妻川，歸經褒谷，落落孤墳，峨峨雙關，慘霧朝飛，愁雲暮結，恨起殘陽，悲生新月，欲播嘉聲，貞石不滅，
唐故曹府君墓誌銘並序文林郎前守莫州文安縣尉郭璠撰府君諱，字元意，周成王母弟叔鐸之後，冠冕蟬聯，此略而不述，曾祖橫，祖，父岑，並唐已來，文武不墜，府君以韜節韞義，含章永貞，殊略韓時，風繼前古，何才不契運，命不逢時，厥後退身，高臥林藪，羽翼不舉，世利莫干，爰神理之將晦，寢疾不興，暨夫人南陽張氏，早年即世，是時卜宅京兆，爾來凡卅年矣，令子捨秦適周，反耕築室，終東都留守都虞候兼殿中侍御史，贈勝州刺史，文武振京，名芳播洛，作天子之耳目，為諸侯之爪牙，誓眾之心已罄，報恩之日未逢，其道不行，景命斯忽，歸道政之私第，新婦太原王氏，則使君夫人也，婦德溫柔，居室斯順，訓子以義，理家以方，於是奉先思孝，乃使千里啟舉，至備哀榮，發軫西秦，然歸東洛，嗚呼，府君有嫡孫曰少華，泣血過常，哀毀逾禮，以元和二年十月十九日，遂遷窆於洛陽城東北邙之原禮也，松賈新樹，洛水湯湯，乃為銘曰，昔歲在秦，今茲歸洛，孝婦孝孫，終猶有，魂遊不散，魄亦匪絕，不異室，死乃同穴，千年兮萬古，明明兮隴月，嗚呼哀哉，
庸故東宮通事舍人隆州閬中縣令衛府君墓誌銘並序君諱規，字德規，河南洛陽人也，赤烏呈瑞，康叔列其高封，玄石開祥，太保光其茂族，曾祖標，魏驃騎大將軍，勳高幕府，譽重升壇，氣靜金河，名超玉帳，祖文升，隋刑部尚書，京兆內史，關內道安撫大使，金紫光祿大夫，同軌郡開國公，儀星列位，吐納王言，傳宣風，經綸帝道，父孝則，隋兵部侍郎，東宮洗馬，綰龍韜而御勇，德美含香，參鳳轄而陪游，恩隆善友，君丹山襲祉，碧沼騰鮮，爰自弱齡，式從師於千里，及乎冠歲，方擢第於四科，暫去青襟，遂登朱紱，既而隋圖不競，歸歷數而告終，唐運有期，膺時須而擇主，唐貞觀元年，任東宮通事舍人，出入階陛，慇勤教令，參四知而進說，漠苑方思，總四友而飛英，吳官是賴，七年，授德州平原縣令，銅章撫俗，墨綬臨人，嚴政等於西門，仁愛方於東里，十二年，轉授隆州閬中縣令，雄心葉馭，亟登劍而捐軀，而壯志據鞍，非下堂而傷足，既申悲於蒲扇，翻有念於蘭輿，嗚呼哀哉，即以其年二月八日薨於京善和私第，春秋有七，即以其年權殯於川鄉，以今延載元年十月十一日與夫人寇氏合葬於同人原，禮也，雙龍共沒，念寶劍於延平，兩鶴洞棲，慘長松於隴上，嗚呼哀哉，乃為銘曰，有熊命族，瑞雀開宗，康叔傅氏，太保興功，列幕勳重，儀台道祟，宣威化謐，撫俗時弘，其一，積德傳慶，綰戎居職，南台曳履，東宮獻直，龍孕神駒，鳳生靈翼，爐冶不墜，簪纓必復，其二，既濟舟戢，爰裁棟樑，入陪瓊陛，出綰銅章，察道宣德，馴去蝗，誰為天道，倏爾殲良，其三，追風促運，落日催年，雙珠共沒，兩劍俱捐，松風咽霧，右棲煙，千載之下，空餘凜然，
大唐故張君墓誌銘並序君諱琛，字珍定，河南洛陽人也，生資地望，夙紹門風，砥節幼學之年，飛聲弱冠之歲，孝友天縱，貞諒自然，勁聳千尋，清澄萬頃，英姿特秀，逸調孤清，偶質不群，忘懷干祿，依仁葺宇，望道通交，或臨芳徑而浩歌，或蔭茂林而獨賞，陶然自逸，眇暢心神，澹爾無營，不驚榮辱，春秋六十有七，以永徽五年歲次甲寅八月甲辰朔五日茂申卒於里第，夫人劉氏，地籍膏腴，作儷華宗，克齊令德，春秋五十有七，永徽三年，先君遷化，遂以君終之月十七日合葬於邙山之陽，禮也，恐陵谷遷徙，勒資玄石，永表徽音，以傳不朽，嗚呼哀哉，乃為銘曰，郁彼華宗，言齊令德，譽綜人倫，行高嬪則，漢水珠明，昆山玉殖，擅此芳猷，蘊茲柔克，游神清曠，絕志風塵，不希名利，終懷至真，年趨晦朔，日急晨昏，端永謝，四德長淪，遽落華，遄薤露，館宇寂寥，幾筵余慕，聽絕話言，塵銷雅步，勒此幽扃，式標素，
大唐故陰夫人墓誌銘並序惟龍朔元年歲次辛酉四月乙丑朔，王氏故陰夫人諱好兒，洛陽人也，卒於第里，嗚呼哀哉，葬於洛北邙山也，其所東瞰下都，望姬公之古跡，南瞻洛水，想洋洋乎美哉，西眺金谷，乃石崇之舊居，北距黃河，傷淼淼而東逝，斯地也，七相五侯之窀穸，萬人百姓之冥居，宅兆安神，莫過於此，乃為銘曰，猗歟淑質，秉節貞亮，萊婦鴻妻，豈能高上，復有令德，隨夫先唱，居室有行，亟聞禮讓，輔佐君子，寤寐求焉，欣欣負戴，捨耒恭虔，門流譽，九族芳延，比之不謝，誰居之先，夫人淑懿，繼此洪基，福鍾有兆，禍何自來，積善餘慶，豈曰虎哉，哲休斯逝，運遭陽九，神從異物，靡他恆守，刊石遐暉，歿而不朽，
唐乾符二年歲次乙未七月十日庚寅，彭城劉氏室女享年二十，終於昇平里之私第，曾祖庭琛，右驍衛大將軍，封東陽郡王，贈右僕射，祖沔，太子太傅贈司徒，勳望一時，事載史策，皇考德章，杞王傅，御史中丞，嗚呼，小號定師，即中憲之季女也，懿範生知，柔順幼備，動合規矩，雅為人師，喜慍未常形於色，是非罕曾恣於言，唯以靜默自修，考悌雍睦，實閨閾之令淑，訓家之︷躅者也，嗚乎，福善無徵，遘疾膏肓，伏枕未久，奄忽而謝，日月流邁，龜筮有期，以其年八月二十八日祔葬於長安縣第五村之先塋，余追念無已，痛徹心靈，泣血敘哀，寄於墓銘，坤道降祥，挺秀明德，禮法是遵，慈仁被物，彤史流芳，垂為令則，親叔銀青光祿大夫光祿卿致仕劉從周記，
幽棲寺尼正覺浮圖之銘夫登涅山者，要馮戒足，入佛法海者，必籍慈航，幽棲寺尼正覺，香馥，定水澄清，潤三草而布慈雲，誓四生而雷法鼓，不謂三龍從毒，蔭宅將危，二鼠延災，憂殘意樹，遂即傾天秘實，構此蜂台，竭地藏珍，將營雁塔，其塔乃入漢，與玉兔而爭暉，嵬侵雲，共金烏而合曜，即願危籐永茂，朽樹長春，睹遣情塵，聞鎖意垢，其詞曰，皎見顧高，葺此台塔，妍麗疑語，凝源擬業，開元六年歲次戊午七月癸巳朔十五日丁未建，
武軍節度征馬將雲麾將軍守左金吾衛大將中監封太原縣開國男食邑三百戶王公故夫人武威段氏墓誌銘並序夫人其先鄭恭叔之後，洎武威得氏，簪冕聯綿，故西秦有海侯深，南有徵君懿，玉葉茂盛，虛源派深，清華一門，忠義，定州刺史祟，即夫人五代祖也，食萊於博陵，子孫因而家焉，今為義豐人也，皇祖日新，碩門傳慶，克生哲人，天與聰明，郁為時秀，志好玩，畢富群書，養閒丘園，三徵不仕，父庭，襲先人之風，脫略冠冕，宇量沉遠，鑒通朋，修禮義以資身，履謙和而秉志，夫人即處士之長女也，柔絢，柰敷榮，嚴訓不墜於閨庭，芳風尤彰於內則，梅之歲，作嬪門，主饋宜家，益見如賓之敬，朋詩閱禮，庶弘淑之賢，豈謂風燭不，元和八年三月廿七日，終於崇仙里之私第，春秋卅有九，嗚呼哀哉，雨侵，茂月桂榮，宗姻懷仁，里揮涕，即以其年四月廿一日葬於府第西北四里永定之原，禮也，夫人有子六人，男四人，長曰再德，仲曰再，曰再立，再晟，女二人，十娘，十一娘，年俱幼種，遽鍾偏罰，泣血相視，荼蓼居，孺慕哀號，感深罷社，外王公禮同廬杖，哀異鼓盆，稱家有無，竭營葬事，追其主祀之貴，備崇飾終之儀，紀諸貴芳，勒石玄壤，銘曰，昭昭淑姬，穆穆令儀，既配君子，實日良，主祀宜家，閱禮明詩，璋比德，容祉成規，逝水東流，落景西馳，九原長夜，終古傷悲，
唐故朝請大夫翼王府長史充左衛副使雁門田府君墓誌銘並序振武節度參謀朝議郎試大理評事上柱國皇甫權撰田氏之先，其來尚矣，封薛而權傾天下，王齊而恩洽島中，青史則丞相顓榮，鴻儒則王孫獨步，晉魏已降，圖牒昭彰，代有忠賢，翊贊昌運，長派遠裔，薰灼至今，公諱，字公異，其先并州雁門人也，曾祖哲，皇朝議郎，守州別駕，名振燕趙，福流子，祖豐，皇朝請大夫，試太子家令，紹題輿之風烈，正青宮之羽儀，與翱翔，動為程式，王父廣，皇朝散大夫，守殿中省尚衣奉御，清廉視事，忠孝傳家，雍容朝行，休間昭著，慶鍾後裔，德必有鄰，公即奉御府君第二子也，蘊積和粹，風神竦然，幼而強學，長而克己，節操稱於宗族，行義播於交遊，高標不群，弱齡特立，俯拾青紫，咫尺煙霄，初以門蔭授宣州旌德縣尉，誠信率下，勤恪奉公，連城佐寮，慕為準則，尋轉閬州司倉參軍，輝光六聯，流羨萬瘐，攻異端以直道，折疑獄以片言，金紫指期，爪牙是務，俄遷左衛親府右郎將，鷹揚雲路，驥騁天衢，又改左金吾衛翊府中郎將，既而才蒙兼茂，功績彰明，名達天聰，聲傳台席，除翼王府長史，充左街副使，官榮藩邸，職戢徼巡，蘊上將之雄謀，懷清邊之遠略，騰日域，高揖輩流，鐘鼎勳勞，卷舒在我，嗚呼，長途未半，大運俄殲，禍福之端，茫昧何究，以大和元年七月三日終於長安永興里之私第，享年有八，公運枝長慶，棣萼重芳，雍雍四賢，榮耀當代，嗣子載，遵奉遺訓，居喪有聞，成人之風，著於親愛，冠年筮仕，三寺推先，奉叔唐州司馬鑄之命，用龜策之吉，以大和二年二月十日葬於京兆府萬年縣洪固鄉之畢原，司馬以權秉筆之士，請為紀述，其銘曰，赫赫田氏，代為賢豪，並汾之右，節義相高，其一，穆穆府君，幼而岐嶷，瓊英讓潔，朱絲謝直，其二，清時策名，克紹家聲，鷹顫有用，騏驥無程，其三，曄曄四彥，榮冠姻族，應序翔鳴，原雍穆，其四，神既冥昧，天何言哉，寂寞靈室，蒼涼夜台，其五，埋玉他山，藏舟巨壑，畢原松賈，精魄永，其六，徵事郎守果州南充縣令丘景玄書，
唐故廣州都督府長史吳郡朱公妻穎川郡君許氏墓誌銘皇慶有倬，駿靈惟宜，觀古迪惠，始乎雎鳩之什，聿經道，光自牡馬之繇，克厭中順，永綏貞和，配明德以偕老，垂令人以軌訓，在於穎川夫人焉，夫人諱英，字淑，高陽人，齊都督江夏公康之曾孫，皇唐恕死功臣，散騎常侍，豫州刺史真定公緒之孫，朝請大夫，東光令本之女，夫人生彼華宗，載斯懿德，弱而惠，成而婉，淑質蘭徽，清心玉映，既洵有頃，合晉於秦，故其作嬪也，閨門相化，教義有序，朱公憲府，總方書，宰邑也，魯密之政，有足以似，佐郡也，海沂之歌，胥繼而發，桂林象郡，海物堆寶，朱公以天資貞白，高詠夷齊，夫人以和如瑟琴，佐是名節，綺羅珠翠，不飾於體，金璧犀象，不視於目，邇夫風自火出，由內及外，理獲家正，仁資輔成，旨不虛也，自朱公即世，我未亡人居成待終，歸道全真，噫，夫五福者壽之量，百齡者生之極，而善有所不與，年有以不大，嗚呼，知蒼蒼之意，非有紿哉，以開元十年六月十八日寢疾，終於陸渾縣之宮捨，春秋六十，越十一年二月十三日，合葬於洛陽縣子譯鄉原禮也，佳城書啟，聯孤光於劍匣，泉台夜幽，斂雙魂於蒿里，對嵩邙之萬古，識松賈之千秋，夫人因心以孝慈，稟訓於詩禮，失靡遂，喜慍不形，動合規矩，言無厭擇，固可以邁箴史之高躅，照閫闈之令范，載而書之，宜彼竹帛，不其韙歟，哀嗣陸渾縣尉晃，惴息寒泉，長號風樹，勒石玄壤，而為識焉，銘曰，綿綿華胄，生令德兮，既嬪既饋，淑靡忒兮，儼彼君子，終厥善兮，育茲令人，嗣其戩兮，悠悠蒼天，福所捐兮，雲胡弗俾，享遐年兮，邙之山，洛之水，遺芳未泯陵谷徙，刻而記之無窮已，
大唐故刑州南和縣令趙府君夫人梁氏墓誌銘並序夫人梁氏，安定人也，自瑤池仙馭，導靈源而激，悴岳真游，啟昌基而秀峙，像賢濟美，既疊輝於金相，餘慶締榮，亦聯華於緒，曾祖顯，周開府儀同三司，京兆尹，大鴻臚卿，冠軍將軍，黃門侍郎，上柱國，臨涇郡開國公，祖彥光，周御正大夫，樂部上大夫，隋岐，華，趙，相，青五州諸軍事五州刺史，上柱國，華陽郡開國公，父Γ，隋司隸刺史，上柱國，南頓縣開國公，並材標時棟，位光朝列，宏勳懋德，道峻於當年，盛烈崇徽，聲芬於來裔，此並略而闕焉，夫人秀質霞開，掩芳收而薦淑，柔襟霜淨，凌晚箭以含貞，彤管清規，已鏡緹緗之美，針樓妙跡，必窮組川之麗，及兆開鳴鳳，慶葉乘龍，務澡以斯恭，均蔦蘿而並茂，暨乎慟濡孀袂，誓切河舟，驚墜羽於中霄，緘苦心於晚歲，撫茲孺慕，弘士則於慈范，恤彼閨，穆嬪風於柔訓，加以棲神道樹，滌想禪池，心鏡方懸，照百非而不昧，戒珠攸滿，圓萬行而無缺，然電牖遄侵，且光已遠，月川行謝，浮影終淪，方極層堂之歡，遽軫高封之恨，以乾封元年二月廿七日，薨於涇州之公館，春秋六十有五，有子涇州司功參軍真度等，蒸心天至，色養冥深，緬切西山之晷，載抒南陔之戀，芳園寫睇，方侍賞於輕軒，幽穸潛暉，奄崩魂於大隧，嗚呼哀哉，即以其年侍奉靈駕，言歸真宅，背濁涇而東鶩，已結寒泉之悲，指芒而北臨，逾深陟屺之慕，爰以乾封二年二月十八日合葬先墳禮也，將恐年侵蒙壑，日照滕城，紀貞徽於玄琰，演芳藹於丹銘，其詞曰，峻趾悠邈，層派長，貽闕流懿，必復延祥，人英載美，地德攸昌，榮標鼎室，寵耀金章，爰慶藹，克生賢淑，令問外昭，柔情內穆，姿妍影，譽芬蘭馥，婦道聿成，宮儀以肅，惟茹恨，晝哭凝悲，含筠表節，誓柏陳詞，斷機弘誘，徙宅流慈，掌珍行，庭玉方滋，虞陰靡駐，崦光已落，始閱驚瀾，遽傷遷壑，城空，隴幽鳴鶴，泉路威紆，夜台冥漠，容軒嘵駕，哀鐸晨驚，斜分蕪野，迥赴松庭，風悲拱木，月苦寒塋，紀茲柔范，志彼玄扃，
唐故鹽鐵轉運江淮留後勾檢官文林郎試太常寺協律郎騎都尉解君墓誌銘並序從表弟穎川陳正言撰序曰，士庶之道，欲可大可久者，非藝博而屋豐之所致，致之者積其善，直其躬，公忠孝義偕備，則何往不適，當可大可久哉，雁門解府君名少卿，字次曾緒，祖暈，父琚，君則次子，弱冠仕於吳中，人欽靜慎，孝義之美，元和歲，監察殷公領嘉禾煮海務，公性本網質，清廉有守，到職逾月，乃訪良能委事，得之府君，一用不疑，監察滿績高加秩，分巡浙右，府君佐事如初，日彰美聞，後殷公台遷省轉，為牧為郎，亦佐齒差帥，改揚子留後，每隨履歷，始終不渝，洎夫職系惟揚，年逼耳順，心切婚嫁，殷公作鄞江守府君憩茲，乃曰，余承命鄞川，豈不念舊同理，但以江山遐阻，爾以家故求安，且暫睽索，以俟其大，不料殷公薨於鄞川，府君固揚子，以公奉上，以德臨下，十有餘載，婚嫁將畢，儲不半秉，不盈昏，大哉大哉，真古人也，享年六十六，大和九年九月七日寢疾，終於私第，夫人蔡氏，有二子，長牟，次章，二女，長適邵氏，小歸顧氏，皆承嚴訓，孝行俱著，以其年十一月八日葬於揚子縣風亭坊之原禮也，恐桑田變易，無以表明，刊石紀文曰，我銘解兄，兄德維京，處眾其平，主務其清，既留既征，亦久亦亨，將語將默，外融內明，紀之千古，不絕芳馨，
大唐故飛騎尉田君夫人桑氏墓誌銘並序君諱博，字德師，其先北平人也，桂馥高騰，魏朝稱美，蘭芳遠播，漢室標奇，祖和，隋汴州浚儀縣令，樂舞翔鸞，人歌神雀，官曹無事，鞭撲不行，綿竹明，寧堪齒跡，洛陽方略，未敢齊驅，父進，皇朝上輕車都尉，既忠且列，重義輕生，一顧無違，三端並擅，驃騎勒石之操，實長想於花朝，伏波鑄銅之能，無暫忘於月夕，君皇朝飛尉，早懷任俠，劍馳聲，少負英鳳，舞戈流譽，渡狼河而賈勇，則萬騎停驂，指鹿塞以鳴弦，則三軍敢敵，豈謂惟德是輔之說，妄師前經，積善餘慶之談，徒編舊史，以乾封元年正月十五日卒於家，春秋五十有九，夫人桑氏，黎陽人也，貞專迥秀，婉順彌隆，二九之年，百兩，立德，有容有功，女訓織，子聞詩禮，聰明動眾，嗤辯濤妻，過人，鄙識賢於羈婦，不意福善無驗，朝露俄，龍朔三年八月十八日卒於福善里之私第，春秋五十有五，粵以乾封元年歲次景寅二月戍朔十二日己酉，合葬於洛陽縣清風鄉邙山之原禮也，哀子山弘，等口不味漿，諒無慚於顧恆流豈懷惡於高柴，嗚呼哀哉，曲沼荒涼，無復繁弦之響，闃寂，空餘明月之暉，將恐水變高山，陵成深谷，敬勒石於泉戶，庶芳塵而不窮，乃為銘曰，東流易往，西日難停，人生如寄，壯士雲傾，隴啼思鳥，風慘松聲，一辭高宴，永瘞泉扃，齊姜逝矣，風樹悲哉，雲愁舞閣，塵掩妝台，旌翻日下，揚吟鳥哀，此墳兮一閉，何時兮更開，
唐故處士穎川陳府君墓誌銘並序開成二年七月廿日，有唐處士陳府君享年八十，終於家，明年四月廿二日，葬於河南府壽安縣連理鄉寇莊村先塋之東順理也，府諱汭，裔承帝舜，姓自胡公，世載道德，事詳傳記，即南康郡王休先七世孫，曾祖承德，皇登進士科陰平郡別駕，祖齊卿，繼升進士，再判高等，自監察御史終太常博士，先考諱位，天寶末家國禍難，耽學墳史，累膺辟署，自大理司直終太子司議郎，府君年才弱冠，興元中，季父允眾佐太尉李公復京邑，以勳授壽州安豐尉，旋丁家艱，毀瘠有聞，負荷勤恤，推恩竭力，睦親成家，率身忘寒暑之勤，敬事盡和樂之道，高堂無違，幼弟怡怡，雖食貧處晦，綽綽有餘，後為知己薦用，從事嶺南，家遠宦孤，意不屑就，未幾謝主人而歸，遂雲壑寄跡，宴好娛賓，卅年間，忘名遂志，常正己檢下，以禮法自持，子弟以訓齊，朋友以義服，故家肥而道勝，意得而壽登，雖不及貴仕，君子以為達矣，男子三人，長曰昱，次，幼曰行修，夙承令范，皆已成立，二女出家，次適常州武進主簿賈汶，幼未及笄，並至性加人，孺慕終日，弟湘任御史，乞假護喪，自越赴洛，日時兆葉，手足痛殷，飲泣為志，不盡徽烈，銘曰，盡稱五福，其一曰壽，惟人道善，自天垂，道未守中，壽固難久，平生好尚，一旦何有，洛之間，泉深土厚，先塋喬木，侍瞻左右，歸復無悔，存亡志就，當世未光，慶延厥後，
唐試大理評事鄭公故夫人范陽盧氏墓誌銘並序試大理評事鄭易撰有唐壬申歲十有一月壬子朔四日乙卯，鄭氏之婦范陽盧氏終於長安之修行里，嗚呼，享年二十有八，粵以十一年歲次乙亥二月己亥朔廿二日庚申歸祔於河南邙山鄭氏之先塋，盧氏自陽烏為純德顯後魏，遂祚土開國，以第八子道亮嗣封，即夫人之七代祖也，守族傳祀，代無違德，以至於相州滏陽縣令元茂，滏陽府君生河間府司馬昭價，河間府君生和州歷陽縣令擢，咸德充而位不至，夫人即歷陽府君之第女也，柔惠文明，深衷不伐，邊幅整，可驗後言，洎受贄有歸，無擇言在躬，動諮度於伯姒，盡和敬於叔妹，不逾方於出入，不尚爭於造次，求婦期戚，綽無不諧，嗚呼，無夭於和，而鬼瞰其室，哀哉，陰陽相蕩，陵谷畢變，唯貞石之不朽，故謹時日而志之，銘曰，日慘慘兮光不舒，漂漂兮將素車，雲黜兮翳玄廬，萬歲之後兮爾居，
唐故鳳翔節度押衙兼知排衙右二將銀青光祿大夫兼太子賓客弘農楊公墓誌銘並序鄉貢進士任唐詡撰天子有熊羆之臣，諸侯有爪牙之士，是以上配列宿，下比山嶽，以資於忠義，以成於志節者，公其蘊焉，公諱贍，字士寬，弘農人也，曾祖及祖，出於幽冀盛族，史籍已載，故不書諱，父孝直，守鄧州長史兼山南東道團練使臨漢監牧副使兼侍御史，貞元初，洎常山連帥太師王公弘覆燾之心，撫騎士如子，招綏有禮，賞罰必中，公之家君，遠慕風教，投事麾下，太師署以重職，將啟戎行，歲月彌輪，受恩益重，及僕射出常山之日，公特獻誠懇，誓從旌旗，僕射美其父作子述，俯乃允從，公少而岐嶷，長而恭懿，文武不墜，器宇天然，有名將之風，懷國士之量，特授鄭滑親事兵馬使兼東城使，雖為裨將，得子文之儔，名冠當時，不阻賈之賀，家傳孝義，外贊惠和，濟濟沉沉，弘敷群望，僕射拜鳳翔日，授節度押衙兼排衙右二將，轉益清慎，夙夜匪懈，雖總戎伍，口不言武，每誡其軍士曰，少長有禮，出入克諧，得其眾心，如肘運臂，彎弓得鴻超之善，援筆得鍾褚之能，韜藏機密，用律衙正，時人可謂金貞玉粹者乎，何圖昊天無狀，將星虧晦，太山其頹，哲人其萎，以寶歷二年七月八日寢疾，終於鳳翔府敷化里之私第也，享年卅有八，夫人渤海高氏，令德有聞，夫人即擇交之女也，有子三人，方立，方本，方古為嗣，以其年，未有宦敘，痛瞑目之日，家君在遠，夫人嗣子不得親殮，嗚呼，壯年不永，奄棄白日，朱顏未凋，歿於幽壤，僕射念忠貞繼代，聞喪傷悼，凶事親令部署，禮合於儀，以其年八月廿五日厝於岐山縣望雲里，禮也，恐陵谷遷變，故勒銘貞石，其詞曰，陰山降神，生彼哲人，忠勇成志，禮義立身，生涯永隔，秋月為鄰，原野何依，既封既樹，名德雖存，魂歸太素，貞石勒銘，紀於千古，
