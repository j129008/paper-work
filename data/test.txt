蕭君墓誌銘並序蕭氏之先，蘭陵人也，因高祖釋庸任巖州刺史，因官遂為相州安陽人也，名俱興，少而高節，長而堅強，夫人李氏，當代名流，洛浦之姿，巫山之質，祖父軒車，一門朱紫，不幸凋殞，公以乾元二年四月十五日崩背，卒於私家，春秋五十二，夫人大曆十四年九月十三日喪於寢室，春秋七十四，即以大曆十五年正月丁卯朔十六日壬午，啟舊殯，崇新塋於安陽高平村東北半里平原禮也，西太行山天地之壯界，東郡城衣冠之總集，南孫登館宇，北洹水清零，嗣子子昂，海淨江澄，忠信之士，鄉邦稱美，負土為塋，三年以杖，七日絕漿，恐年代改移，故刊石立銘，其詞曰，高山萬仞，園木千尋，花葉璀璨，顏色深沉，夫人李氏，貞潔過人，豐肌南國，美貌東鄰，一朝零落，化而為薪，天地運行，萬物回薄，春日取榮，秋乃凋落，如何斯人，見此銷鑠，泉門一閉兮長夜寂寞，看夜台之如斯，成萬古之蕭索，
唐故明府君夫人隴西李氏墓誌銘並序府君諱承先，平原人也，祖宗藩茂，國史備焉，公門蔭解褐蘇州參軍，調補恆州功曹，次授青州壽光令，政能清白，擢州三水令，嗚呼，府君先夫人早世，夫人隴西李氏，涼武昭王十一代孫，七孫祖虔後魏太尉，高祖君緝，白水令，曾祖恬德，方輿令，祖光嗣，安東都護，父，饒陽丞，孝友為天下，夫人年十四，歸於明氏之門，有姬姜之德，春秋，貫孀婦之首，從子濟佐邑武陟三年，彼蒼不仁，以大曆十四年十一月廿七日寢疾，終於官舍，嗚呼，時年六十有六，以十五年正月十八日祔葬於緱於之原禮也，猶子秋實，涕零而銘，曰，婉妮夫人，聖祖指李，淑女令婦，謀孫翼子，昔聞孟母，今比大家，威儀典則，茂族清華，天不遺，摧玉折，子路不忍，高柴泣血，緱山有，開塋，松門幽扃，泉銘旌，建中，
唐故郴州刺史贈持節都督洪州諸軍事洪州刺史張府君墓誌銘並序嗣子給事郎前行汝州葉縣尉士源奉述公諱翃，字逸翰，安定人也，前漢駙馬都尉敖之雲孫，隋亳州刺史敏生高祖文會，皇朝幽州大都督府長史，曾祖處節，常州從事，祖克茂，滁州刺史，皇考具瞻，兵部郎中，貂蟬相承，歷踐清要，公即兵部府君長子，實天生德，器宇深厚，非鴻儒碩人不能知，童年以門蔭補齊郎，立志不就，讀書於侯山玉泉寺，道業大成，廿二，國子明經上第，解褐補郟城尉，敬始宦途，纘緒業，天寶中，復從調集，吏部侍郎席公銓庭激揚，授靈寶尉，情節孤標，紳為則，江東采方使蕭公闢為幕賓，道未及行而蕭公下世，屬中原喪亂，隨侍板輿，路南首，江淮都統使李公徵為支使，時干戈未弭，太夫人寢疾，固求薄祿，就養於家，表授德清令，改大理評事，丁家艱，外除詣闕，吏部侍郎王公特為拜監察御史，轉殿中侍御史，遷屯田員外郎，轉本司郎中，皇人憂人，選郎為牧，除郴州刺史，綏緝一年而俗阜人殷，上天降災，大曆十三年九月廿九日，薨於公館，享年七十，百姓號哭而去，道路相望，今上聞之，追贈洪州刺史，制曰，訪其遺愛，實結人心，公仁慈儉讓，孝友謙恭，根於至性，他年客有顛眩疾者，執白刃不利於季父，童僕畏駭，莫之敢前，公挺身而進，奪其所執，季父由是免難，京邑之士，感而涕流，既博綜墳籍，兼通子史，尤精意文章，為中書舍人卻昂所許，稱風雅六藝復起於公，著文集十二卷，夫人滎陽鄭綜靈之中女，節義高明，過於古昔，執進盥之禮，以事舅姑，年間，盡其愛敬承順之道，及於姻親，永泰中，姑受終時，夫人在遠，姑乃出一箱衣謂侍者曰，長新婦至與之，表吾平生知其純孝也，德壽不齊，十四年七月十九日，終於荊州精舍，享年五十七，有子三人，次曰士曄，任長社尉，小曰士倫，任滎陽尉，有女二人，長適蘭陵蕭氏，少歸京兆韋氏，即公甥也，士源等永惟顧復，無報恩愛，日月有時，不敢越禮，以建中元年二月十四日合祔於北邙焦固原先塋，追前賢述德之義，號叫蒼，敢為銘曰，我公之德，惟靜惟默，弈世文詞，佩印垂龜，惟我公嗣之，夫人范則，人之母師，祔窆金谷，丘逶迤，
大唐故朝議郎行殿中侍御史賜緋魚袋安定張府君墓誌銘並序朝請郎守尚書水部員外郎賜緋魚袋獨孤良弼撰維大唐大曆十四年龍集己未十二月三日，朝議郎行殿中侍御史張公以官終於長安宣陽里之私第，其明年，與亡兄故郴州刺史同歸葬於洛陽北邙焦固原，祔於舊塋，即建中元年二月十四日也，公諱翔，字子翼，安定人也，徽宗襲慶，純哲繼顯，皇朝議大夫兵部郎中具瞻之子，太中大夫滁州刺史克茂之孫，常州錄事參軍處節之曾孫，公服傳景訓，體備六經，宣以文藻，守之恭儉，天寶初，自前齋郎調補濟王府參軍，歷虢州閿鄉，陝州縣二縣尉，改左金吾衛兵曹參軍太常寺協律郎攝監察御史，又改大理評事，特受監察御史，自夏縣尉以後，皆在名公方鎮之幕，每一人延請，拜一官，又為近密薦聞，授太子司議郎，改京兆府功曹參軍，理藝克彰，真拜監察御史，轉殿中侍御史，前後十任，歷十一官，終時年五十六，有文集十卷，當時宗范，惟公動合，循檢則，前史貴於幕賓者，為其進以德，交先達，公則五參使務，紳敬於執法者，以其志節昭亮，准風教，公乃四持邦憲，而年不登耳順，位未列大夫，則天命抑於人，何其甚也，有子四人，長曰士防，次曰士陵，次曰士階，小曰沙門，雖秀敏徹，而年皆幼稚，有女一人，先公即世，夫人河南源氏，即故相國乾耀之孫，內纏荒畔，外處孤儉，瀝血送終，晝哭千里，外甥前河南府壽安縣主簿韋萬，王賓友之贈，先期蕆事，亡女之夫前同州朝邑縣尉獨孤願，經道路之費，表里佑行，皆竭孝敬之深誠，以奉始終之恩禮，則公純穆之道，其至美哉，銘曰，生死無機，命不可違，嗚呼伯仲，異穴同歸，粵善殿中，顯德巍巍，始自門蔭，終於繡衣，豈無射策，重襲餘暉，熟不超榮，居道體微，洛水之北，邙山之曲，旅櫬南歸，綃惟東哭，古今繼世，松柏相續，月照新塋，風生古木，時遷運謝，高岸為谷，刻石陰堂，永播芳錄，女婿前同州朝邑縣尉獨孤願書，
唐贈太子司議郎皇甫府君墓誌銘並序公諱悟，字悟，安定朝那人也，晉玄晏先生之雲孫，安州應山縣令貞之第一子，公志氣敦厚，寬裕廉直，材貌魁梧，識量深奧，溫潤如玉，落落如石，雅操懷冰霜之堅，歲寒有松柏之茂，故鄉黨稱悌，執友稱仁，乃恬素賁於丘園，從容優遊以敖世，高尚名節，不事王侯，嗚呼哀哉，天不遺耆老，疇昔上元二年十二月十四日，遘疾終於舒城私館，春秋五十有五，公嚴訓克著，伯魚趨庭，有其子芬，璋特進，天姿文藝，顯揚先祖，光榮其親，學誠理家，忠勤事上，功勳丕績，累遷朝議郎，賜緋魚袋，上柱國，行大理寺主簿，皇帝觀其行跡，以其有子，父用譽，追念遺美，大曆十二年，贈公太子司議郎，夫人清河張氏，禮儀有度，容止可觀，率性閒詳，柔和聰慧，六親既睦，四德有聞，榮族稱賢，國有禮命，所以後王，追贈清河縣太君，噫嘻，曷期福為禍所伏，奄忽窆穸，哲人其萎，梁木其壞，一子既歿，二女承家，慧藏慧凝，至性純孝，號訴哀毀，泣血漣如，雖少而修持大乘，曉通內外輕重，淒愴怵惕，有終身之憂，匍匐千里，扶護屆於河南，以建中元年八月十一日，合祔於東都北原邙山之下禮也，幼孫孺慕感切，女等罔極過情，望而靡及，思存琬琰，小不才，以刊素范，乃為銘曰，猗嗟英妙，問望彰聞，安定司議，清河太君，峨峨青山，萋萋，歷松風，悠悠壟雲，幽魂窈窈，旌紛紛，昭明高，淒愴，令德，有禮有則，優然若存，其儀靡忒，孝子瞿瞿，憂心翼，永，求而不得，嫡系嗣女，氣憊絕力，春秋祭祀，永懷罔極，
唐故居士河內常府君墓誌銘並序德也不德，名也無名，混跡潛機，世莫能識，則常府君之美矣，府君諱俊，字英俊，河內人也，曾祖諱澈，儒林郎，祖諱忠，宣德郎，考諱仙，恆王府典軍，並守位以仁，居敬行簡，德以信成，正以從善，府君早歲悟道，榮寵絕求，蒙難藏諸晦明，德閒耶養正，淨乎天根，虛物存誠，陶空見實，謝名知幻，亡憂樂天，默語行藏，常處中道，而有妻子，俱梵行，處塵勞，恆瑩真性，府君形同於無形，心存於無相，淨於無為，味於無事，知而不知，學而無跡，修之無因，果胡能測，淨既成矣，曷能久諸，以大曆十有四年三月廿四日，逝於遼西縣歸化里之私第，享年五十有五，其逝也精爽如歸，謂其妻子，誡念季弟，爾等而一其無二焉，始終念茲，無忝斯語，生死者幻，曷足悲乎，淨爾意，焚寶香，於是乎大稱十念，超間諸禪，俄然無心而歸真也，以其歲閏五月三日，葬於薊城北高梁河南禮賢鄉之原兆，從宜也，夫人太原王氏，同修梵行，尤精妙理，彼美淑人，德佐君子，季弟光朝承重，哀過其禮，孝心天生，世議二龍，花連一寶，嗣子叔清，幼而沖和，以繼父葉，仁善本性，知之自然，薰雜惡聞，肌骨天淨，並號訴蒼天，血染墳域，冀垂不朽之文，永旌罔極之德，假手於我，詞無愧焉，銘曰，間世生兮而可宗，群英仰兮德可攻，我生萃兮觀其風，哲人萎兮何所從，房山野人康濟撰並書，
唐故河南府洛陽縣尉竇公墓誌公諱寓，扶風平陵人，曾祖孝禮，太子洗馬，祖璉，京兆少尹，父紹，給事中，公即給事君之長子也，少而好學，博綜群書，孝友承家，忠為令德，弱冠明經擢第，調補秘書省正字，歷華原縣尉，尋陽鄱陽縣令，凡所蒞職，以仁恕見稱，清廉正身，非禮勿動，可謂志行君子矣，方期積善余福，以保宗門，豈意天迫不仁，早先霜露，嗚呼哀哉，以大曆十四年七月廿九日遘疾，終於洛陽審教里，春秋五，孀妻尚少，孤女始履，痛切宗親，哀感行旅，即以其年八月廿三日，權厝於洛陽縣之平樂原，未及返葬，銘闕不書，
唐故朝散大夫蘇州別駕知東都將作監事趙公墓誌銘並敘祠部郎中趙驊文唐大曆十四年七月廿六日，朝散大夫，蘇州別駕，知東都將作監事，賜紫金魚袋趙公委順於積善里，至其年十一月十六日，將卜宅於洛陽縣平陰鄉，與夫人弘農楊氏合祔焉，有子三人，孟曰著，仲曰禕，季曰隨，奉公之世系官敘，稽顙而後拜，余述，將刻於貞石，以志玄宮，嗚呼哀哉，公諱益，天水人也，曾祖慈景，金紫光祿大夫，兵部侍郎，華州刺史，駙馬都尉，當皇家命之初，元聖經綸之日，親戎律，以佐義師，乃出征蒲阪，為殘寇所陷，賞功褒德，追諡曰忠，勳在盟府，事具國史，祖質，朝散大夫京兆府奉天縣令，父曦，朝散大夫越州會稽縣令，業傳清白，代纘儒風，公少習禮於，長依於德，始於立身，終於從政，行惟純固，辭無枝葉，君子之道，其殆庶乎，釋褐授州永壽尉，轉鹽州原令，歷溫縣主簿，遷大理評事，出宰寧州之安定，更京兆之美原，高陵，改洪州司馬，兼贊善大夫，未幾，長史兼太子家令，俄遷試光祿少卿，以洎於茲任，公秉心惟徵，蒞事尤敏，能理煩而去惑，不吐剛而茹柔，故得所至有化，所臨垂聲，上公與能，會府課善，其間有超授朱紱特加金印者矣，豈非才為代之所用，恩有不時之錫者哉，於戲，更職一十三，享齡七十四，秩綰紫綬，位登郡丞，生為人之所稱，歿為人之所慟，在泉途之下，為君子之終，亦可以無愧矣，悠悠天壤，萬化齊歸，惟其令名，所謂不朽，昭示來裔，敢不直書，為之銘曰，人代推遷，生化如旋，同盡此轍，孰知而然，惟茲哲人，道為君子，門清業茂，才優行美，秋風忽起，遽敗蘭芷，邙山之上，原日平陰，央莽崗壟，蕭條曠林，一封幽戶，萬古傷心，禕書，
唐故李府君墓誌銘並序前蘇州昆山縣丞馮良撰公諱舉，字幼遷，魏郡元城人也，其先玄元皇帝之裔，枝遠派流，遂居於魏，曾祖元皓，滄州樂陵令，祖會宗，洛州永年尉，父瑰，鄆州司功，並登清宦，久著芳名，公即瑰之長子，頃因中華草擾，避地江淮，混跡汩名，高道不仕，膺揚放曠之性，謔浪冠冕之勞，加以孝友廉直，溫恭忠貞矣，且寒暑遞來，陵谷更變，忽癭疹，有加無瘳，大曆十三年臘月廿一日，卒於惟揚瑞芝私第，享年五十二，噫，上天降凶，殲我良人，親戚悲酷，兒女摧心，公三女子，長女適吳郡顧氏，次女適天水趙氏，並能懇擗過禮，以十四年正月八日，葬於邗城南平原禮也，恐歲月遷易，改卜無憑，表列官秩，勒石為記，銘曰，何意陰陽兮了戾，行辰到此兮妨我賢哲，妻子慟兮肝膽屠裂，楚挽引兮笳聲嗚咽，獨往泉台兮空懸夜月，
大唐故試大理正兼河南府告成縣令河東裴公墓誌銘並敘公諱適，字通玄，河東聞喜人也，其先冀州刺史徽之後，自晉已來，冠冕茂盛，英賢間起，因為著族，方至於今，諸氏莫出其右也，高祖隋司隸台刺史諱操之，刺史生京兆府司隸參軍，贈潞府長史諱弘泰，長史生蒲州刺史，天官，地官二侍郎，晉城縣開國子，諱思義，侍郎生薛王府騎曹參軍，贈駕部郎中諱易珍，公即郎中君之第五子，銀青光祿大夫，巴州刺史薛之外孫，世業清貞，代傳忠孝，純愨自恃，德禮不衍，吏事冠於當時，名譽出於希代，典籍精究，豈唯左史之文，章隸工書，不獨右軍之體，年弱冠，補清廟郎出身，解褐授州洛交縣尉，在位才未盈考，本使擢充判官，公廉為幕下所稱，謀議葉軍中之策，改右衛率府倉曹參軍，旋拜左領軍衛倉曹參軍，坊節度使兼御史中丞杜冕奏知軍糧，蒙敕授試僕寺丞，轉左衛長史，在使數年，因遷累職承恩，又改河中府功曹參軍，續遷河南府法曹參軍，臨曹明案牘之辭，治獄絕冤魂之氣，歲滿調集，蒙敕授河南府澠池縣令，轉試大理正兼河南府告成縣令，緝理綏人，安農勸俗，精明玉潔，吐納蘭芬，長吏美其詳能，下寮遵其制度，宰茲兩邑，政有嘉猷，播雅譽於函，扇仁風於嵩穎，從官累載，歲滿歸歟，方期勵羽翮於赤霄，沐皇恩於丹闕，不謂尺蠖竟屈，應龍困蟠，以大曆十三年戊午冬十一月癸卯八日庚戌遘疾，終於東都崇政坊之里第，歷官一十政，享齡五十有七，嗚呼，遠近愕驚，知音痛恨，斯文已喪，蒼蒼奈何，有六子一女，兒未入仕，女未從人，如何中途，忽然已矣，夫人弘農楊氏，追悼曩昔，哀毀殆盡，撫育孤幼，晨昏哭聲，嗚呼傷哉，加以資產荒蕪，門風清苦，所為殮服喪祭，恭儉而成，室有顏子之謠，家無季孫之馬，以明年己未歲夏四月辛未廿日庚寅，權窆於河南縣梓澤鄉宣武陵之北原，從其便也，蓋欲歸於秦焉，胤子簡等，哀窮至理，思負米之無因，號慕摧殘，追庭訓之靡及，痛感草木，哀傷路岐，乃為銘曰，懿茲令德，才行所敦，承家奉國，忠孝雙存，江海喻量，璋比尊，人生代謝，天道寧論，龜筮宅兆，配合乾坤，邙山之陽，宣武之村，崗阜後抱，龍蛇前奔，蒼茫古木，冥寞幽魂，川原鳥逝，丘壟雲屯，野澤落照，荒郊霧昏，
唐故郭府君墓誌銘並序君諱雲，字秦仙，晉陽人也，上承周祖，下系公，枝派滿於周秦，宗葉傳於漢魏，惟孝即巨，多文則淳，聲振古今，未逾於泰，曾祖崗，隋任禮部郎中，遷常州刺史，來暮而迎，臥轍而送，祖藏，兵部常選，朝集來往，有遇南宗，慕道陰緣，方為門侶，見善思等，逢愚探傷，親仁擇鄰，清信高義，君當少歲，勇而多略，曾校於薊北，未謝於李廣，制討於西戎，何辭於潘黨，在軍有安人和眾之道，在虞能登布徇壘，寨井遘宅，返耕築室，六軍用欽其善，莫不滕口於軍府矣，於是皇帝乃側訪庶品，知君多略，遂飛驛馳牒，賜緋魚袋，用君為征將軍，西戎殄滅，方歸寧侍，三省吾道，捨武從文，竟日垂帷，門絕三絕，三移星歲，成葛洪萬卷，蘊於心府矣，然則悟於道不求於仕，識性見，延數祀矣，有時與鄉人李元宗等三人同為壽命，與於偕老，遂相攜手三命有兼，同禮五壺，見苦海將臨，方歸八水，具現無相，頂禮而拜，才終一年，同沒窀穸，君大曆十一年二月九日寢疾於堂，掩然遷化，嗣子亮守疚今大曆十三年十一月卅日於長子城東南十里高原禮也，崇山岌岌，逶迤其前，車水湯湯，峻流其後，山川形勢，審地里清平，恐谷變陵移，寄厝文貞石，其詞曰，志人學道懼生死，茫茫萬古皆如此，松賈不暫停，木寒風對流水，
唐開府儀同三司工部尚書特進右金吾衛大將軍安東都護郯國公上柱國高公墓誌銘並序獻書待制楊憼撰大曆八年夏五月廿有七日，右金吾衛大將軍安東都護公薨於洛陽教業里之私第，春秋七十三，前年四月十二日，郯國夫人真定侯氏先薨於博陵郡，以十三年十一月廿四日丙寅祔葬於洛之北邙之陽新塋，禮也，公諱震，字某渤海人，祖藏，開府儀同三司工部尚書朝鮮郡王柳城郡開國公，禰諱連，雲麾將軍，右豹韜大將軍安東都護，公乃扶余貴種，辰韓令族，懷化啟土，繼代稱王，嗣為國賓，食邑千室，公竭丹懇以輔主，力鬥戰以冊勳，雄冠等彝，氣遏獯司，封五級，自子男以建公侯，官品九階，越游擊而開府，斯亦人臣之自致也，享年不永，榱崩棟壓，地坼沙簏，天落將星，夫人淑質明婦儀母訓，虹梁墜日，仙章僉雲，桐折劍沉，鏡移鸞斃，命矣，嗣子朝請大夫深澤令叔秀，孝逾江革，禮越王祥，扶母兄以發博陵，就嚴孝而遷洛邑，涉雪千里，銜哀九冬，金石紀終，文詞見，銘曰，其一曰，朝鮮貴族，弈葉稱王，戡翦獯虜，翊亮皇唐，盧龍柳塞，都護封疆，其二曰，惟禰克崇勳族，食封苴茅，承家桂玉，赴松賈，邙山南麓，其三曰，一同仁孝，千里扶喪，履冒雪，裂膈抽腸，哀號擗地，仰訴穹蒼，
故賀州長史趙府君妻河東裴夫人墓誌銘並敘朝請郎前行太常寺主簿李老彭撰夫人諱婉，其先河東聞喜人也，自漢魏已還，世有明哲，軒裳累葉，為海內冠族，故名謚宗姻，備詳於國史家諜矣，皇考曠，克紹前烈，休有耿光，開元中，官至御史中丞，夫人即中丞府君之第七女，隴西李氏之出也，誕生德門，稟質純懿，貞淑外朗，高明內融，行已必資於惠和，奉上無僭於禮度，爰自未齙，迄於成人，既笄有行，適賀州長史趙沃心，為關右望族，公侯胄胤，自作嬪君子，主饋家人，柔順以睦閨門，孝敬以承宗祀，恂恂奉此，罔有墜焉，不幸趙君中年先逝，嗚呼，共伯早世，鄧攸乏嗣，故夫人情禮加等，憂內傷，以大曆九年七月十八日遘疾，終於長沙從兄宦也，享年二，權窆於長沙，屬中原多故，未克返葬，大曆中，母兄諫議大夫虯孝思罔極，改兆先塋，遂遷五父之衢，將置萬家之邑，以夫人夫族凋落，祀無生，永念同氣，幽淪異鄉，乃命猶子繼宗遠赴江潭，歸櫬鞏洛，舟車萬里，旌雙懸，以大曆十三年十一月七日合祔於邙山北原次中丞府君塋側，從周制也，夫人承積慶之後，體恭懿之德，宜膺戩，克享期頤，而天道匪忱，生涯夭閼，秀而不實，為痛曷深，勒銘泉扃，以紀松賈，銘曰，婉孌淑女兮唯德之良，華不實兮青春隕霜，母兄宅兆兮猶子護喪，遠自江嶺兮返葬於北邙，于嗟斯人兮瘞此林荒，
故承務郎守許州司戶參軍郭府君之墓誌並序從兄朝散大夫前陳州司馬賜紫金魚袋從志撰並書粵余不敏，少習詩書，或刻意於玄門，或精誠於至理，死生之分，頗識幽微，既有形生於死形豈無死不出於有死，事必然也，夫何愷歎，君諱瑤，字少良，其先太原人也，曾祖時英，皇任遂州刺史，祖全禮，皇任荊州司馬，父尚淹，皇任宣州涇縣丞，並洪儒碩德，當代英髦，處家國乃忠孝俱兼，在朋交而言行雙著，君溫良恭儉，蘊經濟之美才，節義忠貞，負救時之善譽，時逢艱阻，兵甲猶興，處靜則士卒凌人，守職又喧煩日迫，君沖融在掌，縱捨由心祗且計出百端，禮接乃無虧一介，全生之道，足以嘉焉，將謂壽等丘山，福深河海，於戲，皇天不，降此禍殃，忽染時患，數日雲亡，君行年有九，在大曆十三年歲次戊午，季夏建未，四日戊寅，終於汴州開封縣夷門鄉之私第，炎蒸之月，欲遷厝而難為，跋涉長途，匪嚴凝而不可，遂以建亥月癸酉朔發引，歸於河南府之舊里，先王制禮，豈卑亢而能遠，窀穸有期，匪賢愚之所越，又以其年建子月十七日權殯於上件府洛陽縣谷陽鄉平原之禮也，慮以山川革易，海竭時移，改葬之時，無憑啟發，遂刊其石，勒以為銘，其詞云爾，昔之周境，今者荒田，人歸幽壤，物尚依然，爾墓西臨曠野，東據長川，想孤魂之獨處，悲逝水之潺，雖宅兆兮得地，想相見兮何年，悲風颯颯兮吟白楊，飛綿綿兮辭故鄉，念朝露兮遇朝陽，嗟花兮無芳，爾歸魂兮依何方，使孤幼兮斷肝腸，峨峨青山，澄澄碧海，歲變時移，孰知其在，魂兮何之，魂兮何往，慮川涸在丘夷，故鐫石於泉壤，大曆十三年八月廿九日匠喬倩鐫，
唐故隴西郡李君墓誌銘並序君諱嘉珍，隴西成紀人也，因官遂宅，乃為滏陽縣人焉，曾祖諱慈恩，石州司馬，祖諱待文，皇朝任宋州司法參軍，州長史，父仕異，寧州別駕，君皇枝遠胤，分派異邦，隨官遷居，名傳杞梓，去天寶七年正月五日終於官舍，春秋六十有七，夫人彭氏，大曆十三年歲次戊午九月廿七日己巳終蘭閣，春秋九十有四，三從夙著，四德傳芳，蘭保氛氳，霜宵夏剪，以其年十月癸酉朔廿五日丁酉合遷窆於縣西南里先祖墳塋之禮也，東瞻故鄴，壯氣猶存，西望太行，愁雲夜起，前臨漳水，如逝川而不停，卻枕平原，風雲以之千里，嗣子峰，恐年移代改，陵谷遷移，刊乎貞石，訴諸不朽，詞曰，春去秋來不相待，物華遷兮人事改，日居月諸兮時勢流，空見山川兮宛然，
唐故魏郡魏縣令崔公墓誌銘從父弟朝散大夫守中書舍人上柱國賜紫金魚袋祐甫述於戲，仁義之道，知或試者，必於字隸，正風俗，是以前史言循吏皆牧宰焉，以之觀忠愛，以之辯條理，聖人之教行矣，君子之風見矣，天寶中，承平歲多，禹縣豐侈，吏有徇於利者，單單述職，困載而歸，有徇於名者，立威肆亟，視人如草，百姓而不謂之暴，掛法令而不罪其荒，於斯時也，崔公自左千牛衛錄事參軍出為滄州東光令，滄州僻在海甸，東光即其南鄙，控水津陸道，郵付攸出，近魚鹽蒲葦之藪，聚耕桑之外，又多業焉，由是富人通於濁吏，僕役貧困，浸以為常，公潔身而清其本源，端本而壹其度量，明識內斷，沉機外發，一之歲而徭賦平，獄訟息，二之歲而嫠有養，逋竄言旋，三之歲而不二價，地無遺力，由是吏拱而待命，人蘇以得性，雖上有急征暴賦，風馳電集，我皆閒暇以應之，清明以濟之，是使國與人交暢也，於時安祿山為河北採訪使，雖內苞凶慝，而外獎廉平，精擇能吏，唯日不足，遂奏公攝魏州魏縣令，惟茲大邑，萬商所暨，財雄氣使玉食武斷者，自昔難御之，公鋒刃所用，不見有盤根錯節，提其宏綱，眾目咸舉，下車未幾，有恥且格，既而祿山幕府之吏以推薦之故，固求交結，公曰，吾之盡心理人也，行道而已，非有媚焉，進退之分，所稟於朝也，消長之時，所關於命也，焉皇皇於其間哉，吾將居易而已，由是執權者不悅，公受代焉，君子謂公為政之方，鄭子產宓子賤卓茂魯恭之儔匹也，公諱夷甫，字平孫，博陵安平人，漢魏以來，文章正直之業，布在淳吏，曾祖儼，皇朝洛縣令，王父豈，汝州長史安平縣男，贈衛尉少卿，考渾，右台監察御史，咸有明德至行，遠圖高躅，位屈於時，功業不著，公生而警晤，氣和以整，機權略，見於童孺，好學懿文，卓爾有立，少以門蔭為太廟齋郎，年未廿，調補澤州參軍事，轉陝州河北縣尉，丁艱去職，服闋，授千牛衛錄事參軍，既去魏縣，屬祿山肆逆，陷洛陽，公提家族避地南遷，遘疾於路，以天寶十五年三月十一日，歿於汝陽溱水之上，春秋五十有三，即其所而野殯，難故也，仁而不壽，才不大展，天之報善其有耶，其無耶，爰以大曆十三年歲次戊午十月癸酉朔廿五日丁酉，返葬於邙山平樂原從先塋，以夫人隴西李氏祔焉，禮也，夫人諱喬仙，字摩訶衍，皇朝倉部員外郎稚川之曾孫，元氏丞思言之孫，考城丞之仲女，瓊華生於昆嶠，丹鳳鳴於朝陽，貞實高朗，綽有餘地，養尊宋家，其儀不忒，享年一，以天寶十一年七月十五日，先終於東光縣之私館，嗣子契臣，生三歲而失慈母，七歲而違嚴父，克和克劭，遊藝踐言，孝因於心，喪致其，楚塞遐遠，邙阜荒涼，繩纓匍匐，泣血埏隧，甫生之不幸，獨立，陟彼崗兮，亦何及也，茹痛操筆，以銘幽戶，其詞曰，敬以立身，惠以庇人，吾兄所履，教義之純，天其若何，作坎作羅，亂離瘼矣，嬰我，華宗淑德，薄言奉帚，貞明簡諒，納約自牖，百歲有歸，九泉無日，哀哀嗣子，此焉銜血，
唐故信王府士曹崔君墓誌銘並序蘭陵蕭倫撰陳郡袁真書公諱傑字傑，其先清河人也，始祖肇自太公，資賢輔周，食菜得姓，而姜氏分派，郁為名宗，其英儒碩彥，已光於前史，洎當塗母運，元魏乘時，羽翼台階，簪裾日盛，曾祖哲，皇朝太原祁縣令，贈國子司業，祖元綜，鸞台鳳閣侍郎同平章事，器本瑰異，材惟國禎，語地是令族之先，論宗為禮樂之首，父志廉，銀青光祿大夫，太子左庶子，歷，魏，襄，澤，仙等五州刺史，蘊江山之奇氣，包太和之粹靈，清規內潤，方直整於貳宮，偉化外馳，慈愛於五郡，下車而詠其來暮，辭職乃悲以去思，雖龔遂之善，未優其能，而黃霸之明，寧逮其美，公即仙州之長子也，紹前哲之令望，負天縱之德，自幼名京國，緬繼孔瑜之風，射策王庭，高邁郗詵之秀，十四，以五經擢第，世補太子校書，以孤直而尉臨汾，以清白而贊河內，秩終，除棣王府法曹，以丁家艱去官，服闋，授信王府士曹，莊毅肅物，善補於維城，端謹戒躬，能固於盤石，儲闈論美，雅望尤高，操履清淳，砥勵清白，天寶十一年十月丙午遘疾，終於東都，享年五十一，嗚呼，智為人箴，行為士則，才高位下，道不行歟，亦有崔卒於下寮，趙壹終於計吏，悲夫，古今位不充量者蓋多矣，惟德是輔之論，余將虛謂歟，夫人范陽盧氏，和州刺史慎思之孫，州武安縣尉贈吏部郎中銑之第二女也，以慈成家，以志守節，義逾侃母，德邁恭妻，既哀瑟而無琴，亦孤凰而悲鳳，歸於其終，以大曆七年五月廿四日終於壽安，春秋五十一，於戲，齊眉相敬，齊奪而歸，諒知冥運之期，宿定同穴之契，以十三年十月癸亥朔十三日甲申，祔於邙山之先塋，遵遺令也，蕭氏長女，袁氏次女等，血泣號天，摧心叩地，哀痛鄰里，慘淒松篁，罷市之人，罔不揮涕，倫也晚陪高媛，闕覯清風，顧無坦腹之才，愧鏤昆山之石，其詞曰，故洛西鄙，邙山北林，松門蕭索，泉路幽深，龍劍長瘞，蛇珠永沉，奈何丘壤埃盡人琴，日暝奚口，雲愁陰，顧九原以斷目，痛二女之摧心，
河東節度使檢校尚書左僕射同中書門下平章事金城郡王辛公妻隴西郡夫人贈肅國夫人李氏墓誌銘並序朝散大夫檢校尚書倉部員外郎兼侍御史賜魚袋獨孤愐撰朝議郎守太子中允武陽縣開國男翰林待詔韓秀實書夫人隴西成紀人也，自保姓受氏，為天下先，故能世載忠良，休烈有光，嘉言孔彰，此之謂不朽，曾祖微明，微明生審則，皆以肥不干於時，有儉德而無貴仕，審則生儒，沙州長史，夫人即儒之長女也，天生神惠，親戚異之，當其櫛縱之歲也，服勤教導，以詩禮自處，及乎系纓之年也，恭懿端肅，以淑慎其身，恃此而歸我金城，挺華，弘令則，言成禮節，行合圖史，宗族以之敘，閨門以之肅穆，非夫人之至賢，其孰能與於此，且以金城當將相之任，作心膂之臣，或有謀之否臧，政之頗類，夫人嘗以義制事，必考而啟之，是以金城終然允臧，大揚休命，天子聞而嘉之，乃下詔曰，李氏宜於室家，是稱哲婦，致茲勳業，實佐良夫，可封隴西郡夫人，宜其宣寵光膺徽號也，非夫人之至明，其孰能與於此，夫致敬於宗廟，盡心於藻，貞順之義也，睦長幼以序，訓娣姒以德，禮樂之和也，織組川，女工也，婉婉聽從，婦道也，莊敬慈慧，母儀也，昭五美以理內，體三從以飾外，內外正而人道備矣，雖伯姬之守節，敬姜之知禮，無以尚之，非夫人之至柔其孰能與於此，而中年體道，知生生之不可以久恃也，有離俗之志，金城諭而止之，而志不可奪，由是上聞，有詔度為崇敬寺尼，法號圓寂，以一乘妙用，見諸法皆空，非夫人之至精其孰能與於此，夫富與貴是人之所欲也，夫人視之猶塵垢秕糠焉，則知純德克明不可及也，況始乎從人，中於立身，終以歸真，行之盛也，嗚呼哀哉，天胡不仁，獨與之靈而奪其壽，使貞松落蔭，寒泉不流，以大曆三年閏六月十五日寢疾於太原順天寺，因歸寂滅，時年五十八，比以歲時未吉，權厝晉陽，以十三年六月十日啟殯西歸，有時將葬，聖慈軫念，詔贈肅國夫人，備物典策，及乎哀榮，義之大者，以其年七月廿四日永窆於萬年杜陵之南原，禮也，聖上以相府有保之勳，以夫人有明哲之行，護問吊賻，用加恆制，有子曰浩，霜露增感，欒欒棘心，孝之至也，銘曰，本支茂族，百代良家，實維邦緩，用配國華，才之難得，智也無涯，霜凋蕙草，風落晴霞，天生淑人，深不可測，克邁乃訓，日新其德，冀室風儀，梁門禮則，慎始敬終，溫恭允塞，忽悟世諦，因歸善緣，不留彤管，直指青蓮，定水自滿，真容莫傳，應超十地，無限三泉，
唐故衢州司士參軍府君李公墓誌銘並序安定梁肅撰公諱濤，皇唐太祖景皇帝六代孫也，曾祖道立，嘗典隰，齊，陳三州，封高平郡王，祖景淑，畢國公，父仲康，官至尚書主客郎中，楚州刺史，世秉懿德，為公族領袖，公純孝忠厚，貞信廉讓，直而遜，明而晦，樸而不固，靜而應物，克己復禮，時然後言，策名居官，清畏人知，弱歲好學，篤志經術，專戴氏禮，晚節軀太史公書，酌百代之典故，以輔儒行，遂以經明行，宗正寺舉第一，初仕許州臨穎縣主簿，歷宋州宋城縣尉，皆以恭寬信惠，聞於千室，議黜陟幽明者，謂公文行吏事，宜登三台，謂河朔軍興，避地江表，相國崔渙承詔署衢州司士參軍，於時五府交辟之，權，移於兵間，務苟進者，多不由逕而致顯位，公儉德正志，安貞俟時，未嘗以得喪夷險帶芥方寸，視榮辱晏如也，論者高之，乾元二年六月十六日寢疾，終於潤州，享年五十，夫人河南獨孤氏，贈秘書監諱通理之女，生而純孝，容範淑茂，成於德門，歸於公族，恪勤婦禮，以正家節，晚歲以禪誦自適，視諸結縛，猶遺士也，享年五十三，以大曆十一年閏八月十五日，終於常州，至大曆十三年七月廿三日，卜筮襲吉，始遷兆合祔於洛陽北邙之東原，嗚呼，仁可以師表紳，而無貴仕，禮可以軌範風俗，而不遐壽，沖用休績，卷而未形，溘與化往，使善人相吊，嗚呼哀哉，嗣子居介，居佐，居敬，居易等，痛罔極之莫追，俾肅為志，其銘曰，天地方否，君子安卑，世道既夷，巢駒莫追，仁而不壽，才既無施，積善必慶，天何余欺，溫溫夫人，貞順而慈，始為婦儀，終為母師，仰誠法寶，穎脫塵機，哀哀令嗣，孝思罔極，作銘片名，以志窀穸，
贈秘書少監趙郡李府君墓誌銘並序府君諱休字休烈，本望趙郡，因官北徙，今為密雲人也，軒冕弈世，英靈間生，史不絕書，良難備述，府君即皇朝安樂郡太守忻之孫，皇朝上柱國兵部常選贈幽州潞縣令龍之子，並弓裘不墜，孝友承家，府君幼習群書，長精劍術，皇朝寧遠將軍守恆王府典軍，賜紫金魚袋，上柱國，充范陽節度經略副使兼節度都虞候，轉平盧節度副使兼都虞候，每自出師，皆知兩節馬步，多謀和眾，余勇摧凶，冀漸搏霄，俄悲夢奠，至天寶九載九月十一日遘疾，終於平盧官舍，春秋五十五，皇朝贈秘書少監，夫人北平縣君陽氏，禮善閒家，義遵從子，廣德二年九月六日寢疾，終於磁州滏陽縣之私第，春秋五十有四，皇朝贈北平縣太君，以大曆十三年歲次戊午七月十七日庚申合祔於檀州密雲縣東七里之原禮也，長子進超，皇朝鄧，衛州刺史，開府儀同三司，行左金吾衛大將軍，試衛尉卿，上柱國，贈楊州都督，次子進朝，皇朝上柱國，兵部常選，次子進潭，皇朝銀青光祿大夫，試光祿卿，上柱國，歷邢，濮二州別駕，充昭義節度左廂兵馬使，咸以良材，俱傷早逝，少子寧遠將軍，守左金吾衛大將軍，賜紫金魚袋，上柱國，充永平軍節度押衙進滔，悲同孺慕，禮備塗芻，時大夫朱公特加優問，見哀榮之事，允歸忠孝之門，式志泉扃，聿刊貞石，其詞曰，赫赫府君，龍驤貴仕，略匡世，忠貞沒齒，猗歟石，德茂蘭芷，逮祿漳川，歸魂故里，至哉仁息，孝以揚名，千里扶櫬，九原斯升，森森松賈，式備哀榮，
大唐故朝議大夫行晉陵長史段府君志銘並序將仕郎前守青州北海縣尉張諷撰兼山者艮，層峰巍峨而千仞，存水者坎，澄陂敕而萬頃，慶流崇，有自來矣，公諱承宗，河西武威人也，其先鄭武公之子共叔段之後，諸侯以字為氏，因以為族，食邑受姓，多歷年代，或偃息以蕃魏，或勤勞而屏唐，繼世策勳，咸載國史，言方更僕，不可略而詳焉，皇鎮軍大將軍，行右衛大將軍，上柱國，褒國公，食邑九百戶，贈輔國大將軍，楊，宣，滁，潤，常，宣，歙七州諸軍事七州刺史，揚州大都督，謚曰忠壯公諱志玄府君之曾孫，在昔有隋滅德作威，天奪神器，群雄竊命，萬姓毒，我太宗文武皇帝是以有陝東之師，府君義賈穹蒼，謀深居海，毖身徇忠貞之節，奮勇著干城之勳，較而論功，與日月爭明可矣，皇鸞台府璽郎諱瓘府君之孫，皇梓州參軍諱懷昶府君之元子，俱以弱齡從宦，微祿早亡，雖卜偃知畢萬之數終，仲尼歎顏淵之命，餘慶，及公而隆，公體道玄默，性理明敏，多識前賢之哲行，先聖之微言，遵而行諸，終顯令譽，解褐授綿州參軍，後調補越府掾，次宰二縣，又佐兩郡，凡所至之邦，必聞其政，所去之邑，必頌其德，享年六十有八，終於晉陵之官舍，嗚呼，祿維純嘏而天運忽傾，位正緝熙而梁木斯壞，夫人姑臧縣君契氏，皇雲麾將軍，守左威衛大將軍，武威郡開國公之季女，稟性溫惠，秉心塞淵，靜執謙和，動為柔范，當府君朱紱之歲，則受封邑，更能檢身節用，親事組績，手成朝祭之服，躬采藻之薦，內則充乎茂行，外姻暢乎佳聲，暨梧桐半枯，鳳鳥將殞，再期晝哭，能持穆伯之喪，三徙其居，終成孟子之教，後公而歿，今乃祔焉，第三子銑，前懷州河內縣尉，第四子全交，試太僕卿，第五子鎮，皆當世賢良，節義攸著，行參顏閔，孝烈參柴，號彼有，泣報恩之罔極，啟茲宅兆，將安窆於可期，粵以大曆十三年歲戊午，五月景午朔，十五日庚申，遷祔於雒陽北邙山南先君之舊塋，禮有終也，靈旨既駕，痛危之偏偏，荒隧重開，納神躬於，夜台此閉，無復春秋，玄寢永安，邈終天地，式旌往行，敢終斯文，刻石幽泉，亦云不朽，銘曰，維德屆天，厥生大賢，慶流後裔，於萬斯年，赫赫冠蓋，一門攸傳，禮容，百世攸全，節彼邙山，有賈依依，郁彼荒丘，萬族攸歸，精靈雙謝，身世兩違，華朝落，薤露晨，維巖之下，有烈孤墳，黃泉靡晝，白日如曛，柏暗山霧，松昏雲，千齡兮萬代，永瘞兮夫君，
大唐故殿中監李公墓誌銘並序公諱國清，字國清，貝州臨清人也，君乎稟河岳之氣，受川澤之奇，稟乎令名，飄飄逸調，卅而立，負戟從戎，雄植天資，英秀獨邁，蘊仲尼高待之封，令太丘純懿之才，文義亦以潤身，名節猶其徇物，詩書琴酒，用觀先達之風，山水丘園，實為遺老之賞，豈圖上蒼匪，積染纏，藥石無徵，奄遘斯逝，以大曆十三年戊午歲四月丁丑朔廿七日癸卯權窆於益都縣西原禮也，茲地乃前瞻逝水，左控長流，右歷途原，後依橫逕，州鄉且遠，未即言歸，致使魂瘞外方，斯窀穸，少妻乃摧悼號絕，孺子也風樹未攀，親戚同悲，傷於行陌，哀哀孝婦兮泣黃鳥，瑟瑟悲風兮白楊，螻蟻聚兮泉台下，狐兔窟兮丘壟傍，痛平生之永隔，就之蒼茫，勒石書銘，以為詞曰，人乎在代，百齡者期，幼子齠，恩愛長辭，迢迢里閭，遇無時，魂遊荒壤，親姻有儀，飛翩翩，背人居而漸遠，白楊瑟瑟，繞孤墳而眾啼，調乖琴瑟，少婦絕舉案之齊眉，行路不識而咸慟，魯雲無心而共悲，以為詞曰，
有唐朝議郎守尚書工部郎中寇公墓誌銘並序中書舍人博陵崔祐甫述侄鄉貢進士京書並篆額嗚呼，尚義含章之士上谷寇錫，字子賜，後漢雍奴侯恂之後，皇朝中書舍人，兵部侍郎，宋，定等四州刺史，上谷子之仲子，享年七十一，以大曆十二年十月廿五日終於京師永寧里之私第，公之遘疾也，形蠃而神不耗，雖氣如難屬，而言猶有倫，與親賓之問疾者，款曲辭訣，以時更亂離，舊業荒毀不能調田權宇，以為孤兄子庇身胡口之所，唯是為恨，又遺命家人以棺櫬衾冒機筵杖之事，纖芥必至，然後啟手足歸全，可謂慎終哉，二三知舊聚哭橫涕，雖以天命釋之，不能違也，既而謀誄公之門緒官次德行，甫與公嘗同僚，相得頗深，故操筆不讓，公有恭有寬有信有敏有惠，家傳盛業，文章政事之表，地貴才清，聲華夙振，少以門子為太廟齋郎，解褐尉鄭之滎陽，入為豐王府參軍，遷右領軍衛騎曹，轉左威衛倉曹，改壽安主簿，滎陽控東道之劇參，壽安主西郊之郵，送迎館氣，事無違者，崇高者與歡之，困者倚濟其勤敏，藉甚於朝廷矣，至於王門禁衛，則優遊其位，淑問有融，天寶季年，虜馬飲於澗，公拔身無地，受羈偽職，乘輿返正，以例播遷，遷於虔州，為法屈也，復以才能授高安令，俄轉大理司直，擢為監察御史，風憲克舉，受命監嶺南選事，藻鑒惟精，遷殿中侍御史，累遷尚書，膳部員外郎，工部郎中，謹於法度，修其廢缺，台署之職行焉，寇氏之先，出於宗周，文之昭也，康叔為周司寇，封於衛，秦滅六國之際，衛君角歸於燕，因家上谷，以康叔之官為氏，角八代孫即雍奴侯，雍奴曾孫侍中榮，榮生寵，避地秦川，寵生孟，仕魏為馮翊太守，子孫或家焉，公之曾祖，皇朝歸州刺史覽，王父曹州長史思遠，皆碩行高節，暉映士林，上谷公精識曠度，雄詞麗藻，入華省閣，出靜方州，公之所憑，斯亦厚矣，平生素懷，與交友盡，晨整賓榻，長者之轍聚門，晚傾朋酒，君子之林滿席，扶危拯厄，不以寒暑險易易心，真所謂國士之領袖矣，而括結中途，迴翔暮齒，郎署清而未貴，豈離乎坎與蹇與，悲矣哉，夫人隴西李氏，蔓蒙棘，凌虛失翼，敬姜之哭也哀無極，子前大理司直永，次子元，小子寬等如有而不得，如有望而不至，子游之徒之慕也血為淚，以其明年歲次戊午四月丁丑朔廿七日癸卯，歸葬於河南府河南縣邙山之原從先塋禮也，地之道也，陵不常陵，谷不常谷，苟崇浚之易位，則今之所藏也，人將見之，欒欒棘心，無不虞也，求我為銘，而褒德示後，銘曰，上谷公高朗令終，翼翼才子，承其清風，工部郎允德蹈常，自漸陸，其聲鏘鏘，中年震遂泥，秋菊徒為芳，惜乎其若季月之霜何，
有唐安平縣君贈安平郡夫人王氏墓誌穎陽縣丞徐珙書初，夫人之終也，以開元九年十月廿二日權窆於邙山，族孫監察御史頌為志曰，夫氏姓王氏，諱媛，字正一，太原晉陽人也，周儲慶靈，舊德光於百代，魏後定姓，高門冠於四海，勳賢必復，史牒與能，夫人即後魏征虜將軍廣業之五代孫也，曾祖寶倫，北齊汾州司馬，祖仁緒，隋文林館學士，父惠子，不事王侯，德音孔昭，弈葉彌茂，夫人福履幽贊，靈和秀徹，孝敏自衷，寬明達禮，婦道撿身以柔立，家人宅心以潛化，周防無，含章幼成，乃歸我安平公博陵崔府君諱豈，時年十有三矣，貞純內炳，胥宣中教，夫人不逮事舅姑，府君友於兄弟，將順其美，率由好仁，刻意躬行，服勤利博，衣必命而後襲，膳有嘉而先饋，若奉所尊焉，久之，府君頻有天倫之，夫人視養生侄，曲成惠和，宗族僉衽以歸仁，兒童易衣而莫辯，咸通之歲，關輔阻饑，府君為率更寺丞，素業清約，位才非隱，祿未充家，孤遺聚居，稚孺盈抱，夫人於是劬勞自兼，推美分甘，至樂融而且康，眾心餒而無怨，府君利用進德，容禮闈，睦親行成，內舉義直，夫人次兄曰溫之，山東儒藝，國庠遊學，府君感夫人誠敬克家，益盡心推薦於代，向非輔佐有力，庇宗得所，孰能使六親邕邕，二族交泰，故君子韙之，尋以外戚專朝，忠臣削跡，府君因事而退，拂衣就閒，夫人清靜無慾，聽從有裕，即荊布而安，捨丘園而逸，是知德曜有隱居之具，於陵聽箕帚之言，高義充符故也，抑嘗深見淳薄，不慕榮盛，胄實稱美，姻則惟親，皆山東素門，罕涉權右，亦夫人雅志也，府君後起為汝州長史，以安平縣開國男加朝散大夫，累踐通班，載榮中饋，受封安平縣君，昭寵命也，長子監察御史渾，直指清立，慶長運短，丁安平府君憂，渾居喪孝聞，既練而歿，夫人雅好釋理，會通眾妙，雖哭無晝夜，而心照玄空，情禮外敷，道情深入，爰扶孤弱，濟於艱難，文伯之母，言不逾閾，展禽之妻，誄足旌行，古今有之矣，初少子沔，除殿中侍御史，職多皇華，慮闕溫情，辭不拜職，夫人誨之曰，汝門緒不昌，令兄夭喪，宜恭恩命，以承家業，朝廷孝理，亦將及於汝也，俄而大君歎美，有命憲曹，俾都留台，兼遂忠孝，孝子懷捨肉之賜，母師遇登台之渥，彰慈教也，前年沔自秘書少監遷左庶子加朝散大夫，夫人當進封太君，亟請申敘，夫人喟然而言曰，汝以我故也，國恩寬假，眾容祿養，外無汗馬行役之勞，內無危言謇噩之節，而坐致榮進，將何以安之，吾承先大夫餘蔭，舊封縣君，不願有所加也，卒不許敘，天下稱仁焉，故宜爾子孫，行光邦國，咸肅膺閫訓，允著家聲，教之和也，門閭可式，鄉黨稱悌，安土忘貧，滿堂常樂，和之至也，中表聞義而相睦，吉凶習禮而臻仰，德廣所及，豈止於燕翼哉，夫人本宗清貧，禮葬未克，每撤甘旨，捐報用，封樹二尊，洎乎亡姊，舊喪畢舉，備物飾終，此又夫人之孝也，嘗於禪誦組川之暇，精陰陽曆算之術，知來以數，自刻諱年，及初遘疾也，便命具湯沐，易衣裳，發篋中縑彩遺親親告別，不營醫療，精爽自如，兒女進藥，銜悲固請，曰，強為汝飲之，知無益也，寢疾凡卅六日，以開元九年四月廿一日終於東都崇政里第，春秋七十有四，知命不憂，德全終始矣，銘曰，帝子豈仙，王家有後，秀生淑德，懿哉慈母，言歸有初，尚柔無逸，惟明克理，用晦元吉，大夫食邑，內主命朝，姬姜族配，禮樂榮昭，嗟我高行，永終茂祉，祭有仁粟，膳余孝鯉，京兆蒼阡，蒸言遠日，邙山宿草，權封此室，安平夫人次子沔服闋拜中書侍郎，開元十一年冬至，玄宗有事南郊，制詔侍從登壇官加一階，侍郎上言請以加階之恩追贈邑號，制贈夫人安平郡太君，至十七年，又以陵廟巡謁之禮，申錫類施及之私，侍郎時已遷為左散騎常侍，故有安平郡夫人之命，越以大曆十三年歲次戊午四月丁丑朔八日甲申，嫡孫婦隴西縣君李氏介孫中書舍人祐甫，奉安平郡夫人之櫬，祔於安平公，禮也，
有唐朝散大夫守汝州長史上柱國安平縣開國男贈衛尉少卿崔公墓誌初，安平公之薨也，以神龍元年十有一月廿四日，假葬於邙山，晉陽縣尉吳少微，富嘉謨同為志曰，伊博陵崔公諱暟，歲十有八，以門胄齒太學，明年，精春秋左氏傳登科，冠曰慈明，首拜雍州參軍事，次左驍衛兵曹，次蒲州司法，中書令李敬玄，侍中郝處俊，國之崇也，時元良監守，朝於李而暮於郝，以率更職典刑禮咨公為丞，俾輯宮事，沛王府功曹旋，公之仲昆，京兆杜續，公之姊婿，以主客郎中終，而兄亦早歿，公奉嫂及姊，盡祿無匱，其後相次淪亡，公家貧，庀喪莫給，乃鬻僮馬以葬，群甥呱呱，開口待哺，公之數子，咸孺慕焉，彼餐而厭，以胡予子，時咸通歲，關輔大饑，闔門不粒，幾乎畢斃，朝廷嘉之，遷尚書庫部員外郎，時年卅八，帝有恤人之命，特除公為喜安令，月給都苑，大走關逵，郵付無留，賦訟咸理，使畿教不辱，故人頌石而德之，有後宰杜玄演及繼演者皆嫉我惠能，戕我圖篆，舉邑號護，訶怒驟撻而不能禁焉，會江介郡縣，吏多貪慝，潭州司馬樂孝初，永州司馬夏侯彪之，暴猾之魁，黷賄無紀，憲訊累發，皆不敢劾，公以剛直受命，南軺按罪，親數二墨於朝，咸伏其咎，奸祿者因憚公嚴正故直，徙為醴泉令，而縣之義倉，舊多積，朝貴與州吏協謀僦氣，以傾我敖廩，公正言於朝，多所訐忤，遂左為錢唐令，故老懷愛而憤冤，號訴而守闕者千有餘人，期而得直，復為舊黨所構，卒以是免，閉門十年，寢食蓬藿，終不自列，久乃事白，授相州內黃令，遷洛州陸渾令，南山有銀冶之利，而臨鼓者不率，公董之，復為廣氏所罔，免歸，人吏奔訴，而又獲理焉，登除澠池令，遷潤州司馬，加朝散大夫，汝州長史范陽盧弘懌，雅曠之守也，既舊既僚，政愛惟允，及盧公雲亡，公哭之慟，因有歸歟之志，無何，張昌期乃蒞此州，公喟然歎曰，吾老矣，安能折腰於此堅乎，遂抗疏而歸，惡權凶也，皇聖中興，舊德咸秩，以安平之三百戶爵公為開國男焉，初公皇考洛縣府君儼在蜀之歲，公年始登十，而黃門郎齊長己倍之，與公同受春秋三傳於成都講肆，公日誦數千言，有疑問異旨不能斷者，公輒為之辯精，齊氏之子未嘗不北面焉，由是博考五經，纂乃祖德，則我烈曾涼州刺史大將軍，烈祖銀青光祿大夫弘峻之世業也，累學重光，於赫萬祚，公尤好老氏道德，金剛般若，嘗誡子監察御史渾，陸渾主簿沔曰，吾之詩書禮易，皆吾先人於吳郡陸德明，魯國孔穎達重申討，以傳於吾，吾亦以授汝，汝能勤而行之，則不墜先訓矣，因修家記，著六官適時論，神龍元年，公七十有四，秋七月季旬有八日，終於東都履道里之私第，公病之革也，命二子曰，吾所著書，未及繕削，可成吾志，伯殞季血，敢守遺簡，乃於緘笥中奉春之遺令曰，吾家尚素薄，身歿之後，僉以時服，吾死在今歲，不敢先言，汝知之，公博施周睦，仁被眾艱，是以有文昌之拜，大惠不泯，是以有宜陽之歌，守正不回，是以有三塗之歸，海浙不遠，昔十歲執先夫人之喪，十五執先府君之喪，禮童子不杖，而公柴病，孝也，嘗與博士李玄植善，植無所居，公亦窶陋，辦宅與之，義也，性命之辨，人莫之測，而公先之知，命也，銘曰，古先聖宗，莫大乎炎農，今日世祿，莫盛乎禁族，中有齊子，受邑命氏，裔德明明，夏里長岑，瑗實洪懿之英英，以暨乎安平，北山莽蒼兮封纍纍，蒿棘榛榛兮狐兔悲，城闕傾合兮洛逶迤，金歌劍蓋兮相追隨，嗟嗟大夫兮獨不偶，已焉已焉終何為，安平公之元子渾，字若濁，居喪不勝哀，既練而歿，御史之長子孟孫，仕至向城縣令，嫡子眾甫，仕至朝散大夫行著作佐郎，嗣安平縣男，少子夷甫，仕至魏縣令，天寶之末年，夷甫卒，乾元之初年，孟孫卒，寶應之初年，眾甫卒，眾甫之子滿贏，貞固，並先眾甫卒，貞固之子公度又夭，今有孟孫之子，仕為大理評事兼澧州錄事參軍事，夷甫之子契臣未仕，安平公之次子沔字若沖，服闋授左補闕，累遷御史，尚書郎，起居，著作，給事中，中書舍人，秘書少監，左庶子，中書侍郎，魏，懷二州刺史，左散騎常侍，秘書監，太子賓客，薨，贈禮部尚書，尚書左僕射，謚曰孝，僕射之長子成甫，仕至秘書省校書郎，馮翊，陝二縣尉，乾元初年卒，成甫之長子伯良，仕至殿中侍御史，次子仲德，仕至太子通事舍人，少子叔賢，不仕，並早卒，今有伯良之子詹彥，仲德之一子未名，並未仕，僕射之嫡子祐甫，仕為中書舍人，開元十七年，玄宗親巡五陵，謁九廟，將廣孝道，申命百辟，上其先人之官伐，悉加寵贈，僕射孝公時為常侍，是以有衛尉之命，初安平公之曾祖涼州刺史自河朔違葛榮之難，仕西魏，入宇文周，自涼州以降，二代葬於京兆咸陽北原，安平公之仕也，屬乘輿多在洛陽，故家復東徙，神龍之艱也，御史僕射以先妣安平郡夫人有羸老之疾，事迫家窶，是以有邙山之權兆，自後繼代，家於洛，及安平公之曾孫也，為四葉焉，況屬兵興，道路多故，今之不克西遷也，亞於事周之不諧北葬，通人曰，禮非從天降，非從地出，人情而已矣，此不用情，又惡乎用情，越以大曆十三年歲次戊午四月丁丑朔八日甲申，嫡孫婦隴西縣君李氏介孫中書舍人祐甫奉安平公之櫬遷窆於邙山之平樂原，以安平郡夫人王氏祔焉，禮也，以九日乙酉窆，
有唐朝散大夫行秘書省著作佐郎嗣安平縣開國男崔公墓誌銘並序從父弟中書舍人祐甫述公諱眾甫，字真孫，博陵安平人，自漢侍御史以降，直道正詞，高名絕節，繼書簡冊，暉映今古，曾祖諱儼，皇朝雒縣令，祖諱豈，庫部員外郎安平縣男，考諱渾，監察御史，皆有師範，生靈之大德燮諧天人之大量，任位不至，蹇塞於時，公行符顏閔，器參管晏，奉尊敬順，恤孤惻隱，曰儉與和，服之終始，惟貞與直，存於夙夜，入典訓，精通理本，曠兮其廣博，兮其靜深，置論於宏遠，必也施教立言於化成，以之體物，自得禮義之域，居然風塵之外，年十有五，嗣祖爵安平男，逾年，明經擢第，弱冠，參懷州軍事，丁祖母憂去職，服闋，拜左武衛倉曹參軍事，屬先妣盧氏有沉痼之疾，公不脫冠帶以養者將一紀，丁憂服闋，尉河南之密縣，又為其縣主簿，又丞濟源，擢為扶風之麟游令，凡所為政，以利人除害為先，不干名，不肆直，所居自化，玄宗幸蜀，公棄官以從，因授朝散大夫，著作佐郎，自蜀之吳，省其家也，優遊累稔，從其好也，享年六十五，以寶應元年六月六日寢疾，終於洪州豐城縣之秘館，歸殯於邙山，嗚呼，公動不逾閒，居必謀道，厄時故，光華不鑠，天之獎善，其無緒耶，夫人范陽盧氏，當塗令元之孫，雍丘主簿澹之長女，地高性淑，瑤姿蕙茂，降年不永，以開元廿二年正月十六日先終於中牟縣盧氏之別業，越以大曆十三年歲次戊午四月丁丑朔八日甲申，合祔於邙山平樂原，從先君，禮也，公有子滿，次貞固，皆易直純雅，有其才而無其命，先公而終，貞固之子公度，童年又夭，公之次女，范陽盧徵妻，明敏溫惠，女子之賢良者也，不幸短祚，稚齒而歿，易曰，積善之家，必有餘慶，其誕詞哉，繼夫人隴西縣君李氏，長女趙郡李潤妻，兄子，弟子契臣等，永惟慎終之義，克舉揚名之道，故篆石為志，銘曰，吾家代業之積仁，安平嗣君，之德之純，懷其道而道不伸，王佐之器，莫試於經綸，老氏藏室何寂寞，吳江之滸又遼廓，哲人其萎舟去壑，柔明簡諒，君子之嬪，華早落，厚夜無晨，昭昭萬古，共挹芳塵，
有唐通議大夫守太子賓客贈尚書左僕射崔公墓誌穎陽縣丞徐珙書初，孝公之薨也，以開元廿九年十二月廿九日權窆於邙山，故人北海太守江夏李邕為志曰，觀夫君子者以和為量，至人者與一為徒，正氣漫於四支，淳德封於百行，豈曾子之問，避席以知，金人之銘，緘口乃慎，且柔進後動，巽止後居，上下淡而克交，中正順而偕應，則無繩自直，不戒有孚，泯乎大方，葉於全樸者，其惟我崔公歟，公諱沔字若沖，博陵安平人也，其先出自炎帝之子伯夷，至太公表於東海，厥嗣食菜於崔城，因而氏焉，至若南山黃公，濟北子玉，或秉節傲帝，或銘座律人，風烈前修，光太后嗣者也，曾祖諱弘峻府君，隋銀青光祿大夫，趙王長史，祖諱儼府君，皇朝益州洛陽令，考諱皚府君，朝散大夫，汝州長史，安平縣開國男，贈衛尉少卿，並人倫高標，名教華蓋，雅杖憲矩，存臻德名，公稚無童心，少有大觀，見素抱撲，知雄守雌，內陽而外陰，內健而外順，每嚮晦藏密，參寥聚精，儲心清魂，謂羲皇之代，收視玄覽，讀聖人之書，借如孝移於君仁勇於義朋思有未言之信昆弟有言不入境無私而照故廣不窮涯，所以好謀而成，舉必弘化，臨事而斷，理無變觀，務劇而自足於閒，物競而獨安於靜，其有為也，四時運而無窮，有守也，一言形而可復，所以順動以悅，流謙而光，明莫人非，幽罔鬼怨者此爾，古人曰，丈夫處其厚，君子蹈其常，不然，曷以寬服於人，柔制於物，盛德可以鎮薄俗，雅言可以軌後昆，豈徒懿乎文，典於學，射策科甲，蒞政跡尤，隨手之能，道形始於無作，易御之妙，神用契於無間，且夫游上林者，不華於纖草，觀巨壑者，豈壯於餘波，今欲一名出徒，二事異等，敘尋常之紀，際深廣之端，則恐短不侔，鉅細相混，存其遠者，實所庶乎，略其小焉，故可知矣，非夫歷官之次，即穸之辰，誠足稱多，未敢聞命，公廿四，鄉貢進士擢第，其年封中岳，詔牧伯舉賢良，公與兄故監察御史諱渾雙名居右，敕拜麟台校書郎，滿歲，補洛州陸渾主簿，宅汝州府君憂，外除，擢左補闕，無何，拜殿中侍御史，復換起居舍人，累祠部員外郎，擢給事中，居數月，轉中書舍人，辭官請侍，優制改虞部郎中，仍都留司，因攝御史中丞，尋即真，充都畿按察使，時宰反聽，屈著作郎，既而悟焉，累月，檢校秘書少監，遽而正授，前後奉詔再判大理，又知禮部侍郎，恩加朝散大夫，遷左庶子，丁內艱私，制徵中書侍郎，一歲，河朔無年，特詔公魏州刺史，皇上有事泰山，觀大禮，加朝議大夫，因上計，分掌吏部選事，未幾，入為左散騎常侍兼判國子祭酒，始東都副留守，復秘書監，上籍田東都留守冊太子賓客兼懷州刺史，俄而去兼，加通議大夫，終東都副留守，時春秋六十有七，嗚呼，以開元廿七年十一月十七日薨於居守之內館，門下省居守以聞，聖上哀悼，追贈禮部尚書，以粟帛，太常考行，謚曰孝，注老子道德經，文集三十卷，嘗以公碩行多才如彼，清資盛業如此，雖蒼生有望，而明神或欺，三旌未躋，百齡不極，紫綬加於黃壤，陰室啟於玄冬，斯並志士興悲，大雅流歎，首公者為國，軌物者在人，職此感多，念茲體大，豈眇小罷市，握齪輟歌而已哉，公位事則高，家節以約，幣其衣服，糲其鼎方，雖道際於尊，而儉逼於下，頃以依於佛，濟於仁，厚祿半於檀那，上農遍於周急，故貲用四壁，人不堪憂，而詩書一床，獨以為泰，及撤瑟初艱，蓋棺他日，聚族之費，崇福之餘，薄葬不足以送終，遠日不足以集事，長子同州馮翊縣尉成甫，嗣子甫等，並至性本天，彝訓過禮，恙極於侍，哀極於追，柴毀失容，綆淚成血，邕十三同學，廿同游，晝連榻於蓬山，夕比燭於書幌，直則為友，道則為師，一剛一柔，厥跡頗異，好文好義，職允攸同，情以久深，心以知盡，今哭位淄水，隸日伊川，縣棺惠顧而應留，吊馬悲鳴而不及，信運斤質死，豈搦管思存，其詞曰，塞默玄造，蒼茫大爐，道兮而逝，德兮而孤，周仁不，濟義不扶，年罔極壽，位弗登樞，憲矩安仰，名教誰模，四始殆喪，百禮將蕪，已矣已矣，天乎天乎，孝公長子成甫，服闋，授陝縣尉，以事貶黜，乾元初，卒於江介，成甫之長子伯良，仕至殿中侍御史，次子仲德，仕至太子通事舍人，少子叔賢，不仕，並早卒，今有伯良之子詹彥，並未仕，仲德之子，未名，孝公之嗣子甫，仕為朝散大夫權知中書舍人事賜紫金魚袋，永泰中，天子有事南郊，旌寵舊德，是以有僕射之贈，越以大曆十三年歲次戊午四月丁丑朔八日甲申，嗣子甫奉孝公之櫬遷於邙山之平樂原，以夫人太原郡太夫人王氏祔焉，禮也，
有唐太原郡太夫人王氏墓誌初，夫人之終也，以開元廿三年十月廿七日，權窆於邙山，夫尚書左僕射孝公為志曰，夫人姓王氏，字方大，太原晉陽人也，其先出於周靈王太子晉，太子上賓於帝，子孫留焉，時人號為王家子，因以命氏，周漢以降，代為著族，夫人即後魏龍驤將軍慧龍之九代孫也，曾祖仁緒，隋文林館學士，大父惠子，隱居不仕，考溫之，皇朝鄆州錄事參軍事，並當仁由道，命不能，夫人淑姿端雅，厚德寬裕，孝友冥至，恭順夙成，周閒內儀，通議前載，年十有八，歸我崔氏，逮事先夫人，屬有沉綿之疾，夫人服勤就養，誠孝純深，虔奉諸姑，和敬娣姒，慈撫猶子，禮協宗姻，至行有孚，休問增茂，貨不藏己，貴而能貧，衣無珍華，食必蔬素，享年五十，以開元廿二年六月廿六日，暴終於東都崇政里第，悲夫，周慎安乎苦節，謙約終於短祚，天與善人何如哉，夫人有一男三女，並至性哀毀，殆不勝喪，刊石表志，措諸幽戶，其詞曰，休門畜德兮詒厥令，碩人其頎兮誕敷淑性，含章通理兮端裕純正，謙慈恭睦兮孝友和敬，天授夫德兮莫永斯命，臨其穴，惴其栗，冬之夜，夏之日，百歲之後，歸於其室，太原太夫人之子祐甫，仕為朝散大夫，權知中書舍人事，賜紫金魚袋，長女適芮城尉范陽盧沼，次女適冠氏尉范陽盧招，少女適臨汝郡司戶參軍事范陽盧眾甫，並早卒，永泰二年，甫為尚書司勳員外郎，屬縣官有郊祀之禮，因廣孝道，追封邑號，是以有太原郡太夫人之命，越以大曆十三年歲次戊午四月丁丑朔八日甲申，嗣子甫奉太原郡太夫人之櫬祔於尚書左僕射孝公，禮也，前侍御史元至書，
唐故處士虞公墓誌銘公姓虞，諱景莘，字次耕，吳郡虞山人也，其先為周大王仲子曰仲雍，隱於虞山，故又號虞仲，此虞山虞氏之所由始也，余與公為總角交，行同趣合，銘公之墓，其何能辭，公之大父士亨，父廷珍，俱隱德不耀，公生而穎異，讀書過目成誦，既長，修身勵行，恬淡自安，所居孟村，門臨流水，室對西山，春雨攜鋤，清波垂釣，與余步蒼苔，坐危石，辨古今事當否，論下高下，事後當成敗，往往希吁悼歎，感慨系之，今幾日爾，茫茫衰草，寂寂松楸，一世交情，從茲逝矣，余能無愴然於懷耶，公生於景龍元年丁未正月十二日，歿於大曆十年乙卯八月三日，享年六十有九，配沈夫人，溫柔淑慎，與公相敬如賓，公之得以笑傲煙霞，徜徉山水，不為塵俗染者，得力於內助多也，子一，師恕，孫二，尚二，尚德，今於大曆十二年丁巳十二月二十二日葬於端委鄉太平塘之原，乃為之銘曰，先生之行樸而淳，先生之品淡而真，外形恬退，內蘊經綸，遭時不偶，自悔其身，幽光潛德，我懷斯人，邑人吳宏度制文，玉峰陶峴書並篆蓋，
唐故汝州司馬隴李府君墓誌銘並序堂內弟朝散郎前行絳州稷山縣主簿郭霸撰不知者壽也，悲夫，數其中壽，及者猶希，外兄李公，遽掩泉路，公名華，字士謀，其先隴西人也，分自帝系，固其本枝，曾祖景嘉，千牛大將軍，祖令，高道不仕，隱身自晦，骯髒王侯，父睦，朝散大夫，曹，蔡二州長史，追贈汾州刺史，朝廷傷絆足於平生，俾蹇帷於冥寞，公性實聰銳，才雄倜儻，哂小人之齷齪，無可與言，陪位出身，解褐授左衛率府胄曹，次任尚衣直長，又轉同州司兵，每以小事專達，吏材有餘，俄屬羯胡憑凌，社稷危墊，公誓赴國難，思盡臣節，遂詣襄陽節度來公，因留幕下，後在許州堅壁拒虜，談笑為事，眾謂魯連之儔，詩曰宗子維城，此之謂矣，議功特超政，遂授汝州司馬，賜緋魚袋，公不之任，東西南北，乘興而往，以酒為名，以樂為情，適公卿之座，昂然神王，遇分義之士，率爾道合，伯仲十人，數合天倫，並及婚宦，聞於宗┘，嗟乎，數年之間，淪沒向盡，公以大曆十三年正月廿九日終於濟源縣之官舍，春秋五十有六，夫人太原郭氏，即戶部員外郎之長安，五可雲備，四德無虧，先某年月日寢疾，終於里之私第，春秋權窆於北邙原，以今年二月十九日，合祔於平陰里禮也，嗣子季和，號天靡及，杖而後起，次子夜光，才離襁褓，呱呱而啼，嗚呼，丹將啟，路人共悲，唯是窀穸，成長往，銘曰，李公平生，素負才器，才逾下壽，未踐高位，當其全盛，實茂花萼，白日不留，春風自落，時有代謝，人有淪亡，遊魂冥寞，體山崗，顧親懿兮執紙涕，痛此別兮永留北邙，
有唐虞夫人墓誌初，夫人之終也，以開元廿五年二月廿八日權窆於河南萬安山北原，叔太子賓客崔孝公為志曰，夫人姓盧氏，諱梵兒，字捨那，涿郡范陽人也，爰自本枝炎皇，錫胤齊後，公子分邑以命氏，尚書崇德以建家，弈載名賢，郁為著族，曾祖彥章，隋安興丞，器范夙成，勳業中謝，祖莊道，皇朝侍御史，刑部員外郎，英表冠時，休名滿代，考金友，監察御史，大理丞滁州刺史，杖清節以升朝，貽素風以訓後，夫人即滁州府君之長女也，幼而韶茂，長而端華，謙載德，中和成性，既笄，歸於博陵崔氏，所奉之主即故右御史台監察御史諱渾其人也，崔公職司朝憲，才為時英，夫人敬順莫違，閑淑多裕，奉上純至，逮下宣慈，不幸年未卅而崔公無祿，清白所遺，家靡兼儲，淪夭之餘，室滿孩稚，夫人禮貞衛什，誓以泛舟，志厚唐風，期于歸室，克全高節，保諸孤，孝義著於閨門，德問流於邦國，宜享多祜，以永期，彼蒼者天，曷賦斯命，年未及壽，養不待榮，輔仁則虛，與善安在，以開元廿三年六月五日遘疾，終於少子夷甫所蒞河北縣之官舍，春秋五十有六，夫人有二子，長眾甫，左武衛倉曹參軍事，季夷甫，河北尉，一女適李氏，並孝思罔極，殆不勝哀，永懷揚名，是用有志，載刊貞石，式表幽埏，其詞曰，于嗟天命兮命不於常，胡不輔仁兮莫貞良，猗歟淑德兮韶秀端莊，行周敬義兮道孚含章，慈和恭孝兮閒家有光，善人為善兮夫何不臧，坎軻六極兮纏綿百殃，君子好仇兮夙罹短折，純孝欲養兮不待蕃昌，充窮遠日兮慟渝翳，孺，慕幽埏兮增感傷，圖遺形於貞石，庶名之克揚，夫人長子眾甫，服闋授密縣尉，又轉其縣主簿，稍遷濟源縣丞，又遷扶風郡麟游縣令，加朝散大夫，拜著作佐郎，少子夷甫，服闋授左千牛衛錄事參軍事，滄州東光縣令，魏州魏縣令，天寶之末年，夷甫卒，寶應之初年，眾甫卒，眾甫之子滿，貞固並未仕，先眾甫卒，貞固之子公度又夭，今有夷甫之子契臣未仕，越以大曆十三年歲次戊午四月丁丑朔八日甲申，嫡婦隴西縣君李氏，孫契臣，奉夫人之櫬祔於監察御史府君，禮也，以九日乙酉窆，
唐京兆尹兼中丞杭州刺史劍南東川節度使杜公墓誌銘友婿顏真卿撰九有無虞，行師貴於衽席，四方取則，鉤鉅資於浩穰，誰其有之，則杜公其人也，公諱濟，字應物，京兆杜陵人，皇主客郎中續之曾孫，明堂令知讓之孫，贈太子少保惠之第三子，姿度韶舉，心靈敏達，在家必聞，既蘊睦親之志，所居則化，多稱不器之能，解褐南鄭主簿，州主司馬垂引在使幕，轉長社尉，隴西法曹，皇甫先江西採訪奏為推官，授大理司直攝殿中侍御史賜緋魚袋，尋正除殿中，歷宰湄，渭南，成都三縣，綿州刺史，賜紫金魚袋，戶部郎中，加朝散大夫，廣德中，檢校駕部郎中上柱國，充嚴武劍南行軍司馬，杜鴻漸分蜀為東西川，以公為副元帥判官知東川節度，拜大中大夫，綿，劍，梓，遂都防禦使，梓州刺史兼中丞，時寇盜充斥，公示以威信，八將之不隕，公之力焉，尋拜東川節度使，俄而移軍，復為遂州都督，徵拜給事中，間歲，拜京兆少尹，明日，遷京兆尹，出為杭州刺史，公務清簡，庭落若無吏焉，不幸感風疾，以大曆十二年歲次丁巳秋七月二日辛亥，薨於常州之別館，春秋五十有八，夫人京兆韋氏，太子中捨迪之第三女也，沉敏精深，高明柔克，夫之蠱，以懋厥家，凡生三子四女，而公即世，夫人星言晝哭，躬護櫬彗，與子肅以冬十一月二十有四日壬申歸窆公於萬年縣洪原鄉之少陵原，祔先塋也，嗚呼，以公之志業才力，宜其振揮鱗翮，凌厲清浮，而命迮成山，功虧長世，吁足恨也，真卿忝居友胥，亟接周行，痛音徽之永隔，感存歿其何已，銘曰，藹藹禺禺，時維杜公，業光台省，政治軍戎，乃尹京兆，乃麾江東，帝方俟理，命則不融，內子護喪，哀哀送終，
大唐故衛州新鄉縣令王府君墓誌銘並序公諱希晏，字希晏，太原祁郡人也，其先得姓大周，則靈王太子晉之後也，曾祖寬，幽州漁陽縣尉，祖辱，莫州文安縣丞，父相，潞州上黨府折衝，公則上黨府君之長子，聰明神與，才辨天假，或謂飛兔，乃為干將莫耶，能習禮容，又閒兵法，年弱冠入幕，運籌帷幄之中，決勝千里之外，鴻勳累著，德業尤彰，軍功出身，解褐深州饒陽縣尉，轉饒陽縣丞，遷朝散大夫，試鄂州司馬，賜紫金魚袋上柱國，頃屬國家多難，戎馬生郊，諸侯相侵，守在四境，人墜塗炭，思其撫綏，州牧楊公擇不羈之才，訪詢謀之士，舉公為新鄉縣令，下車之後，招攜士庶，問人疾否，哀恤鰥寡，禁御奸邪，逾月政成，黎樂業，閨門有行，德義可尊，忠讜之規，聲流海內，鯁直之操，譽滿家邦，行旅歌於路傍，故人滿於門下，豈謂災生駑影，疾起膏肓，蘭桂之質遽摧，金石之齡匪保，以大曆十二年六月四日終於官，春秋有七，以其年月日葬於五陵山之南原禮也，將恐桑田有變，陵谷遷移，乃為其銘，以刊貞石，銘曰，天地降靈，挺生異人，隨珠在魏，和璧歸秦，為家之寶，為國之珍，歲雲暮矣，寒郊一望，松平臨，闕門相向，千載蕪沒，九原淒愴，
故衢州司士參軍李君夫人河南獨孤氏墓誌銘並序夫人姓獨孤氏，六世祖永業，北齊司徒，臨川郡王，自臨川五葉至贈秘書監府君諱通理，門風世德，家諜詳矣，夫人秘書之第三女，生而純孝，容範淑茂，成於德門，歸於公族，公族李氏曰濤，故楚州刺史仲康之子，今御史大夫涵之從父兄也，少有敏才，故秘書府君以夫人歸之，恪勤婦禮，以正家節，門內之治，夫人是賴，乾元初，李君參掾信安，遂終於位，夫人罷助祭之事，專以詩禮之學，訓成諸孤，親族是仰，比諸孟母，晚歲以禪誦自適，謂般若經空慧之筌，持而為師，視諸結專，猶遺士也，享年五十三，大曆十一年閏八月十五日寢疾，終於常州，遂權窆於建安精舍，之明年，月十七日，卜葬吉，始遷兆合祔於洛陽清風鄉之原，嗣子前越府士曹參軍居介，南陵尉居佐，譙縣尉居敬，孝廉居易等，痛聖善之德之不可追也，俾肅為志，其銘曰，溫溫夫人，貞順而慈，始為婦儀，終為母師，仰誠法寶，穎脫塵穢，身世兩遺，獨歸，歸祔伊何，周原舊域，哀哀令嗣，孝思罔極，作銘片名，以志窀穸，
前京兆府藍田縣丞竇公夫人弘農楊氏墓誌銘並序進士丁翥撰夫人諱瑩字諦聽，弘農華陰人也，曾祖沖寂，皇司衛卿，大父願，汝州刺史，烈考，太子右贊善大夫，清德儒風，家專盛美，史足徵也，此而不書，夫人即贊善之第四女也，孩幼之年，嬉戲有度，先舅早命，嚴親不違，女子有行，成人備禮，出自竇氏，復歸竇家，宣父所謂因不失親，亦可宗也，嗚呼，舅姑早世，而孝不德展，孤幼未會，而仁無所施，德行工容，真婦之表，重於親戚，不亦宜乎，常謂姬姑繁昌，君子偕老，豈意松蘿異質，霜露先凋，始震而鍾太夫人之喪，傷毀瘠，殆至滅性，左右護持而免，終於抱瘵，纏綿枕席，及生子，寢疾彌留，大曆十二年三月，終於洛陽殖業里之旅舍，春秋卅有一，以其載十一月廿二日權厝於北芒之南原禮也，噫，為婦二歲，喪親始期，將歸於秦，竟於洛，皇天不吊，福善無徵，念嗣子之嬰孩，致夫君之永痛，行路淒感，豈唯宗親，嗚呼哀哉，翥忝公周旋，見討銘志，不文而質，竊愧非能，銘曰，竇家哲婦，楊氏盛族，蘭英姿，垂珥玉，享年未遠，天喪令淑，都門之北，北芒之麓，寒郊莽蒼，連崗重複，右左陸，宅兆斯卜，魂兮是依，神之所福，胤子孩幼，夫臨慟哭，雖設封樹，懼移陵谷，勒石為銘，勿疑來復，
故上柱國北海璩公墓誌銘並序噫，有唐大曆十有二年，歲次降婁，春壬二月一日壬辰，北海璩府君卒於縣之私第，享年三百七十二甲子矣，哀哉，以其年冬十有一月廿四日壬申，葬於潞之附庸尚子城北五里壬癸之鮑司隸原禮也，公諱崇胤，謚字紹宗，衛大夫伯玉之後也，其先蓋筮仕於潞，遂為長子人，父元貞，大父洪徹，並性閒不仕，是乃以仁為己任，不亦重乎，公有道，子孫無忝祖考也，懿夫，柔服可懷，仲尼稱為君子，乘車有禮，內主謂之賢人，素業清風，承家不墜，公年甫強仕，會國步多虞，二紀之，孰免勞止，雖底績以帝錫鴻勳，而儕於准人，蓋取諸隨也，夫其感激倉鼠者眾矣，豈唯府君而已哉，良圖不果，奠夢斯及，已矣夫，一死生為虛誕，可哀也哉，嗣子翼，朔州尚德府果毅，悲搖風樹，苦集蓼莪，有女簫笄，顧猶在室，移天之禮，竟失資於，與夫元昆，縱縱葬事，棺櫬遂，率惟舊章，志其佳城，願刊貞石，銘曰，已而已而，逝者如斯，早世無祿，皇多有之，悲夫悲夫，命矣何圖，天則不，人其怨乎，女也未醮，男兮早孤，擗踴哭泣，死而復甦，人而欲，必也喪親，扶務襄事，以葬君身，出郭門兮直視，望孤隴兮悲辛，佳城寂寂君獨臥，空堂愁煞未亡人，
唐太原府司錄先府君墓誌銘並序遺孤第二子前大理評事杞謹撰並書府君盧姓，其先姜氏，范陽人焉，七代祖後魏司徒敬侯尚之之裔，鹽山縣尉知誨之子，諱濤，字混成，年十九，明經擢第，常調補安德縣尉，佐幕遷左監門錄事參軍，轉西華縣令太原府司錄，咸以抱德經物，不言而治，示清白而觀國，蘊仁孝以克家，況學富文高，禮崇身儉，穆穆棣棣，夫何言哉，嗚呼，昊天罔極，災我於欒棘，皇天不吊，殃余乎荼蓼，天寶十二年癸巳九月遇疾，精誠無感，禱祠不降，冬十月彌流大漸，五日棄背於官舍，春秋五十有三，長子楹，不幸短命，無祿而終，哀哉，次子杞，前大理評事，栝，前杭州餘杭尉，札，前潤州丹陽尉，楨，真，構等，不天在疚，泣血存禮，其年十一月十八日，安厝於河南縣萬安山之陽，夫人滎陽鄭氏，易州司馬蓋之女也，至若螽斯之德，鳩之仁，為三族九姻之靈龜明鏡矣，及先君違世，夫人拊鞫教導訓誘，克遂成立，享年六十有三，大曆十年乙卯二月卅日傾背於壽州霍邱縣安定里之私第，杞等殃罰罪苦，號扣崩裂，無顧無腹，何怙何恃，明年景辰十一月乙卯十六日庚子，歸葬於本塋合祔，從周制也，欽若祖德，詒厥孫謀，恭惟懿範，罔敢墜地，於戲，撰德行存圖史，誠孝子之節，著志銘幽礎，銜酷何申，系曰，於穆烈考，猗那文母，道光邦國，德振今古，思皇多祜，維清緝熙，休有烈光，子孫其保之，嗚呼蒼天，白日昭昭，青松裊裊，冥兮，壽堂閉兮切孤藐，龐英鐫，
唐故銀青光祿大夫司天監瞿曇公墓誌銘並序屯田員外郎張翃撰維唐大曆十有一年歲次景辰夏四月銀青光祿大夫，司天監瞿曇公薨是年冬十月乙酉朔，列於長安城西渭水南原先塋之次，禮也，公諱譔，字貞固，發源啟祚，本自中天，降祉聯華，著於上國，故世為京兆人也，烈曾諱逸，高道不仕，烈祖諱羅，皇朝太中大夫，司津監，贈太子僕，烈考諱悉達，皇朝銀青光祿大夫，太史監，江寧縣開國男食邑五百戶贈汾州刺史，公即太史府君第四子也，宇量則弘，衣冠甚偉，天與粹質，神歆利用，學必造微，藝皆至極，筮仕之首，以武舉及第，授扶風郡山泉府別將，恩旨直太史監，歷州三川府左果毅，轉秋官正，兼知占候事，及國家改太史監為司天台，有詔委公，纂敘前業，發揮秘典，以賜緋魚袋，尋正授朝散大夫守本司少監，廣德初，公質事誤王，削去冠爵，無何，鑾駕幸陝回，以公先言後效，詔賜紫金魚袋，仍復舊官，是歲，先聖欲靜康衢，惡聞殘孽，日華月，未測其由，公驗以風星，審其休咎，有所聞上，言皆可復，今上登寶位，正乾綱，以公代掌羲和之官，家習天人之學，將加寵位，必籍舉能，遷司天監，明年，授銀青光祿大夫，率從人望也，每金殿清問，玉階拜首，敷奏星家，移及兵略，雖三事鼎足，未能居先，昔賢置混儀，作測影，奚足多也，公妙年從宦，六十五而即冥，於戲，假以多才，奪其眉壽，良可悲矣，追贈太子詹事，賜絹二百疋，以備哀榮之禮，夫入琅琊王氏，朝散大夫，晉州別駕嗣之長女，宜家配合，均養稱賢，早歸道門，深悟禪理，公大漸之後，逾三月而奄歿，享年五十九，亦以公發引之日，雙盾合祔，有子六人，長曰，次曰，昱，晃，晏，昂，皆克荷家聲，早登宦籍，哀纏怙恃，悲集荼蓼，以僕與先人莫逆，見斯文，銘曰，監公特秀，天爾生，九籌可復，七曜能精，陬躔失次，歲位阻兵，實資幽跡，以助皇明，羲和比位，京翼齊名，圖書家業，青紫國榮，唐衢方騁，夜壑忽驚，三號祖奠，雙引銘旌，卜室地吉，考祥歲貞，松深月苦，長聞佳城，前太常寺奉禮郎張士謜書，
大唐故恆王府典軍賜紫金魚袋上柱國太原王府君墓誌銘並序公諱景秀，字景秀，其先太原人也，周文之胤，漢司徒關內侯二十六代之孫也，公早歲從戎，文武兼備，克和忠孝，風骨稟然，器宇深沉，用於翕襲，清規雅量，特立不群，授恆王府典軍，賜紫魚袋，冀峻節橫騰，天機永烈，蒼生有望，輔翼邦家，何圖天不遺，奪我忠善，使魂歸野隴，魄散異鄉，回望故郊，哀罔絕嗣，悲夫，以大曆十一年八月十三日遘疾，終於幽州客舍，春秋七十有八，夫人鉅鹿魏氏，立性溫和，秉志貞操，婦德備於儀則，恭讓逾於古今，將謂琴瑟之義永遷，何乃先鍾斯禍，悲苦重疊，凶畔聚門，以大曆十年九月十三日寢疾，終於幽州別業，春秋六十有三，嗚呼，卜兆良日，啟殯有期，歸葬舊墳，合祔新櫬，以其年歲在丙辰八月丙辰朔十九日甲戌葬於薊城北保大鄉之原禮也，長女十三娘，次女明德，次女端嚴，次女淨德等，零丁極塞，所向無依，號訴於天，糜憒肝膽，臨穴哀叫，五內崩摧，恐千載之後，陵變谷移，刻石紀功，銘曰，歸葬伊何兮薊城北，愁雲慘慘兮黯無色，泉門一閉兮永不開，窀穸幽冥兮雲何極，桑乾上，燕台傍，萬古千秋兮人自傷，
唐故左金吾衛大將軍渤海高君墓誌銘公諱如詮，渤海人也，曾祖良貴，皇檀州別駕，祖利生，不仕，父思誨，不仕，公在家孝義，於國輸忠，仁賢莫比，禮樂儒宗，和睦，資財共同，溫良恭儉，無所不通，安定被，榮班累功，倏忽喪逝，魂魄歸空，解褐授隴州龍盤府別將，再任易州長樂府折衝，三任揚州方山府折衝，四任左清道率，五任左金吾衛大將軍，昭武校尉，賜紫金魚袋，上柱國，元河副元帥，會天不仁，忽染斯疾，奄鍾凶畔，皇天降災，以大曆十一年正月廿五日終於河陽縣之官舍，春秋六十有八，孀婦，痛貫五情，恨恨季方，哀心永結，即以其年二月廿四日權窆於邙山之原禮也，恐陵谷遷變，事易時移，故勒石紀文，用旌不朽，鸞鳳之姿，琅之枝，道不苟合，命不遭時，藏名嚮晦，巢駟遄馳，
唐故崔君墓誌銘並序志曰，人者天之靈，地之秀，故能馳驟家則，權衡里閭，既生也有時，亦死終無限，烏呼，君諱昭，遠祖姜後，屯留侯之胤也，君以仁信孤邈，天假至聰，鄉閭稱賢，河目海口，為國展效，加上柱國勳，曾諱章，祖諱徹，皆遁代縱誕，丘園盡清，躡巢許之高蹤，慕長沮之至節，父諱藝，禎潔松賈，道用沖和，不仕而信行自高，無官而人吏胥悅，君夫人河內常氏，德稟松蘿，笄年下帷，帚禮方出，行極垂棗，心和采，君春秋七十有七，以天寶十一載五月十一日卒於家，夫人八十有九，以大曆六年十一月十五日卒於私室，嗣子長男武騎尉隱居，亦隨君之化，已同其墳，二男管仲，亦近日殞歿，共同遷厝，今見在季男隱林，次男唐善寺僧惠暉等，痛深寒泉，泣傷墳隴，哀慈顏以淪沒，追古墓以送終，與侄男右羽林軍飛騎嘉恩，爰卜吉日，以大曆十年歲次乙卯十月辛酉朔廿四日甲申啟諸舊域，收彼遺靈，同葬於屯留縣東北廿五里南崔蒙村東北二里平原禮也，夫其北據浮山，南連積石，漳濱東度，指大禹以非遙，澤為西臨，去雍川而已近，量恐劫石拂盡，桑田屢遷，故勒斯文，以為銘曰，銘曰，曰，地之久兮天之長，死與生兮道之常，劍沉水兮空有信，人之化兮永不望，
大唐故高士楊府君墓誌銘並序德行以冠君子也，藝術以資廉能也，退身者終藏其器，守道者先遁其名，粵有高士故弘農楊公諱崇字崇，乃齊左常侍，駙馬都尉，涇州刺史孝瑜之雲孫也，祖倩，故代州錄事參軍，父登，故商州上洛縣丞，雖門傳勳緒，而身厭榮祿，但保其清質玉潤，無求於茂實芳聲，內外稱之，仁閭閻歌，其惠如何，藏舟不固，逝水傾謝，烏呼哀哉，日月遄流，星霜屢變，洎皇唐大曆十年乙卯之歲啟窆於先塋，與故夫人隴西騫氏合葬於洛陽之北原禮也，仙崗隱軫，壟峨峨，右澗左纏，背邙面洛，天長地久，永固於斯，長子浙江東觀察支使，大理評事頒，季女秦氏八娘，見玄扃欲掩，攀慕無及，哀號擗踴，泣血請志，僕才不敏也，輒為之銘云，灑迤重崗，峨峨雙闕，旁臨澗，迥映松雪，勁草悲風，寒煙慘月，寂寂荒壟，沉沉夜台，霜凝腐草，風激寒埃，傷百年兮倏忽，聊一望兮徘徊，
唐故汝州司法參軍裴府君墓誌銘並序從侄遵鴻撰乙卯歲六月十九日，有唐循吏朝散大夫汝州司法參軍裴君卒於位，門人含淒以啟手，童子向隅而猶燭，小吏庭泣，行者路悲，於戲，享年六十二矣，君名涓，河東聞喜人也，氣稟天和，性與道合，克承岳降之慶，不越府趨之位，歿而猶，其如命何，故君子曰，雖未達，吾必謂之達矣，曾祖德超，皇銀青光祿大夫秦州刺史，祖思簡，皇金紫光祿大夫司農大卿，父休英，皇袞州鄒縣令，君則鄒邑府君之長子也，弱齡以祖蔭知禮者，為太廟齋郎，不忝古人之儀，深達夫子之問，六載考績，調授滄州鹽山縣尉，轉幽州歸義縣丞，次任汴州尉氏縣丞，三命佐邑，政必有聲，諧聯曹如魯衛，致邑宰於恭賤，析繁剖劇，拂鍾無聲，天官佳之，俾椽於汝，欲觀政也，片言而滯獄啟折，直筆而潛枉必申，方將高於公之門，騁驥子之足，而天不與壽，生也有涯，鄰舂不相，朋執咸慟，白日誰有，玄堂獨歸，嗣子，前試太子通事捨，扶護靈櫬至自汝，以八月十一日，陟於邙山之崗，卜於斯，厝於斯，植松柏於斯，慮變陵谷，式題貞石，以志之云，於鑠我先，代襲蟬聯，令問令望，孰曰不然，恂恂從父，惟儉惟賢，光啟後嗣，策名當年，才多位下，有志不宣，今則已矣，萬事生前，萬事生前，逝者何有，逝者何有，永謝浮生，茲焉可久，鬼入冥，人寰空晝，唯餘名謚，千古不朽，
唐故試光祿卿曹府君墓誌並序夫大陽不照者幽塗也，閱水潛流者自天也，然知生死定分恆矣，公字閏國，含州河曲人也，啟鉅鹿，分枝周後，少小遊俠，英雄宇內，蘊氣孤邈，武略匡時，且丈夫之志，在乎斯矣，公行旅邊薊，幼閒戎律，於天寶載，遇祿山作孽，思明襲禍，公陷從其中，厄於鋒刃，拔擢高用，為署公雲麾將軍，守左金吾衛大將軍，俯仰隨代，夫天不長惡，二凶殄喪，皇威再曜，公歸順本朝，不削官品，改授公試光祿卿，發留河北成德節下，效其忠克，守鎮恆岳，次於大曆十春，公再屬承嗣起亂中原，傾覆河朔，公有子房之策，蔡易之勇，委公馬軍都虞候，百戰決勝，將兵千人，從略顯能，佐輔王國，公藝術而遘疾其年六月十九日薨於冀方城也，春秋四十有七，元戎感其信竭，追贈遂，至八月六日，陪葬於靈壽城西南靈化川界，河紆山盤，崗埠形勝，原茲墳也，父嚴父君與公之幽會，慈顏在養，痛公之泉夜，男晏清，恨公之早背，夫人石氏，劉氏，韓氏，悲公之永訣，嗚呼，人生到此，天道寧論，維魂魄將飛，而忠貞尚在，恐田成碧海，水蒼山，故勒為銘，用旌厥美，銘曰，二儀開闢，萬像天然，令德，川，如何穹昊，喪此英賢，勒石旌美，志之歲年，大曆缺八月壬戊朔六日丁卯立此銘記，
阿＋巢者，涪陵司馬郭公之委女也，厭女廣悉封性，清明在躬，當公適於涪陵，與母居於洛內，屬蛇豕至存國，荊榛閉塗，沿上虞而莫由，陟彼岵其何見，積憂成疾，以至殞身，惜乎春敗芳蘭，霜凋李，既已笄字，未就人綱，行路傷嗟，母兄啜泣，至大曆九年十一月廿五日，兄遇弟迥，自陽墅遷祔於先塋，骨肉之恩無絕也，乃為銘曰，父母兮鞠我不卒，兄弟兮送我永畢，茲闕地兮及泉，想平生於疇日，于嗟孤魂，反歸爾室，
唐故韋氏墓誌銘並序夫人韋氏，京兆杜陵人也，軒冕相襲，載乎前史，從祖，皇朝戶部尚書，父甫，皇朝大理事，夫人天資聰惠，景行純結，年十有八，歸於李氏，因屬喪見，匪由媒娉，悲夫，華而不實，見答，年廿三，終於江陵氏精舍，時大曆八年二月之一日子一人，才過數歲，李公以夫人能卑讓以睦九族，貞固以具四德，乃載其柩，沿江淮，浮洛，以大曆九年十有二月之二日東都洛陽縣清風里之北原禮也，華，逝水，一向泉台，千齡已，
主簿杜府君之夫人隴西李氏墓誌銘並序劉啟撰弟總書夫人姓李氏，隴西狄道人也，軒冕相襲，載乎前史，曾祖玄弁，皇朝荊州司馬，贈襄州刺史，祖慎名，皇朝宗正卿，贈工部尚書，父自下，皇朝司門員外，夫人即員外之長女也，天資柔順，至性溫恭，讓居身，禮義自度，欲求其偶，不亦難乎，故年廿，方歸於杜氏，敬事君子，夙夜匪懈，府君諱佚，京兆杜陵人也，性耽經籍，志敦節義，故跡荊蠻，及寰宇再清，乃謀調集，授連州桂陽縣主簿，嗚呼，苗而不秀，童卒斯官，有女一人乎可繼世，夫人雖絕三從，而無貳志，撫育孤女而依乎少弟，以大曆八年二月十六日終於江陵縣天皇之精舍，春秋卅有六，弟愨，以夫人無子，遠遷其柩，於洛陽，友於之情，亦無愧矣，以大曆九年十有二月七日，權窆於東都洛陽縣清風里之原，以年月未良，不及合祔，禮也，銘曰，鬱悒喪志，朝露已，悠揚，歷江湄，父弟，翩翩羽儀，今朝志，千載長辭，
唐故武氏墓誌銘並序夫人其先人也，故夏州都督令瑰之女，河東節度都押衛兼征馬使，前行右千牛衛大將軍蘇日榮之妻，積世盛族，小多禮則，四德畢備，六行無虧，不終天年，中歲夭闕，春秋有六，壽終於家，比隨夫北征，旅櫬異土，今以大曆十年二月九日，大舉玄寢，祔殯於北邙舊塋之左禮也，刻石幽隧，知君子用心，不忘恩也，銘曰，令德淑女，無音徽，當年禮畢，自嫁而歸，松賈祔殯，鴛鴻只飛，保家之慶，魂奚所依，
大唐真化寺多寶塔院故寺主監壇大德尼如願律師墓誌銘並序敕檢校千福寺法華道場沙門飛錫撰大曆十年歲次乙卯五月廿九日，律師薨於長安真化寺之本院，律師法諱如願，俗姓李氏，隴西人也，申公之裔，簪裾之盛，真豈寶乎，律師天生道牙，自然神秀，十一詔度，二十具圓彌沙塞律，其所務也，分之義不殊，折金之理斯在，律師謹登十臘，聲實兩高，邀臨香壇，辭不見允，望之儼然，即之溫然，其慧也月照千潭，其操也松寒高嶺，乃曰威儀三千，吾鏡之矣，度門八萬，復焉在哉，遂習以羅浮雙峰無生之觀，位居元匠矣，我皇帝纂聖君臨，千佛付囑，貴紀獨孤氏葛蕈蘊德，十亂匡時，受道紫宸，登壇黃屋，因賜律師紫袈裟一副，前後所錫錦綺繒帛凡數千疋，以旌其高，璨乎盈庭，了無是相，道何深也，由此敕書壘篋，中使相望，御馬每下於雲霄，天花屢點於玉砌，締構多寶塔，繕寫蓮華經，環廊繚亙，金剎熠耀，額題御札，光赫宇宙，皆吾君之特建，亦貴妃之為國宏哉，噫，律師擲缽他方，應遽還於靜室，散花上境，何便住於香天，顏貌如生，若在深定，曲肱右脅，湛然已滅，春秋七十六，法夏五十六，具以上聞，皇情憫焉，中使臨吊，賻贈之禮，有加常等，律師累聖欽若，三都取則，意澹江海，心閒虛空，而今而後，恐難繼美，於戲，六宮誰授其髻寶，八部孰示於衣珠，覺路醒而卻迷，人花茂而還落，哀哉，弟子長樂公主與當院嗣法門人登壇十大德尼常真，敕賜弟子證道，政定，證果寺大德凝照，惠照，凝寂，悟真，資敬寺上座洪演，寺主孝因，律師真一，遠塵，法地律師遍照等，凡數千人，則懿戚相門，愛道花色，而為上首，忽喪宗匠，如睹鶴林，即以其年七月十八日奉敕法葬於長安城南畢原塔之禮也，素幡淒於道路，丹旌慘於郊扃，式揚國師，敢為銘曰，紫袈裟者彼何人，已了如來清淨身，登壇不向明光殿，去去應超生死津，隴西秦昊書，廣平程用之刻字，
唐故隴西李氏廿四娘墓誌文有唐李氏少女諱盈，第廿四，故衢州司士參軍濤之處子，常州刺史河南獨孤及之出也，太祖景皇帝七代孫，高祖東平王道立，曾祖畢國公景淑，祖楚州刺史，主客郎中仲康，積慶茂緒，盛有成德，弈葉勳烈，銘於景鐘，洪源靈派，國牒詳之明矣，處子累代純嘏，懿鍾而生，仁柔明惠，有彤管含章之美，既笄而行成於內，故戚屬稱其女德焉，宋子之門，問名者百氏，年未及禮，曷雲有歸，不幸以大曆三年八月十六日遘夭於揚州之旅次，春秋一十八，母兄奪氣，六姻悼心，秀而不實，莫不茹歎，以其月權厝於揚州，痛矣哉，塚兄居介，仲兄居佐等以為女未適人，禮宜從父，以大曆九年四月廿八日隨先人之，遷窆於洛陽縣清風鄉北邙之南原，順也，白駒不停，夜壑非保，唯貞石可以示後嗣，故克石以紀雲，
郭嚴者，涪陵司馬之元子也，唐天寶十三載六月廿五日卒於陽之墅，禮從塗邇，機窆園中，潛寐一相，殆將二紀，至大曆九年十一月廿五日，其弟長子尉遇，鄯州司馬迥，相與祔於邙山之先塋，嗚呼，昔或戲於閨門，茲得飾於泉壤，成哲兄之曩志，允令弟之友於，容體盡哀，則存乎書，生死致美，實映於古今，所謂仁人，斯焉弟悌，銘曰，陟彼崗兮，不見其兄，臨茲穴兮，不聞其聲，千秋兮萬歲，長寄乎哀誠，
皇五從叔祖故衢州司士參軍府君墓誌銘並序朝散大夫守常州刺史賜紫金魚袋河南獨孤及撰公諱濤，皇唐太祖景皇帝六代孫也，曾祖道立，嘗典隰，齊，陳三州，封高平郡王，祖景淑，畢國公，父仲康，官至尚書主客郎中，楚州刺史，世秉懿德，為公族領袖，語在皇室譜，公純孝忠厚，貞信廉讓，直而遜，明而晦，樸而不固，靜而應物，克己復禮，時然後言，策名居官，清畏人知，弱歲為學，篤志經術，專戴氏禮，晚節耽太史公書，酌百代之典故，以輔儒行，遂以經明行宗正寺舉第一，初任許州臨穎主簿，歷宋州宋城縣尉，皆以恭寬信惠聞於千室，議黜陟幽明者，謂公文行吏事，宜登三台，會河朔軍興，避地江表，相國崔渙承詔署衢州司士參軍，於時五府辟召之權，移於兵間，務苟進者，多不由逕而致顯位，公儉德正志，安貞俟時，未嘗以得喪夷險帶芥方寸，視榮辱晏如也，論者高之，乾元二年六月十六日寢疾，終於潤州，春秋五十，七月十六日，權窆於衢州，嗚呼，仁可以師表紳而無貴仕，禮可以軌範風俗而不遐壽，沖用休績，卷而未形，溘與化往，使善人相吊，嗚呼哀哉，公歿後十有六載，從父弟涵以宗室柱石為御史大夫，按節江東，痛仁兄之生不登公侯卿大夫之位，歿不備逾月外姻室之禮，遂茹哀筮日，減月俸以庀喪具，由是大曆九年夏四月廿八日，公長子居介，支子居佐，居敬，居易，奉公之青炎，歸葬於洛陽清風鄉北邙之南陲，凡今孝乎惟孝，友於兄弟者，於此乎觀禮，及謂知公者宜莫若懿親，今將以無愧之詞，申報幽路，其詞曰，天地方否，君子安卑，世道既夷，巢駒莫追，仁而不壽，才既無施，積善必慶，天何余欺，裳帷，斥江絕淮，蒼蒼故山，玉樹斯埋，死喪之威，匪弟兄孰懷，令德家風，與天壤偕，
唐故太中大夫太常寺丞兼江陵府倉曹張公墓誌銘並序秘書省著作郎錢庭篠撰父朝議大夫虢州長史張慆書姊夫朝議郎秘書丞兼鄧州穰縣令李西華題諱公諱銳，字郯侯，姓張氏，清河人也，派引南陽，光連景宿，儀以縱橫為秦相，禹以經術作帝師，盛烈茂勳，代有人矣，曾祖志，州洛交縣令，祖彥，贈鄧州長史，父舀，朝議大夫，虢州長史，公虢州之長子也，生則秀異，幼而聰敏，雅傳黃石之經，深得臨池之妙，未弱冠入仕，以門蔭宿衛，解褐授右司御率府兵曹，至德中，充四鎮節度隨軍判官知支度事，轉恆王府掾，加朝散大夫，轉光祿丞，賞有功也，屬西蕃未靜，國步猶虞，或從幸關東，或隨軍幕下，尋奉使宣傳聖旨，陷沒賊庭者久之，公辯說縱橫，權謀應變，陳之以禍福，懼之以威嚴，既回，有詔特遷太中大夫蜀王府司馬，嘉其節也，公以恭承睿略，遠仗天威，於我何功，固辭不拜，前後三表方允，乃授今任焉，由是恩制授太夫人長樂縣太君，禮有崇也，以板輿迎侍於江陵，申祿養也，公於從事，清有吏能，勤勞自公，出納惟吝，且夫奉使不屈，忠也，揚名立身，孝也，方期積慶，用以成家，天道何常，降年不永，以寶應二年正月廿五日夭歿於江陵府之官舍，春秋廿有七，以今大曆九年歲次甲寅三月四日癸卯，窆於京兆之鳳棲原，從太君之新塋也，澹澹春雲，垂陰陌樹，冥冥厚夜，獨幽泉，嗟雨散以風搖，空父臨而弟拜，銘曰，後生可畏兮誰與為徒，張氏之子兮其庶幾乎，苗而不秀兮有矣夫，庭折芳蘭兮掌碎珠，太君塋旁兮左愛子，千秋萬歲兮魂不孤，
唐故鄂州永興縣主簿中山張府君墓誌銘並序府君諱願，字秦卿，趙中山人也，其先因封受氏，鐘鼎相承，固以昭鑠圖書，踵武家諜矣，曾祖壽祿，隋寧州司馬，祖察，皇少府少監，父敬忠，兵部侍郎，朔方節度，太常卿，弘器大名，文昭武烈，載在方冊，溢於人謠，君即太常府君之第六子也，幼而聰敏，長而孝悌，解褐授福州福唐尉，尋轉鄂州永興主簿，位匪充量，棘棲於鸞，君之昆曰賾，作使於鄭，我念棣萼，聿來楚鄉，既至，君已遘疾，即日泛舟遄歸，沿江亂淮，浮泗斥汴，疾轉亟，以大曆八年，歲次癸丑，十月三日，終於泗州徐城縣之逆旅，享年有六，嗚呼，望庭闈而在近，有綵衣而不及，有足傷也，君生自華宗，卓犖不器，天骨峻發，牆宇嶷然，尚倜儻而進無流心，好奇特而退守名檢，每至親朋宴慰，風月高筵，游濠上者得惠子而忘歸，談稷下者聞魯連而杜口，雜之以酒德，之以琴歌，得曼倩而眾賓解頤，無車公而滿座不樂，何天假以器，不假以時，錫以才而不錫之壽，悲夫，粵以其年閏十有一月十九日，附於邙山先塋禮也，灼龜食墨，問蓍告祥，塗車芻靈，雖貧具蓋，仁克纏哀天倫，禮則加等也，太室南鎮，列列松賈，先大夫之九原，纍纍墳丘，昔君子之千古，有子曰詡，年在髫孺，呱呱而號，懼陵谷或遷，清風不紀，銘曰，高明有昭兮志業不究，驥足未騁兮瓊枝未秀，終滅彩於青春，竟途窮於黃綬，北邙墳丘，長夜悠悠，奉純孝於終古，侍松賈於千秋，外生天水趙植述，
唐故吏部常選中山張府君墓誌銘並序君諱顏，字雲卿，其先趙中山人也，曾祖壽祿，隋寧州司馬，祖察，皇少府少監，父敬忠，兵部侍郎，朔方節度，太常卿，胤葉蕃衍，鐘鼎蟬聯，盛德休聲，未絕人口，君即太常之第四子也，道識沖邈，孝悌生知，博辯寡辭，高明柔克，弱冠鍾昊天之酷，柴毀終紀，殆不勝喪，尋以宿衛階常調，非君之好也，遂下帷閉關，煉藻思，輯墳籍，窮彖象，端風雅，亙以年歲，研精儒林，究先王之微言，入夫子之奧室，常以排金門，上玉堂，求可得也，始遭羯胡盜國，東周煙塵，吉士寄命草莽，巨猾遊魂於天邑，君甘食蓬藿，守貞衡門，道之將廢也歟，命也，粵以元年建卯月九日，考終於都修善里之私第，春秋有七，時亂離斯瘼，權厝城隅，洎天衢之康，頃需吉兆，君有充弟曰賾，敦穆孝友，撫孤流慟，竭力喪事，遷神崇邙，以大曆八年，歲在癸丑，閏十有一月十九日，窆於先塋之東禮也，昭穆有位，松柏成行，嗣子詵顯紀門風，立言孤石，銘曰，抱利器兮曾不試，有宏略兮曾不議，辭白日於此山，終布衣而垂翅，彼天道兮如絲棼，回也不年兮命矣何雲，外生趙植述，
唐故衢州別駕王府君墓誌前鄉貢進士張造撰大曆六年，歲次辛亥，正月五日，銀青光祿大夫，衢州別駕，太原郡開國男王君遇疾，卒於江都旅舍，春秋五十六，公名守質，字文宗，長安千秋里人也，曾祖逖，潭州長沙尉，祖炅，代州雁門丞，父慶，太子左贊善，弈世載德，蟬聯官次，慶鍾後胤，誕生府君，體貌魁奇，容止都雅，有參也之孝，有回也之行，以營田功釋褐嵐州靜樂尉，天寶季年，北戎干紀，武臣王承業出陽，招茂彥，同獎王室，於是投跡戎軒，秉筆參佐，歷事太尉李公，相國王公，暨祿出犯太原，思明寇河，造膝獻謀，隨機應變，難可殫述，略而不書，及河洛再清，清青節使侯希逸失守廣國，遜於大梁，而三軍將士心懷反惻，都統王公遠使慰，公懷柔以德，光揚以義，應時安靜，東土底寧，公之力也，策勳懋勤，封太原縣開國男，食邑三百戶，五遷太僕少卿，七遷衢州別乘，屏星既敞，千里生風，青雲未躋，白日先謝，悲夫，不然將露冕大邦，珥貂紫闥矣，先夫人馮翊盧氏，澡行浴德，淑慎威儀，年十有九，歸於王氏，鳳凰于飛，琴瑟好合，嗚呼，草早凋，甘井易涸，享年卅八，先公卒於太原，後夫人北平陽氏秦首蛾眉，婉婦德，以再喪所天，晨夜號慕，舊疾發動，以公卒之後二月十五日，卒於山陽旅次，嗚呼，遠宦萬里，歸懸雙，傷哉，先夫人有子曰塤，右內率府兵曹參軍，早逝，曰，左清道副率，曰，曰坦，曰享，並鄉貢孝廉，後夫人有女曰君娘，悲食養之無由，痛昊天之罔極，欒欒泣血，以其年十月廿一日，合祔于于河南府洛陽縣清風鄉北邙之原禮也，恐陵谷漸移，見為志，銘曰，矚邙兮郁嵯峨，有哲人兮山阿，偉才，清風景月豈奈何，山長固兮人代謝，悲莫悲兮赴長夜，逝川一去竟不回，松風曉月隴頭來，
大唐故淨住寺智悟律上人墓誌銘並序公俗姓劉，諱仲邱，彭城郡人也，緬尋前史，歷討群經，其先皇帝之孫，爰後公劉之裔，秦時為戎所遂，乃居於彭城，遂世為彭城郡人也，至於衣冠弈葉，禮樂風標，史諜具詳，茲難備述，曾祖如願，志高泉石，脫略軒榮，蒲帛累徵，偃仰蘿薜，貴樂生前之志，殊輕身後之名，祖元福，皇華州下縣令，彈琴為不言化成，馴翟得魯恭之遺風，不欺庶先賢之美跡，而公則下之愛子也，公淳孝自然，博雅天縱，混流俗而不染，處濁亂而哺糟，雅好無為，深精元妙，視軒冕如桎梏，等金帛如塵埃，上迫父命，強為婚媾，晚歲歸道，永愜私心，法宇窮不二之門，蓮宮契三禪之妙，公以持律為業，一食長齋，久染微痾，心齊生滅，積以成疾，藥物無徵，漸至彌留，奄先朝露，行年六十有五，殞於來庭坊之私第，嗟乎，哲人不永，太山其頹，明鏡忽掩，寶劍長理，以大曆六年十二月廿日葬於藍田縣鍾劉村之東原禮也，公在俗有子四人，皆昆山片玉，桂林數枝，信可克昌家門，榮顯宗族，長子會州黃石府別將賜緋魚袋光歸，次子朝議大夫，守內侍省奚官局令，上柱國光順，第三子朝議郎，守內侍省內府局令，上柱國光，季子絳州新田府折衝，賜紫金魚袋，上柱國光暉等，自丁酤罰，泣血連裳，號天不展其哀，扣地莫申其戚，爰宅兆，以展孝思，懇請志文，略序遺跡，適時詞理荒拙，輒課虛蕪，乃為銘曰，平原莽莽，松柏蕭蕭，哲人斯逝，泉夜無朝，痛經綿於嗣子，嗟玉樹兮先，太山俄頹，泉扃永閉，幽明既殊，慈顏永決，呼蒼天兮莫聞，潰肝腸以自裂，朝散郎前汴州司法參軍裴適時撰，
大唐故洛陽賈夫人墓誌銘大曆六年八月十九日，權殯河南府洛陽縣平陰鄉千善里北原，
大唐故曹州成武縣丞博陵崔氏府君改葬墓誌銘並序嗣子正議大夫前行定州別駕兼太子僕賜紫金魚袋上柱國玭敘文昔游於鎬京，雍，洛，梁，河朔，名山大川秀潤形勝之地，復出入往來二陵之間，觀古之宰貴重臣祠廟丘塚之所，見其崩摧，便房遺櫬，與朽壤偕盡，而獨銘志尚存焉，故諸侯計功，大夫稱伐，勒名金石，所以傳無窮之歲，況我先君府君，德邁前古，衣冠茂族，萬代一家，扶風郡太君太夫人河南褚氏，坤順志柔，和顏清敏，榮困重貴，明德惟馨，安可闕而不書矣，先父府君諱文修，字文修，宣德郎行曹州成武縣丞，博陵安平人也，先炎帝神農太公之後胤，食邑於崔，因封賜姓，自大唐受命之初，封陳留縣侯，因封而家焉，子孫相傳已七代，自漢高帝九年歲次癸卯，爰及大唐八葉百有五十四年，一世，綿歷八百八十四年，自周，秦，漢，魏，晉，宋，齊，梁，隋，唐，世世為卿相大夫，至今軒冕尤盛，代為名臣，高祖客王，皇朝夔府都督，大王父諱民英，皇襲封太中大夫守汴州刺史，陳留縣侯，王父元周，皇宿衛出身拜滄州景城縣主簿，蜀州晉原縣尉，敕授朝散大夫，蔡州吳房縣令，皆宣風惠仁德濟世，以至於先父府君，軌範自天，上善若水，內外三教，窮無何之要道，知諸行諸，終始不替，承先人餘蔭，宿衛出身，拜潤州參軍，一任曹州成武縣丞，仁義包含，器凌江海，才高賈誼，位屈桓譚，不幸積善無徵，奄鍾天罰，開元廿八年九月廿九日遇疾不瘳，崩背官舍，權安厝於汝南郡吳房縣城西北百步，嗣子勉等昊天罔極，思古敦本而思本焉，以大曆六年歲次辛亥八月甲寅朔廿九日壬午，龜筮勒從，遷厝於博陵郡安喜縣城南一里長原禮也，才行無聞，不敢光揚休烈，但直書其事，用表其千秋，不易於琬琰，其詞曰，長原博陵，地橫千古，樹茲松賈，再封吾土，哀號先人，掩於泉戶，仰天泣血，伏茹荼苦，永惟世業，爰諸禰祖，忝繼箕裘，悲慚屍主，宅兆有期，塗車已成，像設九原，分裂五情，日慘寒色，風淒晚聲，叩地長懷，心摧骨驚，刺肝書血，刊石勒銘，
唐故相州成安縣主簿張府君墓誌並序子婿水部員外江下李繫撰上府君諱倜，字不器，清河人也，曾祖壽祿，皇朝請大夫，寧州司馬，祖識，皇慈州司法參軍，父炅，皇朝散大夫，河南府新安縣令，七代宏名，千紀不沒，內嫡相嗣，英門永高，府君新安第五之子，秀質欺瓠，堂堂猶張，其年十四，以明經擢第，自孝廉郎解褐相州成安主簿，其第一年，顧其當曹主吏，有繩法無，第二年，佐長庸議，上更無私，第三年，台閣食聲，思與輯穆，如是惠廣物，清節苦心，出萬人，拭目於時，吏部簡闕，制命俟行，豈謂坐對金門，軺軒不就，以天寶十載正月三日不起，微疾返真於長安客舍，春秋有二，朝廷興嗟，舊齒追慕，親將不親，胡不垂淚，夫人裴氏，河南府濟源縣令第八之女，有色復德，厚賢且貞，少下梁洪之姬，晚肩文伯之母，以元年十月十三日苦疾君後，終於私第，春秋有二，以大曆六年月十九日窀祔於洛陽北山平陰鄉十里北也，用龜其良，嗣子汶，晉州司戶參軍，英哲小庶，方庸出入，忠許亡軀，孝能力輦，嗚呼，嗟寒暑之遷革，以植松門，噫天地之所行，用沉石字，銘曰，世襲門閱，天資才質，折桂未冠，理人有室，清字在左，雄名已孤，萬乘可寄，黔首來蘇，建良伊何，昨冠今化，嘉跡空佇，芳規視罷，北山是久，征魂幾長，松楚不盡，於穴何殃，
唐故河南府新安縣令張公墓誌孫子婿水部員外江下李繫撰上公諱炅，字仙客，軒轅之後，子指張宿有孕，及誕，拳有張字，因而姓焉，遠世家其清河，為清河人也，祖壽祿，皇朝請大夫寧州司馬，父識，皇大禮出身，慈州司法參軍，淑政當時，嘉名雲外，公孝行天輔，忠良世拔，質藝孤作，庶其難階，夙齡以制舉見用，初守懷州武德尉，次授河清尉，又拜貝州司士參軍，尋改瀛州平舒縣令兼平蘆節度判官，轉魏州頓屯縣令，如是法奪橫絲，聲移去虎，見初日清狀雲，居家孝友，吏職清平聞中日清狀云，其嚴若霜，其直如失，觀後一日清狀云，萬家臨鏡，千松入霜，罔切切焉，將秩秩焉，實無苛畏人，有異渝古，洎頓丘秩滿，有敕進朝散大夫，除河南府新安縣令，已去河北，未至河南，路遭喪親，情苦骨立，捧叩屍柩，口舐涎唾，不怖腐壞，遠近盈耳，便還甲第，七日苫塊，不食水米，少不九旬，行坐泣血，因是孔，以開元十一年三月十九日，歸人於私第，春秋五十有八，閭里嗟動，失聲撫膺，國邑駭驚，相顧渝色，夫人孟氏金鄉縣君，淑行匪督，一德難齊，不歸磚瓦之儀，是吉鳳凰之地，以天寶四載二月十五日覯疾，後公雲亡於私第，時年七十七，以大曆六年歲次辛亥八月甲寅朔，十九日壬申，合穸於東京北山平陰鄉原禮也，元子，魏州朝城縣令，第二子廷，汝州錄事參軍，第三子偃，魏州昌樂縣尉，第四子面，鄭州新鄭縣尉，第五子倜，相州成安主簿，且夫趙氏數男，有稱繼日，公家五子，皆見雲，嗚呼，道在人亡，傷聞遺愛，懼蒼山浮水，慮碧海為田，預記泉門，長留石字，銘曰，承明學古，襲代樂黔，幾登制舉，六仕貞廉，武德於仙，頓丘負，清字欺人，惠恩破的，惟堂泣血，枕塊不食，孔官因其，國失忠直，逝川不返，朱門永辭，青松秋苦，白楊風悲，忙山其北，黃河其南，穴穸兮胡此，兆其兮可堪，
唐少林寺同光禪師塔銘並序登封縣令郭湜撰當寺大德靈迅書嘗聞示現有緣，緣隨生滅，色空無性，性盡真如，契之者即為導師，了之者如登正覺，契了之義，其在我禪師歟，禪師法諱同光，晉人也，道心天縱，法性生知，俯及幼童，已悟無為之理，才過弱冠，便歸不二之門，早歲出家，旋進具戒，以修行之本莫大於律儀，究竟之心，須終於禪寂，禪律之道，其在斯乎，及持缽東山，歸心禪祖大照，屢蒙授記，許為人師，及大照遷神，敬終恆禮，乃遁跡林野，敢為人先，雖情發於衷，而聲聞於外，辭不獲已，乃演大法義，開大法門，二十餘年，振動中外，從師授業，不可勝言，三十餘禪僧，盡了心地，隨身化度，不離幾杖，或往來嵩少，棲息荊蠻，用大自在之深心，開悟知見，行不思議之密行，拯拔昏迷，不可得而名言也，則知法輪常轉，經行豈指於一方，佛法現前，晏坐寧勞於十劫，嗚呼禪師，嗚呼禪師，既隨緣而生，亦隨緣而滅，春秋七十有一，僧臘四十有五，以大曆五年六月二十七日於少林寺禪院，結跏趺坐，怡然即瞑瞑，弟子等心傳衣缽，得了義於無生，淚盡泥洹，示現存之有相，乃於寺東北六十餘步，列蒔松賈，建茲塔廟，蒼蒼煙雲，以永終古，在俗弟子也，叨承顧眄之餘，未盡平生之志，多慚翰墨，有愧荒蕪，乃為銘曰，世尊滅度後，得道轉法輪，於今無量劫，不知凡幾人，禪師自河汾，杖錫來問道，禪師為授記，可以繼僧寶，三身與三業，如電亦如露，生滅既有緣，輪迴自無數，唯有成道者，能入諸禪定，外現泡幻身，內示真如性，一切漏已盡，無復諸煩惱，過去與未來，皆共成佛道，太室西兮少室東，風雨交兮天地中，禪師一去不復返，長夜冥冥空是空，大曆六年歲次辛亥六月景辰朔廿七日壬午建，造塔弟子寺主僧惟濟，上座曇則，傳法弟子道真，堅強，真觀，寶藏，法琳，智信，承恩，忠順，超岸，深信等，延州金明府別將屈集臣鐫，造塔博士宋玉，
唐故大理評事王府君墓誌銘並序殿中侍御史崔儒撰有洛之，惟之東，唐大理評事王君之墓，嗚呼，君蹈跡中和，體剛執柔，敦靜善學，遂居其業，志高識微，恥耀於名，醇自安，不與世競，故時人莫能稱已，在天後時，對策高第，授城都尉，時御史大夫張知泰號為知人，薦君拜廷尉評，凡起家再至而秩六百石，君子以為榮，易其心，矜其辜，斷獄數十人無怨，君子以為理，博貫純固，進不違道，君子以為厚，是宜荷茲世祿，乃唯高其門，而不幸早逝，命矣，公諱晉俗，太原祁人，隋韓州刺史繪之孫，故藍田縣令琰之子，娶於蕭氏，生子四人，曰，恆，怡，悅，惟，悅為太常博士，惟為著作郎，皆列清級，有裕於代，豈高門之效歟，嗣孫單，以大曆六年辛亥五月乙未，改葬王父，宅於茲土，乃以玄石，敬銘祖德焉，詞曰，穆穆王君，優遊淑真，浩浩同流，強學勵身，揚於王庭，其道克明，擢於大理，其刑乃清，誕克慶咨厥命，所兆是依，高風已，
大唐荷恩寺故大德敕謚號法律禪師墓誌銘並序後孫前太常博士驥撰並書大德諱常一，俗姓姚氏，其先馮翊蓮芍人也，大舜之後，源流且長，冠冕相承，事傳譜諜，枝葉浸遠，因宦東周，今為河清人也，曾祖綽，隋中散大夫忻州刺史，祖奔信，任秦州成紀令，父恭，皇任成州刺史，大德受獨靈，稟性或異，聚沙之歲，性出家，父兄相訓，外書大德，異，香象之，壯而不羈，貞松之枝，色不可，棄俗依襄陽真律師，又於江陵受具戒，旋至長安花嚴寺聽經，後隱靈鷲山修諸佛事，七歲誦經，廿持律，道跡高蹈，宴居山林，日就月將，多歷年祀，能修妙果，獻諸天，法乘，積而能散，天寶中，玉真公因訪古山，仰其業藝，屈膝邀請，聞於玄宗，乘傳榮俞其德，一從入侍，綱紀於茲，居安慮危，幸無他故，及肅宗撫軍北巡，大德平涼扈蹕，累進衣馬，襄助王師，雖非手執干戈，豈異躬衛社稷，又奉詔所修功德，皆應禎祥，屢降彩繪，圖諸史冊，不然，豈寢疾之時，御醫門，謝世之日，嗚呼撤膳，六根斷滅，三朝一心，終始不渝，生死無替，大漸之日，陳表告終，累足枕肱，歸全於牖，知去來之非我，豈生憾之在心，大曆五年八月十七日般涅於本寺院，享年七十二，僧臘四十五，臨終辭表，批云，師久修八政，歷事三朝，至行淳深，精勤不替，比聞疹疾，尋冀痊除，何期電露不留，忽隨逝水，奄從遷化，軫悼良深，錫其束帛，兼致齋祭，表其故也，又降紫泥之書，復施黃金之地，用崇身塔，以旌德也，以其年九月廿六日葬於滋川鄉橫霸原，從釋教也，弟子思品等，若喪所天，因心而泣，無違孝敬，有慕師資，凡曰緇流，莫不哀慟，常住豐屋，大師力焉，粵有將軍段公，內給事劉公，皆御庖近臣，彌敦久要，凡所舉措，靡不演成，神理昭彰，豈無報應，驥忝宗族諸孫，敢紀事而述德，遂為銘曰，噫歟大德，七歲從師，法傳要妙，道契希夷，慈雲所覆，誰不詠思，帝念精誠，威儀匪忒，出入皇家，紀綱淨域，逝水不留，像罔何得，好才不遺，秉志尚賢，清證果，菩提應緣，寶塔沙界，松門署煙，
唐故潞州大都督府潞城縣王府君墓誌並序君諱休泰，先晉陽人也，曾祖黨，開國公朝大夫，祖敘，朝授上當壺關侯，父惠，版授潞郡博士，君志德清雅，藻天庭，本族在於太原，因宦寓居上黨，今子孫為潞城六龍人也，巍巍峻岳，何頹截於深溝，森森叢林，忽摧於野，巢駒不住，俄爾傾流，春秋八十有四，殞於私第，夫人金城申氏，東鄰垂棗，秋實不窺，南澗采，春泉屢往，八十五終於黼帳，嗣子嘉運，為仁之領袖，鄉黨悌焉，作君子之模，宗族述其孝矣，號兆罔極，惟崇終巳之憂，泣血重痕，永盡沒齡之報，瓴甓新雅，棺槨然，行路聽而傷嗟，邦國聞則發歎，以大曆六年歲在辛亥仲春廿六日，葬於州北一十五里平原禮也，東瞻禹跡，西望漳川，北眺王埠，南稱瑞閣，卜其勝域，窆而安之，恐桑海交移，故標其記，歎曰，哀哀夫人，嗟嗟君子，幽魂夢，墳孤蒿里，陌上行人拭淚看，嗚呼王父在於此，
唐李處子墓誌銘並序處子內兄大理評事博陵崔陽元撰處子諱琰，趙郡贊皇人，壽安縣丞玄慶之孫，遂安縣尉守虛之女，體性通敏，風儀淑清，口無擇言，身無擇行，兄弟禮，知法度以事親，姊妹出家，悟因緣而歸道，不嘗葷茹，稍卻鉛華，數歲誦經，六時行道，金剛般若，草契於心，妙法蓮華，常指於掌，口資法味，身得道腴，雖非落發比丘，直是在家菩薩，天寶末，親歿，隨兄深尉臨安，以天寶十五年十月廿六日卒於臨安之官舍，春秋卅四，及大曆三年，深卒分水令，四年，兄江咸舉來歸葬於東京洛陽縣清風鄉之北茫原，有盧氏姊送此幽隧，高其行門，哀慟以思，俾余作志，其銘曰，閒閒處子，容德靜好，知禮悟緣，在家修道，匪朝伊夕，禮佛誦經，身謝人伐，魂歸杳冥，不矜處俗，豈慮歿齒，俾志者誰，盧氏之姊，
唐蘇州別駕李公故夫人蔣氏墓誌銘並序庚戌歲八月甲子，蘇州別駕李公葬故夫人蔣氏於河南縣平樂原，禮也，夫人公旦之胤，姓系尚矣，先父岑，開元中少司農贈汾州刺史，冠裘問望，初夫人之歸於李，李胄子也，大父叔父，世為相國，而納采求偶，選高門和馨之子，賢莪來聘，宜室正內，廿餘歲，婦道顯，六姻美，待光二姓，天寶四年二月十八日，終於幽州，夫子之幽府兵曹參軍故也，嗚呼，壽不報德，榮屈於命，遭昔否閉，仕者路夫子之道不行，而夫人困於羈旅，今逢開泰，家有夫子之祿尊，而夫人逝其焉，往可悲也哉，長子曰論，揚州錄事參軍，次子曰諗，前潤州參軍，追攀罔及，號慕何恃，謀此窀穸，棘心，季弟晁，尚書戶部郎，歸會葬，雖良人限官阻修，子孝弟慎，慰泉矣，銘曰，全吳地兮半刺家，食蘭羞兮屋荷花，我今不其奈何，秋風切切恨山阿，
大唐故濮州雷澤縣令太原郭府君墓誌銘並序季弟登封縣令湜撰嘗聞，岳之峻極者可以降神，生甫門之積善者，固多餘慶後昆，我亡令兄稟一氣之靈秀，承累葉之盛德，著太名於時，無位於世，悲夫悲夫，諱邕字熙朝，太原人也，皇祖皇考，忠孝備於家邦，克己復禮，文行光於代葉，四登列位，三拜甲科，初以超資授江寧，後以常調署開封，河東，雷澤三邑，卒為奸臣所陷，貶於臨賀郡，以天寶九年，終於客舍，朝廷聞之，無不稱歎，尋以旅櫬歸鄉，天寶十年，遷神於洛陽北原，夫人隴西辛氏，衣冠族望，禮儀婦道，中外所稱，屬逆膚背恩，避地荊楚，以乾元年終於客舍，以大曆四年合窆於舊塋，禮也，嗣子底，前招城縣令，恭行教義，克紹文儒，不墜家風矣，乃為銘曰，天之中，邙之東，為我宅兆龜筮同，生於斯，歿於斯，幽魂一去無還期，陟崗永望心斷絕，四水東流無盡時，沙門慧雲書，
大唐故李公墓誌銘並序公內弟大理評事博陵崔元陽撰公諱津，字文仲，趙郡贊皇人，壽光縣丞玄慶之孫，遂安縣尉守虛之子，詩禮，事交遊，體韻風流，靈閒逸，小篇月下之才，咫尺相聞，吊慶吉凶之，每見推不愧於朋流，以意適為褰，以牽為籠紲，雖迫務入官，嘗舉明經，終不屬意，末，喪親之後，官情，率高飛，遠集吳地，游因而卒焉，時年六，大曆四年，季弟江遷櫬來月廿七日窆於東京洛陽縣清風鄉之北茫原之族也，初，公之卒會公弟深尉臨安，公之女子尼子真從，故公之柩殯於臨復卒汾水令，還殯臨安，而深氏先歸，營求卜，尼子泫然流涕曰，古不遷葬者，之義，今戈戟未戢，鄉且遷，或慮非常之虞，必從古之道，若吾涉江登陸，盡以西，是旅幽魂而孤丘墓也，吾懷衣落髮，業己出家，請備除薛氏不奪，言於所親，公季弟江聞之，然而哭曰，兄弟孔懷，吾敢忘哉，又何尼子之起予，遂順流，以正丘首，君子曰，尼子純孝也，愛其父施及於江，故吾自書，銘此泉戶，曰，李君，有質有文，徇祿非志，與時不群，道會，從其所愛，浪跡江山，終身吳會，指周，亦願生女，緹縈之流，
唐故左武衛郎將河南元府君夫人滎陽鄭氏墓誌銘並序陸渾縣丞鄭撰夫人鄭氏，滎陽人也，左衛兵曹敬愛之孫，陝州平陸縣令岳之長女，世承官族，時謂盛門，年十八，適河南元鏡遠，貞姿雅操，為閨門之表式，夫人師心道流，早棄華麗，薰茹不味，日唯一飯者，卅年於茲矣，該宜天其福，享以永壽，何神理之不明而喪此貞善，以大曆四年八月十六日遇疾，終於緱氏之別業，春秋六十三，有子三人，長曰溥，次曰渙，季曰鴻，皆夫人鞠育成立，有慈無成，夫人屬纊之際，敕溥等於龍門安置，溥本遵其理命，以其年十一月廿一日安厝於龍門東山南原，單車送終，儉而得禮，恐歲月遐遠，失其姓氏，敢述平生，志於貞石，銘曰，滎水長源，緇衣襲慶，世傳冠冕，人唯貞正，早棄浮麗，歸心道門，六塵無染，一念長存，伊水之左，龍門之側，封樹佳城，歲年萬億，大曆四年十一月廿一日，
唐故瀛州樂壽縣丞隴西李公墓誌銘守尚書兵部郎中邵說撰惟隴西李公湍，地望清甲，冠於邦族，大父季義，蔡州上蔡令，烈考千石，唐州慈丘丞，仍世顯茂，允迪休問，公始以經術擢第，署滑州匡城尉，次補瀛州樂壽丞，理尚剛簡，蓋肅如也，酷好寓興，雅有風骨，時新鄉尉李頎，前秀才岑參皆著盛名於世，特相友重，方振雄藻，比肩英達，孰是異才，而無顯榮，以乾元元年終於貝丘，凡百文士，載深慟惜，夫人滎陽鄭氏，蘇州長史暉之息女，詳習禮訓，歿有遺懿，嗣子前深州鹿城縣丞塋，次子饒陽縣尉榮，幼子宥等，充然永慕，罔知攸止，即以大曆己酉歲冬十二月甲寅，葬我公夫人於邙山之塋，爰議旌紀素行，刊其銘曰，於昭李君，貞白在躬，安於下位，文行顯融，孰是宏深，遘茲艱凶，存有令名，歿有高蹤，表章泉戶，永世清風，
唐魏州冠氏縣尉盧公夫人崔氏墓記夫人字嚴愛，博陵安平人也，益州雒縣令儼之曾孫，衛尉少卿豈之孫，右僕射孝公沔仲女，年十六，歸於范陽盧氏，所奉之主，即河內縣令庭言之嫡長子諱招，仕為冠氏縣尉，無祿早世，屬中夏不寧，奉家避亂於江表，弟甫為吉州司馬，以乾元二年九月七日寢疾，終於吉州官舍，春秋有三，夫人純孝睦友，聰明仁恕，宣慈克讓，動必曰禮，輔佐君子，保夫家，能敬以和，六姻仰止，博覽載籍，融心禪慧，立德垂訓，可大可久，如何昊天，不與眉壽，蒼蒼正色，其可問乎，頃以時難未平，權殯於吉州廬陵縣界內，今宇內大安，弟吏部郎中兼侍御史甫勒家人啟殯還洛，以大曆四年歲次乙酉，十一月乙丑，廿日甲申，窆於河南縣平樂鄉杜郭村之北原，
前汝州司馬李華亡妻太原郭夫人墓誌銘並序夫人太原郭氏，皇遼山縣丞泰素之孫，大理司直湜之女，適前汝州司馬隴西李華，未過中年，奄然長逝，以寶應二年六月廿一日構疾，終於常州晉陵之客舍，春秋三十有六，以大曆四年七月卅日，遷窆於洛陽北原近亡親之塋禮也，有子海八娘等，哀哀孝子，執親之喪，吾何不，殃及於汝，臨櫬慟哭，汝其知之，及為銘曰，妻曰賢妻，女為賢女，吾何積畔，殃及於汝，隴隧初開，泉扃永閉，地久天長，千秋萬歲，
唐濮州臨濮縣尉竇公故夫人崔氏墓誌銘並序季父檢校吏部郎中兼侍御史祐甫述夫人諱，字，博陵安平人也，衛尉少卿豈之曾孫，監察御史渾之孫，向城縣令孟孫之長女，代業清貴，四海之式，純懿之風，古今不替，夫人聰令敏洽，知機蹈順，適於事為必，伸其義而無違，易曰，黃裳元吉，文在中矣，其斯之謂乎，年廿二，歸扶風竇氏，所奉之主曰叔華，識微通變之士也，頃屬時難流離，遷徙江介，夫人攻苦食淡，罄心勞力，綢繆牖戶，以成其家，撫育支庶，薦慰嬪妾，不忌不刻，得其歡心，木螽斯之詩，言之而無怍，噫，天資寬綽之量，何命迫促，生之憂窘乎，竇公嘗檄崇仁尉，不再周而罷，夫人連丁二尊憂，泣血終喪，免而猶瘠，又喪二子，積憂傷神，加之以癘氣薄而為疾疹，醫藥不之能救，以寶應二年四月三日終於洪州妙脫寺之尼捨，春秋卅有九，嗚呼，善人為善定無報耶，無男，有女一人，年方種孺，攀援而泣，罔晝夜無常聲，其時中原寇猾未平，權殯於豐城縣，大曆四年，國難方弭，竇公宦未及，介弟南昌縣丞奉以還洛，時歲次己酉十月乙未朔廿日甲寅，改窆於北邙陶村之北原依於父母之塋權也，故克石而志之，其詞曰，崇蘭發秀兮修竹嬋娟，德馨芬馥兮淑譽方鮮，周落摧瘁兮奄在中年，使人疑善兮欲問於天，
唐故攝楚州長史元公墓誌銘並序公諱貞，字潭，河南人也，後魏景穆帝之苗裔，盛德大業至矣哉，曾祖仁虔，疊州刺史，王考思忠，滑州靈昌縣令，考，廬州刺史，咸以賢能，列之牧宰，訓其雅俗，克有古風，公餘慶所鍾，淑行斯茂，命或不偶，知如之何，粵以大曆四年正月十三日寢疾，終於丹陽郡客舍，春秋五十三，嗚呼，積善無徵，鞠凶斯降，嗣子構等，貞以事，孝以克家，以大曆四年七月八日，葬於河南金谷鄉焦古村祔大塋禮也，乃刊貞石，以紀今猷，銘曰，河南北山兮金谷鄉，出自國門兮暮蒼蒼，苦霧悲風兮生白楊，送君此地兮太夜何長，
唐故杭州錢唐縣尉元公墓誌銘並序公諱真，字深，河南人，後魏景穆帝之苗裔，曾祖仁虔，皇朝疊州刺史，王考思忠，皇朝滑州靈昌縣令，考，皇朝廬州刺史，皆世有令聞，夙著人望流慶後裔，鍾美在公，公即廬州府君之長子也，爰自成童，克勤詩禮，洎乎志學，博綜儒書，百氏之言，六經之要，必窮旨趣，不假師資，尋明經及第，調補潤州參軍，沉跡下寮，卑以自牧，既而拜杭州錢唐縣尉，邑中疑滯，悉以咨之，自邇陟遐，策名期漸，未始有極，福謙謂何，春秋四十，以至德二年五月二日遇疾，終於河陰縣，秀而不實，昔賢所歎，歿而無子，冥寞何依，時屬艱虞，兵戈未息，乃權厝於縣佛果寺果園內，賊臣思明，再侵京邑，縱暴豺虎，毒虐人神，丘壟遂平，失其處所，女二娘，適於侯氏，哀哀泣血，悲王祀之無人，眷眷幽魂，痛冥寞而無，遂以大曆四年七月八日，招魂歸葬於南金谷鄉焦古村從先塋禮也，或旌遺，貞石，銘曰，天生良才，宜登寵祿，命不假壽，俄從鬼錄，大夜何長，魂歸北邙，空餘令德，千載不忘，
唐故金紫光祿大夫試太子詹事兼晉州刺史上柱國隴西郡開國公李公墓誌銘並序山有發地崛起者謂之靈岳，木有梢雲挺棹者謂之長材，然木之秀也遇驚風或折，山之峻也有朽壤則崩，噫，以人事擬其倫，我李公近之矣，公諱良金，隴西人也，五代祖儉，佐高皇帝定都於雍，因居豳郊，子孫不遷，遂傳家於新平矣，皇祖素，寧州真寧宰，大父亨，絳州長社府折衝，列考宗，益州新繁令，或墨綬馳聲，或冠陳力，皆樹德積善而鍾美於公，公即新繁府君之次子也，幼而銳敏，長而英奇，氣鬱風雲，心堅鐵石，弱冠忽投筆太息，杖劍獨遊，時朔方節度副使論公遇公而置之幕下，爾後出奇破敵，戡難計功，廿年間，累有遷拜，日者受分符之寄於晉也，人樂其化，吏畏其威，雖迫兇徒，而身處唐郊，亦懷王命，而心馳魏闕，間歲職營田之務於浦也，規畫疆理，巡閱耕耘，法立令行，人莫敢犯，豈意訟因小史，詞忤大臣，蒼黃之際，命歸不測，傷哉，以大曆三年七月十一日奄終於河中府，春秋有七，夫人滎陽鄭氏，芳蘭之姿，堅冰之操，中年不幸，先公而亡，以廣德元年十一月十四日返於晉州官舍，享年卅有一，旋以公即世之歲，十一月廿六日，合葬於晉城東偏，龜筮葉從也，嗣子季平，弱而在疚，哀不絕聲，長號終天，願言報德，銘曰，長材國楨，雅望人傑，植性剛毅，守官忠烈，何心苦節，汾晉作牧，吏畏人悅，如何生涯，忽焉冥秀木析，繁霜凝兮芳蘭歇，千秋兮萬，雙魂兮同穴，
唐故北海郡守贈秘書監江夏李公墓誌銘並序族子著作郎昂撰公諱邕，字太和，本趙人也，烈祖恪，隨晉南遷，食邑於江，數百年矣，其出未大，及公前人諱善，顯而不榮，宜公興之，公才傑藝能，皆興器也，而驊騮不可以牛處，角實為害，初天後期，以文召試，拜左拾遺，時廣平公為御史丞，劾易之且撓，公抗音難次，極讜言，軒陛惴恐，太后不能為辭，直臣勇於立辟矣，雖出為南和令，而祿者愧，厥後遷御史尚書郎守外台，其餘貶逐海嶺，豈傷耶，譙王之難，韋後之亂，公之忠力，今昔，故遵化之放也，布衣孔璋，請以身贖，事雖不從，感之是難，季年理衛州，便人反謗，移青州，又遭所佞，謬旨陰中，以東宮之姻，妄詞連之，千里獄訊，不得讞報，年七十三，卒於強死，哀哉，罹禍之後，邊將作亂，故留於鄆東卅里，未及歸葬，先帝克平，幽顯皆復，尚書盧公訟理，追贈秘書監，公之胤曰穎，曰岐，曰翹，家之竄也，而岐死矣，二孤流落，未遑窀穸，戊申之年，葬者通歲，御史大夫揚州長史韋公遇公從子暄，謀葬有闕，以錢廿萬及萏靈之物備用，夫人太原郡君溫氏，以大曆三年十一月廿日，同窆於洛陽之北原，從兆順也，嗚呼，流放也孔生請死，贈雪也盧公上表，故人遂，猶子營護，其義分豈獨得之當時哉，人有不知公者，或以為外暴內侈，尚華好俠，曾不知泛愛之道，猶春風入林，不辯嘉木與眾薪也，嗚呼，犀象齒革，賢達監戒，而公是之，君子以為恨，銘曰，物惡獨勝，高不必全，其道匪直，曷哉乾元，天吏佚德，昆山是焚，公死青州，其誰不冤，旅殯中路，遭時未墳，今也遷卜，長歸九原，
大曆三年五月五日古衍禪師墓誌，僧弟子達立於東院移日天雨花富地，白鶴來翔，傳授南宗，承不二，除心挺生白樞，法雨潤人，堅冰苦，城陌上，青草路傍，空聞天香，鵝珠在戶，群生何仰，勒石鐫，千秋長想，道成法通知寂空寂法悟道等善寂，
唐故張禪師墓誌銘並序香山禪師諱義琬，字思靖，俗姓董氏，河南陽翟人，紹嵩岳會善大安禪師智印，法歲廿七，世齡五十九，開元十九年七月十九日，長天色慘，塞樹凝霜，頂白方，面赤方，右肱枕席，左臂垂膝，言次寂默，奄魂而歸，舉體香軟，容華轉鮮，感瑞嘉祥，具載碑錄，師未泥洹，先則玄記，吾滅度後，卅年內，有大功臣置寺，度遺法居士為僧，卅五年後焚身，留吾果園，待其時也，果廿八年有文武朝綱國老忠義司徒，尚書左僕射，朔方大使，相國郭公上額於居士，拜首受僧，奏塔梵宮，牖乾元寺，法孫明演授禪父，葬祖黃金，述德於中書令汾陽郡王郭公徹天請號焚葬，借威儀所由檢校，大曆三年二月，汾陽表白，義琬禪行素高，為智海舟航，是釋門龍象，心超覺路，遠近歸依，身歿道存，實資褒異，伏望允其所請，光彼法流，其月十八日敕義琬宜賜謚號大演禪師，擇吉辰八月十九日荼毗入塔，今載，無記不從大禪翁也，行慈悲海，得王髻珠，施惠若春，研芳吐翠，破邪寶劍，見網皆除，業為學山，萬法包納，練行凝寂，方能勳天，塔磨青霄，砌下雲起，星龕月戶，面河背山，清淨神靈，庶幾銘曰，行破群邪，業為學海，戒月青空，心珠自在，塔面長伊，鈴搖岳風，動天威力，無住無空，
唐故鄆州司戶參軍李府君墓誌並序公諱睦，字瑛，其先趙人也，遠祖恪，永嘉之末，避世南徙，封江夏王，後因為郡人焉，曾祖贈隋雲安郡丞，祖哲，括州括蒼縣令，父，魏州魏縣主簿，公承積善之慶，稟中和之美，才刈其楚，行歸於周，弱冠以宿衛，授復州司戶，歷宋州熟縣丞，鄆州司戶，無階朝廷，隨牒郡縣再臨三語，一就貳同，方籍代耕之祿，匪徒兮世之譽，則高才無貴仕者，豈虛言哉，以天寶十三年四月廿五日，終於官舍，春秋八十一，夫人南陽張氏，須昌縣令嘉禮之女，行為婦則，言成女訓，始東征以作賦，終北邙以同穴，以寶應二年十一月十四日終於海陵官舍，享年八十三，以大曆三年十一月十二日合祔於洛城西原禮也，孟子暄，河南府戶曹，仲子出，舒州望江縣令，叔子曙，未仕，季子焉，右領軍錄事，幼子於，未仕，並世稟義方，天資孝友，因假淺翰，以旌幽泉，銘曰，咎繇遠胄，弈世彌昌，其高峻極，其派靈長，挺生我公，如如璋，隨時舒捲，與道翱翔，好仇淑德，宜家有光，螽斯詵詵，鳳鳴鏘鏘，奄游東岱，咸歸北邙，于嗟沒代，空有名揚，河南府功曹參軍姜琬撰，
大唐故光祿卿王公墓誌銘並序前秘書監嗣澤王潓撰并書公諱訓，字訓，琅琊臨沂人也，永穆大長公主之中子，昔周文授圖，靈王纂膺，誕我太子晉，晉有儀鳳之瑞，瑞流子孫，粵王氏焉，為異姓首，曾祖知道，皇贈魏州刺史，祖同皎，皇光祿卿駙馬都尉，贈太子少保，尚定安長公主，父繇，皇特進太子詹事，駙馬都尉，贈太傅，尚永穆長公主，龍種鳳雞，長淮積潤，文武間出，衣冠實繁，譜諜稱之豪族，鐘鼎傳於不朽，公文備四教，學通六藝，博聞雅量，厚德高明，三歲尚輦奉御，四轉至光祿卿，早年娶嗣紀王鐵城之季女也，夫人尋逝，有女方笄，生人之哀，孤遺之極，後尚博平郡主，癸卯歲，居鄧州別業，因中風疾，遂還京師，公主罄茲上藥，竭以秦醫，千攘萬療，月衰日羸，若使經方有徵，公亦保合於永年矣，嗚呼，春秋一，大曆二年己月癸巳，奄終鳳樓之右，中使吊，度僧尼以追福，公主崩心震悼，哀過禮經，孝子支，柴毀骨立，古今未聞，其年八月七日，遷厝萬年縣川鄉川原之禮也，嗚呼，生涯畢矣，龜兆斯安，青門始啟，朱輅方引，返哺之聲絕矣，倚門之望休焉，銘曰，龍渠之右，鳳城之東，岡原夾輔，卜宅葉同，山開黃壤，地列青松，萬古已矣，千年實封，多才多藝，惟聰惟惠，如松之盛，如川之逝，陵谷將平，石記爰旌，長懷令德，永頌英聲，
大唐中書省主事樂安孫府君墓誌銘並序孫公者，樂安京光人也，諱進，字進，漢太史之裔，少而聰敏，長而賢明，忠孝可以立身，節義可以成德，曾巴，祖父之王父也，福既流於後昆，義行昭於前代，所聞者即公之父矣，諱慈親扶風馬氏皆恩嚴兩具，訓育二全，蚌海靈，石含玉而山潤，遂屬燕然動際歸遷中書，掌事堂要，遂授京兆府錄事孔目除授尚書職方主事，仍直中書，才通識達，兼濟之道久聞，翰博詞宏，雙美之名遠見，遂特拜中書主事，以當職矣，公家孝養未盡於甘新，昏定有離辭於辰夕，享年有五，大曆二年月八日，終於長安布政里之私第也，推心父母，淚血妻兒，星沉漢水之濱，劍折豐城之峙，宅兆吉龜克，其年十一月三日，遷厝於京西龍首原禮也，嗣子硤州參軍少華，小子幼華，號天叩地，泣血斷腸，銘石詞曰，於彼樂安，忠於家國，於何宦游，實在文墨，文墨所昌，欽承義方，不替金石，無遺棟樑，棟樑其折，風悲露咽，
大唐故東平郡鉅野縣令頓丘李府君墓誌銘並序朝請郎行河南府洛陽縣丞韋應物撰李氏源乎老聃，流乎百代，代有賢嗣，生將相，豈不以道德之穴浸，垂乎無窮者哉，公諱璀，字璀，代祖後魏武皇后之兄，以才加戚，王於頓丘，後因為頓丘人也，曾祖宗儉，隋膠州刺史，祖文禮，皇朝侍御史，尚書刑部員外郎，揚州大都督府司馬，父明允，太中大夫淄州長史，衣冠舊地，儒學門業，公籍累世之美，孝友文質，備成茂才，烏，不忝其德者行之修，不繼其位者命之屈，弱冠以門子宿衛出身，選授右司御率府倉曹參軍，中年出攝漢州金堂縣丞，又改汝州魯山縣丞，滿授亳州司士參軍，復改東平郡鉅野縣令，歲凶，哀其鰥寡，發廩擅貸，朝廷賢汲黯之仁政，寢有司之簡書，其後吏有不謹於法，公當青師之罪，貶武陵郡武陵縣丞，發自司御，達於鉅野，政隨官易，在所有聞，且率以清簡，素末榮利，故秩不進而道自居，可謂遠名親身，丞聖祖之教，和光挫銳，猶動世人之觀，器而不任，知者為恨，以天寶七載九月十六日終於武陵，養年七十有二，前以天寶八載別葬於洛陽北原，長子浣嘗因正夢，左右如昔，垂泣旨誨，俾歸先塋，旋以胡羯，都邑淪陷，浣偷命無暇，作念累載，如冰在懷，及廣德二年夏夜，復夢誨如先日，又期以歲月，授以泉閫，明年，永泰元祀，浣始拜洛陽主簿，邇期哀感，聚祿待事，乃上問知者，下考蓍龜，事無毫著，吉與夢葉，夫見夢遷宅，神也，奉先思本，孝也，行則知道，沒而不昧，存沒行，卓哉異稱，以其年十二月九日歸葬於河南府河南縣陽鄉先塋之東偏，奉幽旨也，夫人博陵崔氏，贈禮部尚書悅之女，先以天寶八載四月廿七日終於滏陽，年五十六，領族柔德，義當同穴，雙紼齊窆，禮終於斯，有子三，浣之仲曰泳，秀才奄世，泳之季曰殷，吏部常選，有女二，長適博陵崔晤，早歲殂沒，幼適御史中丞袁參，佐奉喪事，應物與浣為道術骨肉，加同寮跡親，祗感奉銘，以布其實，銘曰，玄泉之流，穴浸於頓丘，茂葉之下，生於鉅野，冠屨詞學，髮膚仁義，所豐於德，所屈於位，孝思罔極，雖沒而存，見夢遷宅，歸於先人，淑善中閫，亦隨逝川，禮以永訖，同斯億年，
唐故郁府君墓誌府君諱楚榮，袞州人也，淑溫崇德，紹繼宗祧，六睦風其興仁，黨塾稱為嶺岫，爰有高祖貴，祖政義，父懷振，以振長子楚榮，時春秋七十有五，永泰二年五月七日終於茲室，其年五月十二日葬南解浦孔子宅窆塋禮也，去昆山縣八十里，有子阿扶，厥妻姚氏，歲居永慟，日有長悲，幽泉寂寂，泣血何追，哀哀昊天，帳空垂，恐陵谷遷改，刻石銘之，
文林墓誌銘並序文林，其先吳興郡人也，公諱貞諒貞，先虞帝舜之宗也，後秦王胄之裔，河口鍾氣，世有其人，自高祖因官，今為西周天興縣人也，烈祖道安，朝散大夫，秦州長史，王父宏，回樂縣丞，皇考蓋，定安縣尉，並官清德茂，克樹乃聲，公即安定府君之二子也，弱冠娶穎川陳氏，四男二女，箴訓有聞，公初敦儒學，早悟釋門，遂於德伽蘭鳳台之上，崇建金閣雁塔，行寶林，為彼岸舟航，超出世梁棟，西安，因趨道門，公春秋八十有六，遘天寶十三年正月十三日，卒於敷化里之私第，夫人陳氏，享年五十有四，開元二十二年十月二十日，先君而亡，嗣子上寅等，欒棘其形，哀至泣血，即以永泰二年十月三日，於五陵鄉原祔王父舊塋合葬，禮也，銘曰，莽蒼舊塚，蕭條新墳，庭闈松柏，早夜，惟孝生死，不離不分，
大唐故鄭公墓誌銘並序兵部常選甯公諱守訥，字遷，滎陽人也，桓公後，大司農玄之孫，衣冠濟濟，代襲承軒，家本儒林，糟粕經史，歷朝俊，惟斯氏焉，訖於大唐，簪纓不絕，魯貴族也，士大夫也，公侯伯子，今古滿朝，葉散條分，九州遍野，尋文王德，美武功成，然據渭陽，永安宗室，選此邰輔，經余億春，曾通，上柱國，父澄，陪戎副尉，公男朝議郎，行國子監直講，上柱國南客，次男將仕郎，試右內率府兵曹參軍西華，何期公沒子飛，班榮清雅，賢言己之，魂兮有知，君行，光乎二子，允文允武，弱冠輸忠，公紫塞登臨，丹墀翊衛，百揆惟敘，五典克從，下筆成篇，發言為詠，不干勢要，惟玩詩書，遁跡丘園，自貽伊祖，恬虛靜性，將永歲年，不意運極命衰，彌留寢疾，形隨電奄，氣逐風銷，以寶應元年三月四日終於私第，春秋六十有三，宅兆以永泰二年歲次景午十一月癸丑朔八日庚申，安厝於清源里也，嗚呼哀哉，殲我吉士，泫涕如頹，何以贈之，勒石增哀，得其地帶黑龍之勢，偃臥長崗，居其塋據渭陽之原，觀流水，從茲埏堂一閉，骨化赤墳，窀穸靡開，筋銷黃，用刊銘志，長固永年，銘曰，閉土幽陰，黃隔兮長夜深，棺為土兮成林，人到此，
皇祖雄，忠武將軍討遼至中山北頓軍，以趨捷馬以功遷鎮軍大將軍，行左武衛大將軍，上柱國，還軍定州，請地州東北七里，子孫因家焉，王父黃石，朝議郎，行滑州白馬縣令，烈考神蹇，宣節校尉，行左衛司戈騎都尉，公即司戈之長子也，頃天寶末，賊臣構禍，幽薊稱兵，傾覆周秦，誅夷豪傑，公避地雲林，晦跡泉石，志工黃老，心期赤城，洎河朔克清，下山歸業，術成扣齒，身恥折腰，遂高道不仕，悲夫，夫人廬江何氏，其先韓人也，韓滅，子孫避難江干，吳人以韓何聲之相近，因為氏焉，早日孀居，鞠育偏露，十年之外，三子成名，晝哭避敬姜之嫌，擇鄰有孟母之訓，晚歲志向玄言，神棲虛寂，修元秉節，受壇，豈期三山未歸，六氣生疾，望瑤池而心傾王母，瞻洛浦而魂謝密妃，哀哉，嗣子庭暉，冠軍大將軍，試太常卿，上柱國，次子從巖，朝散大夫試祿寺丞，愛子從芬，忠武將軍，行左威衛翊府左郎將，上柱國等，各襲祖風，文武，荊玉聚美，隨珠共輝，絕漿減曾子之容，臨櫬嘔阮公之血，交深次子，志寡詞，銘德雖及於今時，紀功終慚於永代，詞曰，周德鴻慶，弈世靈長，鎮軍勃興，為國之光，七里卜居，河山之傍，三代以後，子孫其昌，王父滑台，布政琴堂，烈考禁衛，勳立名揚，不自我先，不自我後，哀哉柱國，時逢亂寇，晦跡逃名，飧霞養壽，鶴駕未成，飛禍遘，嗚呼夫人，令淑作嬪，敬夫舉案，為子擇鄰，修元受，苦志棲神，五雲何在，六氣為因，靈壇寂寞，厚夜酸辛，移家中山，合祔易水，自南徂北，官從子，青烏時，玄龜此，四闕雲布，重門山起，夜月悲風，千秋萬，大曆，
大唐故兵部常上柱國王府君維大曆元年歲在敦六月廿一日兵州易縣桑里私第，春秋五十有四，建人廬江何氏，卒於易縣崇化里私第，春合葬於州城東南五里平原禮也，嗚呼諱孝敬，其先太原晉陽人也，
大唐故辛府君墓誌銘並序君諱庭，其先隴西郡人也，遠祖仕魏，遂為鄴城人焉，祖茂，曾祖亮，君積慶承家，文儒得性，里仁稱其貞，親友仰其規模，庶期壽繼彭公，豈謂奄從逝水，偽去天成二年七月十六日終於私第，春秋五十有四，即以大曆元年歲次丙午十二月十七日遷窆於故鄴城西南廿里故縣村南半里平原禮也，孤子希逸及女大娘等，恩深顧復，念切劬勞，爰貞，傳芳不朽，其詞曰，其生也榮，其死也哀，千秋已矣，萬古泉台，
大唐朝散大夫守揚州大都府司馬吳賁故夫人穎川縣君韓氏墓誌銘並序夫人穎川縣君穎川韓氏，京兆人也，隋侍中援之曾孫，唐集州刺史光祚之第五子也，祖，父皆膺大賢，貂蟬繼世，家傳禮樂，門襲慈愛，夫人少而偏孤，長於嚴訓，弟恭兄友，天倫數人，迨乎立身，皆至班秩，外族蘭陵蕭氏，皇京兆尹刑部尚書炅，即夫人之季舅也，夫人以璋之美，令德淑姿，以初笄之年，歸於吳氏，而允穆戚屬，箴規禮儀，謨明婦德之餘，軌範母師之訓，方期琴瑟之契，終於歲寒，豈為神明不臧，遘疾大漸，膏肓莫及，福履無憑，以廣德二年十一月十一日終於光州官舍，春秋卅有八，嗚呼，皇天不，殲我才良，悲風燭而艱留，歎雲車以絕影，時吳君朝典在職，王事靡，他鄉漂泊，諒非吾土，窀穸匪安，靈櫬歸故，河山眇邈，孤女望而長號，丹翩翩，胤子亡而誰哭，即以永泰元年九月十三日卜吉葬於信義里之銅人原也，松柏難久，桑田有移，彤管匪書於此時，玄田將鐫於不朽，銘曰，天地配德兮二儀合親，死生莫測兮吉凶何因，吳門無，韓氏喪珍，木落非秋，花殘正春，骨歸泉壤，魂掩銅人，蛾眉落月，蟬鬢生塵，魚軒轍，兔穴為鄰，清暉兮永隔，長夜兮何晨，通直郎行京兆府雲陽縣丞吳通微述，
大唐奉天皇帝長子新平郡王墓誌銘韓述撰維永泰元年歲次乙巳二月十七日，新平郡王薨於西京之內邸，春秋四十一，粵以其年五月七日遷窆於萬年縣龜川鄉細柳原，禮也，王諱儼字伯莊，睿宗之曾孫，元宗之孫，奉天皇帝之長子也，幼而溫良，夙乃碩茂，動皆執禮，言必稱詩，皇孫之中，德行推美，周邦右戚，漢典開封，代繼讓王之尊，親承太伯之嗣，先朝友愛，弈葉追崇，常佳南楚之風，每玩西園之月，仁者不壽，遘疾而終，皇上軫棠棣之悲，懷雁行之慘，輟朝震悼，義切天倫，燕隧雲封，龜占從吉，俄辭舊邸，言向佳城，近灞陵之高原，當細柳之古地，丹將引，元甲啟行，器備飾終，禮有異等，嗣子年在童幼，執喪而哀，詔葬之儀，悲深先遠，豐碑之窆，詞在刊銘，銘曰，文昭武穆，天孫帝子，姑古推賢，樂善歸美，親承太伯，業繼賢王，漢屏斯重，周卿有光，人閱於水，夜遷於壑，長阪蘭摧，小山桂落，細柳之地，灞陵之川，泉扃一閉，幽隧千年，
唐故朝請郎試岳州長史上柱國鄧府君墓誌銘並敘鄉貢進士鄧撰公諱俊，南陽人也，曾祖州司馬，王父不仕，代居長沙縣州清侖於故應視公高而軍德及府君欲近冤竟即以寶應二年二月十日終於私第，享年七十有，是年四月十二日葬於益陽縣之南原金人里先妣朱夫人之塋右，長子郢，次子，終生為孝飲水以勝喪郢兼藝武欲元知不得已而軍非夫也知少能敘事命貞石不獲乃曰，江不兮山不溫溫之德兮崇兮江山，廣德，
大唐京兆府美原縣丞元府君墓誌銘並序朝散郎行大理賜紫金魚袋陳翃撰府君諱復業，河南人，其先黃帝之孫，至魏高祖始遷於洛邑，以元命氏，盛矣哉，東西兩魏，前後八帝，疏封四十七王，襲拜廿五公，族茂也，曾祖，皇隨州刺史，左武衛大將軍，襲雲寧公，祖乾直，泗州刺史，父思莊，朝散大夫，右肅政台侍御史，皆紹以生德，世不乏賢，府君，侍御之第四子，自天聰敏，少志於學，覽春秋涵江海之浸，讀周易達陰陽之奧，舉孝廉，射策第一，歷新鄉尉，白水丞，又遷美原縣丞，潔己也，寒泉冽清，蒞事也，新口發硎，三邑之政，備聞厥聲，京畿採訪使，御史中丞盧公奐再有狀，舉能官也，及從調，初擬掾於岐陽，會有疾，不成官而即世，開元廿八年三月廿八日於長安通化里私第瞑目，春秋六十，嗚呼，府君之為人也，輿行宅義，純孝茂才，外垢浮華，中味恬澹，時行時止，知微知章，每伏官之暇，常於終南山，悅芬馥，玩幽奇，松溪月釣，草堂雲宿，賦詩數十篇，陶情性而已，不介乎壽，空著其名，悲夫，夫人權氏，屯田郎中崇基之孫，會稽令上相之女，生巽以順，闔坤而靜，少習詩禮，已婉於女儀，孀撫諸孤，更慈於母訓，深精貫花之句，遽興就木之悲，天寶十四載五月十八日，終美原常樂里私第，從稿殯也，有子四人，名掩三虎，長日棣，滄州清池尉，次日啟，大理司直，次日用，右驍衛錄事參軍，交日涉，豐王府戶曹參軍，長號不天，灑泣拱木，遂墨灼龜背，墳開馬鬣，以廣德元年八月十四日，於三原縣落泉鄉長平原祔先塋禮也，雄與司直有同官之舊，承命志之，銘曰，嵯峨山頭懸片月，日生蟠桃月又沒，夜一閉無昏曉，蒼蒼萬古寒松老，永泰，
唐故中大夫趙王府咨議參軍呂府君墓誌銘並序府君諱德俊，字壽，其先東平人，七代祖周陝州副留守蒲台縣開國男，因封徙邑，遂家此焉，曾祖徽，隋許州長社縣丞，祖貴成，皇贈尚書左丞，父藏元，皇贈鴻臚卿，皆碩德孔蔓，邦之傑也，府君少能聰哲，長富德藝，懷謙以內敏，秉方正以外直，杖義以立，體仁而和，俾躬處休，人不如也，及乎耀穎之歲，筮仕之初，乃昌吉日，夫文者能以附眾，武者可以卻敵，雖世業尊儒，門多秀士，且國有二柄，吾寧闕如，於是改弦以張，易地而處，故解褐授文城郡吉昌府別將，賜緋魚袋，無何，遷高平郡安平府折衝，加上柱國，蓋以欲就位也，位以德進，參霍禹之衣冠，才因時選，佐陳琳之幕府，特拜明威將軍，左驍衛中郎將，寧節度要籍，允諮謀也，所謂楚材晉用，輪轅有歸，又除趙王府咨議參軍，益中大夫，斯明文武不墜也，加以棠棣之華，當代傑立，故仲也，江陵節度兼御史大夫，季也，秘書監丞儀，兄弟天倫，共欽其三虎，河山秀氣，獨貫於一門，方諸古賢，未可比也，將蘭芳桂馥，自可保榮，豈金友玉昆，相次而沒，以元年四月四日，薨於私第，春秋六十六，夫人清河縣君張氏，以寶應二年閏正月二日同穴於首陽南原禮也，嗣子前澧州別駕季重，星奔幾筵，日就喪具，死之以禮，執親寧異於了皋，善哉為喪，行古豈同於杜氏，銘曰，河山之精，府君挺生，坤德以順，夫人柔貞，宜家宜室，為范作程，垂芳不朽，刻石播聲，
唐故苗君墓誌之銘曾祖，祖能，君仁亮，上蘇人也，因官遷改，枝流萬國，遂加高墟焉，君根照務秘，周王昔壤之苗，枝扶疏，岐伯分邦之族，世間雅，畢天下之人能，物外清高，極區之敏，夫人范氏，春秋六十有九，去寶應元年六月一日殯於私室，夫人風儀絢彩，德苑居，雪態凝花，母儀光於六行，其年歲次壬寅十月景午朔廿八日癸酉，合葬於沁州東五十里平原禮也，前抗將軍之塋域，北顧尊容，須彌而不朽，左臨小水，夜聞木之聲，西涉峻崗，望見二京之路，由恐桑田變改，陵谷遷移，勒石紀功，乃為銘記，乃為訟曰，其一，惟祖惟記代恐山非銘非，
祿卿使持節定州諸軍事定州刺史充本州團練守捉使成德軍節開國伯食邑七百戶程府君墓誌銘並序寅冬十二月廿五日，有唐銀青光祿大夫，光祿卿兼國伯程公薨於官舍，於戲，我乃祖乃父，保周室，翊勤勞王家，罔不克庸茂勳，昭厥懿德，以貽燕翼，州長史讓之曾孫，岐州邵吉府折衝滿之孫，右威衛德仍慶於世不薄矣，公生而像賢，弱不好弄，清昭儒墨，不拘小節，有拯橫流之心，既學劍游於燕趙，以武藝絕倫，授儀州遼城府別將，累遷易州武遂府深巨猾構畔，公陷在寇中，為元惡所迫，思全身紓禍焉，洎思明怙亂，反辱上國，公再為脅從，累遷定州刺史北史軍使，黽俯從時，違害也，公為政以溫慈惠和訓俗，是以兵不瀆民，民無厭兵，民兵樂國政有經焉，天既悔禍，凶渠衄喪，公觀時豹變，悟之元勳，天子嘉忠毅，疇其庸賞，銀印銅符不新命元年十一月仗義歸順，十二月遘疾告俗欺偶隨大化賢愚之公休問覃於樵牧，
唐故將士郎守州奉川府長史焦公墓誌並序公諱璀，字潤，河內廣平人也，蓋夏殷之後，古者建德立功，因生賜姓，宗氏以茲而起，枝派自此而起，暨夫溫玉神完，蘭芬郁，或揚威於漢魏之代，或宣佈於齊梁之間，其後繼之，雖百代可知也，屬隋季崩淪，天下喪亂，高祖以義旗輪轉，元從長安，因官平涼，遂為土，曾祖仁，皇職資陪戎校尉，祖貞，皇勳官上護軍，並積行累德，修辭立誠，名播於閭閻之間，聲聞於郡邑之內，父莊，克勤於家，克儉於國，不失色於人而人敬之，不失於人而人信之，故得聲聞府縣，譽動軍州，公幼而聰敏，詩禮以得於趨庭，長而強學，奧義更聞函杖，志學之年，旋一命之職，弱冠之歲，望遷五等之官，何圖福慶外移，不保南山之壽，災纏內堅，奄歸東岱之魂，以寶應元年十二月十二日遘疾，卒於私家，春秋廿，歎苗而之有季，痛秀而之無成，妻子類崩，父母傷割骨之痛，今卜遠有期，龜筮習吉，遂以唐寶應元年歲次壬寅十二月景午朔廿七日庚辛殯於州三水縣歸義鄉邑原禮也，父莊悲傷五內，哀感四鄰，但恐田成碧海，水變蒼山，故勒石留文，以旌厥志云爾，於穆遠裔，肇自周秦，惟祖惟考，乃武乃文，念子聰敏，幼年立身，不幸短命，禍降沉淪，嚴父切骨，慈母割恩，哀哀戀念，泣對孤墳，
大唐故開州錄事參軍渤海李君夫人南陽鄧氏墓誌銘並序公諱勗，其先渤海人也，古者天子建德，因生以賜姓，胙之以土而命之氏，曾祖昶，皇銀青光祿大夫，國子祭酒，渤海太守恬之十四代孫也，世傳儒素，家襲貞廉，則禮義於朝端，振徽猷於國學，祖裕，皇相州臨河縣令，化洽一同，風清百里，皇考仁皎，皇濮州濮陽縣令，重光清慎，弈葉衣冠，克嗣先賢，聿厥德，公即濮陽府君長子也，夙承嚴訓，幼稟義方，晦跡混時，吏隱從俗，不以才高而傲物，不以位卑而易操，時命未偶，風雲尚乖，嗚呼，開元廿五年正月五日寢疾而終於洛陽私第，春秋五十七，以其月葬於北邙之原禮也，夫人鄧氏，南陽人也，曾祖森，皇中大夫，定州長史，祖玄德，皇懷州王屋縣令，皇考希莊，皇幽州倉曹參軍，風骨高邁，英姿俊傑，屈居下位，未展牛刀，委質明時，思齊驥足，夫人即府君之季女也，幼稟殊操，賢和自持，事夫德邁於梁妻，訓子道逾於孟母，讚仰儒術，崇尚釋門，應物忘疲，施與無倦，所謂百祿是荷，介壽無疆，豈期皇天不仁，殲我貞淑，嗚呼，享年八十二，寢疾終於梁園官舍，嗣子邈，志冽寒泉，性唯純孝，侍疾經時，瞬息不離於膝下，居喪過禮，號慟傷感於人倫，以其年扶護歸都，卜地遷合，爰擇吉日，用啟舊塋，伏見玄堂之中，根蔓縈覆，時有陰陽人盧皓云，久聞賢達所傳，此則神理保安，不合驚動，遂以其年十一月十四是附葬於舊塋之右禮也，式刊貞石，永播芳猷，銘曰，英英李公，世傳儒雅，命與時乖，才高位下，砥名礪節，榮枯一也，猗嗟夫人，夙承家訓，神假柔和，天資淑慎，雅好緇流，精思智刃，契彼道樞，得茲心印，所希福，永保耆艾，昊蒼不仁，割我慈愛，嗣子哀號，肝腸糜潰，泉途杳杳，神理茫茫，長歸厚夜，悲怨難量，陳根掩隧，宿草霜，千秋萬歲，松賈成行，南陽滕少逸撰，
唐寶應元年歲次壬申，二月庚午朔，四日癸酉，南陽張琛字遺真，妻彭城劉氏，
太唐故冀州都尉崔府君夫人清河郡張氏墓誌銘並序夫人張氏，本貫清河人也，高曾祖父，代有顯職，夫人孝睦居心，幽閒守性，門標樸素，禮出閨庭，方及笄年，歸於崔氏，三從謹備，四德有聞，內和六姻，外睦九族，效陶氏之賢，依孟家之教，忽於寶應元年歲次壬寅六月廿四日，疾終揚州江陽縣德政里私第，夫人享年四十有七，生二子一女，長曰守訓，英敏孝，禮樂無虧，次曰守基，尚幼，女適姚氏，子女泣血號訴，以其年十月六日，葬於城東嘉寧縣平原，就府君之塋而合祔焉，禮也，故刻茲石，乃為銘曰，賢哉夫人，令淑彌彰，和順內積，仁慈外揚，何期逝矣，子女感傷，松柏蒼蒼兮含愁，冥路茫茫永別，
故太常寺主簿孫府君墓誌銘並序維顯聖二年，歲在壬寅，秋七月，十三日，河南府孫君卒，昔仲謀以雄武應期，龍翔於江表，龍翔於江表，興公以文學飛譽，虎步於惟楊，自時厥後，繼生賢哲，公大諱父嘉之，為宋州司馬，考諱逖，為中書舍人兼刑部侍郎，自西掖掌綸，南台持憲，歲建二紀，名蓋一時，府君生而夙成，長而岐嶷，年志學，以弘文生出身，調補律郎，轉太常寺主簿，不幸短命，寢疾終於洛陽章善里之私室，春秋廿有五，即以其年七月十三日，葬於南縣通鄉之原，時也，烏呼，薤露晨歌，旁立期功之戚，松風夜起，永與狐兔為鄰，今之主祭則誰，鄧侯無嗣，他日倚門而望，參也不歸，行路之哀極矣，生人之恨深矣，寮友等痛宿草之將列，懼陵谷之時遷，刊玄石以紀德，冀清風之永傳，乃為銘曰，昊天不惠，百身莫贖，痛矣孫君，降齡匆促，方赴幽，長辭華屋，淒慘露影，明滅風燭，十月六日書，元年，
唐右金吾郎將馬君夫人敦煌令狐氏墓誌銘並序夫人其先出自周文王子畢公之苗裔也，其後晉侯賜邑令狐，因以命氏，王莽纂漢，將軍邁匡復漢室，為莽見敗，子孫避難於敦煌，因為敦煌人，自茲厥後，宗葉蕃碩，曾祖文軌，皇汾州長史，祖思拯，皇利州嘉川令，父同祗，蘭州金城令，並自家形國，位烈休光，夫人即金城府君之長女也，昭然天假，清懿典儀，春秋十九，歸於馬氏，乃家沐清風，將和鳴偕老，豈謂遘疾不逾，積善無徵，以上元二年七月廿二日終於私第，春秋五十，有子二人，伯曰文質，前鄉貢明經，季曰文贍，幼而聰敏，哀以泣血，毀至絕漿，以元年建子月廿一日措於岐山陽遂鄉之三時原禮也，即夫人家邇，非遠先塋，又令歸魂而無依也，獨悠悠於白日，望淒淒於長川，貞石紀時，而為銘曰，逝往古來，去不可止，代如疾風，歎茲閱水，孤玉樹於庭中，棄明珠於掌里，事在生而永歎，悲千秋而長已，寶應，
大燕故朝議郎前行大理寺丞司馬府君墓誌銘並序虞部員外郎賜紫金魚袋鄭齊冉撰公諱望，字卿，河內溫人也，其先出顓頊少昊之後，重黎始封於唐堯，羲和嗣職，代掌天地，克茂勳庸，洎周宣號邑於程，為大司馬，錫以官族，因而命氏，世有貴位，昭彰圖牒，雖儒生墨客，更僕進牘，曷足以書之，曾祖玄祚，唐膳部郎中，中書舍人，禮部侍郎，祖希，唐長安，萬年，明堂三縣尉，贈懷州長史，父，兵，吏，中書三侍郎，贈衛尉卿，謚曰穆，公即穆公第四子也，稟純孝焉敏而達，修至德焉正而順，未成人之歲，有成人之風，年十五，丁內艱，水漿不入於口者七日，人曰過禮，禮存乎中，能事其親孝之始，能立其身孝之終，公弱冠專經，以孝廉擢第，廿八筮仕，授同州參軍，孫楚盛才，公府藉甚，雖官無正局，而受任則多，決獄問刑，無小無大，時刺史孟溫禮，實邦之良也，望之重者，曾不以屬官之禮而遇之，以是五府之命，月交歲，則知猶莫邪之刃，新發硎然，公得辭其用乎，故都畿採訪使判以分察之命委公巡按焉，出納使殿中侍御史雲將斤斧所施，繩墨所持，曷嘗不神明其思，會合其宜，勞，授公平陽郡司倉，無何，調遷丹陽郡句容縣令空虛，十室而九，公以淳樸之道教化之，以父母之販商賈以富饒之，不基月而政成，傳句容之能事水旱不為公之憂何哉，有無私之政焉，有樂業之之邑也，人泰俗阜，化行風靡，尋有採訪使吳郡太守猛相資，招輯有方，流亡盡復改授大理寺丞，表三里之名，公長兄蒼，扶風郡司馬，次兄垂，魏郡太守，次兄益，河南府功以德成名，天倫相輝，雅望攸屬，時未幾也，前後雲亡，嗚呼，積善之門，天且不，人之善者何望哉，公撫孤育幼，居喪慮事，哀哀之中，不無時難，公志樂於靜，或退藏於密，士君子由是多公之賢，有推轂之道，時東京居守崔光遠奏公復舊官，見公隱見之節也，公安貧樂道有古人之風，進退其身，必俟乎命達矣，顯聖元年五月五日因遘時疾，以其月十九日終於洛陽縣毓德里之私第，春秋五十七，嗚呼，哲人其委，國人其悲，薤露興詩，窀穸有期，即以其年六月十九日葬於河南縣平樂鄉之原禮也，嗣子宣，第二子審皆儼然衰經，杖而後起，儉以封樹，不忘遺訓，以為曾參至性未可滅身，先聖立言，安得無志，不腆之筆，直在其中，銘曰，以官命族，代有其賢，穆公之後，子男繼焉，嵩丘西偏，伊洛長川，闕塞千古，佳城郁然，睹平樂之新兆，背都門之舊阡，之億萬斯年，監察御史柴閟書，
大燕故嘉山府果毅廣平宋府君墓誌銘並序府君諱字文博，廣平郡人，昔玄鳥降而生商，白馬朝而封宋，厥有斯氏，源流派分，府君幼挺貞和，識兼仁勇，宅山東之奧壤，稟河朔之至精，克義於家，克忠於國，祖延期，隋銀青光祿大夫，齊，袞，深，相四州刺史，父志玄，唐朝請大夫，幽州薊縣令，並深仁厚德，紫綬金，府君唐授游擊將軍中衛嘉山府果毅，臂弓懸月，劍凝霜，虎力如七擒之秘策，龍韜莫測，立三捷之奇功，竟以壽終，夫人清河張氏，華宗淑德，早歲待年，行蘩，功高川組，蛾眉螓首，貌比齊姜，嫠處撫孤，志方孟母，亦以壽終，嗣子，襁褓而孤，而卒，長子宣德郎行內黃縣尉上柱國衍，次子吏部選，並孝孫志重，尊祖義深，以大燕順天二年七月九日合祔府君夫人於衛縣北十五里乾坎之君子鄉之平原禮也，且府君餘慶，榮哀之禮克申，孝孫竭誠，窀穸之儀允備，恐春秋遞代，陵谷遷移，勒石幽埏諸芳烈，其銘曰，玄鳥殷始，白馬宋初，英賢靡絕，游擊繼諸，室家貞順，可比瓊琚，昊天不吊，哲人其殂，勒休名於翠琰，傳厚德於黃壚，順天二年七月九日，
燕故府君墓誌銘君諱光，字承光，先弘農人也，遠祖因官徙寄遷陽人焉，祖諱押，字子押，並丘園養志，高榮，味道怡神，不干位祿，嗚呼，天喪哲人，父春，六十有九，順天二年八月十四日終於私第，氏，春秋卅有二，開元十六年十一月廿日終家室，繼親張氏，享年有三，天成年卒於家第，並華早落，久奄泉扃，婦德允彰，母儀克，遂於順天二年歲次庚子十月戊午朔十三日庚午合葬於滏陽城西南卅里平原禮也，其地左神洛，右據太行，前臨漳浦，卻眺神，嗣子景昭困心，淳和立性，號天，負土成墳，次子法，俗歸真，早從剃落，住持福惠，用冥資，將恐海，水變桑田，刻盤石紀之，勒辭為銘曰，月運，陵谷遷移，桑田成海，丘岳為池，且紀之石，終慚吐鳳之辭，順天二年十月十，
故齊州禹城縣令隴西李府君夫人清河崔氏墓誌銘並序唐開元廿三年十一月一日，齊州禹城縣令隴西李府君諱庭訓終於縣之官舍，天寶九載十二月十七日，葬於洛城北平陰鄉陶村，清河崔夫人天寶十載八月九日，終於豐財里，春秋五十六，皆靈櫬權瘞，以大燕順天二年十一月十日，遷就於李府君塋禮也，嗣子仙裔，相州參軍，頃兵革不息，避地江干，長女二娘，幼女九娘在都，屬其年大通，日夜號訴，良婿興慟，是卜是營，士君子聞之，莫不文淚，夫人諱上真，故深州刺史崔恪之長女，滎陽鄭甫之外孫，二十而歸我李氏，婉而麗，溫而和，常絕葷辛，持般若經，誦羅尼咒，內外模楷，宗親女儀，嗚呼，生也有涯，死而無贖，恐陵移谷變，樹折封摧，不記方磚，遂題圓石，銘曰，生在高堂，死居中野，都城之北，邙山之下，嗟嗟墓門，離離草根，夫人歸穴，天道寧論，名留列傳，聲著彤史，一旦淒涼，千齡已矣，上元，
唐故朝議郎行內侍省內寺伯上柱國劉府君墓誌銘並序宣義郎行左金吾衛曹參軍翰林院學士賜緋魚袋趙昂撰從侄朝議郎行衛尉寺丞翰林院待詔秦書公諱奉芝，其先彭城人也，著姓史策，略而不書，曾祖寶，皇右領軍衛折衝都尉，祖敬，皇左衛果毅都尉，父柱，贈將作監，公監之第二子，夙奉嚴訓，早聞詩禮，謙和仁厚，履信資忠，口不茹葷，心唯奉佛，解褐拜內坊典直，物滿授內府局丞，無何，轉本局令，尋遷內寺伯，自出身事主，廿餘年，三命益恭，四知尤慎，言辭謹密，體貌魁梧，帶盡十圍，眉間一尺，出入宮禁，周遊里閭，望之儼然，真天子之近臣矣，如何位不充器，天下與年，未及懸車，忽焉就木，以上元元年十二月十九日大漸於輔興里之寢居，時年六十五，公素有通識，不以夭壽嬰心，故自卜龍首原，用開塋域，土周石槨，將反本而歸真，以今上元二年辛丑歲正月丁亥十一日丁酉與前夫人趙氏合祔而同穴，安時處順，不亦禮歟，嗣子景延，庭倩等，號天叩地，泣血崩心，充充有窮，杖莫能起，至於小大僉服，塗車萏靈，啟，殯祖庭，備物致用，皆取制於右監門衛大將軍伯將軍，自公之亡也，如有失，憂色慟容，拊膺而哭曰，天乎天乎，奈何不先罰於予而乃降禍於汝，手足雲斷，心魂得安，人有聞之，知將軍之為兄也仁矣，昂學舊史氏，書法不隱，舉善無遺，庶旌恭友之風，以成褒貶之義，銘曰，劉氏之子，公山正禮，白眉皆良，伯仲一體，同事昭代，威儀濟濟，天何為乎，奪我令弟，能建生死，自為石室，啟手知全，長辭白日，合葬非古，周公已來，哲婦早世，同歸夜台，舟壑忽遷，孰知桑海，唯公令名，終古不改，顯聖，
唐故朝議郎行忻州司馬柳君墓誌銘並序君諱真召，字真召，其先河東人也，曾祖慈銀青光祿大夫，貝州刺史，祖仁秀，唐朝散大夫，睦州司馬，父愨，朝請大夫，辰州都督丕績昭業，皇周之裔，恤胤錫羨，推賢迭遷，公甫年弱冠，孝廉擢第，贍文藻，韜策略，屬時寇虐，特為使司委焉，不移良佐，復兼防禦副使，運良籌，整師旅，故能卒乘輯睦，少長有禮，豈其彼蒼不，俄然寢疾，以乾元二年十二月廿三日，終於公館，春秋六十有五，以其月廿九日，權殯於州城西南三里九原崗禮也，嗣子，次子│，次子沔，孺子漵，飧荼茹苦，泣血崩心，痛厚地而無追，終天而永訣，嗚呼哀哉，其詞曰，蘭芬而摧，玉美亦析，嗟乎彼蒼，喪此賢哲，挹高道，人稱遺愛，恨東逝而長歸，泣西傾而不再，順天，
故寧遠將軍左衛郎將彭城府君夫人南陽鄧氏墓誌銘並前縣尉袁撰並書夫人姓鄧氏，其先南陽人也，昔殷王封叔父為鄧侯，周時襲土壤為州岳，洎漢有太傅禹，禹子平壽侯，子騭，任大將軍，騭七代孫始朝為武威守，始子，前秦并州牧，子翼，後秦冀州刺史，權輿落，湯之遠斯存，開國承家，光武之名臣可睹，故州稱有望，冠冕許其高門，至於將相忠貞，璋，曄，者繼踵，佩金印者比肩，固難得而勝載矣，曾祖武，皇齊州刺史，五侯九伯，桓公征伐之墟，鏤簋朱，管仲僭奢之地，祖仁期，皇秀才應辟，父文思，唐進士出身懷州懷嘉縣尉，一枝片玉，世濟其能，北部南，家傳其術，夫人幼而聰敏，尤好詩書，以孝愛為用心，以為小務，自作嬪君子，中饋克修，諧彼琴瑟，樂姻婭，逮智才先歿，鄧氏猶存，男為孤兒，己為嫠婦，若凌虛而如涉水而無，淑慎有餘，教誨無倦，美哉罕覿，卓然無儔，以順天元年十月八日遇疾，終於河南縣恭安里之私，秋七十有四，即以逾月廿七日合葬於河南縣金谷鄉之川原，且從舊塋禮也，有二子，長曰顏，右領軍翊府左郎將，其次曰華，其顏也，氣高季路，重然諾於千金，曾參，絕水漿於七日，杖而後起，言且文，知母氏之劬勞，訴蒼穹而辭標，嗚呼，途經城闕，車出，白楊蕭蕭而愁人，飛翩翩而難，萏靈儼設，薤唱遙哀，綺於窮泉，窈窕永歸於長夜，顧惟不佞，見於詞，銘曰，氏稱殷，流洎漢，雕軒繡轂，紛綸輝煥，乃祖乃父，允文允武，齊邦風，懷縣規矩，夫人之德，其儀不忒，孝敬因心，閨闈是則，夫既歿，嫠婦孀居，教誨無倦，歲月其除，孟母賢哉，曾參卓，此嬪，孰生此子，降年不永，今也則亡，三年泣血，七日絕漿，舊，玄堂啟，詎識親賓，空陳酒醴，其往者慕，其返如，閉，白何期，
大唐長生禪寺僧本智塔銘並序僧本智，諱了悟，俗姓來氏，乃隋榮國公之裔，廣陵人也，生有慧殖，長則厭俗，年十九，潔誠薰沐，問道於淨慈師，知前因，說非法之法，玄機通徹，已悟三空，剃髮受具戒為比邱僧，服忍衣，傳法，得除塵世之煩，設議墩，演三乘，說華嚴之道，心存普度，念棄塵勞，正期淨定，超拔三途，豈料災生，冥牒俄至，以乾元二年己亥四月十六日，歸寂於揚州陽縣道化坊之長生禪寺，享齡五十，道臘四，遺命火焚，建塔東偏嘉禾村地內，即於其年十月乙亥八日丙辰歸焉，爰志塵跡，刻茲塔銘，銘曰，嗟呼本智，有生而悟，道宗普賢，寂證三果，脫離苦惱兮歸西土，塔門永閉兮垂千古，
唐前濮州錄事參軍陳公故夫人趙郡李氏墓誌銘並序夫人趙郡人也，保姓受氏，…派則浩汗洪源，祖德嘉聲，馳譽則氤氳青史，英華靡絕，可略言焉，曾祖弘節，皇並，雍二京長史，智周烏攫，恩洽鳳城，祖樸，皇慶，商，黃，朗等州刺史，歷專城而有四，播嘉惠而無侔，父銑，皇朝請大夫鄭州新鄭縣令，德表移蝗，化稱集鳳，棼絲克理，制錦多方，夫人爰自初笄，作嬪君子，柔順為德，孝義居心，琴瑟克諧，閨門肅睦，石之路，期雙去而雙來，翦之桐，忽半生而半死，年廿九，終於越州旅第，因避地也，粵自江服，還故里，安仁積欷，奉倩纏哀，以乾元二年十月十六日葬於汝州順義鄉之原禮也，行楸列柏，嗟死生而永隔，勒石鐫金，痛歡愛而偏沉，乃為銘曰，休哉韶舜，光應標梅，婦兮令德，夫也雄才，隨牒雙去，辭滿孤回，月空陰魄，雲滅陽台，佳城一閉，寒松幾摧，
威神寺故大德禪師墓誌和上俗姓師，諱思道，絳州夏縣平原人也，天縱其志，七歲出家，人推其聰，十八剃髮，事人不事，為人不為，同鵲巢於頂之年，護浮囊無缺之日，次就有德，轉相師師，禪行法門，戒律經論，耳目聞見，紀之心胸，緇錫來求，簪裾欽仰，聽翌者鶴林若市，頂謁者鹿苑如雲，去至德二載，春秋八十有一，僧夏六十一，時催二鼠，妖纏十夢，其年十二月，示身有疾，隨為眾生，其月二日，禪河流竭，坐般涅，驚慟知聞，悲覃飛走，孫威神寺主僧承嗣，五內摧裂，辟踴攀號，聲竭潛哀，淚盡續血，至乾元元年十二月二日，遷於條山之側胄子追頭禮也，詢問其地，取人不爭，砥柱東橫，汾河西澍，青台鎮北，鹽池臨南，爾追頭，卜擇安厝，雖則天長地久，而恐代異時移，陵谷改遷，斯文不謬，其詞曰，緇門積畔，寶樹崩摧，法消蓮坐，魂滋夜台，條山陰麓，巋然追頭，碧巖引吹，清澗繞流，和上登兮舊賞，坊匠興兮今修，建崇塔兮數仞，瘞全骨兮千秋，
唐故袞州鄒縣尉盧君墓誌銘並序越州倉曹參軍徐撰盧仲容字仲容，范陽人，其先姜姓，陽烏七葉孫也，自受氏無違德，到於今為盛門，曾祖諱承業，銀青光祿大夫，尚書左，右丞，雍，洛二州長史，絳州，陝州刺史，祖諱玢，銀青光祿大夫，虢，貝，絳三州刺史，并州長史，父諱全操，太中大夫，房州刺史，繼光前烈，垂裕後胤，君承百代積慶，稟五行清淳，初以門資，列名宿衛，後以勤效，論才授官，拜溱州錄事參軍，職在彈劾，非其所好，換袞州鄒縣尉，祿且及親，位不充量，政無赫赫之稱，德有優優之談，洎逾年，丁內罰，識者憂其死孝，除喪散調，縱誕丘園，未精福之術，遽殞橋玄之命，乾元元年十月五日，卒於緱氏縣之別莊，春秋有九，德行言語，君能兼之，居喪執禮，君能善之，跡才著於王家，年未終於官政，福謙為謬，命也，悲夫，以明年二月十二日，陪葬於邙山舊塋，從先志也，有子等，齒在幼沖，皇皇其心，呱呱而泣，銘沉石，用紀泉扃曰，盧氏盛門，人倫歸美，載誕明淑，時標杞梓，何此仁賢，而無貴仕，何彼為善，而乃虛爾，宅兆先域，幼嗣營止，丹壑其遷，德音不已，
大唐宣義郎行左衛騎曹參軍攝監察御史賜緋魚袋四鎮節度判官崔君墓誌銘朝議郎行洛陽縣尉裴穎述維唐乾元二年秋七月八日，清河崔君諱字光遠，終於東京思恭里之私第，享年以五十有九，以其月十八日，窆於河南縣朱陽鄉之朱陽村原，嗚呼，僉以時服，牛車一乘，墓而不墳，馬鬣四尺，存有代耕之祿，沒無擔石之資，何其故，君子曰，清矣哉，夫夫也，安舒沉靜，寡慾勤儉，近墨家流，而頗精白，君姜姓之胤，清河東武城人也，周則祚土，齊為列卿，六代祖隆宗，後魏齊冀幽定四州刺史清河郡開國公，邁種威蕤，流澤繁衍，曾祖裕，皇襄州率道縣令，祖丘，魯王府主簿，父賓，淄州高苑縣令，皆檢身而獨善，故不振於大位，君，高苑府君之次子也，性貞素，有志節，好學不倦，服勤累年，年貳拾柒，明經擢第，調補澤州晉城縣尉，轉晉州洪洞縣尉，充常平鑄判官，天寶中，邊垂警急，職務填委，賢推自隗，事不易堯，以左衛騎曹參軍攝監察御史賜緋魚袋四鎮節度判官，與能也，乾元初，帑錢藏未殷，沃饒在鹽，監察御史李公首薦君於相國第五公，省鹽池事，角外斛視盆牢，鼎味斯和，武刑斯，國儲軍實，時議多之，尋以病歸，奄然不祿，司御李公臨哭淒慟，喪事資之，序日，故舊不遺，仁德歸厚，信矣，夫人隴西李氏，冀州南宮主簿遜之女也，婦德尚柔，實聞貞吉，天不惠，降此鞠凶，一子千齡，志學之年，執喪有禮，在疚，行路傷悲，銘曰，鐘鼎遺別，英賢代有，注傳古今，銘啟座右，降及夫子，直哉惟清，素書交辟，朱紱增榮，永懷會面，宛若在眼，繡未成衣，霜曾落簡，嗣子一身，窮居四壁，密親哀送，長夜永隔，
大唐故左領軍衛大將軍慕容君墓誌銘並序原州都督府功曹參趙恆撰君諱威，字神威，其先昌也，即前燕武宣皇帝君以瑰才生，弈荒濟美，盛德不墜，榮勳惟賢，曾祖缽，尚太宗文武聖皇女弘化公主，拜駙馬都尉，封河源郡王，食邑三千戶，尋進封青海國王，食邑一萬戶，賜實封三百戶，贈國王，食邑二萬戶，姻連戚里，寵錫桐，燕於子孫，衣冠盛於門閥，祖忠特，襲封青海國王，拜右武衛大將軍，封成王，降金城縣主，即隴西郡王之長女也，承家赫弈，繼業高，時秀有聞，國華誕寶，父宣徹，封輔國王，聖曆初，拜右領軍衛大將軍，匡贊社稷，翌載聖明，著定業之功，當建候之會，夫人博陵崔氏，特承恩制，封博陵郡太夫人，家傳典則，天錫榮號，慶流胤嗣，義闡閨庭，君人倫，性稟岐嶷，孝友內行，忠外節，文可緯俗，武足以經邦，以材略聞天，特承恩獎，解褐拜左武衛郎將，高制勝，氣逸清邊，舉必合權，智無榮，遷左領軍衛大將軍，仍充長樂州游弈副使，將統戎旅輯寧沙塞，弋人務於東作，虜馬於南向，由是息奸屏，兼以懷仁，委責輸深，靄其從化，虞衡得順時之利，綱罟無令之采，君以藝超衛霍，識孫吳，矛戟森然，俎豆斯在，風姿耿介，有難犯之色，禮樂閒和，好賢譽，弱歲慕奇，求壯年書劍，雖於間，奇卓立傑，心不外物，學常師，器宇苞借籌之能，功名得搴旗之，頃，歲，天子嘉之，朝廷聞之，士林師之，兄弟愛之，君子以焉得賢，繼君克似其方將侍丹禁，趨紫宸，出，乘朱輪，是同蕭曹之位，豈居絳灌之列，於戲，昊窮不借，哲人其萎，以至德元年正月五日嬰疾，春秋六十有三，終於長樂州私館，人封氏，封平陽郡夫人，武周魏王承嗣之孫，太僕卿燕國公延壽之女，學冠曹室，文推謝庭，孀幼成居，冰雪其操，勤念齋潔，自捐形生，專心真如，不息晝夜，俄而遘疾，享年乾元元年七月十日終於私第，長子全，襲左領軍衛大將軍，次子，拜信王，季子造，種幼未仕，唯而不，識禮知節，哀集蓼莪，慟深龜兆，逾曹參之絕漿，類高柴之血，存沒永隔，空悲惠帳，虛懸，孤弱相依，盡為原所育，僉謂孝感天地，通神明，爰徵古禮，是托塋域，即以乾元元年十月庚子朔十日己酉同窆於州南之原禮也，靈車告行，曉挽將發，天慘隴霧，風悲松月，邑人以之罷市，過客由其驂，僕素欽仁賢作椽，鄰境昭仰遺愛，直書斯文，用傳不朽，以志貞石，詞曰，錫姓命氏，茂德其昌，以封以襲，為侯為王，慶承寶系，姻美銀璜，朝列舊德，邦家寵光，間出仁賢，才兼文武，艱危著節，社稷匡主，凜凜冠軍，英英幕府，軒墀入衛，戎夏宣撫，夙承榮獎，初拜虎賁，赫弈人望，聲名後昆，時稱壯勇，天降殊恩，茅土，光華一門，火豈傳薪，人從逝水，送終祔葬，奠酌祀，行徹，哀哀胤子，埋志石於泉途，頌德音之不已，乾元元年十月日己，
唐故青州參軍都知兵馬使陸府君夫人太原王氏墓誌銘並序夫人王氏，太原人也，高曾祖考，代有芳名，為時所重，夫人乃瑾文公之三女也，貞明柔順，婦禮無虧，年方及笄，歸於陸氏，君子諱振威，即珍甫公嗣子，少閒書劍，長而好兵，為河源軍經略使田公所厚，隨在戎伍，推為心腹，凡處事精詳，補充為將，不幸染疾，於至德二年丁酉三月六日，終於青州公館，夫人慟絕主喪，遠扶靈櫬，至於惟楊，正期撫育孤幼，悉至成立，奈何天奪其壽，於乾元元年戊戌四月十三日，奄終揚州江陽縣育賢里私弟，春秋五十有三，所生一男曰文伯，年尚未冠，罹此凶，哀毀泣訴，以其年十月五日，卜葬城東嘉寧鄉五乍村之原，與先故府君同歸而合祔焉，禮也，故刻貞石，銘曰，天胡不仁，流毒禍殃，府君逝矣，夫人繼傷，松丘颯颯，冥路茫茫，玄堂一閉，永別泉鄉，
故武都侯右龍武軍大將軍章府君墓誌並序蘇州司功參軍楊重玄撰府君諱令信，字令信，武都人也，其先紀大夫裂食菜於章，因氏焉，震以煉骨升天，茂標仙伯，邯則學劍從武，功致雍王，夫流長者泉深，岳高者峰秀，勳華舄弈，世不乏賢，四代祖韓，陳開府儀同三司，五州都督諸軍事鳳閣平章事，曾祖慶，隨右金吾大將軍，祖亮，皇朝睦州太守，父謙，皇朝贈台州長史，即長第九子也，幼挺奇表，長負高節，直殿中省，屬天，巢弄天兵，戡難克復，府君著大功於國矣，累拜大將軍，宿衛玉階，五十餘年，潔己恭事，行不逾矩，太上皇親而寵焉，敕書錫賚，恩命稠疊，每有修營建造，輒咨謀焉，大使蓋識略詳舉，規度敏當，廉財簡正矣，功封武都縣開國侯，食邑七百戶，賞德裒勤也，天不遺，殲我貞懿，遘疾終於山里私第，春秋七十有五，乾元元年十月十日，窆於萬年縣白鹿原禮也，公稟靈太真，育德純嘏，其骨秀，其氣雄，和而能別，既雜不染，好施而不望其報，重義而不吝其財，奉上必竭其誠，惠下能致其力，牆宇崇廣，難得窺見，方將摶九萬，軍三千，神奪我福，中折天柱，有子五人，俊，豐，豫，震，巽等，執喪過禮，悲纏欒棘，痛冥寞無徵，刊貞琰紀德，陵谷有徙，芳猷不昧，銘曰，滔滔洪河，鬱鬱鄧林，橫天沃日，羔蕭森，旁分九派，直上千尋，天骨地靈，國英人傑，高冠長劍，蟬聯閥閱，藹藹勳華，雄雄武烈，逝川不駐，鄰笛悲聞，飄飄素，沉沉暮雲，空瞻大樹，無復將軍，神皋夷爽，龜貞筮久，南瞻豹巖，北眺龍首，氛氳秀氣，隱峰追阜，靈圖秘錄，於何不有，松賈蕭瑟，壟隧蒼茫，山秋月苦，泉深夜長，吁乎冠軍，萬古千霜，憑落景以直視，莫不痛骨而斷腸，乾元元年十月二日書記，
大唐興唐寺淨善和尚塔銘監察御史王延昌制蒲州刺史顏真卿書和尚姓張氏，利益宏溥，知與不知，但蒙宣示咸得解脫朗悟，信大道之津梁也，以乾元元年二月六日告行於興唐寺，門人惠信等與俗侶白衣會葬，近千人焉，以其年九月九日起塔於畢原高岡，式昭大道，庶慰永懷，銘曰，佛有妙法，使皆清淨，世界罕聞，茫然莫正，大哉我師，降厥慈悲，開示寂樂，破其惑迷，法相既圓，色空自離，千萬大眾，歎泣而隨，功成身去，自契自藏，銘於塔石，與天同長，門徒惠信等立石，
大唐故吉州刺史隴西李府君墓誌銘並序夫命過中壽，何必期頤，位列諸侯，何必銀艾，故議年至於是，議職又於是，孰不韙之，府君諱昊，字守賢，隴西成紀人也，道德有後，模楷相承，蔚能文為世家，茂清閥為士族，曾祖和州刺史綱，大父絳州別駕壽，烈考左羽林衛長上令終，惟和州克濟其美，惟絳州克和其中，惟羽林克成其終，府君即羽林之第二子也，與季弟考功員外，吏部郎中昂幼差肩學詩，尋比跡入仕，考功以文詞著稱，而府君兼忠信知名，有碩德，有琦行，自強仕至大官，辟書相交，幕府更入，萬歲登封年，以門子宿蘭，尋拜務州武義縣主簿充海運判官，天塹無涯，連檣百里，風濤之下，舟楫所難，軍實指期，不差一息，授太原府交城縣尉支度判官，邊鄙或聳，糗糧是務，轂擊監監，動盈千箱，克贍軍儲，常積余，授懷州司士，會寧郡長史充朔方推覆判官，加朝散大夫，特賜緋魚袋，安北都護府城兼朔方推按，單于咫尺，萬夫成城，錘聲殷天，橫制約塞，庀徒畫一，廉察生風，授銀川郡司馬，無何，拜靈武郡長史兼本道防禦使兼採訪判官，尋拜廬江郡長史知郡事，淮海之服，土風澆，撫寧此人，如轡在手，易俗齊禮，洋洋頌聲，至德元年，除黃州刺史，又除吉州刺史，自一尉八徙官日，十數年致二千石，得為不達矣夫，春秋七十有三，以至德二年閏八月考終於潯陽縣客舍，遠邇悲惻，追惟朱紱鶴發，皤皤如絲，畫戟森然，眉壽益貴，得為不永年矣夫，且葆光於和，同塵於物，不以寒暑從俗，不以軒冕待人，時行則行，能適其適，常立言曰，名教之地，宴樂所崇，況樂能和人，聲可知變，故清絲急管，泠泠中堂，輕盈舞羅，以清唱，達人之不拘常節也，公家之從政如彼，私室之自娛如此，君子，賢哉大夫，奄忽逝川，長辭昭世，嗚呼哀哉，以乾元元年歲次戊戌八月庚子朔廿一日庚申安厝於河南縣伊洛鄉之南原，夫人博陵郡君崔氏，故州肥鄉丞之女，長女饒州長史房正諫妻，子巽哀哀號天，卜此宅兆，乃刻石紀德，傳之無窮，銘曰，長河東直，滑台孤峙，世有明德，及於君子，君子維何，行仁由己，曾是果行，曾是濟美，亦既入幕，三河允理，亦既作牧，六條致美，厚德在人，徽音盈耳，聲窮白雪，音善綠水，當年取適，以合止，時稱達者，今則亡矣，刻此貞石，與貞堅而終始，
唐故河南府壽安縣尉明府君志文並序中丞判官攝御史台主簿楊諤撰公諱希晉，字，家本平原人也，高祖奉世，隋秘書大監，曾祖恪，豫州刺史，祖崇儼，正諫大夫贈侍中，父大隱，蘭縣令，祖禰疊慶，榮備耳目，克朋克類，如山如河，公即蘭府君之仲子也，花灼紈綺，童歲而削黜之，瑤煥典謨，次歲而服行之，以經著者，何載不眾，而君一異焉，有司所以大誇獲珠仲於人也，始授臨河尉，時郡守張公以公吐詞泉湧，灑翰雲飛，獄無銜冤，庭絕留訟，延公在廳所，假公為推官，游刃皆虛，發言必中，親交拭目，寮吏瞻塵，鄴都之人，呼為管鮑矣，次授河間尉，終授壽安尉，或聲騰河朔，或譽滿王畿，青雲而高，白筆前以供直，掇政已往，必光將來，官不內卑，事常優細，人皆以溺否經義，曠遐搜文，人皆以驅蹴尉途，勘稀因道，君周赴數事，卷藏童顓，未延深流，底潤非近，尚君垂福三邑也，盍巡路，輟行在此，愴君咎縣百年也，窮壽猶痛，異終甚懷，當退冠城，織途矢刃，獲全伊幸，屬害何驚，非君計識不先，是日傷難無巢，時年六十四，以至德二載十一月十日權殯於洛陽清風鄉曜店里北邙之原禮也，嗣子江，柴毀過禮，泣血無聲，子婿清河崔游，烈行士也，感君難，情禮同，見才，之芳懿，其詞曰，君之德兮休休，君之政兮優優，一朝溘盡兮空清猷，冬之月兮烈烈，冬之風兮發發，歌薤露兮傷白骨，萬古千秋兮泉門閉，
大唐壽王故第六女贈清源縣主墓誌銘並序朝散大夫守著作郎秦立信撰壽王書元氣分祥，道含品類，頊帝系傳真統，玄元襲聖靈長，故得千子會於輪宮，萬孫嗣於天府，壽王第六女者，光天文武大聖孝感皇帝之侄也，德業應昌，王宮是寵，福高遷影，道廣移名，丁酉歲，建亥月十日薨於益昌郡行頓，桂房哭慟椒室悲，嗚呼，尋有寵命，褒贈貴號，星宮耀朗，月殿光圓，寵沒逝川，悲沉夜壑，有詔所司法葬，禮褒恆寵，哀備常儀，即以建卯月十八日懸窆於咸寧洪原鄉少陵原禮也，纛引凶儀，需牽苦挽，送終之禮，遺含是深，天奪愛情，捨之何亟，痛悼難忍，鐫石記銘，銘曰，魂香望起，浮圖不回，捨貴而去，痛往悲來，窀穸冥寞，幽深夜台，石記千古，空詳一哀，陵谷有易，存亡何准，望星則飛，奔月為殞，見跡而生，隱福而遁，歸根曰常，覆命曰本能事不記，孰為之文，文則至矣，其理可分，少歿言夭，哀哀皇孫，永年未永，棄貴棄尊，元氣之本，道德之門，乾元，
唐故朝散大夫懷州武德縣令楊府君夫人安昌縣君新興秦氏墓誌銘並序范陽盧良金撰夫人，扶風茂陵人也，其先漢穎川太守襲與宗從五人同時為二千石，三輔號萬古秦氏，弈葉相承，至山陽太守彭，理郡行化，獨擅當時，積德傳家，慶流後嗣，曾祖君素，婺州別駕，祖儒卿，朝散大夫慈州司馬，父希莊，長城主簿，題輿贊佐，能宣別乘之風，棲鳳逶迤，克著分曹之妙，夫人即長城府君之第十九女，家傳四誡，自得其儀，德被六親，無思不服，以閨門之懿範，事冠冕之宗祧，年若干，作嬪楊氏，輔之以政，成武德之榮班，佐之以賢，授安昌之邑號，蓋夫尊於朝，妻貴於室也，夫人嚴慈早棄，棣萼先凋，合祔窀穸之期，惟蒸嘗之禮，主祭則兄子之輩，成事乃夫人挺然，此則孝於私親，不虧公議者也，白首偕老，大鳥之泣先，素衣終身，節婦之悲久，伯道無嗣，孀獨怨深，提縈早亡，撫視又隔，執武德之喪也，送終之禮，手著辛勤，奉祭之哀，躬親饋奠，有出自竇，裴，盧等三姓之孫數人，皆能鞠育，慈過燥濕之恩，爰及箴規，長遂婚姻之盛，為夫家之宗母，知楊氏之有歸，處他們之寡妻，縣君之得禮，斯則夫人譽流九族，化及一門，固未可量也，而修短有分，禍福相依，天不遺，哲婦將喪，沉疾累日，忽焉告終，粵以大唐乾元元年二月十五日丁已，卒於覃懷里第，壽年七十有五，嗚呼，冥漠何之，宅兆將近，忽何適，銘旌遽臨，三姓孫等，首飾換於絲麻，心喪同於直，哀哀送，空王母之恩，臨途，獨見孝孫之泣，以其年二月卅日合祔於邙山禮也，悲夫，九原之上，豐碑有苔，三川之旁，泉路無晝，敢為銘曰，式敘芳猷，龍劍既沒，琴瑟俱亡，鶴吊無主，人辭故鄉，秦首為容，歸此三從，齊致敬，悉被一宗，刊諸貞石，郁彼高松，懿兮哲婦，十地超蹤，
河南慕容府君墓誌銘並序夫木秀孤標，勁風殞人摸殆庶降年長，故顏子未登仕室之年，公明才逾強仕之歲，噫，前歎其蘭敗，人到於今傷之，公即其流，播在輿議，咸雲遠致，誰謂近圖，族盛晉朝，姓因漢午，公侯不絕，弈葉綿聯，五代祖紹宗，後魏特進，尚書左僕射，燕國公，尚書令，尚魏公主，駙馬都尉，是時國有艱難，憤然濟世，擊射侯景，齊魏獲安，德振英聲，光融史傳，高祖三藏，隋上將軍，開府，儀同三司，尚書令，右僕射，曾祖正言，皇朝衛州刺史，祖知廉，皇朝左台侍御史，父琦，皇朝殿中御史，鄭州管城令，並文武不墜，世濟其名，或韜術孫吳，七擒七縱，或建隼郡邑，言發雨從，或白簡不回，驄馬咸畏，信積善之餘慶，及代繼其明哲，公諱曉字濟，幼則卓爾，特達璋，歸心道門，克意內典，不茹葷血，常勤讀誦，縱緣事之有廢，必候簡以數充，夷之心，實不可易，顏閔之志，信在於茲，謂信命之可延，何福之無應，嗚呼哀哉，公久無宦途，事不獲己，須為親老，遂祿代耕，阻乎家貧，及選而授職，解褐亳州成父主簿，秩滿歸洛，薄游大梁，春秋有二，卒於下州里，以大唐乾元元年三月十三日，葬於邙山東陶村東原，祔先人塋禮也，長子郁，殆至滅性，次子始孩，末子則公之遺腹胤也，有女七人，並未出適，哀慟親友，痛切鄉鄰，遂為銘曰，降年有命，善惟則慶，蹈道正天，不夭性誰，謂其斯言，汩乎無定，依道遺榮，精心歸誠，黽勉齋誡，克己服行，福既無報，禍亦虛名，而未知命，如何零，以茲齊觀，方知物情，痛乎精，永冥冥，
大夫洛交郡長史上柱國趙府君墓誌銘並述造父為周穆王御，因封著姓，洎文子賢明，經理晉室，條分於新田，故今為天水令望矣，君諱懷，字懷，皇輔國執左金吾道興之曾孫，皇雲麾執左右金吾文皎之孫，皇朝請大夫常寺主簿玄俊之長子也，於赫祖德，聿能濟世，煥在方策，可略而，君殷襲慶靈，誕膺元吉，為善不伐，時而後言，始冠明經，授易州參軍，又授果州司士參軍，又授萊州掖縣令，北海剽俗，時為狡猾，君於是革前弊以轄諸，敷德教以訓諸，浹旬而人俗大寧，一同而眾目皆舉，續遷越州諸暨令，復前范，嘉問益彰，朝廷聞邑敷卓魯之之化，階列大夫之榮，位未可量，始侯後命，俄除儀王府掾，賦詩朱邸，通籍金門，曳裾梁國，亦鄒枚之亞也，聖朝以經界攸遠，俗孔殷，擇半刺之才，委佐郡之任，制授咸寧郡別駕，俄遷中部郡司馬，所蒞惟允，於何不臧，遷洛交郡長史，式孚威惠，迭用剛柔，累輯佐能，於是乎加以樂天知命，謝病辭官，以天寶十五載三月四日，歸化於西都靜恭之私第，春秋八十有四，凡所蒞也，以公滅私，其秉操也，自家形國，綰銅里，兼歷八官，展驥三州，吾道一貫，般若宗旨，成誦於心，溫故文，談在眾口，方欲騰躍台袞，翱翔亨衢，而天不輔忱，殲我明哲，嗚呼哀哉，夫人穎川陳氏，敦煌氏，皇太僕卿知璧之長女，動合嬪則，言成母儀，彼皇在天，雖莫終於偕老，白日為信，諒不孤於同穴，先逝於東，明年九月季旬之二日，合祔於北邙原禮也，有子曰方浩，前邵陽郡邵陽縣主簿，次子溥，前樂安郡滴河縣主簿，次子方湊等王命也，憫凶在疚，殆不勝喪，恭承徽懿，俾述斯文，銘曰，世錫純嘏，賢鍾粹靈，惟公令德，早歲飛聲，識洞今古，性涵忠貞，遠圖未盡，梁木先傾，哀哀孝子，西自咸京，扶靈櫬，東歸舊塋，已符先志，克遂幽情，卻背邙阜，前臨直城，宅兆之勝，如何銘，千秋萬歲，永泉扃，
大燕故處士徐君墓誌銘並序君姓徐氏，諱懷隱，其先京兆人也，因官食稅，遂居此焉，原夫虎將軍英公之後，祖文經，濟濟勇夫，早閒軍行，懷蘇秦之策，有李陵之謀忠信以寬，明察以惠，君忠孝穎傑，履道無所，撫下慈，與朋信，不意禍基先兆，寢疾彌留，隙駟不停，從運往，以聖武二年月廿七日殞於私第，春秋七十有五，以其年十月十六日，殯於湯陰縣城西十五里平原禮也，長波浩湧，東臨御水之浦，青翠遙峰，西對太行之嶺，南瞻淇水，桃李泛於春朝，北望漳濱，明月澄於秋夜，四望形勝，千年佳兆，嗚呼，有子崇斌，有花無實，秀而不成，空列才名，早歸泉壤，孫子秀林，絕漿七日，痛五情，恐陵谷之變遷，桑田成海，以旌賢行，勒石傳芳，銘曰，偉才徐君兮道德無窮，年長謝兮一代成空，
大燕贈右贊大夫段公夫人河內郡君溫城常氏墓誌銘並序夫人之先也，衛康叔之苗裔，洎秦漢之後，祿位相承，不絕如發，夫人即唐朝州舜城府折衝北庭副使仁師之曾孫，左衛翊衛德淶之孫，高道不仕元禮長女也，幼而敏，長而順，師氏曰試不逾閒，父義曰動而習禮，母訓曰行成於內，及笄而三者備矣，先君乃回於行人，將歸於段為塚婦，稱來婦也，當嗣續以禮達，奉舅姑以孝聞，能使上下和而家祀，內外聞而人悅，豈非德歟，夫人之所天曰諱喜，克意尚行，貞固守節，厥有令胤，揚名立身，茂功高於一時，聖恩於百辟，父以子貴，自古有之，前燕初，贈右贊善大夫，唐開元十九年奄已先逝，乃號泣曰，未亡人不天，有若凌空墜翼，哀戚之至隱也，嗚呼哀哉，諸孤幼寢於苫蓋，宣妻獨視於莫祀，防記內則，不失其宜，哭夫有類於敬姜，誨子亦同於孟母，未幾，攝心禪寂，煉行齋戒，雖桑門傾德，泫字名公，化其精修，未足加也，故能時遇艱難，備經險阻，交爭之下，曾無震驚，愛子目前，包養如故，信福因之所護持也，享年八十四，以七月廿一日終於薊縣禮之私第，以其年十一月廿一日殯於燕京城南禮也，嗣子惟洽，位至廣陽郡太守，傷哉，孝惟孝而擗地，哀則哀而龠頁天，命薊門之南次，桑乾之西偏，我辟矣，孤墳巋然，其高可號，瘞茲地之窮泉些至德，
載初元年九月十四日，故澤州錄事參軍賀蘭府君夫人豆盧氏墓，聖武二年二月十八日，曾孫將舉大事，不獲皇考，不克祔葬，已俟他歲，求於良聖記，
燕故杭州司戶呼延府君夫人南陽張氏墓誌銘並敘張老發輪奐之譏，張星居翼軫之上，或相韓三世，或佐漢七葉，蔚為貴族，慶流德門，降生夫人，天姿令淑，夫人諱即滄州司法諱之長女也，稟靈純秀，克鑒禮經，宜乎至家，再歸於我，至於動兼四德，譽滿六親，鳳皇葉雙飛之兆，鳩養七子之，雖孟母稱賢，梁妻知禮，不是過也，及劍先，柏舟自誓，銜悲弔影，瀝泣痛心，秋月庭中，獨棲寡鶴，菱花鏡里，空舞孤鸞，始知恩愛是聚患之，禪寂是息緣之地，嘗一味，便得醍胡，深厭六塵，遂捨瓔珞，衣褐無染，觀遣，浮生有涯，唸唸不住，以聖武二年二月廿日微似遘疾，倏焉遷神，即以其月廿四日壬寅祔殯府君塋之東禮也，嗚呼，弟嗣子濞號天不及，柴立過禮，曾閔之誠也，銘曰，婉令望，宜乎家室，言吐蘭薰，調諧琴瑟，惜哉德，忽謝浮生，泉台一掩，空播芳，
故唐陪戎副將太原王府君夫人陳留阮氏墓誌銘並序公諱賓，其先太原人也，曾祖魯，祖瑩珍，並禮樂承家，詩書耀世，規模令遠，蕭灑情高，蓋以林泉養真，朝市樂隱，拂衣簪組，嘯敖天齊，處默在心，遂為天齊人也，公俎豆既包，軍旅兼濟，竭心家國，貴服勳榮，嗚呼，唐天寶七年二月十八日膏肓構災，奄沒私第，春秋六十有四，禮不愆矣，老得終，聞者增哀，食者無飽，其年二月廿四日歸瘞於齊州歷城縣西北原黃崗之東南先君之塋也，夫人四德端如，三從著矣，賢淑上古，不幸先亡，於開元八年三月十五日權殯於巖之左，杳杳孤墳，青烏卜兆，哀哀仙，白鶴臨門，長子上柱國從諫，次子兵部品子昂，則晉國祁奚，孝於惟者，則吾家曾子，生事不類，葬之以禮，於大燕聖武二年歲次丁酉十月乙巳朔五日己酉移祔於府君之舊塋遂禮也，供木參列，雲巖高，黃兆存，白日不駐，庶地久天長，銘以能言之石，雖陵移谷遷，柄同生字之金，其銘曰，古稱其令，實因潘楊，今之二族，齊其以良，地望英秀，天資懿張，自歸冥寞，幾變炎涼，合葬之禮，周公制度，欽承以習，皎鏡長暮，楊悲夜風，薤落朝露，一朝已矣，千齡永固，
長孫氏夫人陰堂文夫人京兆杜氏，曾祖之亮，隋黃州刺史，祖延昌，皇朝邛州長史，父靈麒，皇朝盛王文學，夫人以哀疚不任號慕，週歲以杖而不起，年七，終於集賢私第，孝而見殞，有異於曹娥，泣血經年，頗同於高子，未及歸京師，權安厝於大塋北十五步之原禮也，窆用聖武二年十月十七日，
大燕故處仕杜君墓誌君諱欽，字敬惠，望族長安，杜康之胤，敘社公之後，曾祖可，祖倫，父諱元，並為原武列分英靈秀異，時間出，六世祖仕於北齊，家於業，今為相州安陽縣人焉，君孝則先克家，帛盈儲，澤閏鄉黨，朋心酒德，悅性神，縣之馮唐之郎署憂游，逍遙代歲，寢疾沉滯，金場不郊，春秋五十有六，燕元年六月卒私第，於是里然夫人留氏，著六行之美，二日終於家室，即以其日己酉合葬於相州西北步平原禮也，乃奔波而共逝，嵯峨而注，嗣子等勒貞記其詞曰，夜杳杳孤眠，長辭白日，永化泉門一掩，重啟何年，
渤海李徵君墓誌文並序處士王良輔撰君諱玢，字宣，其先渤海郡縣人也，昔宣王問禮，蔚映龍圖，將軍裔，光輝鳳冊，梁王之園樹，世出衣冠，魏公子之鄉關，人多，紆青馱紫，閥閱相承，祖德家風，子孫無替，高祖，青州司馬，祖彥，廿州長史，父玄恭，左領軍衛長史，長子也，君風樹增感，痛貫終天，組遺榮，因茲避地，松柏立操，冰稟懷，脫落風塵，從茲不仕，以聖武元十一月十五日臥病於洛陽里，因寢疾彌留，而乘化往，鄉鄰慕德，親懷恩，空悲九原，何時可作，長愁隴樹，千秋豈歸，夫人河東裴氏，六行聿修，四德光備，鳳梧早折，龍劍先沉，婦德空存，母儀猶在，以大燕聖武元十二月五啟附於洛陽平陰鄉原禮也，山形起伏，自符白鶴之祥，地勢嵐煙，乃合青烏之繇，孝子有王褒之感，而聞攀柏之哀，詞人無墮淚之才，空愧峴山之石，乃為銘曰，歲聿雲暮，霜卉無芳，空山落月，逝水流長，乘化而往，風悲白楊，鐘鼎餘慶，公侯子孫，芙蓉之室，竹之門，人惟代謝，道氣常存，賢夫哲婦，何遽雲亡，驚公此地，子孫其昌，千秋萬古，人仰余芳，外甥胡涀書，
唐故朝散大夫太子左贊善大夫隴西李府君墓誌銘並序禮部侍郎集賢院學士陽浚撰聖謨孔彰，神道不昧，苟為善之無替，將輔仁而有徵，如何斯人，而遘斯禍，公諱胐字胐，隴西成紀人也，隋銀青光祿大夫，廣平郡守之曾孫，皇秘書丞元璋之孫，皇河內郡司戶參軍澄之子，早負令名，不愆雅度，貞標可以軌物，精識可以鑒微，公才公望，是則是效，詞存風雅，無取於浮華，學究指歸，恥專於章句，弱冠進士擢第，吏曹考判，又登甲科，以京職祿微，闕於致養，請授晉陵郡武進縣主簿，親屈既歡於捧檄，道存何傷於鹵棲，俄而秩滿，返服舊居，主上慮宗子有才，精加搜擇，宗正卿嗣魯王以公有曹之文史，兼劉歆之經術，抗表聞薦，特授大理評事，公詩法不撓，掌刑有倫，無冤著聲，全活斯眾，無何，丁家艱去職，哀毀乃杖而後起，禮終而琴不成聲，罔極之心，於斯至矣，服闋，除大理司直，時諫議大夫李麟充河西隴右道黜陟使，以公閒練章程，詳明聽斷，乃奏公為判官，佐彼澄清，審於殿最，皇華之選，時論攸歸，覆命除本寺丞，東京留守，禮部尚書崔翹又奏為判官，尋遷太子舍人，判官如故，參名居守，矯跡崇賢，政必有章，事無不允，屬旁求時彥，精擇台郎，乃授尚書駕部員外郎，膺高選也，飛騰禮閣，綜理劇曹，既著彌綸之稱，遂嬰無妄之疾，苦求閒職，庶養沉，乃除太子左贊善大夫，從所欲也，劉柏多疾，空歎於臥漳，管輅奇才，遽傷於游岱，以天寶十三載十二月十三日終於京兆府咸寧縣道政里之私第，春秋五十有八，粵以十四載十一月十一日歸窆於東京洛陽縣禮也，公素蘊道風，晚安禪悅，怡然自得，晏爾無營，宜其大享戩，克昌繁衍，雖黔婁之有室，何伯道之無兒，余與公早契忘言，共敦久，喪茲良友，何痛如之，言之不文，庶為實錄，銘曰，皇族流慶，達人繼出，至德難稱，清標可律，蘊此良器，未躋高秩，痛哉斯人，不起斯疾，返葬何所，邙山之隅，墓門蕭瑟，原野荒蕪，路飄旌，墳列塗芻，終古無絕，英聲不渝，
唐故定遠將軍守左武衛將軍員外置同正員上柱國內長入供奉張府君墓誌並序公諱毗羅，其先清河人也，父諱毗羅，弈葉承家，隱輪不仕，公累襲沖和之氣，克遵高上之風，芝蘭入室，瑾瑜照廉，其事親也，色難以養之，其行異端，智周以成之，由是蕭灑邱園，恬澹霞月，優遊朝市，不違大隱之趣，弋釣林泉，有光濠之跡，夫然者，宜其夫奏天階，羽儀帝坐，公家其寵命，遂拜定遠將軍，守左武衛將軍，以天寶十四載八月廿七日薨於金城里之私第，春秋七十，即以其載十一月十七日葬於承平鄉之原禮也，長子咸哀泣血，咸席石穴，孟嘗泣感於大風，賢陵掛劍於心許，乃為銘曰，府君反葬斗城西，吉兆地夏明金雞，千秋萬歲兮松柏齊，魂魄歸兮長不迷，
大唐故游擊將軍守左衛馬邑郡尚德府折衝都尉左龍武軍宿衛上柱國張府君墓誌銘並序雁門田穎書噫夫，蒼穹不仁，殮我能幹，德星落彩，和璧韜光者歟，爰我所珍清河張公字希古，晉司空華之裔緒也，惟祖厥父，耿逸馳芳，兢惕怡然，匪干榮祿，優遊自得，稟霜松之操，岐嶷孤拔，挺風雲之氣，公負河岳之粹英，育辰象之靈質，亭亭高聳，遠振雄名，傑傑威稜，龍城獨步，門延賓侶，豈謝季倫，精舍樓台，有齊須達，加以武略兼著，公忠必聞，歷踐榮班，宿衛清禁，累遷馬邑郡尚德府折衝都尉，游擊將軍，上柱國，員外置同正員，莫不獻肝膽於玉階，輸腹心於金闕，惟謹惟勵，不愆不瑕，豈圖二堅興災，兩楹構禍，藥物無護，酷裂所鍾，白日長辭，黃泉永赴，則以天寶十四載十月十七日終醴泉里之私第，春秋七十有三，天寶十有五載四月二日窆於鳳城南樊川之北原禮也，太夫人天水趙氏，恭而有禮，時稱孟軻之母，璋播美，松竹茂心，誕三子，長曰行瑾，次曰崇積，並武部常選，季子談俊，衛尉寺武器署丞，嗚呼，誰免乎榮枯，適睹全盛，今己淪殂，梁木折，太山頹，三子腸斷，二女情摧，咄嗟人代，天道回，其詞曰，公之英聲振區宇兮，公之勇義如龍虎兮，彼上蒼蒼何不仁兮，僉殄我之至所珍兮，泉門此日一關閉兮，玉顏何春再相詣兮，表余平生情殷至兮，飾琬琰以鑿銘記兮，天寶十五載歲次景申四月甲申朔一日甲申建，
大唐故劉君合葬墓誌銘並序武功蘇靈芝書君諱智字奉智，其先彭城郡人也，恭聞受氏於夏，受命於秦，創庶天官，化被江漢，爰洎魏晉，代列侯伯，令為京兆府涇陽縣人也，曾祖寶，皇右領軍尉折衝都尉，祖敬，左衛果毅都尉，父柱，右武衛長上折衝左羽林軍宿衛，粵國有二柄，武有七德，或干城以禦侮，或腹心以衛上，友兄奉進，見任銀青光祿大夫，行內侍省內侍彭城縣開國男食邑三百戶，故當時君子曰，積德積載，弈葉冠蓋者也，君承餘慶以謹身，竭忠貞以旌義，勳列余羨，武部常選，享年不永，春秋有五，天寶二載九月十二日終於私第，夫人孫氏，淑慎凝禎，柔儀婉孌，允臧君子，宜爾室家，而短有涯，早瘞幽壤，以天寶十五載歲在灘五月甲寅朔十九日壬申合葬於京兆府長安縣國城門西七里龍首原龍門鄉懷道里，嗚呼，前矚終南，良木其壞，後臨清渭，逝者如斯，爰恐陵谷遠遷，天長地久，勒茲幽石，傳不朽，銘曰，公侯之裔，相傳孝悌，有涯終極，無朽功諱，宅兆增感，豐碑墜淚，悼泉雞之不鳴，傷野鶴之空唳，聖武，
大燕聖武觀故女道士馬凌虛墓誌銘刑部侍郎李史魚撰布衣劉太和書黃冠之淑女曰凌虛，姓馬氏，扶風人也，鮮膚秀質，有獨立之姿，環意蕙心，體至柔之性，光彩可鑒，芬芳若蘭，至若七盤長袖之能，三日遺音之妙，揮弦而鶴舞，吹竹而龍吟，度曲雖本於師資，余妍特稟於天與，吳妹心愧，韓娥色沮，豈唯事美東夏，馳聲南國而已，與物推移，冥心逝止，厭世斯舉，乃策名於仙官，悅己可容，亦身於君子，天寶十三祀，隸於開元觀，聖武月正初，歸我獨孤氏，獨孤公貞玉回扣，青松自孤，淵敏如神，機鑒洞物，事或未愜，三年徒窺，心有所，一顧而重，笑語晏晏，琴瑟友之，未盈一旬，不疾而歿，君子曰，華而不實，痛矣夫，春秋廿有三，遂以其月景子，窆於北邙之原，祖玄明，梁川府折衝，父光謙，歙州休寧縣尉，積善之慶，鍾於淑人，見非詞，紀茲麗色，其銘曰，惟此淑人兮華如春，豈與茲殊色兮而奪茲芳辰，為巫山之雲兮，為洛川之神兮，余不知其所之，將欲問諸蒼，聖武元年正月廿二日建，
范陽盧氏女子歿後記曾祖承業，唐故銀青光祿大夫，尚書左，右丞，雍州，洛州長史，同州，陝州刺史，祖玢，唐故銀青光祿大夫，并州大都督府長史，父全嗣，懷州武陟縣主簿，汝地藉軒裳，家傳鐘鼎，世濟其美，不隕其名，氣含太和，性稟柔懿，爰自孩提，逮於成立，葛覃其茂，蘭襲其芳，孝友得於天寶，婉順非乎外飾，明心遠鑒，洞見幾先，鳴環動步，必循禮節，吾瘵彌曠，動必待人，汝之待吾，曾無倦色，汝復嬰疾，吾所痛心，今神聖無徵，輔人徒說，藥石不救，厥疾彌留，以聖武元年三月三日寢疾，終於洛陽縣德懋里之私第，春秋一十有九，嗚呼哀哉，顧復永違，泣涕如雨，以其月六日安厝於先塋直北五步之禮也，嗚呼，落華秀於方春，臥寒冥於長夜，常恐歲月流換，封樹莫紀，刊於貞石，用斯文，乃為銘曰，出北門兮，憂心殷殷，傷桃李兮夭青春，佳城一閉兮長已矣，松賈聲兮，日暮愁人，聖武元年三月六日歲右丙申刻，
唐故左威衛中候內閒廄長上上騎都尉陳府君墓誌冀州阜城縣尉陳亢文君諱牟少，字與諱同，穎川許昌人，後因官長安，遂為金城人也，周室翦商，媯滿作賓於天下，漢朝戡項，曲逆持衡於海內，或超然素履，台袞之仰仲躬，或爍乎從政，阿衡之謀仲舉，亦有魏游千騎，道冠當塗，晉邑萬家，聲高典午，君體溫恕之恣，挺醇深之性，剛而能斷，柔而能立，勳庸著國，寵錫彰朝，解褐授右威衛右執戟，終左威衛左中候，行有餘力，職未展才，仍兼閒廄長上，六戎有序，以駿能馴，效節雖多，工猶舊任，是知卑以自牧，恥徇祿之九遷，位且安卑，賢屈身於三黜，君知養人重食，故隱賑於厚生，周乏貴財，遂貿遷於貨殖，閻衡作范，州里歸仁，罕不脂韋，曾無鑿柄，天寶元年五月十六日福善無徵，捨茲永業，春秋六十三，粵月十三日葬於邙山平洛鄉之原，夫人李氏，先而純深，幼而恭敬，長而敦睦，成而惠和，六姻仰之以母儀，四鄰師之以婦德，鵲巢之行，無不備焉，天寶十四載十一月八日寢疾彌留，終於東京銅里第，享年七十二，無何，會燕朝革命，天寶十五載正月一日改為聖武元年，茲年五月十三日，遷窆就府君舊穴合葬，嗣子榮，踐坤興慕，攀穹靡及，思傳不朽，用勒泉扃，況窀穸之辰，令筆，言其景行，乃為銘曰，彼曠古，瞻言本枝，齊卿五世，楚相三知，盛德無絕，風流在斯，歟夫子，克構重規，舉以義發，言由禮施，孝彰荊茂，德表星移，受潤，宮牆莫窺，火薪易盡，巢駟難羈，深沉隴登，瑟風枝，誰後，同悲載馳，
唐元功臣故冠軍大將軍右龍武軍大將軍張公墓誌銘並序京兆府鄉貢進士申參撰君諱登山，字伯倫，敦煌人也，其先軒轅第四子，受封關內列侯，從居趙地，世為冠族，漢司空即其後也，黼衣朱紱，已降於唐，大跡煥其禎符，累仁郁其分稱，故得餘慶，綿異遺列，乃懷瑾瑜而鎮雅俗，負日月而利賓王，集朝陽以鳳鳴，雲津以龍躍，詳諸史牒，可略而言焉，曾祖利貞，隨任雍州石台府折衝，機重宏深，標峻遠，祖懷，左衛郎將，上柱國，器宇清茂，風度閒華，考龍，穆州司馬，精誠外澈，獷俗懷仁，恂恂敬鄉黨之容，雍雍悅詩禮之訓，君資靈岳府，識鑒弘通，如芝蘭生谷以淑郁，松柏凌寒而勁正，生知合契，天骨應圖，屬國步再康，寧宇清謐，君乃麟角直指，鳳翼橫張，獻策金門，遂受腹心之寄，唐隆元載，解褐授游擊將軍，寧州靜難府右果毅，會識融通，仁智合散，道孚邦邑，譽滿京華，卷舒懷抱之間，逍遙人野之際，開二載，授岐州義伏府左果毅，開四載，授游騎將軍行華州鄭邑府左果毅，文武內明，鋒穎外發，但奇桐入爨，詎銷清耳之音，神劍沉襄，豈絕干星之氣，開十載，授京兆府元城府折衝，開十四載，轉甘泉府折告明威將軍，開十五載，授京兆大名府折告，壯武將軍，皆夙著誠款，績用可嘉，鐘石彰革代之音，星雲表龍飛之瑞，俄遷左驍衛翊府右郎將，次任左領軍衛翊府中郎，賜紫金魚袋，開二十七載，授雲麾將軍右龍武將軍翊府中郎，次改授左清道率府率，遷冠軍將軍，封經城縣開國侯，食邑七百戶，加本軍大將軍，東越舊吳，地稱巨麗，南金竹箭，余烈尚存，君受命轅門，杖劍出塞，指蔥山則陣雲常偃，彎繁弱則漢月長孤，甲如山兮馬如鐵，謀如雨兮汗如血，襲五陣則刀落星，戰百勝則鏌耶呈缺，孝家忠國，約禮遵詩，虛己膺物，罕有榮羨法心悟一，常窺甘露之門，知色相俱空，慈奪猛風之海，意珠輕垢，心印照千二百蓮花，生一念而出於暗輪，閉五勝息肩於靜網，君子聞之曰，痛矣夫斯人也，危言屈短，常數，嗚呼，天寶十四載九月十二日，氣疾暴增，奄捐元捨，春秋九十焉，唯君幼及鳳毛，長便麟角，秀氣與雲松並峻，素概將冰玉俱貞，而不升台庭，而不到壽域，主上當食而弗懸，親賓相視而行哭，都人罷市，里巷不歌，靈需在門，騎吹伏路，慕纏人吏，悲深寮，古之不朽，何以加焉，長子仲仙，樂平郡青谷府別將，第二子景仙，任左金吾衛善訓府折衝，第三子浩然，右領軍衛馮翊府別將，並擢枝蘭畹，舒葉桂林，涵芳流以散輝，映圓浪而浮景，望清三賈，聲華二陳，友悌著於夷，仁孝立於顛沛，仰慈顏而永慕，懷網極以增悲，庶憑宅兆之安，少慰終天之戚，粵以其載十月廿三日，遷葬於開遠門西三里龍首原禮也，步長原之迥野，噫斯路之良難，霜雲結而蒼山暮，楸賈衰而隴隧寒，送飄風於落日，瀉頹運於驚湍，長安陌，龍首原，萬古千秋沉夜魂，金石之不朽，寄窮思之音翰，其詞曰，山門寂兮山日沈，泉關掩兮泉路深，荒郊廓兮歸望絕，霜月明兮松帳陰，慈顏緬而永翳，欒棘標而崩心，彼天長兮地久，此貞石兮無侵，
唐故武部常選韋府君墓誌銘並序廣文館進士范朝撰君諱瓊字瓊，京兆杜陵人也，漢葉崇盛，丞相乃擅其名，唐業克昌，逍遙遂因其號，君之苗裔，即其後也，曾祖元整，皇中大夫，使持節曹州刺史，上柱國，祖，皇益州成都縣令，父景，皇廣平郡肥鄉縣令，並箕裘嗣業，弓冶克傳，殷仲文之風流，潘安仁之令譽，君幼年好學，書劍兩全，蔑卻詵之登科，慕班超之投筆，封侯未就，遘疾俄臻，神草無徵，靈芝靡驗，以天寶四載十二月廿九日終於陽郡九隴縣之私第，春秋有六，嗟乎，梁木斯壞，哲人其萎，織婦罷機，舂人不相，以十四載五月十三日卜葬於長安縣永壽鄉畢原，祔先塋禮也，南臨太一，北帶皇城，地勢起於龍蛇，山形開於宅兆，胤子署，居喪有禮，毀瘠劬勞，泣血三年，絕漿七日，盾車永掩，猷徹長施，恐筮短之龜長，懼陵遷而谷徙，式鐫貞石，用紀芳猷，乃為銘曰，帝堯之裔，豕韋之枝，溫恭其德，淑慎其儀，佳城鬱鬱，王黍離離，月懸新壟，松…舊碑，墳塋改變，陵谷遷移，萬古幽室，滕公瘞斯，
夫人博陵崔氏，其先也，炎帝之初，裂地而封其姓也，自後漢榮顯，簪紱相承，組襲於今，十餘紀，古今必載，式光圖書，高祖諱曠，十三大將軍，幽州牧，武康郡開國公，曾祖諱順，使持節松，渝，玉，簡平，湖等六郡太守，左散騎常侍，襲武康公，祖諱元，河東郡司馬，父諱承嗣，中大夫，臨淮郡別駕，適范陽盧氏，金玉植，鼎族孝可以睦六親，禮樂可以九族，自天寶十載秋七月廿二日，卒於城，春秋七十有二，其載九月十七日是筮其吉，葬於河南府北禮也，泉門晝奄，同逝水之無還，薤露朝，類華之永訣，胤子專道，觸地無容，豈顏氏之，獨虞丘之哀慕，泣逾制，切戀句勞之恩，啜廬，痛慕噬指之義，其詞曰，天何不兮禍其速歟，歲不我與兮哀極無知，
大唐故定州都尉知隊使崔府君墓誌銘並序府君諱克讓，字振元，其先洛陽人也，曾祖范，仕隋為都護，隱鄙虛名，高懷其志，上幸江都，因宦遷家，今遂揚州人矣，祖世雋，入唐，初治中，進岐州刺史，勵精圖治，仕共欽仰，父文，諫議大夫，協時匡政，直言無遺，府君少閒書劍，投筆從戎，為安西副大使來公所重，隨在戎幕，推誠心腹，於茲累載，初年為司戶，遷都尉知隊使，丁母憂，未上，不幸染疾，藥石無靈，於天寶十三載甲午十月二十日，奄終揚州江陽縣德政里私第，春秋四十有三，夫人清河張氏，貞明柔順，婦德無虧，生二子一女，長曰守訓，次日慶哥，女適姚尚書次男，子女等泣血號訴，卜兆吉辰，以十四載己未二月十六日，葬於城東嘉寧鄉之原禮也，故刻茲石以記，乃為銘曰，蒼天何為，殲及崔君，胸羅大志，忽邇劍沉，月照松丘，風搖柏嶺，卜葬平原，孤幼淚血，千秋萬代兮逾芳，一玄堂而別，
唐故游騎將軍河南府鞏洛府折衝都尉上柱國博陵崔府君墓誌並序公諱智，字莊，廣平人也，昔太公封齊大夫穆伯食菜崔，因命氏焉，曾祖禮，隋滄州鹽山尉，祖萼，唐瀛州錄事參軍，父武，皇雁門府折衝，並夙擅吏才，早參戎幕，公即都尉之季子，天生俊奇，碩而且武，爰自至學，棄筆書堂，開元初登，勳高沙漠，起家補左領軍衛長上，俄轉右武衛司戈，左金吾衛中候，左羽林司階，並職禁虎賁，掌當環列，尋拜河南府寶圖府果毅，京兆府武亭府折衝，河南府鞏洛府折衝，加游擊游騎將軍，或國儲是防，天花司禁，或皇衢晝啟，通門遏奸，皆以公之勤儉克修，忠貞允執，未陳請徙之節，俄及膏肓之辰，天寶十四載春孟月旬有八日，終於奉常之官舍，蓋所職之廨宇，逾月十有六日，展羽儀蕭鼓，權厝於邙山之塋，夫人宋氏，啟兆之左，所謂陰陽不偶，吉凶未從，同穴之宜，更俟良載，公之三子曰侑，，先等，孝過顏閔，痛切高參，青烏啟兆，將有於康莊，馬鬣斯封，庶克存於瀛博，文以志德，禮有書銘，銘曰，雄雄令質，迅發膺揚，族流齊邑，德襲炎皇，出身事主，展節沙場，入承帝寵，朱紱銀珩，善人無報，祥渝禍殃，生存禮范，沒備儀章，國門直視，丹飛，舊塋之側，松賈淒涼，
唐故朝散大夫使持節龍溪郡諸軍事守龍溪郡太守上柱國梁君墓誌銘並序登仕郎前臨汀郡龍巖縣尉郭懷琰文兼書公諱令直，字元祥，安定人也，自媧皇立極，而顓頊流裔，則畢公十世孫魏文侯少子畢封大梁王，自其後子孫即承梁王紹之後，漢魏再封，遂安定為氏，因官於河南，始貫焉，曾祖仁裕，唐金紫光祿大夫，鎮國大將軍，行秦州刺史，祖詵，唐朝散大夫，行汲郡新鄉縣令，父知微，唐朝請大夫行汜水縣令，並百城千里，逐扇移風，玉葉金柯，易代不絕，並為人望，公則汜水令之次子也，少而惠識，所覽必成，武緯文經，百家玄解，韜略奇術，一貫於心，以蔭為太廟齋郎，肅清祧祀，考滿擢選，解褐授汲郡參軍，雲霞二登，風舉千仞，奉使送甲仗平盧安東，無何以其載改范陽郡開福府別將，專知倉庫，考終，遷上谷郡新安府右果毅都尉，公蒞事敬慎，冰壺任情，時河間太守朱玄泰奏公充河北海運判官兼充馬家城守捉使，再改樓煩郡嵐山府右果毅，且百里之命，非奇人之不裁，三軍之統，非良將之莫守，河東採訪王翼奏公充岢嵐軍副使，考終，擢遷漁陽郡臨渠府折衝，賜緋魚袋，採訪裴公又奏充靜塞軍納諸郡兵糧兼知屯田，且文武一班，偕衣其服，變三都尉，而佐百城，擢遷漁陽郡別駕，仍充靜塞軍營田使，又授柳郡長史，公清而勤，謹而廉，人沐其恩，官愛其行，時僕射安公奏充節度支度陸運營田四蕃兩府等判官，數奉使資，悉承膏澤，又遷文安郡司馬，因考使西入，特授龍溪郡太守，即此之任也，且公之歷任，文武盡其能，助化皇風，太守分其位，軒車始駕，仕庶望其威，馭馬初馴，驛道江介，何圖彼郡無福，途失國賢，遂於天寶十四載仲春二月五日薨於使亭里也，時春秋六十七，嗚呼哀哉，孰不傷痛，禮以重縑粟等加常，以其載三月一日殯於河南平樂鄉北邙之禮也，嗣子前道舉文部常選履謙，次子上柱國武部常選履信等，號天擗地，毀瘠縻軀，忘漿已過乎終朝，泣血可申乎免服，仍懼陵谷遷徙，痛其嘉猷，爰取他山之石，為銘藏於地穴，其詞曰，文經武緯，盡備其職，馭初馴，靈變軾，犢劍離賢，龍溪喪德，悲昊天兮時不，孝擗踴兮碎胸臆，刻他石兮藏地穴，記芳猷兮長無極，
故河南侯莫陳夫人墓誌銘夫人侯莫陳氏，河南人也，故豐府長史嗣丹之女，故果州西充縣尉鄭之妻，洪烈緒門，弈代累德，仁惟敦永，士貴有恆，幼穆吾家，淑慎師訓，將成婦道，惕厲箴規，邈乎宗族，所舉至哉，閨闈之美，不恥廉儉，溫自寬，克和琴瑟，常以娛日，首飾莊敬之節，服惟浣濯之衣，厥成而志矣，夫人昔常事舅姑，斂服躬專，加於寢食，親臨堂廡，妙不逾閾，展轉莫墜於女功，斯須豈違於婦教，返覆四德，柔和六姻，以光大也，嘗隨鄭公蒞官，勸以貞固事，悅以清勤進德，倬彼嬪賢之志，悠哉好逑之述，以為終始可久焉，何期慶無徵，禍兮所倚，及鄭公亡後，夫人孀居，歎齊眉而不終，獨齋心而殆盡，撫視孤幼，三徙依仁，疚疾徽容，廿餘歲，每著藻之事，恭惟春秋之時，及乎慕道，遂悟色空，執持大象之尊，適出世塵之路，何圖巨壑奄移，生崖頓謝，以天寶十三載五月十三日終於尊賢里之私第，春秋六十八，哀哉哀哉，十四年春正月辛酉朔十三日癸酉，遷厝於邙山平樂之原禮也，意夫，安時然，終天已矣，惟此銘石，用記直辭，銘曰，淑德嬪賢兮必齊之姜，孝慈勤儉兮歸仁克昌，鳴鶴之主，螽斯之羽，孤幼滿膝，冠婚不失，出塵之蒙，度筏如空，記夫銘石之歲月，觀乎拱樹之悲風，
唐故雲麾將軍行右龍武軍將軍上柱國開國侯南陽張公墓誌銘並序鳥能飛萬里，其有鵬乎，魚能吸百川，其有鯤乎，夫鯤鵬之處者，非滄海而不居，非扶搖而不動，豈秋潦夕吹而能加其志焉，士有佐世之材者，非艱難而不投，非明君而不事，豈斗筲凡類而能效其節焉，則我南陽張公功可著矣，公諱安生，譜疇清華，門多高士，漢有留侯秘略，晉有司空博識，累葉冠冕，暉曜相繼，祖諱泰，考諱貞，並儒素隱躬，遁跡不仕，田園蘊道於高尚，詩書襲德於風雅，後因公列爵，追贈考扶風郡司馬，父因子貴，以忠彰孝，公駿骨天資，偉貌神秀，拔奇材於眾外，先武略於群石，景雲中，屬韋氏竊權，群凶暴溢，擾我黔庶，殘我王室，公乃葉忠謀，為佐弼，識潛龍必躍於青霄，知牝雞伏誅於斧質，提一劍而直入，掃九重以殄謐，再清京兆之天，重捧長安之日，謀深於周邵，功越於平勃，古往已來，莫之與疋，公以功高職卑者志士之讓，初退後進者達人之漸，故辭公侯之封，就戈戟之仕，畢能身榮於紫綬，門曜於丹戟，得馮異大樹之名，免蕭何小過之責，有始有卒，其惟公乎，遂解褐授果毅，二遷折衝，一拜郎將，再轉中郎，畢於龍武將軍矣，食邑九百戶，公歷官無虧，公務旨要，處事有則，人莫能犯，或帝居內宮，則警衛嚴肅，或駕行外仗，則旗隊克齊，其動也若鷹鶚回迅，其止也狀師虎群怖，電轉星流比其速，雲回霞卷處其事，暨乎晚載，自強不息者，系公而已，以天寶十三載冬十一月十日扈從，薨於昭應縣之官第也，享載七十有一，初公染疾城中，將赴湯所，左右留勸，作色不從曰，吾亦知難保者命，但殞隨君側，以表忠誠，亦知易歿者身，但死在營間，用彰勤節，使魂歸帝鄉之路，心存皇闕之下，願之足矣，汝等勿違，言畢扶疾即行，到遂終彼，所謂臨事無苟憚，臨困無苟免，及回櫬於路，誰不傷悼，嗣子庭訓等，侍疾而捧藥淚枯，返柩而攀輿氣輟，夫人太原郡君王氏，先公近歿，苫蘆猶新，重舉，泣地未絕，號天更哀，又以翌載春二月十二日別兆葬於龍守原之禮也，素墳上築而永固，玄堂下而深堅，白雲孤飛，招將軍之勇氣，綠柏旁植，表武士之高節，恐陵谷有遷，刻銘以記，銘曰，鶚之迅兮飛已絕，士之勇兮謀且決，臨難不懼兮忠臣節，奉我明後兮誅暴孽，貴兮雁行列，花萼忽凋兮一枝缺，獨有功名兮千載存，列石銘兮記墳闕，
唐故安定郡夫人梁氏墓誌銘並序登仕郎前臨汀郡龍巖縣尉郭懷琰文兼書夫人號無量，字大娘，安定人也，自媧皇作孕，而顓頊裔焉，則畢公十世孫魏文侯少子畢封太梁王，自其後子孫即承梁王紹之後，漢魏已來，遂安定氏焉，曾祖，郴州刺史，祖玄溢，婺州蘭溪縣令，並百城千里，盤石維城，逐扇移風，頌聲洋溢，父暉，唐國子主簿，統堂之義，濟濟之禮猶聞，知入室之勤，祁祁之徒克訓，紀大成於國胄，校奠獻於先賢，乃何代無奇人哉，夫人則主簿之長女也，少明女史，長達婦工，四行有訓於親鄰，五德無虧於家室，笄年結佩，百兩配朱氏之門，婦禮初登，三省不於娌對之口，夫賢婦德，規矩成焉，自朱氏先歿，夫人孀居，幃不乎彰施，粉匣已乎塵網，及至母德，時亦釋葷，心歸大乘，悟其真性，垂堂立識，親族留規，何圖風樹不留，隙駒難駐，忽遘斯疾，百醫不痊，遂天寶十三載冬十二月八日薨於上東里之私第，時春秋五十七，嗚呼哀哉，孰不傷痛，以十四載春正月十二日殯於河南平樂鄉北邙原之禮也，嗣子國子大學生英華，號天踴地，哀昊蒼之偏鍾，碎骨縻軀，痛誠心於罔極，柴形毀瘠，泣血忘漿，猶心徙谷移陵，不盡天長地久，爰刻他石，而列銘云，哀哀昊蒼，殲君慈堂，子無怙恃，悲來易傷，母星見墜，父日潛光，如何明鑒，沉乎北邙，
朔方郡朔方縣令劉府君墓誌銘並序濟陽蔡彥先撰，本豐人也，弈世載德，累葉重光，衣冠，，曾祖，隋吏部尚書，祖行范，皇朝州刺史，都督，封和義郡公，父嘉德，累遷為榮州司馬，公則和義公之孫，司馬公之子，蹈明哲以立身，究典墳之奧秘，初桂林之第，冠郡英之首，再射東堂之策，見聖人之心，制授宋州宋城尉，執德不回，為群邪所忌，貶授徐州蕭縣尉，遷穎川郡臨穎縣丞，祖述詞華，欽崇公政理者，皆不測文房，何窺武軍，尤人入室，誰可升堂，謂俯拾青紫，豈徒仍勞州縣，以天寶四載授朔方郡朔方縣令，未之官，寢疾，終於長安之客舍，春秋六十有三，夫人河東薛氏，世為令族，壺訓，婦道母儀，雍熙肅睦，春秋五十有四，以天寶十一載三月二日終於郾之勸誠鄉，嗣子等，承嚴父之遺訓，飽慈親之義方，兄弟怡怡，教義之領袖，居家理理，冠冕之楷模，分地利以用天道，實倉稟以崇禮節，故能以約饉之歲，克成三墓，以天寶十三載十二月十三日合祔從先府君之塋禮也，乃纂緝碩行，甄紀鴻名，其辭曰，至業孔修，厥德靡儔，于嗟此地，乃立斯丘，龍山北鎮，雉水東流，徽音不泯，松賈千秋，
唐故處士上谷寇公墓誌銘並序外甥中山張越撰外生河南賀蘭應書我外族之先，本因官命氏，由避地上谷，因為郡之昌平人，爰自周室，迨於聖朝，時為美談，史載盛烈，積善餘慶，慶鍾府君焉，公諱因，字，漢執金吾威侯子翼之後，歸州刺史，歸昌侯覽之曾孫，曹州長史思遠之孫，太原榆次丞之元子也，露冕則穎川來暮，題輿則海沂以康，惜負遠圖，不登三事，況六安薄宦，有才於桓譚少府，早標無年，終於管輅處士，生而茂異，少而通明，氣合天和，心追真道，年未幼學，幼以老成，善屬文，多逸興，飲酒終朝而不醉，賦詩物而不遺，或登山臨水，蔭松籍草，必超然獨得，形神皆王，時議每以謝客陶元亮比之，猶恐前人有慚邑，誦毛詩，周易，左氏傳，太史公記，悉精通詁訓，至於歷代陽秋，百家著述，則不求甚解，亦無不涉獵之書，常真經，披釋教，皆至實際，詣名理，故高僧羽客，日夕相從，殊不以祿利介懷，窮改操，我則不取，而令聞美譽，自多歸之，宜騫煙霄何哉，邦國殄瘁，淹恤異縣，霜露遘疾，以天寶甲午歲春三月廿日，終於胙城旅舍，春秋五十有三，夫人隴西李氏，前汲宰親安之息女，天下賢婦，海內名家，既喪移天，旋歸大夜，以其載六月有六日即世於河陽別，享年有八，冬十二月三日，合祔於金谷原先塋次，從周公制也，嗣子倫，份，仲等，克己，孝思罔極，越諸甥者，方衛不如，比魏舒奚迨，言不盡意，德難，收淚含豪，直書時月，銘曰，高陽之後，公實無雙，讀書成癖，懷寶迷邦，阮公南巷，陶令北窗，一朝已矣，悲哉夫子，況有健婦，能為逸妻，道將我合，德與我齊，祔葬於此兮天地久，令名不盡兮在人口，古來共然兮萬事何者，外生陳郡殷照排文穎川陳僧刻字，
大唐故臨淮郡錄事參軍李君墓誌銘並序叔混然君諱，字從訓，趙郡平棘人也，皇朝晉陵府君之曾孫，鄉府君之孫，虞部府君之長子也，君高門錫胤，餘慶挺生，身踐言，好文重學，聿祖德，不墜家風，陳群即太丘之孫，袁保亦紹卿之子，年廿二，忠宣太子挽郎出身，天寶十三載調授臨淮郡錄事參軍事，文部尚書楊國忠以君儀貌魁偉，風神清肅，擢授此職，謂得人矣，靡從事，載陳其力，提綱舉目，深盡其要，六曹欽其善政，一郡仰其能理，方冀考績三載，取陟用於榮遷，曾未期月，遂纏而勿化，以天寶十三載遘疾，終於官舍，春秋四，嗚呼哀哉，君之妻，福昌縣令裴鼎之長女也，哀纏晝哭，悲結夜啼，誓終身之字孤，怨盛年之喪疋，往以三星之夕，冀同偕老，不期數月之間，相次而歿，男女幼稚，並未成立，或才向齠齙或未離於襁褓，痛嗟行路，哀感親朋，何昊天之不傭致人生之若此，以天寶十三載閏十一月廿九日合葬於北邙山杜敦之原禮，嗣子居等年未弱冠，已喪二親，號呼之聲，尤甚衛人之痛，宅兆之禮，是用周公之法，顧維童孺，未保存亡，恐歲月，塋域莫辯，爰樹孔宣之記，封之四尺，勒滕公之銘，留於千載，其銘曰，我之門閥兮餘慶長，爾之挺生兮承世昌，有時無命兮足可傷，才一職兮遽雲亡，少妻相繼兮入黃腸，孺子號呼兮未勝喪，卜宅兆兮葬杜邙，永閉松門兮夜未央，
皇第五孫女墓誌銘並序中大夫行中書舍人翰林院待制上柱國臣張漸撰朝議郎行太子宮門郎翰林院供奉臣劉秦書巨唐宗系混元，貽謀道德，保之慶，儲自上天，令淑之姿，誕於中掖，恭惟皇之第五孫也，傳芳玉，挺秀銀潢，率禮閒和，秉心柔順，而夙秉青宮之范，載輝彤管之則，生知道要，幼誦真言，跡慕神仙，心凝虛白，鉛華不御，常思鸞鶴之遊，瓊蕊方餐，詎假鳳凰之北，勤修秘，克受靈方，歌八景之洞章，究三清之隱訣，鮮膚綽約，儼冰雪之容，慧識精明，割熏華之玩，每習靜觀，妙練形坐忘，理契冥，氣合沖漠，代俗不測其用，視聽莫見其端，棲志太虛，寧樂人寰之貴，脫身懸解，詎論修短之期，以天寶十三載歲次甲午十一月七日丁酉，恬然委順，時春秋廿一載，仙駕凌空，天樂在聽，白雲一雲，瞻帝鄉而未歸，素青啟行，捐佳城而將掩，皇上慈深軫念，禮重哀榮，式備羽儀，爰從卜宅，以其載閏十一月廿九日庚寅，法葬於京兆咸寧縣義豐鄉之銅人原禮也，詔使護葬，鳴笳引路，詣上清而日遠，瞻留舄而增傷，乃命小臣，志於幽壤，銘曰，家膺執象，系贊猶龍，太和保合，至道斯宗，誕生女士，有婉有容，松柏之茂，桃李之，虹彩孕靈，星輝誕質，淑慎任只，秉心專壹，慕跡靈仙，全形芝術，受之鍵，歸真靜室，碧落降節，玄洲召名，刻藉瓊圃，遊魂玉京，載飛仙馭，尚軫皇情，履舄猶在，壟隧方營，松野蒼茫，堇原重複，羽駕齊轡，雲輿並轂，吊鶴初飛，瞻烏已卜，敢書令范，以志陵谷，
大唐故永王府錄事參軍盧府君墓誌銘並序前國子進士房由撰公諱自省，字子慎，范陽涿人，其先太岳之胤也，世著敦史，史有美談，末葉本枝，得而詳矣，六代祖諱淵，後魏吏部尚書，八子四卿，一門三主，淵生司空道虔，虔生周左庶子昌衡，衡生皇博州刺史寶胤，胤生絳州稷山令元規，規生滑州衛南令逖，積仁累德，族大寵彰，命即衛南府君三子也，生而美秀，長而沖和，貞白不違於身，喜怒莫見於色，弱歲以明經及第，時吏部宋公秉林宗之鑒，器公之牆岸綿邈，重公之閥閱清華，以其子妻之，調補左清道率府兵曹，丁府君罰，不食三日，泣血三年，免服補同州參軍，太夫人即世，殆將滅性，俯而得禮，尋授恆王府戶曹，又任永王府錄事參軍階之漸也，鵬翼將摶，驥足猶，長途未平，中壽先傾，以天寶十三載四月十九日終於敦化里之私第，春秋五十有四，以其年閏月十一日權窆於洛陽北原禮也，嗚呼，謂天與善，何祿位之不崇，謂神依仁，何年壽之永，報施之理，其為謬歟，夫人淑慎柔襟，閒詳中閫，昔媲其偶，咸稱冀之妻，今字其孤，實為文伯之母，嗣子克等，哀哀訴天，之中，禮無違者，由盧之自出，敢不預知，忝跡文詞之場，用書陵谷之所，銘曰，公之德介然而直，於家於國，有典有則，其儀不忒，公之性退然而，惟貞惟正，克恭克敬，與物無競，神其無良，降此禍殃，白玉長瘞，青松已行，風樹蕭屑，原野蒼茫，國門之左，邙山之陽，于嗟盧公居此堂，
故原城府別將裴君墓誌銘並序君諱銑字成子，河東聞喜人也，山河啟土，纘命氏之勳，袞弁承慶，光必復之緒，曾祖諱永嗣，皇懷州武德縣令，惠人而傳豹產之化，祖諱仲將，皇貝州刺史，導國而布襲黃之德，考諱迅，皇荊州大都督府法曹參軍，恤獄而秉於張之刑，丕承前烈，茂昭後裔，惟君嗣之，自弁髦以孝行聞，及冠以韜略著，觀蟻術也，早慕通經，懷燕頷也，是從投筆，遂陳減灶之略，從下瀨之師，帷幄必盡於籌謀，旗鼓又張其耳目，月獻三捷，帝多膚公，有詔授衛原城府別將，鋒可試，世稱劍決浮雲，逝水不留，人歎舟遷巨壑，越以天寶十三載六月五之日，寢疾終於永豐里之私第，享年卅三，以天寶十三載閏十一月十一日，遷窆於河南縣宣武陵之北原禮也，嘻，當終童之年，無伯道之嗣，悲夫，夫撰日繕萏靈即季父尹公軫深愛也，舊塋是祔，獨掩北邙之田，新柏成行，共瞻西靡之樹，銘曰，鼎貴之族，貽厥之勳，忠孝雙美，邦家必聞，謀高入幕，氣壯從軍，才榮鴻漸，俄歎芝焚，引寒月，松埋曙雲，空留石志，永播清芬，
大唐故朝請大夫行晉陵郡長史護軍段府君墓誌銘並序著作郎孔崇道撰君諱承宗，字承宗，恭叔之後也，命姓之始，肇於魏封，封於段干，因以為氏避地之後，世居武威，今為京兆人也，高祖偃師，皇衛尉卿，左常侍兼禮部尚書，加光祿大夫，益郡縣開國公，謚曰忠信公，掌宮御衛，猶遵馬叔之風，典禮儀曹，尚著楊雄之政，曾祖志玄，輔國大將軍，褒國公，食封九百戶，謚曰忠烈公，陪葬昭陵，松賈成，煙閣，形神儼然，大父，朝散大夫，符璽郎，父懷昶，梓潼郡參軍，絳冠朝服，自楚而行，參謀國章，乃秦而有，公即參軍之嗣子也，入仕綿州參軍，參卿有則，軍事必資，次授越府倉曹廩，是司尤稱出納之吝，庖廚攸事，頗有君子之嫌，朝聖憂人，情存撫字，遂轉蘇州長洲縣令，有子路之三善，人也不偷，類君魚之一同，膏也寧潤，轉授桑縣令，彈琴自理，制錦無為，三異豈謝於中牟，雙乃同於葉縣，時選良佐，遷授余姚郡司馬，既未雄飛，且從雌伏，身仍就列，名已聞天，又遷晉陵郡長史，治中之任，佐理惟賢，下之官，讚揚公命，於戲，府君性與淳深，識稟弘泰，照有心鏡，不妍蚩於萬物，智若湧泉，齊是非於一指，雖出身榮蔭，而入仕異能，隨手眾妙，應權因心，而所為合度，績茂百越，名聞九天，江路逶迤，千尋見底，蜀門孤峻，數仞難窺，在邦必聞，所理皆化，冀門積可久之虯，家傳必復之業，才申知己，而命屈當時，歎隙駒之若流，泣梁木而將壞，以天寶十二載六月十六日寢疾，終於晉陵官舍，時春秋六十八，以天寶十三載閏十一月十一日葬於洛陽原禮也，嗚呼，臥龍未起，萼先，舞鳳猶棲，桐華已逝，第二子銑，泣血居喪，形消氣竭，嗷嗷烏烏，何處依林，皎皎白駒，空悲過隙，篆刻遺美，庶存斯文，銘曰，昔哉夫子，忠孝竭，先人後己，懷貞抱直，顏敏之行，臧文之德，物是人非，哀哀異域，
有唐登仕郎行魏郡冠氏縣尉雲騎盧公墓誌銘並序奉義郎行河南府壽安縣尉博陵崔祐甫述公諱招，字子思，涿郡范陽人也，出於炎帝之胤，舜以揖讓受終，伯典其禮，武以師徒禁暴，尚父訓其兵，派齊後而蕃昌，宅燕垂而光大，自續漢尚書子之後，代有英彥，於時，凡今之人，以官婚為評者，謂之甲族，公即後魏秘書監陽烏七代孫也，曾祖同吉，皇朝無極縣丞，大父元享，孝義縣令，考，河內縣令，皆經德秉禮以亢宗，寶儉宅仁而訓後，公生而秀異，而文明，體正而舉不後時，諳微而動無違道，談端敏捷，堅白可離，學府精通，經緯咸貫，至若詩含四始，賦列九能，臨案牘而剖疑詞，布方冊而陳大體，靡不徵明典要，藻飾清新，又工草隸八分書，咸得其妙，加以就賢體遠，好善與能，憲章罔替於先達，揄揚不略於後進，古以所謂博雅君子，公其當之，幼丁先夫人憂，既冠丁河內憂，皆哀過於禮，為鄉族所稱，既而來游京都，聲華籍甚，吾先君禮部尚書孝公見而嘉賞，申以婚姻，俄以鄉貢明經，射策上第，調補魏郡冠氏縣尉，事濟於肅給，政成於禮讓，清節聞於師長，休問超於等夷，進階登仕郎，策勳雲騎尉，從班例也，秩滿告歸，卜築於濟川之陰，宛然仁智之趣，琴酒為樂，好事韙之，嗚呼，以公之才，以公之才，嘉謀可以膺大用，積善可以降永年，道之如，尚退藏於下列，命也不淑，遽遭罹於鞫凶，彼蒼者天，胡寧不惠，奄以天寶十三載十一月一日遘疾，終於東京崇政里崔氏之館，春秋五十有三，所著詩賦集文等五卷，越以其載歲次甲午十一月壬辰朔十八日乙酉，權窆於洛陽縣平陰鄉之原禮也，公無男子，有女子三人，銜恤無窮，殆將滅性，夫人博陵崔氏，憂深思遠，有懷陵谷，乃命介弟甫，紀之於詞，甫幸以睦姻，早承惠眷，吹噓誘掖，知名實賴於發揮，契闊艱虞，多難幾勞於設振，承訃心絕，臨文涕零，銘曰，詞者身之文，信者行之主，猗嗟尉兮，發而為則，動而為矩，神之聽之宜介以多，年不借，位不充，吾安問焉，恨徒深於萬古，
大唐故雲麾將軍左監門衛將軍上柱國彭城縣開國公劉府君墓誌銘並序通直郎前行右武衛騎曹參軍竇忻撰雁門田穎書君諱元尚，字元尚，彭城人也，出自軒黃之後，繼乎光武之胤，長源遠派，裔於公焉，祖高道不仕，父居心物外，混跡人間，絕粒歸真，澄神息念，公稟靈得風雲之氣，感岳瀆之精，茂歲有奇，與同年而特異，弱冠從仕，於衛而超功，簡在帝心，於斯為美，解褐拜掖庭監作，大食市馬使，燕王市於駿骨，伯樂顧之龍馬，遂使三軍迎送，萬里循環，榮寵是加，超公內寺伯也，復為骨利市馬，崎嶇百國，來往三春，追風躍而奔騰，逐日回而來獻，遂加公謁者監，奚首領屈突於侵擾候亭，攪亂軍旅，公密奉綸誥，勒公討之，則知聖澤推賢，軍容得士，公有坐帷之策，剋日摧鋒，立計之謀，應時瓦解，特拜內侍，答公之德也，北庭使劉渙躬行勃逆，委公斬之，又浣海監臨，宣慰四鎮，兵士畏愛，將帥威攝，無何遷雲麾將軍，左監門衛將軍，攝省事，寵恩極也，仍知武德中尚五作坊使，國家寄重，珍玩不輕，妙眩工輸，巧從班氏，能為，得公心，出入肅清，內外皆美，向一十五載，考績逾深，何必上下能無有，況招冤謗，徒有鑠詞，聖上委公清慎，特令無事，唯去官祿而不離家，得預懸車，於茲足矣，未錫樓船之號，俄聞梁木之歌，惟公以天寶十二載八月十一日遘疾，薨於金城里之私第，春秋六十有八，皇情悲悼，朝野增傷，以天寶十三載十有一月廿九日窆於龍原府大人舊塋合祔禮也，勢搞長原，氣連秦岫，崗巒叢倚，宮闕崢嶸，嗣子守義常選，蘇期內給事，上柱國，守志宮教博士，並泣血茹荼，哀纏觸類，氣添哽咽，痛感號，哀笳斷絕於長空，楚挽喧闐於廣陌，克誠克信，有度有章，用展飾終，記之金石，銘曰，帝軒之胤，光武傳家，盈門金紫，寵幄榮華，夫盛必衰，有會克離，聖人既則，神道何為，物慮推遷，跡存不朽，勒石題銘，同天地久，
大唐故信都郡武強縣尉朱府君墓誌秘書省正字宇文暹序太子正字包何銘有大才無貴仕，當青春而不佐曰會稽人也，其先受姓，江漢秉靈，將陸之比崇，豈滕薛之爭長，事君則忠貞折檻，登朝而臭味彈冠，史不絕書，備詳典策，曾祖合州刺史，祖弘琰，胡壁府折衝，父嘉暉，簡州安陽縣令，公則安子，立性純嘏，之和，生知聰明，為世作范，故動必合禮，而言在鄉曲稱孝，滿天下無怨惡，年卅，國子進士擢第，以才舉也，居無何，署信信都郡武強縣尉，以判選也，且膠庠之設，俊秀所造，盡國族之貴游，半寰中之人物，前後歷試，咸為首科，播管弦而日新，與金石而無替，及署職也，銓衡以公，利用在手，剛柔必茹，屈於黃綬之資，實謂蒼生之望，下車之後，嚴威典刑，胥徒敬恭，盜賊伏隱，諸侯懸榻以相待，使交歡而不匱，洎解印于歸，家無私積，卜築伊洛，琴書自娛，蓬室誦先王之言，席門多長者之轍，不改其樂，斯可謂之君子歟，天寶十三載七月日寢疾，遂終於睦仁里之私第，春秋九，嗚呼，令名淑德，好賢樂士，桂林之枝，瑚璉之器，將謂翱翔上苑，負絕雲，而命不充量，屈於日，適足悲矣，夫人隴西李氏，先公而終，敬遵周公合祔之儀，是行詩人同穴之義，以其載閏十一月十一日同祔先塋禮也，嗣子廣，羸然主喪，頎乎其至，陟岵不見，悼心失圖，充窮如疑，孺慕無及，暹等平生舊友，把臂之交，情比巨卿，知同鮑子，徒淒涼於焉，豈彷彿於清陽，顧不如於哀文，遂托詞於包氏，銘曰，有玉在璞，良工所營，琢磨成器，清越其聲，英英夫子，下為時生，煒燁獨秀，用之將行，東堂一枝，眾以為榮，南昌卑位，曾不代耕，務滋德業，所富文藻，安時處順，取適於道，常謂伊人，秉國之均，末逾中壽，而返其真，重壤同穴，窮冬吉辰，素車白馬，疇昔交親，邙山峨峨，泉路無違，將石可轉，斯文不磷，
大唐故安鄉郡長史黃府君夫人彭城劉氏龕銘並序少弟宣義郎前行濟陰郡成武縣尉庭述昔貴立德立言，垂范垂訓，光而不朽，其在茲乎，夫人諱字，彭城人也，擾龍肇裔，斬蛇丕緒，保姓受氏，不隕其名，曾祖行之，唐蒲州永樂縣丞，祖延，安南都護，父含章，雍州長安縣尉，乃祖乃父，克岐克嶷，文史縱橫，衣冠疊耀，夫人柔儀穎晤，淑問載馳，年才既笄，歸於江夏黃，公歷試郡縣，懷寶無時，屈己從人，推財重義，挹醍醐之正味，般若之妙門，爰寫藏經，或崇塔廟，夫人虔事舅姑，恭勤夙夜，內則罔墜，中閨聿，男女二人，不幸早夭，掌失珠，帷空弄玉，若敖之鬼，不其餒而，伯道之魂，天何彌嗣，既而居累載，靜念安神，五福暫，百齡俄奄，以天寶十三載七月廿一日寢疾，終於東京宣教里之私第，春秋六十有九，嗚呼哀哉，即以其載秋月十日，葬於龍門南西山淨土林太平律師之塔北長史之龕傍合祔禮也，九原慘愴，逝矣難追，兩劍悲鳴，翻然冀曉，庭玲寸宦夢聞，哀苦交集，雪涕援翰，實曠徽音，偉蘭菊之長存，藹金石之無替，銘曰，龍門峨峨兮白水湯湯，鶴林森森兮玄室光光，矧伊人兮宅兆，幽魂兮冥茫，何千齡兮奄忽，緬萬古兮垂芳，
大唐前延王府戶曹參軍李望故妻京兆韋夫人墓誌之銘並序大唐天寶十三載八月三日，故夫人京兆韋氏，皇朝戶部侍郎京兆河南尹知道曾孫，皇朝考功郎中瓊之孫，故馮翊郡朝邑縣令光俗之子，令淑令名，光謙碩德，威儀有度，容止可觀，規矩足以為人師，內飾足堪為人表，瑤華忝姻，耗宿昔情，深冀萬歲千秋，以為偕老，何靈徽無，禍出皇天，悲夫，夭於蒼卒，余獨處夫，觸目腸斷，流淚潸然，二女襁褓，孰為，魂兮何所，逝水難還，一朝永往，千載長日，哀哉天道，神罰何偏，遘疾非久，至此，嗚呼哀哉，以今載七月廿一日終於洛私第，春秋有廿，以其載八月三日葬於河南里百樂鄉之原禮也，宅占吉辰，靈車啟，將發之際，攀戀何依，從茲永隔，舉目聲悲，其詞曰，平生兮立姓，考行兮無雙，六姻敬重，五德兮能長，一朝兮夭枉，慈母兮心傷，悲念兮盛歲，何忽兮，孤墳兮寂寞，天兮難量，桑田兮恐變，刻石兮，八月一日書記，
唐故左龍武軍將軍彭城劉公夫人勃海高氏墓誌銘並序河南府進士李漸撰公諱玄豹，字玄豹，彭城人也，其先陶唐之裔，至夏後氏之代，有劉累學擾龍，以事孔甲，封於實沉，改為御龍氏，及毀，徙封豕韋氏，逮周為唐杜氏，洎秦復為劉氏，固抵深根，長源派，漢宋郁起，公侯迭生，代不乏賢，稱為著族，曾祖樹，皇朝中散大夫，行高平郡萃城縣令，祖善，皇朝寧州羅川府折衝，贈朝散大夫，父均，皇朝宋州醫博士贈邢州司馬，卓魯之才，貔虎之氣，和緩之術，克紹厥美，是生我公，公即司馬府君之元子也，幼懷武略，不以文為，嘗願開國建侯，榮家嗣業，無復事事，姑以待時，屬中宗登遐，韋氏遘逆，潛圖神器，密發天機，皇家同戴石之憂，臣下若涉水之懼，今上起自藩邸，達乎咸京，不謀同辭，其會如發，公時首唱，實在其中，子半除梟鏡之徒，遲明辯龍蛇之位，乾坤再辟，日月重光，方酬四七之功，更復千年之運，洪由纖起，高以卑成，賞王霸之能，錄姚期之善，遂授公資州夷牢鎮副，旌其庸也，轉右屯衛洛州伊川府果毅，借緋，赤綬方來，青霄坐進，又改授左驍衛京兆府豐安府果毅，秩滿，授右衛華州豐原府折衝，蒞事有方，再臨斯職，又改授右衛河南府巖邑府折衝，叔段舊封，實惟險固，以公而處，用制其難，又改授左領軍衛翊府右郎將，賜紫金魚袋，紱冕通班，聲華浸茂，無何，又改左龍武軍翊府中郎將，又授左龍武軍郎將，上柱國，彭城縣開國男食邑三百戶，李廣之名，復茲日，馮異之號，重授今晨，羽衛之中，防閒是賴，未幾，又授雲麾將軍，守左龍武軍將軍，上柱國，彭城縣開國子，食邑五百戶，魏朝九品之秩，己處其三，周制五等之封，復階乎二，雲台紀像，煙閣書銘，高冠精佐命之勳，長戟署功臣之第，庭陰玉樹，左右光輝，巷引朱軒，晨昏慶洽，冀存上齒，永保期頤，豈謂生涯，溘然而謝，以天寶十三載正月始生明遘疾，越六日，薨於東京道光里之私第，春秋八十六，夫人高氏，封勃海郡夫人，皇魏州貴鄉縣尉務節之季女，早聞詩禮，善箴儀，念昔移天，逮茲五紀，輦車受命，狄服班，從夫之貴彌高，訓子之方逾厚，自良人云背，朝哭傷神，苴麻不勝，溢米無食，漸焉成疾，倏爾雲亡，相隔幽明，才逾卒哭，夫人小公九十二甲子矣，嗚呼，誓已之心，靡他之願，果符共盡，式協同歸，即以其載七月之望，蓋祔於洛陽縣界平陰鄉邙山之陽禮也，嗚呼，逶迤蕭鼓，繚繞銘旌，四馬齊鑣，雙居接軫，已啟佳城之室，旋聞石之封，魯幕陰空，虞歌挽路，悠揚千古，誰與為鄰，嗣子伯曰崇曜，左武衛延安郡延安府折衝左龍武軍宿衛，仲曰崇曄，上黨郡從善府果毅左龍武軍宿衛，叔曰崇暉，右驍衛平陽郡安信府別將，季曰崇俊，佐武衛河南府伊陽府別將，左龍武軍宿衛，並紹襲弓裘，聿修簪組，為王爪士，不替誰何，始痛崩天，旋傷叩地，哭未絕響，哀又繼之，三年之喪，歲有其二，柴毀相次，殆不勝居，弟兄摧心，迭相謂曰，父兮母兮，鞠我育我，逝矣往矣，何怙何依，將欲滅身，禮也安措，強持瘠色，以盡孝心，復恐丘壑盈虛，宅土遷徙，迷茲馬鬣，或彼龍盤，遂淺才，述夫祖德，琢於貞石，永誌下泉，銘曰，近郊勝所為北邙，孤墳特立此山崗，城池草樹郁相望，雙龍寶劍陰堂，兩鶴貞松幽隴傍，泉門一掩無窮已，日夕東流大河水，萬古茫茫長若斯，獨有功名傳國史，
唐故寧遠將軍左衛翊府右郎將內供奉彭城劉府君墓誌銘並序公諱智才，字智才，彭城沛人也，昔宣子稱丐之祖，自虞已上為陶唐氏，在夏為御龍氏，列壤綿蔓，弈葉斯皇，其輔弼也，七百歲而康公仕周，其霸王也，一千年而高祖稱漢，傳曰，盛德必百代祀，此其是已，勳業之鍾美，於是公其在焉，曾祖諱鍔，隋朝贈左清道率，存世系也，祖晃，皇朝漁陽郡司馬兼知范陽兵馬使，武足畏也，考山威，皇朝右威衛中郎將贈平涼郡太守，文足昭，公即平涼府君之季子，岐嶷道亨，姿儀神秀，熊羆之雖殊睿夢，螟蛉之允協帝求，藉美鳳巢，藏輝驪穴，襁褓臥內，百日而父母中宗，冠冕來崇，七歲而弟兄儲後，豐盈逸發，便蕃具瞻，長六尺，即成，以氣聞，舉千鈞，欲賈其餘勇，是故離宮天縱，望苑道安，天假之年，畢萬思復其始祖，宮有血，後稷忘於厥初，雖正名拜官，猶以近臣入侍，起家特敕授右驍衛中候，朱侵其胄，為公侯干城，轉左驍衛司階，二弟重喬，實國家武庫，束髮以一身供奉，終秩而三任折衝，銀印朱綬，雖未參廟算，鷹揚虎視，而常典禁兵，弧矢取威，遷左衛郎將，歲年增級，拜寧遠將軍，嗚呼，古人有言，三五而盈，三五而闕，開元中，無何，貶雲安郡束陽府折衝，白帝舊墟，黃牛故浦，漢王不樂於渝舞，衛侯何暇於夷言，剝床及膚，後車不載，元勳棟撓，大運睽孤，以開元廿載十一月卅日遘厲虐疾，終於雲安郡奉節縣之里第，春秋六十一，嗚呼，鴟鶚之既又毀我室，葦苕之又非其巢，瓊樹夏零，銀星霄墜，彤弓掩月，寶劍藏龍，命龜視高，靈萏從儉，以天寶二載八月廿日，權殯於洛陽城北所，奉遺令也，嗚呼，嗣子顏等，以石槨非古，封樹不崇，綢練再，窀穸改卜，芰薦寧違於楚老，機封取忘於魯人，粵以天寶十三載歲次甲子七月乙未朔十二日丙午，遷窆於河南縣金谷鄉之原，從吉兆也，嗚呼，柳陌青春，別歸京兆，松阡白日，猶近長安，雪飛，簫笳風咽，乘軒服冕，闞已圖於麒麟之台，稱伐勒銘，燕雀豈知其鴻鶴之志，故梗概書記，以存夫子之春秋，其銘曰，肅肅雍雍，時維御龍，求厥庸，莫之與崇，赫赫明明，高祖初征，駿有聲，莫之與京，鴻漸於陸，猶豐其屋，勳庸儲福，鐘鼎世祿，龍飛於天，及公初年，襁褓帝筵，冠冕歲遷，熊虎之力，有，朱紱私職，白帝故國，賈誼自傷，屈平卒亡，哀哀彼蒼，如何他鄉，易簣從正，灼龜承令，在轂炎州，以我公憂，舊塋帝畿，以我公歸，天道默默，孰知公力，歲代綿綿，孰知公賢，白今日，青春何年，石版金字兮，此君京兆阡，
唐故內侍省內常侍孫府君墓誌銘並序朝議郎行陝郡平陸縣尉申堂構撰文林郎行文部常選上柱國南陽韓獻之書公諱志廉，字惠達，富陽人也，昔吳稱帝業，飛龍郁起於江東，漢辟賢臣，易道超來於北海，彼德高致遠者，蓋則其先，故知族茂慶流，彌蒙洎後，之之第六子也，承家之纘，克奉徽猷，風姿璨然，自幼及長，智識天與，藝能師資，既得時以自致，實負才而見服勤就養，竭力盡忠，承顏不違，虔心至孝，居公守道，在職惟賢，釋褐授儒林郎，拜內謁者監，陟資驟進，俄遷朝議大夫守內常侍，朱紱弈弈，儀容堂堂，言語侍從之臣，左右中涓之任，淑慎攸止，咸當聖情，君恩曲臨，殊私薦及，出入鴛鸞之殿，棲游日月之宮，蹀紫燕於香街，捧金輪於馳道者，蓋得其忠焉，公以勢莫久居，了真空而是觀，所歸正信，悟即有而得玄於，以運短道長，功存已沒，天寶十二載十一月十一日寢疾，終於咸寧縣來庭里之私第，時春秋五十二，夫人則天水郡君趙氏之女，作嬪葉禮，于飛有光，先夫亡沒三歲而已，即以明年夏六月八日合葬我府君夫人於長樂原之禮也，天子以舊臣可重，軫念於懷，既贈之以粟帛，復爰申於弔祭，喪事之日，人力借供，嗚呼，生榮沒哀，身沈譽在，帷已故，石槨猶新，掩泉戶以空幽，慮桑田之有變，將刻石以斯著，庶不為冥寞之君者乎，乃作銘曰，名家令族，孝子忠臣，禮義及物，賢良立身，鬱鬱芳猷，堂堂雅童，白無玷玉卮有當，官因德建，寵自勤榮，侍衛宮禁，輝光日生，上壽未央，於焉卒歲，落影西沉，巨川東逝，白日晝短，黃泉夜長，佳城寂寞，原野悲涼，美石已刊，功名存，千秋不改，
大唐棲巖寺故大禪師塔銘龍興寺主沙門復珪撰惟佛有覺海酌其流者為得一，佛有慧日赫其照者為至道，夫能航逝川適寶所者吾師矣，師諱智通，姓張氏，虞卿七級人也，童年有濟世之量，請益於大智尊者，晚節當付屬之重，善誘我堯之封人，天與淳和，聲振關輔，粉藻德行，澄滅使流，降心魔，嚴道品，砥操勵能，終朝獨王，前刺史裴寬以師繼然一燈，請傳覺印，後太守韓明宗，以師道高五眾，請師為僧寶，非隨侯明月難掇，有卞氏連城僧價，不其然乎，於是雲峰之下，軒冕如川，巖花之前，摳衣成市，除沙鹵之株杌，甘露清田，酌肥膩之菁華，醍醐灌頂，行有餘力，綴己惠人，綆汲群蒙，衣珠密擊，使夫股肱之人一變至於道者，十八九焉，嗚呼，世界無常，生靈起滅，將示絕弦之跡，俄增遷奪之痛，翌立不救，藏舟夜，以天寶十載十一月廿七日終於住寺，春秋六十有九，為厭毒而歸休耶，為傳薪而火滅耶，生生之與化化，其可左右，門人有奢花之痛，道俗懷苦海之憂，寺主令賓，師之同志，恨寶渚無梁，衢樽莫挹，鸚林墜月，狂舄易奔，與弟子惠照，饒益，寺上座崇道等，冀佛影之猶存，以封灰而建塔，俾傳能事，授手於予，復辱在緇門，豈忘提拙，銘曰，開示佛乘，住無所住，傳衣佛國，去無所去，拯洽四流，梯航六度，誰其悟入，我師調御，行佛能事，事果而注，水竭龍移，山容潤響，灰封殯塔，珠沉帝網，留影雞峰，提河列像，啜泣之痛，潸然灑地，蘭若空虛，緇林殄悴，閱水藏舟，籐塋及隧，豈惟羊祜，方稱墮淚，天寶十三載甲午歲六月三日寺之創新鍾之晨建，造塔大匠京兆王光，河東張伽刻字，
大唐前鄴郡成安縣尉高故妻張氏，清河人也，性質淳和，風儀詳雅，備乎一身，空嗟若浮，是悲過隙，惜乎，芳草未秀，秋霜遽零，生涯幾何，華已落，方春而逝，彌傷命歟，以天寶十三載五月十日，終於履道里之第，以逾月乙丑朔二日丙寅，遷厝於此原，哀子安女越等，既未成人，增乎孺慕，不怠之志，逾切於充窮，顧復之恩，難申於罔極，載月逾遠，桑田慮移，紀茲泉戶，期諸不朽，詞曰，生涯遽變兮東逝之波，泉戶一閉兮北山之阿，撫茲童稚兮誰其鞫育，有永不永兮復如之何，
大唐陳君夫人墓誌銘文並序夫人姓韓，南陽人也，今屬朔方焉，故朔方郡順化府右果毅都尉，上柱國感仁之季女，別將穎川陳令忠之嘉偶，夫人顏稚若花，行淑而鷙，君子好逑，宗廟主饋，天乎不，寢疾而墜，天寶十有三載四月十六日終於金河縣水鄉之私第，春秋五十，神往不返，龍需啟兆，歸葬於單于大都護府城西原，禮也，夫人貞慎儉約，穆然儀範，傷彼窀穸，陵谷貿遷，銘曰，木秀髮兮風折林，人猶此兮禍亦尋，命不常兮言難忱，
清河張公墓誌銘並序文部常選趙曇撰公諱毖，字慎交，清河人也，自黃帝之子能，弦孤張羅，世掌其官，因以為氏，懿夫源長族茂，系遠枝繁，穎秀聯輝，瑰奇間出，春秋美大夫之節，漢史許人傑之才，獨博物推賢，珥貂余業，大父諱楷，皇朝任丹陽郡太守，憑熊寄重，俗多黃叔之謠，渡虎仁深，信篤郭生之契，佳政聿興，父諱仁，皇朝任獲嘉縣令，行冠時表，能為世高，化招祥鸞，德集城鳳，公少負岐嶷，長逾縱橫，英才不羈，雅度泓峻，包括六藝，匪歷於三冬，談論百家，旋精於一覽，歎台閣之傾奪，惡州縣之徒勞，高臥人寰，放情雲壑，積有歲月矣，嗟乎，范蠡晦跡，安詳姓名，園公匿端，孰旌通彥，可久可大，不忮不求，未為知者之知，遽作逝川之逝，春秋五十有六，以天寶十三載三月辛亥，終於河南安業里之私第，嗚呼，子猷歿世，空餘此君，長卿雲亡，莫留經史，越以其載五月壬寅，遷窆於邙山之陽禮也，嗣子澄等，長號繼血，孺慕摧心，仍懼歲月居諸，陵谷將變，乃求貞石，願紀遺芳，銘曰，天生俊彥兮孝友因心，逍遙放志兮明時陸沉，何英烈之可尚，倏逝魂於枕衾，新塋月苦，荒煙深，一掩泉室，千秋密林，紀斯文於貞琰，冀永播於徽音，天寶十三載五月七日河南褚湊書，
唐太子左贊善大夫裴公故夫人隴西縣君李氏墓誌銘並序高平郡晉城縣令李翼撰並書及篆額夫人敦煌姑臧人也，受氏雖舊，其望惟親，國家以堯族是親，周姓不後，俾四公緒胤，聯百世本枝，麟趾登歌，士林光赫矣，夫人武陽公十代孫，隋刑部侍郎道裕之曾孫，皇西州蒲昌縣令仁宗之孫，州司戶令同之長女也，笄年適河東裴遘，克配盛德，儀形婦道，弘師氏之陰教，率公宮之內則，冀妻禮見於從夫，孟母德成於訓子，早游禪域，深入妙門，出有為而持心印，外法相而無枝葉，既博達一乘，欲該通二教，遂跡探負扃，志慕縣壺，同毛女卻粒，蹈麻姑前武，後乃神逃身世，性入希夷，以味道為歸根，浮生為泡幻，見川駛感俗，豈金堅不冶，以天寶十三載正月四日怛化於永豐里之私第，春秋五十八，嗚呼，蕙風猶在，薤露已，固椿菌俱空，何吉凶同域，有子少擢，哀深待息，血泣何恃，封樹畢備，龜筮有期，以其載二月十八日遷厝於河南縣梓澤鄉北邙原禮也，贊善公感深長簟，痛切凋桐，爰命菲才，恭陳懿範，其詞曰，含章有素，夭桃有，作配君子，內行克聞，中年學禪，晚歲探玄，道釋雙達，生榮兩捐，川流不駐，華早落，俄及天昏，音容如昨，封泉壤，千載冥寞，
大唐故河南府溴梁府折衝都尉李府君墓誌銘並序公諱渙，趙郡之著族也，咎繇之裔孫也，代濟其美，而迄於今，曾祖義辯，隋左領軍將軍，大父行偉，皇國子司業，烈考昕，皇朝散大夫，宗州虞城縣令，公即虞城之第四子也，弱冠宿衛，補左衛長上，解褐河南府軹城府別將，調授汝州龍興，潞府銅，河南臨濟三府果毅都尉，其蒞職也，郡邑著異能之政，其解印也，人吏有去思之謠，累遷河南府溴梁府折衝，下車未幾，遘癘於疾，以天寶十二載八月十四日終於河陽縣之私第，享年五十有九，悲夫，公以孝友資家，忠貞奉國，堂堂六尺之美，七德之盛，飛將之功藝蓋代，武安之勇毅苞人，公實後焉，不貳事也，所謂公侯之胤，克復勳庸，清白之家，是招錫類，何天之不輔而人望無歸，孤子光，幼種，年未齠齙，哀哀毀瘠，禮備老成，號天地而靡從，痛盾輿之遄及，以翌歲正月廿五日祔塋於邙山之北原禮也，嗚呼，慘慘寒飆，擁朱旌於隧，幽幽長夜，閉白日於泉扃，於以志之，言存豐石，其銘曰，琳琅瑰材，崆峒秀氣，執德且弘，致果為毅，漪濟世之在躬，諒克家之不墜，彼蒼不仁，鞠凶遄疾，稚子孑立，處女滿室，號天而淚積川陵，擗地而痛纏碑率，行行松賈，列列丘墳，兄弟有歸，宛平生之原隰，父子不，成泉壤之閨門，勒豐石於今日，將萬古而攸存，
唐故彭城郡蘄縣令安邑衛府君墓誌銘並序前伊陽縣尉天水趙向撰公諱憑，字佳祖，河東安邑人也，利建，始荒淇澳，丞相廣業，爰宅河汾，伯玉之德方甯武，叔寶之王濟，世不乏賢，自有來矣，曾祖徹，隋江州刺史，祖師，賀州司馬，父靜，桂州始安縣令，公識標上，氣蘊中和，仁為百行之本，數窮萬之妙，行忠信之餘力，播詞賦以雲，策賢良登科，拜秘書省校書郎，王大問，譽流昆玉，秘府研精，政魯，轉越州剡縣尉，擢子真之神仙，勞敬叔於州縣，授左威衛錄事參軍，紀綱戎禁，矛戟森然，遷彭城郡蘄縣令，南溟未擊，北門有歎，時議以為蔣琬屈社稷之器，龐統非百里之才，由是持綱振領，務利興化，開學教以易其性，執恭敬以盡其力，而澤就謁，板履能，朝歌僻左，聲問益闊，則知驥子捕鼠，失於用大，龍泉割雞，何虧中舞矣，自東原歲滿，北里歸休，深窮天地之根，偏得老聃之道，而以神遇不知悅生，有頃遘無妄之疾，將一甲子，以氣聽，不為物縈，虛己以安時，御辯以處順，嗟乎，無常逝川，駟不留巢，有生共盡，孰能長存，以癸巳歲八月十一日終於觀德里之私第，春秋載六十二載，夫人河東薛氏，汾雎鼎族，閨房秀，痛貫天地，思安宅兆，以為先塋褊小，松賈未列，肆封無處，何從及泉，於是累月長號，周爰咨度，竊感孫楚伉儷之重，豈忘陳宣人子之禮，將卜新阡，以遵理命，庶東望不遠，孤魂有依，人願天從，龜筮葉吉，以天寶十三載正月廿五日遷亡舅姑安府君，亡姑河東郡韋夫人之神於河南府鄉原，以公祔焉，禮也，塗萏既列，風雲積慘，人世一辭，泉壤長畢，崩城之淚，獨見杞梁之妻，苴經之容，終無鄧攸之子，有足悲者，外姻匪他，方年有序，師友攸重，敬祖見推於明德，擊壤相，士安道存於中，感余言於久要，因出涕於三號，乃為銘曰，矣墳史，粲然珠玉，言刈錯薪，遽摧梁木，夢蘭無象，崩城有哭，玄壤長歸，青烏是卜，瞻彼舊域，無地及泉，銜哀物土，別葬新阡，雙墳對日，拱木煙，蒸蒸孝婦，何如陳宣，
大唐故天水郡秦君墓誌銘並序公諱暕，字待舉，其先天水人也，祖師政，皇銀青光祿大夫，北地郡道招慰大使，碩汪歲，鴻勳赫弈，思若停海，氣侔春陵，警中禁而曉介赤墀，撫荒徼而夜凌玄塞，父行堪，武部常選，上柱國，性殖孤操，志惟沖邈，所以不官者，蓋為重季布一言之諾，忽林回千金之璧，非其才不備於中期，名不立於當代矣，公道貫幽貞，器挹純粹，雅量酌乎孔黑，飛文逸乎泉雲，大巢由蘿薜之隱，狹金張軒冕之位，曩以利涉，適於惟楊，沂洄沿流，遘疾淮水，彼蒼不，殲我國珍，星隕宵空，珠沉海浦，歌梁木之將壞，痛哲人之斯委，春秋八十，以天寶十二載九月廿二日，終於徐城縣之逆旅也，嗣子二公，長子承，文城郡平昌府折衝，上柱國，次子承，武部常選，上柱國，並永錫純孝，克光大猷，泣血欒欒，號天罔極，以天寶十三載正月十三日，殯於洛陽縣北邙之原禮也，夫志者記也，銘者名也，所以記陵谷，名川原，琢石工文，憑為不朽，銘曰，天為魂，地為魄，公之精神兮反真宅，日系月，時系年，公之德兮玄又玄，曜靈西軼，逝水東流，邙山暮兮松風秋，國門北兮尚其幽，
大唐故襄陽郡襄陽縣令滎陽鄭府君墓誌銘並序公諱逞，字逞，滎陽原武人也，北齊開府儀同三司，魏州刺史，襄城公五代孫，湘陰府君第四子，懷州刺史盧師丘之自出也，公性惟謙沖，天假忠孝，舉措必由於禮，造次勿替於莊，篤信不虧，出言無玷，險皮者慕義以變節，剛復者聞風而履順，懿夫，伯夷之操，寧出是乎，行已週身，才膺筮仕，以蔭補左衛三衛，解褐授金州參軍，次授汝州龍興縣丞，位當貳職，政優百里，恩惠浹於編，清儉播於中外，本道廉察使以公功績尤異，特達奏聞，帝用嘉之，下詔甄獎，擢為京兆府奉天縣尉，公既沐鴻造，彌勵丹誠，提振紀綱，肅清人吏，投刃詎留於肯綮，遇物必造於精微，未逾旬時，已多弘益，且畿甸寮，盡為英髦，屬制命審官，使臣劉楚按察使以公負不羈之才，出眾人之表，因而薦，復被恩榮，拜長安縣尉，處繁理劇，常有若於優遊，破堅摧剛，曾無避於豪右，秩滿從常調，吏部侍郎裴仰止高躅，比擬要官，公以太夫人在堂，樂土關外，務於就養，不顧榮班，以此懇辭，請為邑宰，裴公深所感歎，稱於朝廷，即日授許州扶溝縣令，結綬未幾，酷罰俄鐘，號泣無絕於時，水漿不入於口，則曾史至性，夫何異哉，服闋，授襄州襄陽縣令，開元十五載四月遘疾，其月廿六日終於襄陽官舍，享年七十，嗚呼，天不惠，哲人其委，夫人博陵崔氏，故鄭州滎陽縣令德義女也，作配君子，僅變星霜，未及夢蘭之徵，奄先同穴之禍，繼室清河崔氏，故宋州碭山縣令處真之女也，克諧琴瑟，固有裕於宜家，敬慎威儀，實無慚於內則，嗣子詵，璋，，皆孝誠罔極，追遠惟深，卜宅兆而至誠，衛靈需而萃止，以天寶十三載正月廿五日合祔於廣武山之舊原禮也，由是二靈信誓，能從皎日之期，三嗣因心，空結終身之，於是天長地久，谷徙陵遷，瘞貞石以勒銘，庶佳城之不昧，銘曰，開國受姓，自周而昌，翼子謀孫，為鄭之良，玉展親衛，銅章作宰，漢水峴山，人亡德在，上帝不吊，大賢運速，宅兆未安，思遠再卜，日落新鄭，風悲舊國，靈衛送終，荒阡反哭，存若浮，歿若休，時門古木，滎水東流，唯樂石兮斯刻，傳令德乎百千秋，
唐故優婆姨段常省塔銘並序蓋聞宿殖勝因，生逢政教，仰尋師友，意達真心，學普敬法門，慕不輕密行，貞心守志，塵俗不污其情，性等虛空，證真如之鏡，獨拔愛網，厭世榮華，菩薩捶雄，悲重迦文之妙典，火宅之內，駕馭三車，舍內外之財，望三祁願滿，春秋七十有六，以天寶八載九月十日卒於私第，捨報歸林，以天寶十二載建塔於茲，知神魂而不固，其詞曰，女劉三娘建，妙慧歸真，德超上智，慈悲起行，忠孝無二，敦故重新，心存剛志，宿殖德本，動靜合理，
唐故銀青光祿大夫行內侍員外置同正員上柱國張公夫人雁門郡夫人令狐氏墓誌銘並序惟天寶十有二載十一月四日，夫人卒於京兆府殖業里之私第，嗚呼，時載六十有三，若夫人之姓裔，自乎太原，處嬪於室，凡廿載矣，夫人進對工繡，以備於賓祭先祖，恭具於膏澤，正之以容貌，不以悅己怡色，事上撫下，允穆謙和，愛子如生，育人無怨，夫張公諱元忠，任太中大夫，賜邑為雁門郡君，後進銀青光祿大夫，遂加號為雁門郡夫人也，不意因由運改，福謝緣疏，夫去天寶九載五月十三日，卒於河南府里之第宅，次載就葬於京兆府三原縣之分界，自阻已後，念趣來緣，每弘慈悲，常思不忘，以夫先偶，同事幽泉，又歲月無良，遂別塋壤，眾子未宦，莫能再榮，嗚呼，人道所悲傷矣，以今載十二月四日遷殯於京兆府長安縣龍首鄉之原也，代移世久，墳摧殘，刻石為銘，愧敘夫人之德，銘曰，食邑之家，捨於珠瑁，簪纓之族，衣無重彩，六行所備，四德兼載，謹慎閨門，善音無，太山南指，渭水東邁，歲月蒼蒼，記之永代，
唐故淮南道採訪支使河東郡河東縣尉滎陽鄭府君墓誌銘並序公諱宇，滎陽人也，六代祖平簡公述祖，北齊有傳，曾祖懷節，皇朝衛州刺史，祖進思，皇朝博州刺史，父游，晉州臨汾縣令，公即臨汾之元子也，昔開國承家，司徒播緇衣之譽，有犯無隱，尚書聞曳履之聲，宜哉此門，鍾美來裔，鄭之良也，公即其人，公之少也，彩服私門，悅以承順，暨天只棄孝，棘人斯欒，既禮及聲成，乃情殷仕進，未幾而孝廉擢第，又曰名者實賓，孝為德本，貴曾參三釜之祿，從梅福一命之班，遂授信都郡棗強縣尉，為政之能，首出冀部，本道採訪使李適之差攝常山郡錄事參軍，可謂名下得人，才堪當軸，經考數四，丁大夫人憂，服闋，補河東郡河東縣尉，在邑未幾，厥聲有聞，山南採訪使韋幼成待賢分任，公則當仁，有敕兼充山南採訪支使，殷其雷，亙南山之外，何必鐵冠霜簡，然後稱雄，及使主遷官，公亦隨牒歸任，曾未啟處，復為淮南支使，使主魏方進資公成務，如山南焉，嗚呼，將謂舟楫大川，棟樑廣廈，豈意災纏二堅，先秋刈鄭穆之蘭，使失一星，成象隕宋郊之石，以天寶十二載六月十一日，卒於廣陵使院，春秋五，於是為寮飲泣，皇華彩，何一聽於鈞天，罔再歸於大夢，魏公謂反葬古道，遂北轅而祖之，夫人隴西李氏，哀慟之聲，不絕於晝，長子韜，明經及第，次曰霸，初衣裘裳，並觸地無容，崩情何怙，以其載十二月廿四日歸祔於河南縣梓澤鄉之原禮也，白日無分，黃泉是幽，俱天壤之名，雖死且不朽，歸骨肉之所，則安闕乎文，銘曰，純粹降靈，是生懿德，偉哉夫子，令問不忒，豈意中歲，魄魂去陽，草偃書帶，蘭銷國香，啟隸及時，便房已設，憑此彫蟲，以旌閥閱，
唐故南陽郡內鄉縣丞吳府君墓誌銘並序公諱曄，字庭琨，河南陽翟人也，起則辭親筮仕，則經學明，弈世傳芳，衣冠不絕，曾祖，祖儀，父思敬，並懷才蘊德，聲華藉甚，高尚其志，不仕王侯，養素丘園，甘心畝，不孤風月，取樂琴書，公器宇宏邈，神情肅穆，弱冠專經，尊師重道，解褐調補濟州長清尉，黃綬位卑，青雲志遠，剖斷疑滯，擒摘奸豪，潔類寒泉，明同水鏡，敷以德義，布以威恩，人吏欽風，朋寮仰止，無何遷南陽內鄉丞，翼宣百里，光贊一同，撫育黎元，恩如父母，大弘聲政，不憚勤勞，將欲勤耕桑，崇學校，鄉閭敦孝，少長有禮，何圖志未立而兆起凶徵，言未從而彌留臥疾，嗚呼，厥圖不果，奄喪窮泉，人之云云，邦國殄瘁，以天寶十二載八月廿三日終於內鄉縣之廨宇也，其載十一月廿三日，祖載靈櫬，歸魂洛陽，安厝於北邙山之禮也，公少而英明，長而溫雅，立身正色，物莫能屈，積善無應，凶咎荐臻，天不遺，梁摧奄及，將恐人歸蒿里，海變桑田，昭贊德音，是刊貞石，銘曰，猗那厥公，廊廟之器，時哉未遇，遂屈卑位，禮樂週身，松篁秉志，紛綸經學，沐浴仁義，梁木其摧，痛傷泉，
故壽安縣主簿鄭君夫人清河崔氏墓誌銘並序夫人清河武城人也，太岳錫胤，營丘受封，自丁分齊，至夭命氏，弈葉邁種，世無違德，我在庶族，猶衣服之有冠冕焉，此不復具詳矣，曾祖濟府君，皇左常侍，祖元獎府君，皇吏部侍郎，杭州刺史，父庭玉府君，皇冀州刺史兼右金吾將軍，允諧帝念，第社象賢，禁天門，爪牙旌善，鹽梅適佇，薪火莫傳，夫人即冀州府君之長女也，幼而惠和，長而婉妮，蘭生發地，香滿於幽深，鐘鳴自宮，聲流於遠近，年十三六十喪朋於鄭氏，教申祖廟，試洽囊，笄縱事展於外成，風火象孚於中饋，閒邪木，葆志浣衣，克敦好合之儀，用絕詒離之悔，鄭氏協和九族，翼長諸孤，由內而成，自我之力，壽安府君無祿早世，夫人方將恤緯，更矢泛舟，族子立俟於門為門，兄弟進慚於逾閾，閒家味道，安節食貧，向廿年矣，吁，短有分，仁義則那，以天寶十二載六月十六日遇疾終於宣教里之私第，春秋六十一，以其載十一月廿九日遷葬於洛陽縣河陰鄉伯樂原祔於壽安府君之塋側禮也，且夫人家承積慶，門藹繁華，弟也尚行，聞簫帝女，侄也良袂，奉枕漢王，擊磬吹竽，喧嘩戚里，犀軒直蓋，怛赫外朝，夫人薦喪所天，已為婦，克固儉約，匪慕寵光，惟德自將，非禮不視，迥然物表，卓爾母儀，有子三人，時稱賈虎，聞詩聞禮，往法鯉趨，卜宅卜鄰，幾為孟徒，俾之早荷榮祿，克播今名，非賢不生，非教不至，嘗試竊比，實獲古人，嗚呼，固休之宜加，何鬼神之不赦，之幽徇禮，即遠就期，蒼茫北山，隱映南壤，封成馬鬣，兆葉龜從，慮高岸之將移，恐令猷之或替，用書貞石，永置下泉，銘曰，崔氏之裔，出自炎帝，逮於有周，錫社營丘，且輔且弼，為公為侯，人欽祖德，家識徽猷，灼灼令質，言歸於鄭，風火相熾，冰壺交映，允葉家胤，式臧賓敬，食鯉傳芳，夢蘭申慶，中年兆畔，愁積為孀，柏舟有泛，鸞鏡無光，門榮妃主，志負冰霜，始期福，忽歎膏肓，北山回合，高墳壘壘，列柏行揪，送我於此，親賓何在，萏靈而已，寂寂長川，哀哀孝子，大唐天寶十二載十一月廿九日，
唐故汝陰郡司法參軍姚公墓誌銘並序秘書省正字王邕撰府君諱希直，隴西人，舜之裔孫也，曾祖霓，隋左武衛大將軍，祖感，皇豫州刺史，父忠肅，皇申王府文學，皆美名特立，峻節高標，環列馳聲，所以昭武功也，專城作鎮，所以敷政術也，王門曳裾，所以廣文事也，公利用卓絕，才略縱橫，洞識且明，果行將著，詩禮為鉗鍵，信義為車輿，其清也玉壺成規，其直也朱絲可，自三語作掾，二聽有孚，同晏子之論刑，如仲由之折獄，議者以公得從政大體，察臨斷深源，貞廉並行，寬猛相濟，頃罷官之後，命駕而游，出門而軒冕未榮，泛梗更膏肓成疾，以天寶十二載八月日終於酸棗縣之旅舍，南燕路上，行客淒涼，東郡城邊，逝川嗚咽，況危旌既引，靈櫬未旋，克葉龜言，將崇馬鬣，其載十月卅日葬於河南縣北原禮也，如府君博聞強識，跡精詣微，貞剛不回，明敏克舉，所謂價齊白璧，望重青雲，嗟乎，天與其令名，不與其榮祿，嗚呼，春秋七十，庭有幼子，春祠之禮可期，室有孀妻，晝哭之忒無極，用刊貞永誌佳城，詞曰，公之德其用不忒，公之政允然奮秉，公之學人謂先，公之命膚受不行，善干祿兮名既彰，利用獄兮人以康，命兮命兮奚惑彼蒼，逝東道兮葬北邙，墳樹千秋兮悲白楊，
唐故左清道率府錄事參軍於公故夫人裴氏墓誌銘並序隴西辛稷撰天寶十有二載夏六月廿九日夫人裴氏卒東京宣教里，書之禮也，初伯益為虞，以掌山澤，自任好有國，以霸諸侯，其後針適晉食裴，因以命氏，或匡佐晉室，或經綸宋朝，官德賞功，日出月沒，世濟濟其美，居河之東，曾王父亳州縣令諱，王父寧州刺史贈戶部尚書諱守忠，列考儀王傅諱巨卿，弈葉重光，問望相襲，衣冠領袖，社稷棟樑，夫人則傅府君之令女也，克配於公，於公之先，多有陰德，意其子孫有昌者，何昊天之不吊，俾夫人之晝哭，不膏不沐，歸心禪門，空花上乘，伐喻下脫，無何寢疾不救，悲夫，且命有短長，生也不得從其偕老，時或不利，歿也未得與之同穴，即於是歲十一月五日壬戌權厝於洛陽北山之原，哀送之邙有子曰強，茹荼泣血，越禮近毀，寅賓宅兆，永永窀穸，稷忝內弟，實修其銘，銘曰，裴則令族，於實高門，敬爾夫婦，宜其子孫，川水活活，歲華賁賁，天生作靈，物化為魂，樹賈於邙山之背，窮泉於水之源，哀哉哀哉，天道兮寧論，
博陵崔府君墓誌銘並序君諱銲，字銲，博陵人也，宗方族望，勳庸閥閱，著之於前史也，祖父班榮，兼之才職，時人所知也，君幼而聰惠，長而敦厚，進德業，詞學滿腹，器宇清暢，性質溫恭，信有黃金之諾，行無白之玷，未居壯室之歲，每有雲霄之志，同顏子之不，若曾生之淪沒，書齋牖下，尚存文墨之蹤，琴室風前，久絕雅弦之韻，秦晉未疋，閨闈闃然，胤緒零丁，又居童稚，天寶十一載遘疾，十月十一日終於汝南郡郾城縣，春秋廿有七，今以十二載十一月九日，葬於河南北山之原禮也，行行道路，非開宿昔之遊，望望煙雲，儘是幽暝之意，空落日，原野蒼蒼，寒風蕭蕭，草樹無色，嗚呼哀哉，乃為銘曰，博陵華族，今古讚揚，其壽不永，其未昌，性質沉邃，家珍國器，貌若潘安，才同賈誼，生兮若浮，死兮若休，殲我良士，哲人其憂，白楊蕭蕭，青松瑟瑟，窀穸有期，沉埋此日，
唐故處士暴君墓誌銘並序君諱莊，字休莊，乃祖官游，因家彰滏，今為鄴中人也，父裕，令德羽儀，淑人君子，家牒詳矣，可略言焉，君稟樂開靈，唯何譴秀，光雄照晟，賈重連成，注學海江注，悚詞豐而岌山合，豈為瘵彰浦，夢涉洹流，蒿荒之疾既增，返魂之香莫救，粵以天寶十二載六月十二日遘疾，卒於私第，春秋卅有八，夫人武氏，四德備，六行成，如松盛，似蘭馨，歸婦儀於閨闥，葬母慈於庭，天寶七載正月十七日寢疾，終於家帷，春秋卅有一，即以天寶十二載歲次癸已十月戊辰朔卅日丁酉，遷合祔於鄴郡城東南一里先人塋禮也，嗣子子，子華，恐壑死丘移，故勒銘記，其詞曰，蕭蕭樹，寂寂孤墳，寒黯月，瑟飄雲，
唐故雲麾將軍左龍武軍將軍彭城劉公墓誌銘並序河東進士李震撰集賢院上柱國安定郡席彬書猗夫乘間氣，孕淳精，扇風雲，蕩河岳，體五行之秀，應三才之靈者，我劉公而是焉，公諱感，彭城人也，曾祖諱，隱德不仕，耽逸丘園，祖諱晃，父因子貴，克大吾門，皇朝贈南奚郡司馬，公清德難尚，至理可師，屬我皇撥亂之開元也，公提劍以從，杖戈而先，附鳳高翊，攀龍潛躍，遂使群凶泥首，萬方革面，解褐授翊麾副尉，行興州大挑戍主，遷右衛寧州彭池府左果毅，靈鑒洞照，應變知微，命偶聖君，職參都尉，又改昭武校尉，行左衛陝州曹陽府折衝，轉左領軍衛同州襄城府折衝，參謀帷幄之中，制勝樽俎之右，無何拜寧遠將軍，左武衛翊府右郎將，又遷明威將軍，右龍武翊府中郎將，公位階鴻漸，官達虎賁，騰凌建信之名，標準公幹之氣，轉雲麾將軍，左龍武軍將軍，上柱國，進封彭城郡開國伯，食邑七百戶，皇帝乃命圖形麟閣，賜印雲台，公侯伯子之榮封，河山茅土，貝冑朱┤之貴列，長戟高門，忽興逝水之悲，終銜過隙之歎，以天寶十二載二月廿一日薨於永興里之私第，春秋七十一，以其年十月卅日葬於咸宇縣黃台鄉之原禮也，嗚呼，地埋勇骨，天落將星，蕭瑟松門，淒涼薤挽，嗣子秀等，哀哀血淚，欒欒棘心，願頌惟家之風，以篆他山之石，銘曰，三秦崗，九泉窟，鶴報地兮潛恍惚，森拱木，間荒墳，人瘞玉兮碎氤氳，
大唐故河南元府君墓誌銘並序古人有言，才高者位必薄，德厚者壽不永，則元府君之謂歟，公諱舒溫，河南人也，保姓受氏，史牒詳焉，曾祖，隋潞州刺史，祖察微，寧州別駕，父德，登州司馬，皆代不乏賢，雅有貞信，或居家孝友，或入仕公忠，稟自天真，郁為人望，公幼而聰明，長而昭毅，故得名不累身，性乃全道，未纓未組，實此之由，人皆重之，以為師範，洎乎貞疾不利，視死如休，哲人其萎，梁木斯，長安三年五月六日終於京兆長安縣之私第，春秋卅有四，即以天寶十二載十月十七日遷窆於洛陽之北原，從吉兆也，夫人河東裴氏，稟師氏之訓，從女史之箴，家喜訟淑，人歌賦雪，生死常道，前後淪亡，即今同塋，言從古制，長子誡，襄陽郡司兵，次子詢，高密郡安丘縣丞，並先雲亡，附於塋側，少子原，彭城郡蕭縣丞，孝以居心，養以從禮，卜其宅兆而安厝之，銘於下泉，勒此貞石，銘曰，松柏青青墳新，九泉不追兮哀哲人，偃然巨室歸天真，魂兮魂兮誰與鄰，
唐故沂州丞縣令賈君墓誌銘並序登仕郎守河南府參軍蕭穎士撰君諱欽惠，字，蓋周之裔也，唐叔少子別封於賈，因而氏焉，厥後漢有梁王傅誼，魏有太尉詡，文章謀猷，名冠二代，其或自陽遷武威，後家長樂，史諜詳矣，曾祖隋太學博士演，祖太學博士崇文館學公彥，考太學博士，詳正學士玄贊，儒雅弈世，令聞彰著，故君少以經術自命，不改其道，叔父禮部侍郎大隱特器之，目為瑚璉，寄以門戶，解褐參汴州軍事，歷相州司戶，遷沂州丞令，其從事也，細無不理，自微之著，本乎仁明寬惠，加之以正直，保此德而綏懷百里，農商安業，禮讓斯闡，宜蹤彼卓魯，高步台槐，道之將廢，胡寧天閼，以天元二載四月四日終於位，春秋有一，於戲，良宰雲逝，誰其嗣之，聯寮雨泣，庶曷仰，輟舂罷市，斯謂然矣，夫人河東裴氏，隋御史大夫蘊之玄孫，皇貝州刺史，聞喜公之第三女也，明懿淑慎，司南姻族，英搖落，先君即世，長子司農主簿怡，茂才異行，觀光聖代，次曰雍縣尉勵言，連華名昆，亦克用譽，秀而不實，萼跗雙隕，故周公之禮，未雲舉也，勵言有子曰勝，與從父弟收，無念爾祖，聿追來孝，永惟先志，其不可諼也，克嗣之，以天寶十二載歲次戊巳十月戊辰朔十七日甲申啟殯平樂里，葬於河南縣梓澤鄉邙山之北原，君子曰，孝乎其加也歟，銘曰，匡彼大漢，文雄惟誼，實傅於梁，罔忝厥位，文和籌畫，亦佐有魏，謀之孔臧，克掌太尉，代不曠德，慶鍾於君，孝仁允元，休有斯文，參佐汴相，宰於丞邑，存遺惠愛，沒有餘位，曷雲喪之，逝矣安及，我有令子，金友玉昆，命乎罕言，曾是夭昏，合祔之禮，施於孝孫，在洛之陽，於邙之原，卜雲其吉，然宅魂，猗嗟令名，萬古其存，侄棲梧書，
唐故高士哲人河東裴府君墓誌銘並序君諱處璡，河東聞喜人也，其先繫乎堯帝，大乎西晉，時君子，世濟勳德，周隋英哲，緝熙致乎平，秦漢忠貞，興言近乎大雅，衣冠鼎族，於此甚盛，祖知命，識理宏達，詩書博通，不慕廊廟之榮，有戀陋巷之樂，先考元紀，學承庭訓，孝自天心，事親則無改三年，報國乃肅清里，授上柱國勳，君孝友溫恭，操行，博學篤志，無所不覽，神龍載中，明經擢第，後緩積痛成，絕意宦門，勤心享席，君愛子卿，天寶載，選授汝南郡真陽縣尉，諫君曰，求祿本欲養親，親既不榮，祿將何用，君遂與夫人天水趙氏，武衛大將軍承慶之嫡孫，連鑣而往，自至真陽，同郗司徒臥疾，不遇法開之醫，類王長史纏，空懷之歎，天寶九載四月廿四日，終於真陽縣廨宇，夫人自君臥疾，恆求代死之師，倏忽亡，旋作輟弦之讖，旬有三日，果膺斯言，棄孝養之可哀，戀移天而無悔，以天寶十二載十月六日合祔於東京河南縣平樂原舊塋禮也，吾直道始終，清議無點，可謂大明君子，勒石志之，用存不朽，銘曰，乾坤降和，是生正德，言為代訓，行為人則，縱放任逸，不慕厥職，高上明賢，其深莫測，琴瑟合契，榮枯共經，葛同毀，玉石俱刑，長川逝水，永夜松扃，念山河之見易，故勒石而為銘，
唐故東平郡壽張縣令盧公墓誌銘並序外甥前行京兆府三原縣丞崔泉撰公諱含字子章，范陽人也，錫氏農皇，寢有昌德，仙源流裔，寶閥昭宣，則尚為王師，敷六韜之略，敖為真侶，乘五雲之氣，洎植毓以佐命司袞，志諶以建侯班條，素緒分封，弈世滋大，至於我曾王父彥恭府君，固安公，有隋為西亳州刺史，我大父昭度將君，皇朝為監察御史，我皇考詡府君，朝散大夫，皇朝為岐州中兵掾，鷹揚器范，蟬聯國華，盛業雄勳，式開後嗣，公即掾府君之第四子也，燕薊炳靈，隨和體耀，夷量莫測，果行可規，不盱豫以干時，晦容光以坦道，弱冠孝廉擢秀，首尉於桑泉，再丞於汲縣，三轉薛王府兵曹事，蒲晉講一以為理，淇沫副貳以登庸，游梁曳裾，是資鴻陸，適魯紆綬，方造麟洲，遷鄆州壽張縣令，為政有經，視人惟恤，以刑罰為干櫓，戢於明時，以理化為著龜，存諸靈府，懷濡淑善，浸假至仁，戴白之流，到今遺愛，雖古之良宰，何以加焉，及將賦歸來，竊慕彭澤之隱，奄捐旅次，翻慟荊南之泣，春秋享年九，以開元十五載終焉，以天寶十二載十月六日遷神於東郡，合祔於北邙禮也，夫人隴西李氏，即故太子中允壽之女，恭維公門慶遠，彤管訓深，賢孟母之字孤，多敬姜以貽則，中年受謝，卜兆先封，日月有時，龍劍將合，不移榛隴，再啟松埏，龜謀允從，魂兮萃止，嗚呼，上皇不蠲，殲我舅氏，長男筮仕，早世雲亡，三女有行，僅存者一，童孫幼齙，羈寓穎川，門館闃虛，喪祭無主，悲夫，且孝於心者神其福，精於事者志克成，今之主張，即公少女之力，哀家不造，悼躬未亡，而能祖載遠郊，返葬樂土，所謂純深盡孝，事親之終始，公元女既笄，作配介弟，見睨佳偶，綢繆舊姻，嗟乎，大壑藏舟，荒塋拱樹，仲兮惻如賓之敬，予也增銜恤之哀，執紼殷懷，又加一等，寒景下稷，陰風掃林，陟彼崇阜，哀挽嗚咽，泉忝諸甥，荷恩外氏，渭陽之感，委郁秦康之詩，西州之恩，欷羊曇之泣，式刊玄石，敢徽鴻懿，銘曰，世祚高門，海內之準，誕其羨兮，韻宇寬綽，為邑仁信，流其恩兮，巢鶯生，臥牛得地，祔千古兮，主器早世，窺戶無人，神何昧兮，幽都永厝，虔心克成，孝女兮，揚其往烈，意增泫，感我甥兮，
大唐故弘農楊處士墓誌銘並序太原王回撰弘農楊君諱信，字崇信，春秋七十有，以開元七載正月廿日終於故里，公生而謙柔，長又質，尚林泉之閉素，惡軒冕之浮華，故逢時而不激榮名，嚮晦而崇乎謹愨，恬然處順，無替令圖，嗣子海珍，克承義方之訓，能精龜策之妙，官至平原郡將陵縣丞而已，終於此官，所追封樹者，蓋孝婦太原王氏，以天寶十二載十月六日也，府君曾祖諱坦，隋為長沙郡丞，祖浩然，隋鉅鹿郡沙河主簿，父忠，皇朝寧遠郡司倉曹軍事，皆代稟忠貞，世濟純白，克紹名節，不墜弓裘，赤泉之家，懿茂斯在，爰琢貞石，志於玄宮，其詞曰，於戲處士，孰可名器，優遊自樂，不害其志，於戲楊君，閉骨幽墳，徽猷不接，徒愧斯文，
唐穎川郡司戶韋元逸故夫人趙郡李氏墓誌銘並序天寶癸巳歲秋八月辛卯，夫人李氏卒，韋之婦也，嫁而疾，七十有一日，終于家，笄者以成人目之，矧有行哉，隱而志之，謹令淑也，其先貴於史籍大矣，嗚呼，賢或無位，中世不競，大父仁緯，縣大夫也，父延紀，郡曹掾也，孤提早孤，母兄慈之，禮合於情，而能不驕，功之於性，而不在教，若乃一音所演，清真悟覺，又自然也，況詩傳哉，韋之請婚，和聲洋洋，今以為鼓盆不近常也，傷神茲有過也，淺日而懷，臨喪而哀，其中歟，故仁母諸兄，痛其未成禮於夫之門，不榮食於夫之祿，歸葬黨地，哭有餘恨，越五日丙申，窆於邙山之南，宜也，銘曰，淑麗不並兮我有之，仁賢是與兮我夭之，荒郊曷處兮禮以之，孤墳永念兮情所之，
唐故太中大夫守新定郡太守張公墓誌銘並序公諱胐，字胐，其先范陽人也，馬渡丹陽，龍戰河洛，煙塵北擁，冠冕南遷，今為襄陽人也，曾祖則，隋比陽縣令，祖玄弼，皇益州功曹軍，贈安州都督，父晦之，桂芳正字，左率府兵曹參軍，伯父柬之，中書令，漢陽郡王，贈越州都督，扶危宗社，勳庸太常，初公父早亡，伯父進養，諸呂殄滅，大漢分，茅土錫封，奏公授職，詔授荊州參軍，後韋氏臨政，虺變為蛇，公授撫州參軍，累貶也，又試太子通事舍人，來復也，又授將作監主簿，再太子僕寺丞，太子文學，檢察浮費，司供輿馬，黃中有理，堂上拊頭，轉定州司馬，邢州長史，朝散大夫，涇州別駕，鶴來辭海，朱紱加榮，輿舊見題，佩刀是贈，又拜渠州刺史，涪陵郡太守，零陵郡太守，臨川郡太守，新定郡太守，蜀山雲平，非無叱馭，湖水天浸，豈憚洪波，江南聽採菱之詞，成中和之曲，新安逢江水見底，比清鏡豈如，太夫人韋氏，安府戶曹玄寶之女，封馮翊縣太君，子貴也，板輿侍奉，豈獨長筵，東征有詞，何慚舊賦，公稟休和之氣，降山嶽之靈，忠孝事於君親，愷悌施於邦國，惜其大位未繼，泉路溘隨，以天寶十載六月廿四日遇疾薨於新定郡官舍，春秋五十有六，諸侯之禮，國典備儀，道路有瑞鹿隨車，黎人悲父母奚若，夫人隴西李氏，隴西郡君，夫榮也，刑部尚書乾之孫，相州堯成縣令昭禮之女，中書令昭德之侄女，能事組川，明閱詩禮，令德贊於從職，淑善穆於宗親，天乎降災，殞斯貞麗，以開元廿一年八月三日先公而亡，以天寶十二載八月廿六日合葬於臨漢縣平原禮也，嗣子回等，欒欒棘容，哀哀相次，乃馨香其實錄，將刊刻於正詞，銘曰，猗公命氏，偉乎邈遐，勳庸列土，繼體分葩，世業弘大，忠孝淳嘉，官政多歷，斯紱光華，沂海可詠，專城累加，天道不，梁木空嗟，夫人隴西，實惟公族，尚書祖理，中書伯錄，體德柔順，瑤姿令淑，如月之皎，如之育，內則事姑，齊詩在祿，誰謂奉倩，先悲瘞玉，嗣子欒欒，幾不滅性，稟孝純至，執容瘠病，哀號泣血，像設惟命，母訓義方，慎終善令，女也摧毀，施於莊敬，樹斯文於不朽，紀功業而貞正，
唐滎陽鄭夫人墓誌銘並序前河南府濟源縣丞崔眾甫撰宗周御歷，親賢建藩，啟國於鄭，所憑厚矣，光靈遠屬，軒鼎接武，冠時之姻，所貴深矣，夫人諱進，字進，滎陽開封人也，汾州孝義縣丞思莊之曾孫也，申州義陽縣令續之孫，穎陽縣丞懌之第三女，年廿有二，歸於我所奉之，即文選范陽盧咸其人也，夫人稟靈暉華，植志清祭，令儀韶范，罔不柔明，自外睦宗姻，內修典禮，節峻而敏，志貞以勤，敏則功倍而思煩，勤乃力竭而形躁，遂致冰炭侵性，心形幾離，嬰冥其容，動作唯以神遇，吻默其慮，赴蹈不以目視，誤墮於井，溘焉此終，享年廿三，於時天寶十二載五月十二日也，即以其月廿日殯於上東鄉，嗟乎，彼智無涯，此生有際，勤之以德，反夭其年，天若輔仁，何遇斯酷，嗚呼哀哉，將恐霜露驟積，陵谷貿移，刊石立銘，以志幽宅，其辭曰，皇周派別，緇衣襲慶，英賢纘戎，旗常世命，克廣後嗣，允迪前令，驟稱其閥，於斯為盛，聿生夫人，茗華載春，公宮習禮，高門作嬪，克諧琴瑟，降志組川，景命不淑，悲此沉淪，出國門兮路東轉，卜連崗兮邙南，田原兮白日晚，蒼山長兮清洛遠，逝者如斯，于嗟一去不復返，
唐吳興郡長城縣尉李公故夫人河東裴氏墓誌銘並序左驍衛騎曹參軍鄭撰夫人河東人也，昔秦針出奔，晉封受氏，厥後繁衍，賢良間生，問望多三事之尊，風流稱八族之首，備諸史諜，今可略焉，曾祖皇洞川太守，祖權，獲嘉縣令，父岌，魏郡參軍，並才華特達，政理尤異，襲乎善慶，生彼淑姿，夫人即參卿之第七女也，婉順其德，幽閒其性，爰自初笄，嬪於君子，洎李公一尉從捧檄之道，雙鸞承請衽之歡，威儀克，甘旨必瞻，初公充使上國，夫人主饋於中，俄因別離，遽隔生死，以天寶九載七月七日終於長城縣之廨室，嗚呼，李之顏，盛時可惜，椒花之頌，何日復聞，飛翩翩，來歸舊土，粵以十二載五月廿六日殯於洛陽之北部禮也，載誕之慶，一男一女，雖忘情於旦宅，用紀德於泉扃，銘曰，猗歟貞淑，作嬪華族，美德紛郁，禮容肅穆，奄忽玄夜，嗚呼彼蒼，百齡已矣，萬化茫茫，
唐故高士通直郎賈府君並夫人京兆杜氏墓誌銘並序夫人從侄芳撰公諱隱，字思敬，平陽人也，祖強，以隋爵秩，入於皇朝，此不書之，自有家傳，父玄，應郡舉賢良，官至令長，公生而明敏，悉傳父學，弱冠以敘余勳八級，計階從六臣，擬通直郎吏部選，其如軒冕情薄，林泉志高，自以周易筮之，遇蠱上九，曰，不事王侯，高尚其事，遂返身道德，退藏於儒，青囊著書，白賁無咎，公生三子，既聞詩禮，又多才藝，公復筮之，遇大畜，其繇曰，利貞，不家食，吉，由是諸子妙年，連翩入仕，公乃發彼汾曲，隨子東征，徙家洛陽，復其先梁懷王太傅誼之望也，高堂閒安，或出或處，尋威輦白社，訪袁安故宅，身游有道之國，神入無何之鄉，越開元十載，歲在壬戊，秋九月廿八日，化遷於德懋里之私第，春秋凡三百有六十甲子，夫人京兆杜氏，人推令望，天資淑質，載十有三，曰歸於我，奉上臨下，以孝以慈，節儉為心，憂勤成性，君子不與偕老，俾哲婦稱未亡人，悲夫，天寶初，少子轉壽春郡長史，銀章朱紱，照耀庭闈，揚名榮親，母由子貴，冊授藍田縣太君，既貴且壽，母儀垂范，以天寶十一載歲在壬辰冬十一月廿二日，終於新安縣之川里之別業，享年八十八，長子雲亡，二子終養，絕漿泣血，殆至羸毀，即以十二載歲在癸巳春二月廿四日，肇塋於里之北原，初公之卒，權窆於洛陽縣呂村北芒山南面，及是啟之，樹拱馬鬣，棺繳騰蛇，神道尚安，歸魂合葬禮也，北山行道，極目陟崗，南澗流泉，因心在浚，爰請墨客，以志玄堂，銘曰，賢夫哲婦，宜其家室，中子墨綬，少男朱紱，拜爵高堂，威儀秩秩，生事以禮，卒葬以禮，新既成，舊墳將啟，君子孝子，姜肱兄弟，青鳥圖，黃地勢，孝感宅兆，葉從舊筮，福德得之，山川異制，崗擁三，其中列塋，坎位自險，離方正明，斯文不墜，世出公卿，結髮昔日，合葬今時，一郭密緻，雙棺在茲，如賓之敬，泉路誰知，
亡妻侯氏墓誌銘並序夫車諤撰文天寶十二載癸已歲夏四月壬申，卜葬於洛陽北邙伯樂川原塋也，我室人谷郡侯氏焉，時春秋五十有六，遘疾累載，痊而復劇，命善醫者診之，曰，風淫陰陽並藏，將不食新麥乎，果信而有徵，才立夏而歿，是日也，於懿親東集賢里也，悲夫淑人，昊天降凶，夫人遠祖，夷門抱關，數代遁世，高尚不仕，父元禮季女也，年十五歸我，視之如鴛如鸞，環姿玉秀，手如荑，其智如泉，其貞如松，動用有方，言行有信，無厭糟糠，有便浣濯，奉上逮下，周旋叵言，雖遠父母兄弟，性不薰，殊輕世寶，尤重戒珠，因尋三乘，便開頓晤，投師受禪，澄心圓寂，師曰未之也，號曰端嚴，不我偕老，奄從逝水，神道茫茫，瞻之不及，傷佳城之哭，嗟鼓盆之歌，倏忽之間，有如朝露，嗣子孚，十法律擢第，雖學襲聚螢，而夭隨顏氏，苗而不秀，未齒先殂，次東塋也，既將絕嗣，非我其誰，述而志之，序為銘曰，于嗟川原，松柏蒼然，淑人既歿，琴瑟絕弦，采將廢，荼苦號天，瑰姿紈質，永閉幽關，
大唐清河張府君墓誌之名並序奉義郎前行儀王府兵曹參軍張晏撰公諱，字承宗，清河東武城人也，弧星命氏，鵲印傳芳，歷三代以相韓，因五星而輔漢，可謂世載其美矣，曾祖淵，隋開府儀同三司，江南，遼東二道行軍總管，衛尉卿，上大將軍，文安縣開國公，食邑壹千戶，謚曰莊，德懋懋官，功懋懋賞，勳賢之業，克備於茲，祖孝雄，唐尚輦直長，湘源縣令，鄯府司馬，鳳輦是司，鸞庠作化，以資佐理，實在題輿，考敬之，侍御史，司勳郎中，乾封縣令，漢州刺史，太府卿，禮部侍郎，柏署霜威，肅衣冠於北闕，含香伏奏，振起草於南台，三異久聞，六條逾闡，吝司出納，光我禮闈，公即侍郎公之元子也，弱歲以宿衛出身，中年因常調糜職，授秦州參軍事，子卿之秩，未展驥於長衢，王佐之才，且參名於州縣，方將陟遐自邇，必復於公侯，寧謂夜壑舟移，遽先於風燭，秀而不實，良以悲夫，以神龍二年十一月十一日終於東京溫柔里之私第，享年三拾有陸，夫人琅琊王氏，祖方茂，伯祖方慶，唐中書令，同中書門下平章事，承相門之慶緒，得女則之深規，識稟天資，禮逾師訓，貞芳懿範，穆以姻親，服浣齊心恭於祠祀，將福壽於餘慶，何積仁而不昌，以開元拾柒年柒月貳拾伍日遘疾，終於東京壽安縣之別業，享年七十有二，並以天寶十二載二月十二日同歸祔於京兆府金城縣三陂鄉舊塋東北卅二步禮也，嗣子恆，前饒陽郡鹿城縣丞，行為物范，村實天經，徒積慕於高堂，竟流悲於風樹，九原長往，萬古何追，痛泣血以銜悲，期貞石以表德，俾余作，用紀玄扃者歟，其銘曰，鐘鼎承家，軒裳祖德，相韓繼代，輔漢表則，勳賢克備，邦家允塞，弈葉傳芳，威儀不忒，邈哉懿範，實曰哲人，才標吐鳳，業著成麟，命非偶，二堅何親，舟移夜壑，年夭青春，中野言歸，卜宅於此，日下荒隴，煙埋蒿里，風松風，哀哀孝子，昊天罔極，生涯已矣，
唐故中散大夫滎陽郡長史崔府君故夫人文水縣君太原王氏墓誌夫人諱京，字海無量，太原人也，宗周肇祀，緱仙命族，不隕令問，代襲能賢，自翦賁離，三世為秦名將，漢有司空咸，晉有尚書令述，魏有龍驤將軍瓊，或文兼三事，或武參七德，繼體以立，盡為璋特達，錫胤成慶，必求宋子河魴，故望華衣冠，首出氏族，曾祖道質，隋主爵郎，起草華省，位當列宿，祖仙客，考幽谷，氣應客星，父，朝散大夫，行宮尹府丞，瑤林挺生，玉立溫潤，弈世龜組，纘戎名器，天祚明德，其鍾美於夫人，夫人即宮尹府君之元女也，神資純懿，性葉柔嘉，織組川，藝實天縱，音律書數，不習生知，出言有章，動容成則，始笄之歲，歸我先府君，率閒和，勤勞輔佐，夙夜恭儉，以成婦順，樽節軌範，以正母儀，事姑以孝聞，主饋以義著，蓄無奸貨，散必周急，若乃祭祀賓客之禮，舉而門風行，邕睦仁讓之教，敦而家事理，是以六姻稱禮樂標首，九族為德義楷模，當府君命為大夫，而夫人食邑文水，天書褒德，爰降紫泥，地理開封，將分石，一時榮觀，百代美談，夫人繁衍之慶，成人者有七，出身入仕，訓以忠為令德，辭家過人，戒以虔恭中饋，故譽稱騁驥，議美乘龍，雖孟母徙鄰，大家垂訓，未之逾也，君子謂府君賢於外而夫人賢於內矣，先是，祖夫人深詣釋門，久探覺路，顧命之日，手付遺文，夫人孝不忘心，言若在耳，克苻宿願，果證真如，於是脫落塵勞，捐捨飾好，精思圓寂，密契微言，國之大師，屢有印可，間一歲而府君棄背，敬姜晝哭，哀不忘禮，黔婁謚行，義以正名，彼蒼不仁，大戾薦及，自天寶十一載九月寢疾，精誠遍於群祀，號訴隔於穹蒼，越十月丙申棄背於懷仁里之私第，春秋六十有六，虔朝等不天，適鍾畔罰，永惟創巨，又集荼蓼，泣血靡訴，銜恤失圖，罔極之恩，雖百身而何逮，奉終之禮，瞻九原而盡哀，即以明年春二月十二日將遷祔於先府君之塋禮也，諸孤等號泣昊天，死亡無日，先君真宅，敬祔尊靈，君仲之哀，期於沒齒，子高之泣，寧止終喪，詞不假人，貴傳實錄，忍哀紀事，豈曰言文，銘曰，洛水北兮邙山巒，靈龜兆兮土龍蟠，合祔尊靈惟永安，諸孤朝夕泣欒欒，
大唐故澍城劉府君韓夫人墓誌銘並序君諱國，其先澍城人也，祖師敢，上柱國，父懷簡，三衛出身，昔漢時前後，帝之先宗，積世君侯，衣冠相襲，公且常選，文武俱備，禮樂周旋，不及食祿，以開元十年十二月廿四日，終於陳留郡之私第，夫人韓氏，學禮用心，何必傳載，孟姜詩稱，組川無虧，何其命掩泉台，哀哉長夜，以天寶十一載九月廿八日寢疾，終於滎陽千塔里之私第，春秋八十，粵以其載十一月廿七日，合葬於洛陽縣邙山之原，禮也，嗣子臣等，痛深莪蓼，泣血絕漿，哀期志銘，永載幽石，其詞曰，大河南兮邙山北，引塗萏兮瘞珠玉，朝生花兮暮何促，哲以楊兮美且淑，
唐故房府君夫人耿氏墓誌銘並序夫人高陽耿氏，清河房府君之嫡室也，幼聰女訓，長順婦儀，從夫有浣濯之勤，主饋無懈怠之志，欽于飛之禮，每挹和鳴，習同穴之詩，式遵大義，兢惕未幾，天降鞠凶，君以天寶十載二月廿八日終於洛陽之客館，享年六十一，用其年三月十四日，葬於邙山杜郭之東原，夫人鳥傷羽落，魂斷泉門，誓節送終，孀居孑立，訓育嗣子，蓬心苫蘆，悲哀過情，禍構潛起，恃積善而冀疾勿藥，終生涯而凶折薦志，以君終之明年十二月廿七日，歿於君之舊館，時年九，嗣子轔號天叩地，糜骨折心，百身難贖，三年泣血，禮有合葬，爰擇吉辰，以天寶十二載建寅月卅日祔君之兆合葬禮也，恐陵谷深變，馬鬣平夷，勒於貞石，以為銘曰，於戲天道，禍福何從，貴者未聞終吉，賤者不曰無凶，生死之際，賢愚混同，洛陽之北，杜郭之東，孤墳寂寂，長對悲風，天寶十二載正月卅日建，
皇唐故常君魏夫人合葬之銘並序君諱惲，字思惲，其先河內郡人也，惟曾及祖諱德徹，並有名有行，處代得性，君志風雲，懷山嶽之道，春秋八十有八，遘疾靡救，天寶一十載十月廿六日卒於私第，夫人魏氏，巽姿遠播，琴瑟偕老，春秋七十有八，天寶七載十一月十七日奄然終於私捨，嗚呼哀哉，今以天寶十一載歲次壬辰十一月甲辰朔十二日乙卯，遷合葬於林慮縣子城西北二百步平原，禮也，嗣子貴恕等，號天叩地，恐歲月遷改，乃勒石紀銘，其詞曰，君夫人，琴瑟和親，百齡大謝，合葬茲墳，向於崇山，左右叢林，四望俱備，卜安，
大唐贈南川縣主墓誌銘並序太子侍讀兼侍文章，朝請大夫，守國子司業臣趙楚賓奉敕撰太子及諸王侍書，中散大夫，守國子司業臣韓擇木奉敕書維天寶十一載歲次壬辰十一月甲辰朔三日景午，南川縣主終於興寧里之十王院，享春秋十有八，嗚呼哀哉，縣主皇帝之孫，故棣王之第五女也，生而的，長而明敏，成而淑慎，故威儀取諸禮，風雅取諸詩，稽古取乎書，謙取乎易，況為仁田己，純孝因心，師氏重其才，女史欽其德，每至少游桑柏，珊瑚交體，暫賞芝田，翡翠盈掬，於戲，碧蘿春秀，女葉先凋，青桐夏榮，孫枝早落，晴褰暮雨，風捲朝雲，生也有涯，死而可作也，粵以其載其月廿三日制葬於京兆府咸寧縣之白鹿原禮也，太妃韋氏，愛鍾於下，痛貫乎中，鳳殞朝陽之雛，鶴失在陰之子，既而青鳥相地，白馬開銘，一掩泉扃，萬古塵壤，嗚呼，母氏勞苦，女子妙辭，方傳不朽之聲，用刊無愧之色，銘曰，彼美奇女，艷逸麗人，拂羽奔月，凌波起塵，芙蓉媚水，桃李春，終溫且惠，淑慎其身，星津寶婺，閬風瓊樹，學比山成，辯同河注，王妃好禮，左嬪能賦，降戾南川，千年一遇，南川婦德，上宮是則，洵美既盈，柔嘉允塞，周旋蘊籍，辭禮溫克，發言有章，其儀不忒，絕跡蘭所，歸魂蒿里，香滅碧煙，琴埋綠綺，夜台無月，寒泉積水，我生不辰，冥冥已矣，
故彭城劉府君夫人墓誌銘並序夫人號光贊，太原王人也，欽惟祖德，海內知名，代襲儒風，志輕軒冕，曾祖朝散大夫平原郡長史察，祖游將軍，京兆府甘泉府折衝悌，考朝議郎，譙郡臨渙縣令徹，夫人即徵君之長女也，識敏性聰，心明體靜，容範則星婺降彩，鮮姿則坤靈誕質，詞令婉美，謝氏固慚歌於柳絮，懿淑兼聞，庾公再垂試於箕帚，既笄而四德能備，承筐而六行克，宜其室家，作嬪君子，鳴鳳之兆，早著結離之晨，乘龍之譽，光聞舉安之日，豈謂壑舟徙，匣劍孤飛，孀居如昨，窮星紀，蓬首不忘於組川，瘠心必虔於藻，撫存悼往，慈順感神，累勝因，永思保壽，何圖風枝不靜，薪火忽傳，夫人不數月，勿藥無徵，天寶十一載秋七月十有四日，終於正俗里之私第也，享年六十二載，以其載冬十有一月廿七日，遷厝於洛陽縣平陰鄉北原劉府君舊塋之左禮也，孤子前左金吾衛河南府千秋府別將渾，次子前左武衛上黨郡禮會府別將浦，次子澤，武部選，次子武部選，號天叩地，泣血攀桐，皇皇焉，瞿瞿焉，荒迷骨立，刻石紀之，銘曰，金石雖固，松筠稱貞，未如聖善，惟德難名，洪河之南，帝城之北，玉瘞新塋，魂歸舊域，泉台月，隴隧多雲，而今而後，天道何論，
故順義郡錄事參軍侯智元妻魯氏墓誌銘並序夫人扶風郡人也，隋寧遠將軍，單于都護崇讓之曾孫，皇鉅鹿郡別駕玄廓之孫，吏部選期之女，載廿二，用歸我侯氏焉，衣冠盛志，弈世連榮，禮樂嘉聲，歆然不泯，夫人儀承世范，閒婦道，躬執浣濯，施於條枝，孝敬以穆親，潔粢以享祀，藏訓以誡寵，柔貞以正家，四德在焉，作配君子，至天寶載九月九日，所天致殞，塊爾孀居，克諧姆訓，撫字孤幼，循環禮則，宜其允濟永終，克光母，天不遺，奪我人世，以天寶十一載歲次壬辰十月七日遘疾，終於河南縣道政里之私第，春秋八十有三焉，嗚呼，即以其載十一月三日，葬於先塋水之崗禮也，玄堂陰陰，白日反照，長安此去，何時復春，子瑾等，號穹靡訴，無母何恃，載擗窮埏，敢銘慈烈，詞曰，君子之德必有鄰兮，降厥淑美為之嬪兮，苡既采服柔勤兮，姆儀有閨範新兮，如何大圓大輔不輔仁，凋我令淑在茲晨兮，死則同穴俱存塵兮，哀哀其子號蒼兮，敢攀慈烈銘窮塵兮，
唐故房陵郡太守盧府君夫人弘農郡君楊氏墓誌銘並序夫人弘農郡華陰人也，地靈河岳，門襲才賢，赤泉啟封，郁丕構於來裔，玉環流貺，貽介祉於當年，四代五公，聯華繼美，盛德之後，子孫其昌，曾祖綱，皇巖州刺史，平河公，祖思謙，皇銀青光祿大夫，司宰，司稼卿，父履言，皇河南府河陽縣令，左衛中郎將，並休有令望，克揚耿光，爰膺竹符之寵，允斯棘列之寄，鳴弦而政美子游，感物而興高潘岳，夫人資德門之純懿，承慶緒之炳靈，蘭容蕙心，婉行淑德，年甫十七，適房陵府君，壺訓生知，閨儀性與，琴瑟以睦，克諧鳴鳳之占，婚姻可嘉，載協乘龍之好，故能動中圖史，柔順以奉先姑，靜遵典則，謙和以承娣姒，加以躬服浣濯，不尚浮華，功親組川，未嘗辭倦，洎府君即世，婦道增，義感移天之重，哀深同穴之思，晨歌既絕，晝哭無依，夫人乃服縵，飯蔬食，焚爐香，專禪誦，將以誓志，期於終身矣，雖宋伯姬梁高行莫之迨也，宜其永錫難先，以為母師，如何彼蒼，曾不與善，以天寶十一載四月遘疾，六月廿八日終於同母弟前朝散大夫，河南府河清縣令，因公坐左責，量移靈昌郡酸棗縣丞之官舍，享年七十一，嗚呼哀哉，流晷不駐，遠日遄臨，即以其載十月廿九日合祔於大塋之西北百步禮也，徂陰歲晚，荒草寒色，芸其黃矣，風亦悲矣，孤子仲容，銜疚茹痛，疑慕永懷，徒星行而志切，終路遠而莫迨，庶陵谷雖變，徽音不亡，用傳斯文，貽厥終古，銘曰，寒天寥兮邙山之陽，泉戶冥冥兮大夜何長，老氏遺誡兮多藏厚亡，今我送終兮則維其常，徽音淑德兮茲同穴，薤歌悲奏兮今人傷，
大唐故鉅鹿郡南和縣令府君墓誌銘公諱全心，字同光，琅耶臨沂人也，其先周靈王太子晉之後，晉以為庶人，時人號曰王家，子因以為氏焉，軒冕蟬聯，衣冠禮則，人倫所傳，蓋古今之盛美，眾謂百族之標首，但博通於史籍者，莫不敬讓於斯豈惟霏微造次能敘，公即晉丞相導之十三代孫，曾祖諱德仁，隋舉孝廉，授劍州臨津縣主簿，祖諱玄默，唐應制，再登甲科，累授汴州浚儀縣令，父諱慶，唐舉孝廉擢第，優遊經史，不趨於名，以公之才，匡國之器，命不時偶，晚授勝州都督府戶曹參軍，公始十四，早喪所天，幼懷敏識，孝感於神，色養女親，義通古典，年十八，學孝廉，授相州堯城縣丞，居無何，贊邑多政，故相太尉公宋時按撫河北，采公之美忠，舉清能，狀云，至公至清，至勤至謹，猶是河朔稱為四至縣丞焉，俄授青州北海縣丞，公清白天資，聰忠稟質，去如始至，秉節不渝，本道採訪御史中丞蔣欽緒以公守官利人，清能應物，狀加甄著，表奏上聞，累授越州都督府兵曹參軍，公素懷明鑒，暗室無欺，志烈冰霜，堅操彌勁，雖掾吏卑秩，而政術傍流，積善理身，實斯之，禮部尚書席豫昔按察江外，審公至清，擇能甄擢，奏充本道判官，使司任才，委以推勾，改授徐州沛縣令，作程百里，威惠臨人，黠吏忘欺，逋逃安業，州將表，識展仁明，聖朝舉揚，制加上考，辭滿養，懷苦菜之心，頃丁艱疚，持曾參之孝，毀不滅性，以祀蒸嘗，禮制俄終，授鉅鹿縣南和縣令，公吏多政術，不教而成，黎息肩，絃歌道路，古之良宰，無以嘉焉，詞句短拙，能事難書，述善匪窮，紀乎載，公簡儉成性，家無積財，俸祿之資，給不繼，及乎秩滿，私第無依，因懿親，寄於客舍，然生涯矩，賢愚一門，積善無徵，奄敦子疾，嗚呼命也，天道何常，降年六十有九，以天寶十一載七月己亥朔八日壬子卒於滏陽縣崔氏之里第，痛哉孝子，悲纏旅魂，園不見，哀歌慟人，轉轂於洛，歸軒故墳，翩翩旌，蒼蒼雲，千秋永隔，無春，粵以天寶十一載歲次壬辰八月己亥朔廿八日景寅，葬於洛陽縣陰鄉之北原禮也，邙山古隧，望極原野，如川之流，事空謝，親愛永隔，倚歟松賈，題諸刊石，寂寥長夜，有子鄭等，年始十五，毀成人，未識揚名之義，天資罔極之神，痛深知己，瞻望酸辛，其為銘曰，王公挺生，玉潤金聲，從守政，惟公惟清，德不可比，義不可並，忠能秉節，孝精誠，萬古，作法程，墳隧將列，孤松益貞，芬芳不歇，實曰揚名，
大唐朝議郎行弋陽郡定城尉上柱國屈府君墓誌銘並序公諱澄，字靈源，系楚大夫屈原之後也，其先官族，史失其書，今莫知偏次，述乎名諱，天下為之增歎，公氣稟天和，道謨坤德，文以識，雅以資重，從祿委命，不擇其官，首為江華郡江華尉，次授同安郡懷寧尉，以政理大稱，藝能兼舉，天王賜其榮寵，以加爵級，遂轉弋陽郡定城縣尉，咸能彩雉馴樹，青鸞集庭，風雨會時，菽麥成穎，書曰，皇天無親，惟德是輔，昔為言實，今見事非，以天寶十一載八月十日終於洛陽，吁哉，哲人既萎，政化其泯，行路咸切，朝廷悲悼，以九月三日歸葬安措洛陽邙山故塋禮也，銘曰，有化咸盡，物無不然，一辭白日，萬古窮泉，
唐河東郡故張府君墓誌銘並序從弟河南府進士張肅撰府君諱謙，字景倩，河東郡人也，吾家譜諜，史籍昭彰，故不敘爾，祖瓊，尤明政術，代許忠清，皇朝請大夫，守壽春郡長史，上柱國，考鏡玄，多識前載，規模古人，居上克寬，鳴弦以理，皇朝議郎范陽郡會昌縣令，府君家承禮樂，性本聰明，詩筆見知，經史足用，載廿四，秀才登科，詞人俯伏，每聞東，則賓從盈門，陪賞西園，而諷詠得禮，晚游江外，刻意於雲山，遇疾客中，懸心於鄉國，降年不永，遽往泉台，以天寶十一載三月八日，卒於吳縣旅館，遠斥風波，旋歸故里，以其載九月卅日，窆於河南縣邙山北原也，嗣子綺，繹，緯，綸等，號扣無從，感傷行路，式題芳石，以播徽猷，銘曰，孝悌垂裕，詞賦知名，晚游江外，都忘宦情，景促虞淵，魂歸夜壑，素飄揚，回舟轉泊，雖還故國，直往荒田，森森灌木，寞寞愁煙，春來秋去，萬古千年，
唐故雲麾將軍齊公墓誌銘並序公諱子，字胡，其先周太公姜，厥表有東海，封之營丘，身佐西周，子孫君國，因生賜姓，命氏曰齊，枝扶疏，毓多材而構廈，派流浩瀚，浮舟楫以濟時，自彼迄今，冠纓相繼，詳於史牒，可略而言，曾祖高尚不仕，祖皇左清道率府率，父節，皇右龍武軍翊府中郎將，並爪牙重寄，扶護警蹕，公居難興王，盡忠翼主，良平之策未多，吳鄧之功何貴，若乃宗族稱孝，朋友推仁，非公獨能，先業是繼，國祚重興，元勳見賞，初任晉州羊邑府左果毅，賜緋魚袋，無何又遷華州定城府左果毅都尉，又遷陝州忠孝府折衝，又遷游騎將軍，陝郡上陽府折衝，賜紫金魚袋，又遷右驍衛郎將，又遷明威將軍，右龍武軍翊府中郎將，特授雲麾將軍，右龍武軍將軍，上柱國盧龍縣開國男，食邑三百戶，出入清禁，宿衛紫宮，聽漏刻而顛到衣裳，待鐘鼓而冠冕假寢，久冒霜風，勤勞染疾，以天寶十一載正月廿七日疹積彌留，薨於河南徽安里之私第，春秋六十有八，即以其載五月十五日朝厝葬於河南縣北邙山平樂鄉之高原禮也，孤墳回寺，對宮闕而銷魂，荒壟獨存，顧朝儀而影滅，有子五人，長曰景金，任上郡義閤府別將，次子景之，任右驍衛高平郡沁心府別將，右龍武軍宿衛，次子景俊，任西河郡陸璧府別將，次子景珍，任河南府王屋府別將，愛子景未堪仕進，仁義之門，克昌後胤，哀毀過禮，真孝居喪，滅性而終，恐違親旨，苟存瞬息，以奉嘗，但恐時移代變，谷改陵遷，不有志銘，洪勳何紀，勒之貞石，以曉將來，其詞曰，營丘作鎮，氏曰大齊，承家繼體，名與功階，興王定業，以息黔黎，君子晝策，應時克諧，後胤保祿，永代無睽，天乎不，賢佐忽乖，華堂二別，蒿里長埋，東海臧華刻字，
有唐故京兆府三原縣尉崔公墓誌銘並序公諱澄，字澄，清河人也，百氏稱甲尚矣，國史家諜詳焉，曾祖孝，皇朝貝州清陽令，祖至，貝州宗城丞，父偉，汾州司兵，皆文武上才，瑚璉異器，秀氣不絕，餘慶流後，適公繼踵丕德，傳序甲科，始以孝廉入仕，起家常州武進尉，調絳郡夏縣尉，遷京兆府三原尉，梅福神仙之化，曹瞞縣棒之理，威明各舉，專美見稱於曩日，刑德備用，兼能復光於此時，有司聞，擬以風憲，權豪檢手，籍其準繩，嗚呼，德雖休命不可易，時方來人之雲亡，以天寶十一載二月十三日終於官舍，春秋六十有三，既殮，天書至，拜我為監察御史，封禪之草，空授於家人，繡衣之榮，獨光於歿後，即以其載八月十日葬於北邙山之原禮也，公敬恭以守儉，清靜以化人，履道無昧，立言必雅，不朽之績，難得而稱焉，夫人琅琊王氏，子穆等，崩城之感無贖，泣血之哀何訴，取書茂績，以秘幽泉，銘曰，天降仁德，作為國楨，謀猷特達，鑒識清明，察廉入仕，逢時濯纓，乃尉於吳，吳訟以平，乃吏於晉，晉盜以清，三原帝畿，治亦有聲，聲聞於天，柱下用才，鐵冠方拜，石槨先開，未騁長途，旋歸夜台，哲人其萎，邦國共哀，于嗟北邙兮，巨室在哉，宣城源撰文並書，
唐故蘭陵蕭夫人墓誌銘並序夫人諱博，蘭陵人也，其先六代祖梁武皇帝，五代四代乃昭皇宣皇，惟高惟曾，乃太尉太傅，夫人乃太中大夫，琅耶郡司馬茂本元子之孫，晉陵郡無錫尉愉之第四女也，帝王胤緒，公侯子孫，雖席寵而敦於令名，且襲懿無忘於清白，夫人稟性柔明，承家積善，威儀不忒，有應碩人之風，惠淑惟清，何慚謝氏之訓，將嬪於君子，以宜其室家，用配我饒陽郡安平主簿太原王君，外興毗贊之德，內光中饋之正，冀肅雍淑慎，克享不祉，嗚呼，仁而不壽，生也有涯，天寶十一載四月廿六日遇疾，終於東京之會節里，春秋一載，嗚呼，以其載五月八日權安厝於北邙平樂鄉之原禮也，有二女才逾齠齙，方興孺慕之感，有過成人之禮，恭承惠訓，敬遵薄葬，追攀不逮，用修真宅，銘曰，桃之夭夭兮灼灼其華，淑人不忒兮宜爾室家，悼逝水以增感，悲風樹而興嗟，
大唐故金鄉郡君夫人京兆韋氏墓誌銘並序夫人諱順儀，京兆杜陵人也，豕韋命氏，大彭列國，後孟居魯，而賢宅秦，紫綬彤弓，繁於圖諜，朱門長戟，代有其人，曾祖表，隋千牛，皇右清道率，贈特進揚州大都督，魏國公，祖玄儼，皇工部郎中，河南縣令，許州刺史，贈戶部尚書，魯國公，父，岐州刺史，魯國公，夫人即魯國府君之第四女也，柔姿寫月，孝行自天，奇操夙彰，聰惟神校，載十七，妻子蘇氏，義以接姻屬，勤而奉舅姑，妻逐夫榮，母因子貴，蘇君遷左威衛將軍，開元廿二載十月五日，授夫人金鄉郡君，嗚呼，小年詎幾，大暮將尋，以天寶九載月五日寢疾，終於通遠里之私第，春秋六十有六，初權殯於堂，卜以天寶十一載閏三月癸酉葬蘇府君故塋合祔，禮也，府君諱咸，自有志，嗚呼，杞梁之室，喪所天，茂先之劍，竟悲俱歿，嗣子嶠，孺慕奚勝，崩摧靡，哀哀至性，衣衾棺槨而送之，杳杳長阡，春夏秋冬兮永矣，是用圖茲貞石，用紀厥休，其詞曰，古稱德負，爰仰彼蒼，斯言或謬，賢何遽亡，雲誰之思，有美孟姜，龜兆薦日，龍圖擇地，往問青烏，回瞻白驥，禮物雲具，容衛斯列，萬古千秋，芳塵詎絕，
順節夫人墓誌銘並序朝議郎左補闕內供奉張之緒撰順節夫人姓李氏，隴西成紀人也，大唐景皇帝七代孫，皇工部尚書漢陽公寂曾孫，皇馮翊郡司法昭仲孫，中部太守少女，左補闕張之緒妻，孝行節儉，仁厚慈惠，未笄必於是，歸我必於是，寡乎言，檢禮自視，柔乎德，舉族推美，以此逮下，昌乎而家，以此歸人，葉乎君子，天寶辛卯載終於常樂里私第，春秋卅五，哀哉哀哉，壬辰歲二月壬申，權厝於宣武原，儀也，嗣子，祝土，壑，兮如失，擗於地，號於天，余撫而哀之，乃為銘曰，振振公族，溫其如玉，其玉維何，沖謙自勖，維彼淑德，穆於昆弟，其穆維何，宗親懷惠，遺美不朽，其神則游，目為順節，以表厥休，嗚呼順節，此原千秋，廣陵倉曹李湊書，
唐縉雲郡司馬賈崇璋夫人陸氏墓誌銘並序夫人諱字英，吳郡人也，曾祖其道，隋昭王文學詳正學士，祖元感，皇朝散大夫，黃州司馬，父趙璧，馬邑郡長史，強學而儒門照瞻，入仕而政道司南，夫人習性既高，嬰孩自異，知味而不茹葷血，勝衣而不愛羅綺，輟卷女誡，深好佛經，及家君作宰壽春，夫人殆將笄歲，強黜無生之業，令從有行之禮，適郡長史平陽賈崇璋，常修梵行，六親取則，尤能字人之孤，果合宜家之道，時賈公轉樂平郡別駕，又除縉雲郡司馬，太夫人在堂，以為太行孟門，勾吳甌越，天下至險，山乘輿，水乘舟，我不行矣，汝其往哉，無摧北上之輪，罷著東征之賦，夫人曰，從政為忠臣，事姑為孝婦，能割隨夫之貴，躬行奉養之禮，縉雲之役，誓將仍舊，太夫人曰，此行令吾子獨往，是益吾憂耳，嚴命臨戶，垂淚首途，亦泛其流，半路生疾，苦口之藥無喜，傷神之悲俄慟，以天寶十載秋八月一日終於官舍，春秋一百有八十甲子，越十一載春二月，歸神於東京，以其月廿四日遷窆於洛陽縣呂村西北陪先舅權殯之原禮也，東岱之魂，悠悠長往，郭北之墓，壘壘漸多，欲志泉門，用篆貞石，銘曰，陸門淑女，賈氏賢妻，婦功或類，孝行難齊，聰明短折，神理予迷，此地哀送，轉令悲塞，皇舅墳西，洛陽城北，阡陌移改，遙瞻不惑，嗚呼哀哉，
唐故右龍武軍將軍清河縣公張公墓誌銘並序公諱德，字武德，原夫保姓受氏，繼體承家，連綿瓜瓞，袁襲黃帝之宗，錫弈芳苗，近分白水之派，官有代功，因任改邑，今為河南洛陽人也，爾其洪源括地，長瀾浴日月之暉，茂族臨霄，層蓄風雲之氣，若乃英才雄略，代有其人，子房佐漢，五載而帝業克成，儀說諸侯，七雄爭而取策，夜晴候氣，識龍劍之遙祚，雨止游庭，獲鵲玉之嘉瑞，亡書二篋，安世誦而無遺，作賦兩京，平子震其洪藻，騫拓土宇，湯制刑名，史牒詳焉，可略言矣，曾祖寂，隋贈宣州刺史，祖敬仙，皇贈梓州別駕，父元方，皇贈游擊將軍，並高道得性，恬和養神，雖生前不仕，而歿享榮班，公唐元功臣，興王有力，大君寵秩，天祿永終，初任左驍衛慶州同川府左果毅，次任右領軍衛涇州純德府折衝，次任右武衛郎將，次任右武衛翊府中郎將，次行右監門率府副率，次任雲麾將軍，右龍武軍將軍，上柱國，清河縣開國伯，食邑九百戶，公忠孝資身，禮讓接物，義然後取，從善如流，歷職無暇，每進加美，官彌高而心彌恭，祿益重而用益儉，爪牙宸極，積有歲時，股肱腹心，勞神染疾，以天寶十載七月十九日宿疹彌留，薨於洛陽思恭里之私第，春秋七十有三，即以十一載歲次壬辰二月己酉朔廿四日壬申，啟殯葬於北邙山之高原禮也，緱山南望，伴鶴駕以追游，洛水東流，玩龜籌而攄思，松塋鬱鬱，上苑之華林，蔓草青青，對花園之物色，可謂生則高門受封，葬乃勝地卜居，仁人云謝，傷如之何，有子三人，長曰榮琮，任左領軍衛咸寧郡長松府左果毅，次子榮芝，任左武衛廣陵郡新林府別將，小子榮崇，任左威衛河南府洛泉府別將，並留宿衛，扈從警蹕，公侯子孫，必復其舊，冠冕溢路，簪笏盈門，兄友弟恭，上和下睦，並居喪至孝，哀毀變形，以為山泉反覆，陵谷遷移，不有志銘，洪勳何記，勒茲貞琰，永贊華宗，其詞曰，軒帝遠苗，楷衡近胄，郎將朱纓，將軍紫綬，智謀興王，英雄特秀，作善無徵，天乎不，遘疾彌留，良醫莫救，白日俄昏，黃泉掩晝，蕭索荒郊，永沉靈柩，
大唐故監察御史趙郡李府君夫人博陵崔氏墓誌銘並序夫人博陵人也，崔氏之先，著在圖諜，河魴之喻，歎美詩人，雕龍之作，擅名漢史，語姻族之家，共稱齊大，敘少長之列，不為任齒，曾祖行功，秘書監，祖景，縣令，父仲容，醴泉丞，並垂裕多聞，像賢不乏，叔祖玄，神龍初，立大功於國，封博陵王，讀班彪之文，漢德斯在，知絳侯之器，劉氏必安，由此諸宗以博陵為稱首矣，夫人幼而敏晤，動識機微，氣調精明，天與淑順，七歲讀女史，十一就歸功，豈織組川，不廢事業，將前言往行，以成規矩，秦晉疋也，歸我府君焉，體從人之義，得嘉偶之名，敬則如賓，禮猶行古，宜其家室，譬彼瑟琴，況中饋克修，外言不入，使六親取則，二姓交歡，閨門肅然，如不可犯，府君之履台憲也，以持斧之雄，受登車之任，江湖風靡，甌越星馳，時霽威嚴，亦由輔佐，及府君之沒世也，夫人才廿九矣，位登柏署，朝廷嗟不之遺，年若華，中表忉未亡之痛，以世業在洛，自西徂東，長悲嵇紹之孤，不絕敬姜之哭，一女在襁褓，三子尚嬰孩，殆歷三時，方誕季女，蓋生人之至艱矣，夫人銜酸茹泣，義深節苦，屬家本好儉，歲仍不登，不厭糟糠，不辭浣濯，以身率下，以悅使人，屢報農收，遂安反側，而親授諸子，夙興不怠，能修業者存以燠休，未成功者先之夏楚，故累歲之後，登孝廉者數人，詩禮所至，比之嚴父矣，善乎，府君之世，昆弟孝友，夫人之家，上和下睦，內外一體，其教可知，居有孟徙之賢，行有班隨之賦，積善餘慶，議者榮之，自夫人之初笄也，以府君素無怙恃，乃歎曰，幸承巾櫛，不逮舅姑，徒習紳之儀，終無奉戴之日，故睦娣姒以申義，和親族以輔仁，喪不逾節，禮也，勤則不匱，智也，能訓諸子，慈也，夫人有伯兄季弟，長孤侄，或死生契闊，時命屯否，拯之救懸，常若不及，事不跡而心已行，此胡質清畏人知，介推文不求顯，此夫人之孝也，有具美而降年不永，哀哉，天寶十載正月遘疾，十二日終於東京仁和里之私第，春秋六十，其載十二月十二日辛酉，葬於壽安之北原，不忘本也，初府君之殯也，近在洛陽，距夫人之喪卅餘年矣，雖魯人之祔，宜恭行於典禮，而滕公之室，懼多歷於歲時，詢諸哲人，且有後命，愛子懿文，不幸早世，長子前東海郡司法宅心，次子前許昌尉居中等，倉卒無地，充窮靡依，號而不言，願述先志，其銘曰，長岑之胤，世擅雕龍，先祖濃兮，冀缺之門，如賓之敬，其儀盛兮，穆伯既喪，言歸於東，禮由哀兮，歷訓諸子，克成於學，咸總角兮，就其祿養，使有令名，風教清兮，福善伊何，莫逾中壽，垂不朽兮，伊洛交會，嵩邙復，歎陵谷兮，思慕罔極，施及宗親，願百身兮，合祔有期，保茲同穴，嗟永訣兮，
大唐故中大夫守晉陵郡別駕千乘倪府墓誌銘並序公諱彬，字子文，常山城人也，昔亞相宦榮於炎漢，司牧政洽於惟楊，究本尋源，其來遠矣，曾祖范，隨齊州錄事參軍，志慕翔鸞，行殊擊隼，職司樞轄，政在紀綱，祖其，皇州壽州崔山縣令，子賤任人，鳴琴自佚，幼卿布政，致雨興謠，父若沖，文林郎，初曜穎天衢，俄修文泉壤，非無時也，蓋無命焉，公即文林府君之子也，恆岳降靈，呼河間氣，世濟其美，門多大賢，以孝廉擢第，調補太常寺太祝，轉右武衛胄曹參軍，陪位東封，承優見擢，超授太子率更寺丞，充安西節度判官，進級右驍衛長史，使還，遷海州長史，陪籍田承恩增秩，授朝散大夫，轉授明州司馬，驟遷吳郡長史，晉陵郡別駕，吳山銅穴，寶氣尚存，豐城劍留，紫光猶在，聲雄半刺，德溢傍鄰，在家必聞，歷宦彌著，悲夫，稟命不融，以天寶九載十月十日終於晉陵官舍，春秋六十有六，梁木斯壞，哲人其萎，此曰不臧，斯文攸喪，即以十載十二月十一日窆於洛陽平陰鄉之北原禮也，嗣子中部郡嘉禾府果毅都尉弋，次子莘等，哀幾滅性，痛殆過喪，懼陵谷有遷，冀銘石無朽，銘曰，猗歟茂族，弈葉傳芳，祖德斯著，孫謀克昌，挺生哲士，置彼周行，人稱武庫，世仰文房，可大可久，為龍為光，累遷京轂，時美忠良，榮加朱紱，貴佩銀章，雄飛海郡，劍滯吳鄉，德累慶鐘，善兮福倚，昊天不吊，胡侃言斯祉，如何靈祗，殲我良士，室有賢妻，才傾班氏，家傳良胤，孝逾曾子，身歿名揚，上聖所偉，勒銘貞石，以述斯美，趙郡李演刻，
君諱善智，北代人也，賜姓葉散枝分，居燕去鄴，曾剛有大成之量，無小行之操，二子也，興詩立禮，含光藏輝，身不必合道，哀哉，開元十一年六月四日卒於遂城縣之私第，享載六十有四，天寶十載歲次辛卯十一月庚辰朔五日甲申葬於上谷郡城西北洳河北原禮也，夫人蘭氏，行也不爽，動則合宜，天毒降災，芳蘭先殞，繼室李氏，隴西人也，撫字幼孤，恩盛所生，鶴發未垂，玉顏亡逝，敬林嗣子也，養則致歡，死而盡戚，聿修葬器，敬撰銘云，森森拱木，寂寂幽魂，銘功勒石，綿綿永存，
唐故處士太原王君之銘諱暉，太原人也，曾祖本，祖師，君稟氣榮，才華特達，文堪經國，武可干城，弱冠以賦知名，立歲以強毅進職，奮武威於左，播芳名於右軍，春秋七十有五，卒於私，夫人隴西李氏，作嬪君子，克閒有家內，無虧中饋之理，進雅辭於斷織，崇箴訓結離，春秋八十有一，卒於家，以大唐天載歲次辛卯十一月庚辰朔五日甲申，合葬西北三里平原禮也，東瞻澗水，綠波白石以相滋，西據通途，寶騎與青絲交映，子石僧，毀瘠於形，異聞於代，報嚴慈之德，仰蒼昊之難忘，其詞曰，哲人其萎，言德音，紅花秋落，白石昏沉，長幼危涕，內外心，考卜此地，寧安壽宮，四望平坦，一處，試瞻樂土，石表光融，
大唐故右威衛左中候項君墓誌銘並敘君諱承暉，字永暉，世葉齊人也，系分虞後之先，派別霸王之後，其源流廣，祖德昭彰，他石志之，此不書也，君則故贈使持節臨淮諸軍事，臨淮太守之次子，貴妃之令弟，公主之季舅，榮寵匪因於地勢，岐嶷乃資其天與，齠年聰敏，弱歲成立，文武不孤其德，孝友備聞於家，鋒芒霜明，節操山峻，未舉垂天之翼，自負凌雲之心，可謂五色鳳毛，千里駿足耳，游擊將軍守左威衛翊府中郎將謨，即君之至昆也，靈襟豁達，雅量寬和，善於交遊，尤其然詬，時人方之二龍殊玉，雙美也，君載廿以才藝聞，制授右威衛左中候，行已擇方，初登筮仕，入君門而盡節，趁武帳而飛聲，君未仕，丁嚴君憂，柴毀泣血，因心滅性，為德之本，又何加焉，嗟乎，道且未行，秀而無實，雖生涯之常分，終先後而可悲，以開元廿八載二月八日遘疾，卒於西京之舊第，時載廿有八，並權瘞於灞渭之原，有嫡子重陽，次子重明，俱在幼沖，陟岵無及，思封樹之禮，感桑梓之詩，莫遂私情，載罹寒暑，有猶子重昌居長，代主喪事，乃扶侍靈，匍匐東歸，假道亟開，昔見棄需而去，題橋舊國，今慚駟馬而還，以天寶十載辛卯十一月壬申朔五日甲申葬於齊南郡東五里山陰之舊塋禮也，龍虎為襟帶，可久之業，莫之與京，銘曰，靈山岌岌，德水悠悠，高而可仰，逝者難留，於戲夫乎，令望幸，允茲文武，不墜箕裘，趨馳武帳，侍衛龍樓，氣鍾山嶽，門復公侯，崇堂折構，巨壑沉舟，勒石泉門，永播徽猷，
唐故孝廉范陽盧公墓誌銘並序君諱，字平仲，涿郡范陽人也，派流姜水，肇構營丘，鐘鼎軒裳之盛，文儒忠孝之業，自秦漢而克昌，逮魏晉而增茂，雖袁族弈代，范氏不朽，胡可比焉，君即後漢侍中植之十六葉孫，北齊黃門侍郎思道之五代孫，皇朝故尚書左丞雍州長史承業之曾孫，皇朝故左屯衛將軍玢之孫，絳郡長史全誠之第二子，承家令軌，稟靈秀氣，自然仁恕，天資孝友，名教束身，言行無擇，弘量也澹乎若水，莫測其深，清儀也溫其如玉，孰齊其潤，若乃黼藻文章，琢磨今古，未逾志學，已有老成，挺拔萃之奇，攜逸群之價，年廿一，以明經擢第，時議榮之，方將騁足亨衢，躍鱗巨壑，而三壽冥默，五福寂寥，以天寶十載十月廿九日終於東京德懋里第，春秋廿三，粵以其載十一月十一日安厝於邙山平樂鄉之平原，陪先塋，禮也，悲乎，苗而不實，天喪斯文，道將特於百夫，仕不階於一命，類鄧攸之無嗣，方顏生之短折，于嗟之子，嗚呼彼蒼，杳杳夜台，冥冥泉室，魂永於蒿里，名空揚於昭代，公元昆曰恬，季曰恂，緬想桓山，有懷荊樹，恐陵谷之遷易，懼舟壑之潛移，願紀芳猷，式傳徽烈，直詞無愧，短筆多慚，銘曰，鴻族著兮代克昌，世祿榮兮累傳芳，咄嗟之子兮如璋，有懷德音兮體行藏，時既遇兮運莫長，己雲立兮名復揚，命不幸兮今則亡，道未行兮人共傷，永將兮即玄堂，胡斯忍兮嗟彼蒼，嗚呼盧公兮獨不偶，已矣已矣兮令德豈忘，天寶十載十一月十一日，
故濟陰郡參軍博陵崔府君墓誌銘並序公諱義邕，字嵒，博陵安平人也，高祖弘，隋開府儀同三司，黃台縣開國公，懿曾處直，隋漢王府長史，大父玄應，皇高平郡詞曹，皇考元嘉，皇歷陽郡含山令，或夾輔台，或列佐郡縣，粲煥今古，莫之與京，公即黃台公之曾孫，含山府君之次子也，弱不好弄，以聰穎聞，長亦不移，以孝行著，年十有五，用門蔭齒大學，累舉孝廉，命或未偶，後鄉薦射策，俄而登科，人僉言曰，驥不學行，行必千里，蠖屈鵬舉，時望歸焉，早歲遭先府君之喪，禮重子杖而公病逾制，壯年執先夫人之疚，泣血三載，古以為難，服闋數年，然方調選，諸侯待理，塚宰急賢，乃授濟陰郡參軍，直方見推，不忝所舉，俸祿誠薄，散在友於，幼侄數人，開口待哺，公之有男，亦孺稚焉，彼餐而厭，以胡餘子，渤海高，公之私，以蘄春長史終，公哭之慟，慮姊之孀立，憂甥之多艱，公室素貧，盡祿無匱，庇喪莫給，積憂成疾，以天寶十載九月二日終於濟陰郡之官舍，享年有七，以其載十一月廿七日權窆於洛陽之北山，從先塋，禮也，嗣子序，戀吹棘以崩心，瞻淚柏而摧骨，遺余形以永謝，啟余手以全歸，銘曰，哀哉，自古有死，人誰免此，痛君之生，壽偏促耳，逝水之流兮東注不回，邙山之原兮蒼漭爾迤，高門盛德兮一朝何有，千秋萬歲兮於茲畢矣，
大唐故長安縣尉左授襄陽郡城縣尉又移南陽郡臨瑞縣尉琅琊王公祔葬墓誌銘序公諱志悌，字子金，其先琅琊臨沂人也，晉丞相十二代孫，五代祖褒，周吏部尚書，司空，石泉公，高祖，隨安都，竟陵二郡守，曾祖弘讓，隨工部，憲部郎，中書舍人，祖方泰，皇朝中書舍人，司府少卿，父鴻，皇同州馮翊縣丞，公判入甲科，授相州成安縣尉，又任陝州硤石縣尉，又轉京兆府宜壽縣尉，又遷長安縣尉，貶襄陽郡城縣尉，又移南陽郡臨湍縣尉，年五十五，終於官舍，以天寶十載十一月五日遷葬於河南府河南縣安樂鄉北邙山之原，侍先塋，禮也，夫人隴西李氏，先期而卒，合祔府君之塋，嗣子鬍子，繼室崔氏之子同恩，侄陽子等奉遷安厝，嗚呼哀哉，天寶十載十一月日，
大唐故襄州襄陽縣尉同州馮翊縣丞琅琊王公祔葬墓誌銘序公諱鴻，琅琊臨沂人也，晉丞相十一代孫，高祖褒，周吏部尚書，司空，石泉公，曾祖，隋安都，竟陵二郡守，祖弘讓，隋工部，憲部郎，中書舍人，父方泰，皇朝中書舍人，司府少卿，公任襄州襄陽縣尉，同州馮翊縣丞，終於東京，權殯城東，以天寶十載十一月五日遷葬於河南縣安樂鄉北邙山之原，未從先塋，權宜也，夫人河東薛氏祔於府君之塋禮也，嗣子長安縣尉志悌，少子上黨郡襄垣縣主簿志凝，並從夭逝，嫡孫長安府君長子鬍子，次子同恩，次孫陽子等，奉遷安厝，嗚呼哀哉，天寶十載十一月五日，
大唐故漢中郡都督府倉曹參軍天水趙府君墓誌銘並序趙氏之先，出自少昊，昔伯益佐禹，造父勤周，爰始建封，克光厥位，世濟其美，時無乏才，將軍之賢，既聞多┬，大夫之選，誰其易，至於贊治經綸，統揖文武，備乎史策，可略言焉，公諱憬，字憬，天水人，曾祖儒，皇內史舍人，侍御史，滁陽郡開國公，夙挺清敏，早贊音律，詞學不忝，初以名望超光選有聞，後以賢良進，故得簪白筆而奏不法，冠鐵梁而王方書，惟謀永圖，以宴翼子，祖志宏，皇朝散大夫，新定郡別駕，藍田產玉，良冶為裘，涉海莫際其波瀾，瞻牆詎知乎宗廟，協和輔助，為化理之鷹揚，匡救非違，柄腹心之樞轄，父液，皇陳留郡錄事參軍，蠱從仕，承家紹業，蒞職周密，履道端平，彈正眾曹，總錄庶務，舒和顏而接士，奉鉤距以得情，盛德之餘，不貳所事，公繼純嘏之緒，福慶之規，匪撓澄源，克崇先構，瑰姿雄遠，逸宏廓，睹孝若之廟，盈量而歸，揖叔度之陂，自涯而返，以資蔭從調，解褐拜景城郡景城縣尉，轉河間郡博野縣丞，遷漢中郡倉曹參軍，雖才高位下，猶致檢身，守局詰非，掾曹肅史，擅三語以臨，展四體而率職，惜乎公望克復，方應皇王之求，台階未躋，空軫蒼生之念，以開元十二年十二月九日，府君無祿即世審教里之私第，春秋六十九，嗚呼，司德司義，孰吉孰凶，天道與善何哉，神理福謙焉在，夫人安定梁氏，長安縣丞宗之長女，淑慎有裕，浣濯勤，令德必聞，故歸於我，外姻雍睦，內則述宣，豈世仰母儀，實家承慈訓，降年不永，人世難留，竟謝傾曦，長隨逝水，即以天寶十載十一月五日合祔於河南北山之嶺，從制也，嗣子前縉雲郡松陽縣尉穆等，摧永痛，攀望無及，卜茲幽宅，考彼新阡，恭勒芳猷，敬題墳版，銘曰，波清源兮降生君子，洪規茂范兮世濟其美，命不與兮不遷，悲逝水兮傷流年，九原辟兮雙魂僉，白日兮，青燈幽戶閉不開，嗚呼哀哉長夜台，
子婿前郡常熟縣主簿陽寬撰公諱肅，字子敬，其先憚赫良史矣，曾祖爽，皇禮部員外郎，祖基，瀛州刺史，父，恆州長史，夫人皇再從長姑也，公以諸親從調，解褐左清道率府兵曹，無何官停，轉補潞州大都督府參軍，鴻漸於陸，方冀沖天，鳥來為災，遽聞庚日，以開元廿二年三月八日暴終於河南府崇政里之私第，春秋三，以其月廿四日葬於北邙山平樂原，禮也，公代濟勳華，身服儒素，前志具之矣，夫人北平陽氏，冠婚之右族也，曾祖文，皇中書舍人，青州刺史，祖大經，國子司業，坊州刺史，父欽莊，齊州錄事參軍，並傳盛烈於當年，濟生靈於明代，夫人則齊州府君之季女也，柔閒天植，禮樂生知，從周禮之移天，見鄭人之布幣，星霜未幾，存歿去乖，夫人蘊敬姜之賢，俄聞晝哭，府君負鄧攸之德，且絕承祧，子婿陽寬，則夫人之從侄，前任吳郡常熟縣主簿，夫人因往焉，以天寶六載十一月六日，終於廣陵郡來鳳里之旅次，享年七，即以其月十四日權殯於廣陵城南，嗚呼，生也有涯，昔悲外舅，天乎不吊，喪我諸姑，強以輿而征，展其亞子之義，以天寶十載十月廿四日遷祔於平樂原先塋，從天之達，禮也，寒日淒清，荒埏寂歷，茫茫萬古，憑此貞石，銘曰，懸鍾之山兮玄夜苦，于嗟夫人兮閉泉戶，鳳皇之穴兮鳴鳳歸，于嗟夫人兮閉泉扉，騎吹哀吟，松風晝起，去此桃蹊，言旋蒿里，于嗟夫人兮無嗣子，德音零然兮空在耳，千秋萬古兮已矣，
大唐故毛君墓記訟君諱爽，字元，滎陽郡人也，高曾祖諱道先，任絳郡西河府長史，濟濟匪躬，夕惕若勵，庶幾於德，克勤孝悌，祖諱觀，不官不仕，常負自然之智，賞悅丘園，高節其志，父爽，縣職事為生，幽澗側秀，不待山苗，久奉公門使，長思官宦招，以神龍元載，奄泉路，母嚴八十，侍版授韓縣郡君，以天寶十載十月十二日遘疾，終於私室也，時流歲玄，物故人遷，嗟考妣之冥寞，歎魂魄之重泉，前流外孤子真無假，字思柬，悲咽隴水，淒斷猿聲，白楊瑟瑟，青鸞伴塋，擇葬地兆，永固長寧，悲寒風之切切，痛孤月之零零，素車隱軫，神飛，棺槨非禮，蒔柏山崗，
唐故朝議郎平原郡長河縣令盧府君墓誌銘並序公諱全貞，字子正，范陽涿人也，太岳之胤，盛德表於封齊，源其昌，像賢光於佐漢，本枝百世，君子萬年，非夫辰緯降祉，河山毓粹，道高竹素，聲播笙鏞，莫能郁為秀族，慶流後裔，克廣遺烈，不隕其名者哉，高祖，北齊黃門侍郎思道，曾祖，皇朝太子率更令赤松，祖，銀青光祿大夫，尚書左右丞，雍，洛州長史承業，父，銀青光祿大夫，虢，貝，絳州刺史，并州大都督府長史玢，並材雄卓立，宦榮當代，休有令望，於今稱之，公即絳州先府君之第四子也，承家寵光，克食舊德，弱冠左衛左親衛出身，束帶巖廊，佩刀天陛，作君心膂，為國爪牙，資胄緒之地，必忠孝之家，其於任委，非不重也，其於警衛，非不勞也，以覆簣之漸，調授鄭州參軍，滿歲，拜常州錄事參軍，綱紀刊曹，有條而不紊，肅清群吏，無得而可稱，時江南道採訪使，潤州刺史劉日正以課最奏聞，清白奉公，始終無替，則彰善癉惡，公為狀首，迨歸舟載馳，裝橐余積，人皆富有，翳我獨無，以此知劉公之狀，其不孤也，天寶元載，制求令長，周親內舉，時對易清問，簡在聖心，廷拜平原郡長河縣令，隨牒至止，視人如子，抱鼓不鳴，鳴琴自理，無何，嬰風疾，辭祿寓居於鄴郡，天不與善，日臻彌留，以天寶五載閏十月五日，終於臨漳縣別捨，禮從權殯，春秋六十，嗚呼哀哉，公稟元和之精，成孝友之性，沖機敏悟，密器虛明，敦悅詩書，周旋禮樂，宜其式登貴仕，以享永年，何其忽，溘然怛化，昔歲未吉，會初旅櫬於他鄉，今卜惟協，從竟歸祔於先壟，夫人趙郡李氏，去開元廿九載十二月五日遘疾卒於德懋里私第，以明年正月五日，葬於北邙山河南縣平樂鄉杜敦村大塋西北二里，公啟手之際遺令有言，其於窀穸，不令改創，孤子洌，利，，，兌等，敬遵理命，不敢有違，粵以天寶十載十月廿四日合葬舊塋禮也，攀號不及，疑慕永懷，屑涕行楸，感平生之徽懿，勒銘幽石，貽不朽於斯文，銘曰，高山可崩兮積水可竭，盛德之後兮餘慶不絕，穆矣我公兮克承丕烈，庶夫繼代兮以廣前哲，何彼天兮不與善人，乃歸來兮臥疾漳濱，霜紫蘭兮可悲當春，碎明玉兮空掩流塵，薤挽淒涼今一去，冥冥泉戶詎知晨，天寶十載十月廿四日刻，
唐故中郎將獻陵使張府君夫人太原郭氏臨淄縣君墓誌銘並序夫人諱，太原人也，祖善志，大將軍，唐史有傳，父虔友，鄰山郡太守，遠近知名，勳鼎舊臣，河山茂族，夫人即鄰山府君之第二女也，蘊柔成性，體道居懷，雅範所以馥時，清儀由其冠俗，年甫十六，適於常山閻府君，有一子焉，不幸府君，中年早逝，叔父奪志，更醮張門，念育前孤，允今饋，則雍雍鏘鏘，雅得其婦道矣，嗟乎，府君不造，棄代雲亡，夫人乃保持名節，終始經禮，遂潔心道行，理極真筌，冀以福助遐年，襲茲餘慶，何圖彼蒼不吊，積善無徵，以天寶十載八月九日遘疾，終於河南惠和之私第，時年七十有三，嗣子等號天泣血，叩地摧心，永惟同穴之儀，未卜歸祔之典，即以其月廿二日權殯於洛陽縣平樂鄉之原禮也，嗚呼哀哉，銘曰，虢國開宗，沙山表慶，實鍾懿德，成此儀令，昊天悔禍，夢奠挺災，芳風永歇，若月長摧，今茲兮一去，何時兮復來，
故南充郡司馬高府君夫人杜氏墓誌銘並序故南充郡司馬高公曰琛之夫人杜氏，以唐開元廿二年秋七月八日遘疾，終於豫章郡之公館，何以於茲，高府君昔於是郡也，享年五十有三，越以天寶十載十月十一日葬於洛陽北邙之原，合祔南充之舊塋，周禮也，夫人諱蘭字伯芳，周成王時，封劉累之後於杜，至漢御史大夫周，以南陽豪族，徙居茂陵，始為京兆人也，隨冀州刺史曰，其曾門也，皇秘書郎曰愛，其大父也，皇刑部尚書，同中書門下平章事曰景，其顯考也，夫人傳積善以鍾美，貞莊以為德，作合琴瑟，宜其室家，李先秋，芳蘭夏，悲夫，夫人有子曰榮，無祿早世，榮之妻崔氏，痛先姑之既歿，悲遠日之未崇，明啟青烏之書，克諧幽壤之兆，可謂孝婦矣，爰述厥德，於以為銘，詞曰，令淑既歿兮傳余芳，孝婦慎終兮葬北邙，異室兮死同穴，松柏茂兮郁蒼蒼，
大唐故高道不仕清河房府君墓誌銘並序君諱有非，其先漢清河太守稚，後至於晉朝議大夫行通事舍人思玄，君即思玄拾壹代孫也，因官移居，今為河南郡河南縣都會鄉人焉，曾崇珍，皇東陽郡錄事，祖嘉福，皇景城郡景城縣丞，毗贊有聲，副貳咸化，父知禮，汝陽郡崖川府別將，爪牙龍棲，知命保祿，君忠孝含才，高道不仕，若乃父慈子孝，兄友弟恭，內和外誠，自家刑國，先人後己，名利不窺，廉潔任真，與物無競，窮六經之奧，探百氏之幽，音肆知微，方術得妙，見存之能既備，未來之業廣施，分半產以助伽藍，盡一心而專頂禮，勞神苦思，尋善多方，冒霜露以傷顏，勤營家而損壽，西山之藥，不獲延齡，東岱之魂，俄嬰促命，以天寶十載七月十一日卒於洛陽永泰里，年五十有五，即以其載八月廿二日壬申，葬於邙山禮也，巖巖高闕，行路傷嗟，日落雲愁，更深月苦，長子南容，次子南宗，次子南察，次子南寶，並孝極曾閔，仁齊顏冉，慮毀瘠而范身，恐哀過而滅性，將懼陵谷變改，城邑遷移，不有記銘，何以表德，勒茲貞，永播洪徽，其詞曰，茂族芳猷，令聞不已，代綰銀璜，亦拖朱紫，舟壑易遷，隙難止，古往今來，有生還死，永榆，長歸蒿里，記乎貞石，式光德美，
大唐故大內皇城判官右衛率大明長史弘農郡楊公始平郡馮夫人墓誌銘君諱忠，京兆長安人也，束髮從宦，久歷衣冠，解褐庫谷令，百姓歸仁，能聲洋洋，轉右衛率府大明長史，我皇幸東京，留後皆委，兼判大內，吏人愧畏，考秩既滿，臥疾斯起，捨財善施，專心大乘，生存積善，臨終道場，春秋六十四，天寶元載夏六月六日卒於崇化里，男號動哭，痛切骨髓，親戚臨哀，如喪考妣，始平郡馮夫人，常好西方之業，坐觀幻化之身，雖不染衣，志求佛性，忽抱斯疚，不藥餌，春秋亦六十四也，天寶九載夏五月於崇賢之里，右脅壘足，如來之加莆，男則號天叫地，風雷並起，悲雲灑而眾談皆異，天寶十載歲在辛卯八月丁酉廿二日壬申，合葬之禮，葬於長安龍首鄉龍首原也，銘曰，生前德行，死後榮名，子存孝道，父母同塋，春秋變易，速如流星，泉台一臥，永保安貞，
大唐故中散大夫行滎陽郡長史上柱國賞魚袋清河崔府君墓誌銘並敘起居舍人翰林院待制閻伯璵撰天寶祀圓丘之歲，夏四月乙卯，滎陽長史清河崔公即世於郡之官舍，享年七十，復於公館，正也，公諱湛，字湛然，皇雞澤縣令玄覽曾孫，滑州司馬志道之孫，涿城府果毅祥業之子，太岳之胄，阜昌大國，太師之嫡，似續大賢，承剪商之勳，奉賜履之祚，本枝百代，繁衍武城，自漢東萊侯伯基至公凡卅代，公孩孺早孤，孑立嗣世，內明敏而志乎學，外寬裕而依於仁，氣色龍泉，心吞雲夢，方欲憲章二雅，斧藻六經，感視膳之歡，急逮親之祿，長安中，國家宗祀明堂，以門子選齋郎出身，補曹州成武縣主簿，坐公事去官，尋丁太夫人憂，泣血無時，致毀過禮，服闋，調常州武進縣主簿，清非矯俗，直以藩身，彼季智之班，初嗟鸞伏，我太公之胄，時惟鷹揚，屬林胡未平，邊鄙尚聳，制授陝州桃林府果毅，充兩番參謨子將，公出師授律，入幕奮奇，刃有餘地，舉無遺策，及御史大夫張南陽公北平山戎，東清遼海，百戰全勝，二番授首，公預入幕，帝嘉乃勳，超授同州大亭府折衝兼河北節度經略副使，賞緋魚袋，授上柱國，初，公以文儒進，後以武略用，褒功則厚，雅尚素乖，夷猶旆旌，黽俯從事，南陽公嘗欲表公為漁陽守，懇辭薦舉，願守謙，猶是請攝常山郡司馬，恆陽軍副使，理斥候，改轅門，致役皆俟於農巢，徙營且謀於地利，政有經矣，人無間焉，子文理兵，終朝而畢，龐統展驥，三年有成，帝命即真，加朝散大夫，天寶初，朝於京師，會成歲事，詔遷朝請大夫，穎川郡長史，超登近甸，以德舉也，公之佐穎川也，政以簡成，興逐情逸，退公之暇，披玩典墳，得莊生逍遙，老氏止足，嘗與眾子諸婿宴德星台，泛穎谷水，簪組輝映，琳琅挺秀，議者以為太丘星聚，元禮仙舟，數百年盛事復存於崔氏矣，間一歲，遷中散大夫，滎陽郡長史，將行也，鄭人喜迎，許人泣祖，二郊之上，士女如堵，允所謂愷悌君子，人之父母矣，公理鄭二歲，禮樂以檢寮吏，吏不忍欺，寬恕以撫黎人，人懷厚德，府無留獄，田有豐年，雖輿頌王祥，人歌子產，無以加也，嗚呼，天不輔德，人之雲亡，題輿非展用之所，佐郡即藏舟之任，悲夫，公未之寢疾也，將合祔先君，日月有期，儀器宿備，及疾亟，命其子曰，吾孝感無徵，天命不，大事將舉，沉疾日臻，如將不赴，爾其卒事，嗚呼，疾亂而不忘孝思者，未之有也，公歷官八政廿八考，臨下以簡，在邦必聞，若乃智周未萌，識洞懸解，藝精墨沼，思逸文房，晦其跡人未易知，後其身人推至德，故言滿天下而必遵誠信，行滿天下而不忘忠孝，敢問顏閔之德何以加於此乎，夫人文水縣君太原王氏，二門母儀，九族內則，依仁立義，以睦婚姻之黨，習禮明詩，以訓閨門之內，及乎附蘿義缺，崩城痛巨，銘功謚行，不獨黔妻之妻，保德教忠，寧謝王孫之母，長子宛丘主簿虔，次子西華尉朝，季子永陽尉，終天罔極，觸地無容，悼心失圖，銜恤殆盡，曾參至性，獨標百行，獻子執喪，加人一等，克遵理命，爰卜新塋，即以天寶十載八月十日，奉遷厝於洛陽縣平陰鄉之北原，後祔先府君，禮也，式刊貞石，永傳來裔，仲尼之烈，匪公西能志，伯喈之述，唯有道無慚，銘曰，於惟府君，文武克舉，謙以自牧，時然後語，不雜風塵，載罹寒暑，豹變郡邑，鴻騫師旅，累佐藩翰，咸推政術，宜享永年，保膺元吉，奔駟不駐，逝川何疾，刻石重泉，音徽難述，
唐故榆林郡都督府長史太原王府君墓誌銘並序前臨汝郡葉縣尉清河張瑗撰天水趙少堅書公諱承裕，字文通，太原祁人也，隋正議大夫，東平郡太守太原公業之曾孫，皇明威將軍武威郡洪池府果毅之孫，皇安定郡安定縣丞素之子，維周太子賓天，光有氏族，維漢司徒啟土，大著忠貞，自時厥後，仁賢間出，故呂歸佩刀，郭筮淮水，弈世載美，以及於公，公膺積善之餘烈，稟生知之至性，文窮三代之風，劍得萬人之敵，常歎曰，大丈夫幸遇聖明時，當學衛霍將才，班超投筆，王粲從軍，斯可尚也，故弱冠以軍功授扶風郡文城府別將，時朔方軍節度使，信安郡王知其材足時，位未充量，歎騏驥於狹路，惜鸞鳳之卑棲，因奏充本道節度支度判官，俄轉會寧郡司馬，仍充營田使，又傳安北都護府司馬兼知軍事，無何，轉榆林郡都督府長史兼充朔方道水陸運使，關內道營田副使，公始自筮仕，至於宦達，前後遷拜，皆在邊陲，統攝職務，莫匪軍政，雅協英雄之略，是展平生之，其在朔方也，盡變通之要，得節制之宜，俗且知方，人盡賈勇，裹糧坐甲，秣馬利兵，塞垣無虞，公之力也，其在會寧也，位實方來，謀罔遺策，田疇多稼，士眾蠃糧，笑充國之末工，嗤介子之何懦，其在安北也，不改前政，而加之以恭敏，其在榆林也，道乃大光，而甄之以清白，故制使信安王以貞固薦，故左相牛仙客以尤異稱，豈徒然也，榆林郡都督魏者，言偽則堅，黷貨無極，節使舉，公當推按，盜憎主人，訟乃受服，坐貶連山郡司馬，賈誼投湘，初因群小，屈原去國，本為材高，冀昭洗於明時，何暗忽於玄夜，以開元廿六載冬十一月十五日終於連山郡之官舍，春秋六十有二，夫人渤海高氏，隴西郡錄事參軍禮之女也，有班左之才，有恭穆之行，撫孤秉誓，逾一紀焉，以天寶九載三月十三日終於東京仁風里，以明年五月二日合葬於北邙山之平樂原禮也，議者以公材足應機，權足集事，妙算無滯，雄略有餘，方當掃淨三陲，封侯萬里，勒名麟閣，擢職鳳池，而年未階於下壽，位才列於半刺，君子於是疑夫命也，嗣子綰，克孝克敬，何怙何恃，痛風樹之不停，恐陵谷之遷徙，斫之貞石，志彼幽泉，銘曰，忠孝成德，靈仙啟姓，代襲衣冠，桀出才行，不吐不茹，爰剛爰正，萬里無虞，邊陲克淨，道雖蠖屈，人實龜鏡，謫去無歸，哀哉天命，天寶十載夏五月二日，
大唐故穎王府士曹參軍崔府君墓誌銘並序公諱傑，字伯雄，清河人也，曾祖思約，皇朝祠部郎中，璧，復，和三州刺史，祖哲，皇朝中大夫，國子司業，考志廉，皇朝銀青光祿大夫，仙州刺史，並衣冠累葉，盛名蓋世，綰物之旗鼓，雄文章之鍵，公則仙州使君之長子，白為，英華在躬，弱冠以明經甲科，精九流之奧，故解褐授崇文館校書郎，尋轉平陽郡臨汾縣尉，威以肅物，惠而，，翕然趨風，秩滿調補河內郡河內縣野王城下，公始佐邑，誰其不雄，非州縣之勞，信巖廊之器，改授棣王府法曹，轉穎王府士曹，自公碩德茂才，當年從仕，豈謂馮唐之歲，尚未為郎，帝堯之朝，不登諫輔，命矣，夫公常怡然而竟不樂，天寶八載廿日遘疾，卒於洛陽宣教里之私第，春秋五十天寶十載五月二日祔先塋，葬於北邙古原草無色，山雲晝陰，哲人其萎，冥寞何地，銘曰，昊天不惠，降此大戾，喪我國楨，才沒於世，死而可作，吾誰與歸，盛烈不朽，永傳清徽，天寶十載歲次辛卯五月癸未朔二日甲申，河內府進士鄭涉撰，
唐故慕容氏女神護師墓誌銘並序神護師，其先有之也，慕二儀之德，繼三光之容，因命其來遠矣，曾祖正言，皇任袞府司馬，祖知，皇任太僕卿，父，皇任吏部侍郎，家嗣之領袖，郡之羽儀，盛德不出，於後，神護師即吏部府君之第四女也，柔以靜貞，婉而閑淑，奉師以訓，資組織之工，謂受福則多，降年不，疾之日，發心出家，塵捨及念超於彼岸，何昊天不吊，藥無徵，彤管無輝，青蓮生，以天寶十載四月十一日，於恭安里私第，至十八日安厝於北邙塋禮也，嗚呼，夙懷四德，晚悟三乘，錦綺不可以褐爰資於薤歌淒切蕭條，將歸，永閉泉戶，望何在，野風颼颼，豈惟周親，行路增感，德陵谷將變，志貞石為文，其銘曰，步搖盛族，吏部余芳，誕人兮壽不長，去何往兮歸西方，
唐故昭武校尉右金吾衛司戈梁府君墓誌銘並序進士任預撰公諱令珣字珣，本安定人，因仕居於有洛，子相循，今為河南人也，其先冀仕漢，侈貴一朝，奐乎前策，世濟不泯，間生哲賢，竦則歎州縣之勞，鴻則蹈巢由之跡，至於隋任扶風郡司馬，才當超次，美見題輿，諱常則公之曾祖也，飲泌棲衡，晦藏用，情性取適，聞達不求，諱節則公之大父也，皇朝散大夫，安東都護府司馬，武苞七德，文紀六曹，禦寇則國之長城，佐理則人之父，諱崇泰則公之也，公天生秀異，自然英逸，處眾人之內，青眼則見於阮公，居伯仲之中，白眉乃標於馬氏，志向廉儉，躬行友悌，墨窮鳥跡，射則爰號，始以大夫子侍任邊朔，弱冠而補屯田，三時而茺是勤，十月而千箱斯積，考課居最，邊儲是供，遂擢授右衛長上，秩滿，轉右金吾衛司戈，夜宿直廬，朝趨禁陛，俱有光矣，忽而捐棄官榮，誦持波若，三心是煉，六時無輟，將謂仁而必壽，豈意與善無徵，以天寶七載七月十七日奄終於西京延壽里之私第，春秋有九，即以其月權殯於秦郊，嗚呼哀哉，君性惟介特，而匪尚交遊，財雖贍家，而詎馳車馬，夫人平涼員氏，左衛司階之季女也，喬木忽摧，女蘿奚，援青松而引操，橫秋霜以比心，蓬首纏哀，柏舟興誓，既無字育，還依聖善，雖歸心真諦，而言稱未亡，哀旅殯於西秦，泣淚班於東竹，爰憑改卜之禮，式遵歸葬之儀，引舟於秦川，開青烏於邙阜，以天寶十載四月癸未遷神於河南縣平樂鄉之北原禮也，嗚呼，孀妻然，胤嗣不有，余為志，庶傳不朽，銘曰，善每見積，仁亦見依，如何不壽，與世長違，理安歸，道既無成，官亦未達，中年忽逝，壯志先奪，路遙闊兮，胤嗣絕滅，孀妻伶俜，親賓共歎，行路傷情，慟失聲兮，兀新墳，邙山舊，有，誰為此宅，啼枯柏兮，天寶十載歲次單閼四月十八日建，
唐故致果副尉行右驍衛馮翊郡興德府別將員外置同正員左龍武軍宿衛李君墓誌銘並序君諱獻，字景獻，贊皇人也，帝顓頊之裔，爰歷虞夏，世為理官，因繼氏族，至殷末，有徵，性剛言直，不容於紂，避難墟野，食果全生，改理為李，遂正姓也，胄緒傳昌，源流秀傑，君即隋儀同三司，光祿大夫之八代孫也，曾祖義，不羨名朝，丘園白賁，祖福，皇贈雲南郡司馬，父安樂，唐元功臣也，冠軍大將軍行左龍武軍將軍員外置同正員，上柱國，贊皇縣開國伯，兄亙，平陽郡羊邑府別府，皆人英也，君降川岳之靈，稟風雲之粹，幼而溫雅，長復柔和，弱冠補左衛翊府翊衛，未經番上，屬國家大禮，制錫殊恩，唐元功臣，特賜一子常送，則君當其任也，時及豐榮，父母鞠育，母氏聖善，有慈有成，常貴無價戒珠，常甘露妙偈，爰以苦行入道，願歸正覺，廣濟無疆之休，忽承局罰之苦也，即清河郡君夫人張氏，先以唐開廿八載寢疾，六月十日以歸大化，從葬先塋，遂命立塔，仰謝罔極之惠也，日月不居，苫塊將徹，復經選集，解褐受君右驍衛馮翊郡興德府別將，自任官榮，瑰姿日，所習必業，所游有常，雖職守兵戈，每朋故詞藻，窺東之下，有酒如澠，睹南圃之中，有賓如玉，君之行跡，可加於人一等矣，借如遊山岳者，委大廈之木，濟江海者，信吞舟之魚，是知公侯之子，必復其朔，何期天道難准，人生靡常，敷榮未及於三春，建官不逾於一命，嗚呼，以天寶十載三月十七日寢疾，卒於清化里之第，春秋三十有二，以四月九日葬於邙山，從先塋之次禮也，初君聘吳氏之女，早歲而終，後婚王氏為妻，且侍巾盥，雖經再娶，皆非禮合，既乖秦晉之匹，又無骨肉之繼，悲夫，是故衣衾以時，日月從吉，父兄撫櫬，慟泣何言，親故臨喪，唆哽無已，思陵谷有變，顧泉壤不恆，請於斯文，刻鐫貞石，銘曰，惟岳降靈兮克誕貞良，挺生我君兮特應嘉祥，蘊忠赤兮於國有光，著孝友兮於家克常，夢奠生悲兮哲人云亡，秀而不實，遘此災殃，父兄撫櫬兮慟泣無疆，親故執紼兮臨彼清崗，侍先塋兮永固，留後跡兮傳芳，
唐故陪戎副尉崔君墓誌銘並序君諱虞延，字師，其先清河東武城人也，十二世祖渾，晉懷帝輔京將軍，遷上黨太守，屯留侯，太公韜鈐，伯夷典禮，座右垂誡，閨門著儀，光蔚圖牒，范貽後世，曾祖洪，上柱國，祖惟公，柱國，父行通，輕車都尉，並敦孝友，重任俠，四海向風而慕德，六因渴日而師矩，君精通孔氏尚書，左氏傳，郡舉孝廉，而命不我來，以門蔭授陪戎副尉，謀孫翼子，履正居中，不尚媚諫，彌增誕放，神豫氣壯，天與永年，以開元廿四年正月卅日卒，春秋六十九，夫人趙郡李氏，柔和淑慎，靜專雅直，為內外程准，作鄰里龜鏡，以天寶九載十一月十四日卒，享齡七十有四，子庭巽，陪戎副尉，號叩莫逮，孰報劬勞，恭營壽宮，式表泉壤，以天寶十載載次辛卯二月乙卯朔廿二日丙子，葬於所居西北一百五十步原禮也，銘曰，君之門兮禮樂尊，君之躬兮道義存，哀哀孝子號罔極，刊石表德依松門，
維大唐天寶十載歲次辛卯三月甲申朔十七日庚子清河郡房光庭墓誌序夫一氣初開，二儀定位，三尊肇烈，百氏區分，粵有帝堯之苗，清河上族，即長者之先望也，長者姓房諱光庭，往祖任太原，因生冀地，後游京國，便以居焉，但自恭克貞心，人倫以之奇傑，溫純養志，儒釋委於英靈，奈何行年六十有一，示染微疾，於二月廿七日忽命困屬云，僧來迎我，香花引前，語嘿如常，其夜子時終歿，孤子叩地，泣血摧心，夫人訴天，荒迷失次，遂卜地於黃河南邙山北，三月十七日遷殯焉，猷恐日虧月滿，海變山傾，使將來有記，故建志矣，乃為頌曰，皎皎志人，雍雍信士，悟幻歸誠，懷貞蘊義，瘞玉邙山，埋金豫地，千載之後，空留銘記，
故鄴郡安陽縣宰趙府君墓誌文並序前右武衛兵曹參軍事鄭蓁撰公諱佺字小奴，其先天水人也，矧茲厥德，世濟其凝，曾祖謙宗，皇朝散大夫，河南府壽安宰官，京畿之則，政績師師，祖懷信，朝散大夫隴州司馬，海沂之康，與能秩秩，父敬理，皇雲麾將軍，右武衛大將軍，詒慶孫謀，克生人譽，公則君之次子焉，解褐新平郡參卿，鴻漸於陸，鳳鳴高崗，黜陟使御史中丞奏帝嘉之，引之士林，以制銓衡仰止，黜陟使蕭隱之奏授河內郡錄事參軍，汪汪乎萬頃之陂，昂昂乎千里之驥，本道採訪使又奏，必求覺者，將以靖人，聖心以謀謨蒞官，邑宰以其期變俗，三載考績，從政定保，百里餘裕，居人小康，奸豪畏之如神明，孤獨望之如父母，田戶役，罔有不寧，人吏逋逃，罔有不靜，誅Θ害馬，若何以死懼之，唐突豺狼，廩乎朽索言也，懼讒遠佞，順而有文，積善無徵，驗其損益之數，戰勝以守，偶其司煞之酷，忠則絕跡，孝則不匱，茫茫幽昧，殲我良士，嗚呼嗚呼，天災天災，神而精爽，魂兮歸來，春秋七，憤不浹日，病而殞，棣萼數四以訴天，行路百川以下泣，陟崗望斷以永隔，倚門夭心以不知，俾義士假體，藎臣側目，以天寶十載正月一日權窆於洛陽之興藝里禮也，夫人河東裴氏穸所祔焉，嗚呼，盛業不絕，盍以斯文，天之神之悄悄兮，堅強兮不全，告訴於天兮，冰霜之操玉壺之色兮，神欺正直兮，
故前東京國子監大學進士上騎都尉李府君墓誌銘並序前河南府進士竇公衡撰公諱華，字華，渤海人也，惟公外靈府，內深英，矧能以禮讓為行，亦於從政乎何有，五代祖綱，隋尚書右丞，皇禮，吏二尚書，師保太子，襲新昌公，高祖彥，隋秘書郎，曾祖敞，皇右羽軍大將軍，祖孝信，綿州司戶參軍，父克忠，皇太中大夫，上柱國，普寧郡別駕，世德濟美，以及於君，君生而聰明，長有禮節，聖人墳籍之奧，者文章之深旨，意有所向，洞然必臻，天寶春，階名太學，小宗伯韋公曰，君之才，類能以達，當時所譽，稱到於今，噫，道有至孚而乎晦，才有足尚而退身乎密，故雖文行忠信，而猶未入仕進之門，中路阻顛，曾不壽考，天寶九載六月十日遘疾，乃十六日，奄終私第，蓋春秋有四，彼蒼蒼者，其正色悲夫，靈龜其長，佳城在此，厥十二月朔有七日，葬於洛陽清風之南原，成遺志也，君娶故銀川郡太守博陵崔子第廿五女，稟含章之德，蘊貞之姿，婦儀淑慎，君子好仇，有二子，長曰翹，幼曰楚，抱以求志，孺悲呱呱，銘曰，天假生國，賢哲美兮，俾光崇軌，風識明兮，德大心小，道未亨兮，才高命短，志無成兮，孀姜稚子，窮咽盈兮，紀銘碣石，楊聲兮，
唐故開方府右果毅都尉李府君墓誌銘並序府君諱沖，趙郡柏仁人也，皇右領軍將軍義辯之曾孫，國子司業行偉之孫，朝散大夫虞城令昕之元子，弱冠宿衛，解褐單父縣主簿，已而壯心方勵，鄙楊子之彫蟲，舊德聿修，慕班生之投筆，歷洛交郡杏林，龍交，弘農郡開方三府果毅，戎昭七德，位長千夫，率履有方，臨事能斷，沉謀獨運，何入幕未容，逸足方馳，而中途頓轡，以天寶五載六月廿六日言赴京師，行達灞上，遭命不造，遘疾而卒，春秋六十有四，夫人清河崔氏，皇右司郎中融之第三女，厥載十月六日，次君而亡，粵九載十二月六日，合窆於邙山之東原，從祔之義也，君身長六尺，雅有大度，容貌魁岸，膽氣雄男，抑揚文武，慷慨功名，嘗謂富貴自得，雲霄坐致，且拓落於琴酒，或優遊於博弈，時命不與，悲夫，嗣子見用，哀毀骨立，余頌美，想像冰清，詞曰，君之家兮趙之鄉，乃祖乃父兮為龍為光，君之才兮鄭之良，允文允武兮克柔克剛，藺生之風懍懍，張也之貌堂堂，如何哲人，而不眉壽，四命仍屈，百年奚有，邙山之上，洛川之後，勒石佳城，傳芳不朽，
故隴西李府君墓誌銘並序前崇文館進士成撰君諱系字系，隴西成紀人也，氏胄之起，煥乎方書，周隋之先，郁為鼎族，我唐之際，幸稱皇枝，寶葉瓊根，未之比也，曾祖諱德穎，皇濮等袞州刺史，祖貞實，皇朝散大夫，尚書工部員外，太子舍人，父庭訓，皇朝議郎濟南郡禹城縣令，皆敏識霞騫，英情天逸，介然挺貞標之節，油爾峻朗拔之風，宣伯廉平，率職有不傾之合，叔龍格正，清能著齊價之名，公即禹城之長子，公行不軌俗，學嘗師心，昂藏古風，散誕自得，頃者府君宰化禹城之即世也，公兗摧內疚，毀外彰，執禮三年，加人一等，時太夫人攜孤返洛，侍從將行，稽顙山門，已泣高柴之血，板輿歸路，寧忘閔子之心，公誓令弟曰，兄弟二心，足慰母心，墳闕千里，星霜歲深，遂飾駕辭親，反廬齊國，且封且樹，一十餘年，天不報善，殲於名賢，天寶七載五月廿日寢疾，終於濟南郡禹城縣，春秋卅八，權殯於初君之塋側，令而歸之，幸有終也，季弟啟府君之故陸，兼公之舊殯，天寶九載十一月十七日，遷葬於河南府洛陽縣北邙之南原新塋，已矣嗟乎，出身數載，青紫未就，何圖志未立，奄羅斯咎，誓沒身兮廬墓之右，天無知兮反奪爾壽，銘曰，天之降靈，維公之生，古之遺烈，維公之哲，妙氣穎秀，奇峰卓，如彼篁，外致其節，如彼明鏡，內含光潔，嗚呼彼蒼，殲厥報其善，反罹於殃，殯齊國兮樹蒼蒼，啟舊塋兮歸故兮洛之陽，千年萬歲埋北邙，父子塚兮遙相望，遇，傷，
唐故鄴郡司倉參軍張公墓誌銘並序秘書省正字王伯倫撰天之張也，朱方列星之位，地之張也，黃帝少子所封，張之員來，其亦久矣，白水疏其別派，清河據其上游，以挺美於他宗，不思齊於五姓，公諱貞，清河武城人也，自保姓于茲，代祿不絕，克開厥後，不殞其名，四代祖弘，周儀同三司太常伯，曾祖琳，隋青州刺史，祖玄弼，皇代州都督，忻，朔，蔚，雲等五州諸軍事左屯衛將軍，虔州刺史，父承恩，皇吉州廬陵縣令，世濟忠良，業遺清白，國展一變之樂，州聞十部之書，城推臥之能，宰邑擅鳴琴之化，公廬陵府君之第六子也，演慶茂緒，載揚耿光，強學者國之華，純孝者人之紀，好是令德，於厥躬，少以門蔭補德州長河縣尉，轉楊州大都督府參軍，雖亟從班例，而咸有成，績滿歲調，遷廣平郡司戶，鄴郡司倉，人曹總尺藉伍符之名，廩食察豆區釜鍾之數，六聯之職，居其要焉，三語之用，表其才焉，方當躡亨衢，登貴仕，嗚呼，道之將廢，歎梁竦之徒勞，生也有涯，悲宣父之安命，以天寶九載八月九日寢疾終於豐財里之私第，享年七十四，即以其載十一月十七日卜兆於首陽山之南原禮也，崗巒枕椅，川陸縈抱，曠然遠覽，勝勢之所會焉，萏靈僅存，銅鐵不入，所以成素業也，夫人河南獨孤氏，盛德之裔，宜家有光，喪天曷依，字孤增慟，封樹之禮，齋祭之儀，咸主辦焉，胤子三人，長曰春景，早亡，次春岳，春潭，並棘心欒欒，泣血苫下，銜恤靡訴，充窮疚懷，見斯文，褒美幽穸，松楸既列，還同京兆之阡，陵谷儻殊，永識滕公之室，銘曰，洪支遠派，邈終古兮，有倬君子，系前祖兮，佐掾外台，利蠱兮，朝露溘至，悲宿莽兮，厥孤孝思，痛無怙兮，靈蔡協吉，啟茲土兮，陰堂厚夜，無睹兮，刊石頌德，永作矩兮，
大唐西河郡平遙縣尉慕容故夫人源氏墓誌銘並序天寶九載秋，八月廿三日，夫人河南源氏夭折於洛陽城，時年廿有七，故垂涕而書之，其月廿八日，窆於北邙之原，附先塋之後也，故銘而旌之，夫人高祖誠心，洛州司馬，曾祖匡友，鄭州刺史，祖晉賓，鄭州別駕，父俊，聖朝前晉陵郡義興縣令，並昭融於代，貴顯在門，固前矣，夫人自幼而勤於慧，既笄而合於予，承順於中，敬直於內，嗟乎，天年不造，玉華正春，誰不孕育，獨罹烈咎，言夭枉，良用辛酸，潘岳悼乎斯人，衛姜終曰無子，痛而銘曰，穆穆夫人，行貞志順，嬪於我室，實謂忠信，秋露忽臨，夜台初，上，其引蓋殯，
唐故裴公夫人韋氏墓誌銘並序夫人韋氏，其先京兆人也，高曾近祖，代有芳名，夫人門傳清德素之風，規訓謹遵大家之教，三從禮備，四德有聞，方登笄歸於裴氏，奉事舅姑，敬之以禮，順從夫婿，相待如賓，外和六姻，內睦九族，正期撫育孤男，不料遘疾，醫藥無助，於天寶八載六月二十五日奄終揚州江陽縣集賢里私第，享壽五十有二，生男女二人，男曰伯源，令名早著，女適杜侍郎子，孤男孝女，泣血哀訴，卜兆吉辰，以九載十月六日葬在城東嘉寧鄉之平原禮也，乃刻茲石，以為之銘，銘曰，蒼何，殲及慈母，樹風悲，愁雲月苦，孤男淚血，無朝無暮，一閉泉門，宛若今古，
大唐故涼州府功曹參軍于公墓誌公諱偃字攸宜，曾祖士俊，銀青光祿大夫，瀛州刺史，祖惟謙，金紫光祿大夫，中書侍郎，同中書門下三品，父光，銀青光祿大夫，陳王傅，公即光祿之嫡子也，弘文館明經及第，調補慶王府典簽，授涼王府功曹參軍，娶滎陽鄭氏，生三子五女，長子奴，嫡子薛九，次子同，公春秋有一，天寶九載十一月四日卒於高平縣客舍，其月祔大塋權葬禮也，
大唐故汝州刺史李府君夫人鄧國夫人韋氏墓誌銘並序夫人諱小孩，京兆人也，夫美玉蘊於空山，芳蘭生於野澤，其地沃，其國香，惟此勝壤，率多英妙，夫人之曾祖莊，皇許州司馬，祖知止，尚捨奉御，父嗣道，劍州司馬，仁賢繼軌，榮寵相望，曾是好仇，誕生賢淑，夫人即劍州之第六女也，爾其窈窕閒和之性，鳴環動之則，粵在童，已成婦道，年十八，歸我汝州府君，府君早歸才傑，累典藩郡，輿頌美其中和，國風資其風範，至於浣濯斯保，織為事，躬理節制，動成威儀，左右罕窺其喜怒，宗親益播其聲績，至於恤馭僮僕，保和娣姒，寒燠適性，往來無虞，婦禮益貴於朝廷，里言不逾於閫閾，故中外怡怡如也，逮府君冥寞朝露，而夫人低徊晝哭，服喪之後，禪悅為心，嘗依止大照禪師，廣通方便，爰拘有相，適為煩惱之津，暫證無生，因契涅之境，以天寶九載六月廿八日寢疾，終於洛陽縣履順里之私第，以其載十一月十一日合祔於汝州府君之舊塋禮也，子前王屋縣令，前左衛郎將兢，前范陽郡倉曹見見，前淮陽郡司戶貝貝等，克嗣英賢，而攀聖善，痛創巨之雲切，瞻昊穹而靡訴，棘心柴貌，將畢於宅兆，相質披文，儻存於刊刻，銘曰，隱隱崇邙，松楸舊行，逶迤逝水，桃李何常，在夫人兮國香，惟君子兮葆光，何異時兮相望，宛同穴兮未央，遺范永永兮孝思茫茫，河南縣尉高蓋撰文左羽林軍中候陳絢書，
故濟南郡禹城縣令李府君墓誌銘並序子婿朝請郎行右羽林軍胄曹杜鎮撰公諱庭訓，字庭訓，隴西成紀人也，其先出於周柱下史貝冉，自秦漢晉魏，衣冠禮樂，世有俊傑，降及後魏，銓表族望，選其官婚，定以甲乙，故與王，盧，崔，鄭，特標異之，迄於聖朝，盛事彌篤，今闕廷重位，中外紳，凡所姻親，皆深景慕，高祖諱世贊，隋司隸刺史，隴西縣開國男，曾祖諱德穎，皇濮，袞等州刺史，大父諱真實，皇朝散大夫，尚書工部員外郎，太子舍人，皆秉忠踐義，人望國華，竹符見尊，茅土克襲，竟不登於三事，空著名於一時，公弱冠孝廉擢第，解褐申王府參卿，轉高平郡司戶，將青紫俯拾，金可輕，曳長裾於王門，綰詞曹於雄郡，雅有休譽，克著名節，俄遷濟南郡禹城縣令，襲隴西縣開國男，百里卑位，徒見屈於牛刀，三異政成，冀小享於烏府，奚才即未展，天不留，雖安墨綬之榮，終失蒼生之望，以開元廿一載十一月二日，奄終於禹城縣公館，春秋五十，嗚呼，夫識者性之表，才者性之徵，干者才之用，壽者命之分，包實俱美，而班秩匪崇，以知命之年，而命促遷化，則君子言命有是矣夫，屬歲末真良，嗣猶童稚，頃權安於舊邑，終俟返於故鄉，今龜筮協促，日月其吉，引靈需於齊國，赴幽隧於邙山，以天寶九載十一月十七日安厝於河南府洛陽縣鄉原禮也，矧塚嗣近，孀妻在室，出女來赴，少子銜哀，會賓黨於國門，列軒裳於原隰，丹風引，寒郊霧低，悲薤露於新阡，攀素車於窮野，鎮才即不佞，夙仰高風，既承末姻，空悲盛德，志之所至，期之銘云，猗猗禹域，世襲簪纓，門稱著族，官不近名，厚德可服，深仁如在，位且不充，慶將安待，舊國川原兮東路長，新塋風樹兮正蒼蒼，洛之北兮邙之陽，龜筮吉兮多休祥，茲惟福地兮後嗣其昌，
故清河張府君墓誌並序河東薛偉撰公諱，字先，清河人也，演派前古，芳後昆，如山如，，祖鴻潛，形部外左司郎中，父盈，廣陵郡六合縣令，業紹裘，器偕瑚璉，含香握蘭之貴，墨綬銅璋之榮，清風未已，積善之慶，獨鍾於公，公之平生不健羨非孝心蒸趨庭學詩，克己復禮，有卓之操，不之曰志矣，中於弱冠，秀質智欲透囊，將逸府，君卿之唇舌，何平叔之容儀，一稱之曰寶矣，次於強士，美譽雄於侯王角力於道義之圃，則泉雲不敢稱敵，佐無能犯彼蒼所見促於壽，以天寶九載八月十日，卒於東都時邕里之私第，嗚呼，惟孝惟悌，有姜家之風，不榮不祿，同顏氏之子，傷之曰命矣，以龜兆告吉，葬於城北之原，良友悲伐之詩，慈親息倚門之望，嗣子廣年等，年尚未冠，天何依，不忍偷生，洎將滅姓，刊令德於片石，紀歲時於斯文，乃為銘曰，北邙山陽伊水頭，白日遠兮黃泉，夫君令德無與儔，北邙山陽伊水裔，白日遠兮黃泉閉，夫君節義誰復繼，猗猗那那，臨其穴以惴惴，博陵崔縝書，天寶九載八月廿八日殯記，
唐故朝議郎行新安郡婺源縣令上柱國范府君墓誌銘並序公諱仙嶠，敦煌人也，原夫食菜於敦煌，至今為敦煌人，曾祖，唐太中大夫，趙州司馬，祖肅，唐泗州漣水縣令，上柱國，父承嘉，唐朝散大夫，巫州朗溪縣令，上柱國，公即朗溪府君之第二子也，得姓之初，從來遠矣，地積衣冠之盛，門傳禮樂之榮，輔周而周克昌，翊晉而晉能霸，弓冶必學，構荷相傳，綿綿歲時，至今不絕，解褐授范陽郡良鄉縣尉，調補上黨郡銅縣丞，選授新安郡婺源縣令，官雖未達，所蒞有聲，五府之中，六曹是式，用恭儉而為德，資清白以立身，非禮勿言，樂而後哭，故兄弟親戚稱其慈，州閭鄉黨稱其孝，衡慎釋，授以子男，不聞涉洹之歌，遽遘漳濱之疾，哀哉茲地，已申旌之悲，搖搖彼邦，仍望絃歌之化，以天寶七載七月廿日終於宣城郡寧國縣安樂寺，春秋六十有四，公素以廉儉，鄙於貨賄，雖歷官兩任，而家乏升儲，及寢疾之時，屬屬空之際，寡妻令子，泣血徒深，不遂扶持，權殯彼郡，日月遄邁，禮制已過，季弟延暉，將作監丞，令望當朝，仁慈共仰，號邦伯，遠送靈輿，以天寶九載八月四日，殯於北邙原先塋禮也，嗣子遊說，前左衛勳貳府隊正長上，次子翊晉等，窮凶無告，號訴彼蒼，昂忝在末姻，彷彿聲義，將虞陵谷，銘此泉扉，詞曰，大賢流慶，鍾及子孫，綿綿至今，不絕宮婚，伊昔宣子，為晉所尊，雖歷千祀，高風尚存，誕生我公，克襲先祖，行必中規，動必合矩，非禮勿言，非義勿取，有典有則，允文允武，禮樂貽家，清白報國，朋友欽風，州閭飽德，既慎四知，又無三惑，淑人君子，其儀不忒，自家移理，從尉及丞，纖介不犯，如碧如冰，彼美白，豈慮青蠅，夙夜匪懈，戰戰兢兢，爰及子男，委之以政，自邇涉遐，方期榮盛，嗚呼昊天，積善餘慶，如何良人，有才無命，
唐故夫人博陵崔氏墓誌銘並序夫人姓崔氏，其先大岳之胤也，後建侯於博陵，遂加博陵焉，曾祖崇，隋朝仕至南康郡別駕，材能佐理，位寵題輿，祖，皇朝仕至上郡大斌縣令，制美錦於一同，享小鮮於百里，父仁意，皇朝定遠將軍行陝郡河北府果毅都尉，惠而不貪，勇而能斷，是以存典軍府之任，歿增褒賻之榮，夫人即其長女也，少能織組川之事，長善功容言行之德，遂歸於右威衛長上果毅張君，以成婦道也，夫人有忝德以尊尊，有溫德以親親，在閨門之中，守女師女儀之則，於宗族之內，達孝者敬之名，嗚呼，天縱其能而促其壽，斯人也，命矣夫，以天寶九載五月才生明構疾，至其月廿八日終於東京安眾坊之私第，享年卅有七，殮以時服，遵其儉也，殯於西堂，遠其姑也，議以其載七月廿三日遷殯於城平樂鄉之原禮也，嗣子鏡初，名高鄉曲之譽，詞貴洛陽之紙，思日居與月諸，懼谷遷及陵徙，訪吾徒以述志，克貞石而為紀，其詞曰，邙山之南，溫洛之北，粵有善地，夫人是得，作為幽堂，惟靜惟默，列蒔松賈，千載不惑，河南府進士南陽張恆撰，前進士隴西李封書，
唐故朝議郎行新安郡長史竇君墓誌並序太原郭季膺文並書天寶庚寅歲五月五日，扶風竇君諱說，字說，即唐昭成順聖皇太后再從弟，春秋六十二，卒於長安延壽坊之私第也，嗚呼，天難慷，命靡常，故生涯歿存不朽，逝川晝夜不捨，原夫萬物，皆歸其終焉，君氣稟沖和，德降純粹，少富文學，長多才能，待價弱年，崇文生擢第，授宣州參軍，再任絳州大平縣丞，又選彭州司馬，尋拜益府兵曹，遷新安郡長史，皆清白從人，政己，畏威者咸望塵側目，愛惠者猶順風驚毛，可謂功成乎累土曾台，位進乎千盤漸陸，雖抑心一時雌伏，終奮翼萬里雄飛，嗟乎，道之不行，秀而不實，天殲其德，天喪斯文哉，粵以其載五月廿八日，遷於洛陽殯北邙之原禮也，嗣子遵，次子迅，感深風樹，孝至天心，服禮居喪，修祭而葬，季膺幸忝末親，早欽余烈，敢銘幽石，明德惟馨，其詞曰，皇天無親兮惟德是輔，達人有道兮其身必固，作善不彰兮明神何祜，長歸溟漠兮窮泉此路，千秋萬代兮古往今來，嗚呼有吾兮竇君之墓，
唐鄴郡故高君墓誌銘並序君諱荊玉，其先平原人也，遠祖因官，遂家於鄴，曾祖通，祖仲方，父裕，咸偃遁不仕，平倨王侯，一掃丘林，萬事帷幌，君弱冠好學，迨成孝友，詞彩虛雅，履節高蹈，早日喪考，兄弟孤廉，侍奉慈母，時不暇仰，於是堅冰魚來，寒園┴植，至於朋交斷金，握沐輟哺，城邑標格，鄉閭軌則，物莫測其波瀾也，嗚呼，昊穹畔矣，膏肓之痼迅哉，谷神之道奚有，針藥不及，倚伏徒言，以天寶九載春三月七日因拜金門，臥疾長安客舍而卒，春秋卅有六，秦鄴遼闊，魂骸飛朽，賴儔舊以存志，贈需雀以還鄉，途人作歌，聞者稱苦，堂上親老，洞房妻孀，之羽既折，漣如之泣增慟，嗣子香，未離襁褓，嚴岵且頹，凡之吊觀，孰不傷感，以其載太歲庚寅四月己未朔九日丁卯殯於郡城西北二里家塋禮也，左顧滄海，右眄太行，卻負台，目臨淇澳，天地亦不久，刻石紀銘云，良木折兮，哲人喪兮，哀號遠餞，郊表兮，刊諸貞石，冀無蕩兮，
唐少林寺靈運禪師功德塔碑銘並序宣德郎試大理評事崔琪撰聖善寺沙門虛空廣大乎其體，智慧圓融乎其用，凝而不生，湛爾常寂，離修離證，非色非心，歷微塵劫，沙界，無量國土皆清淨，無量昏暗皆光明，誰其得之，吾聞諸上人多矣，上人諱靈運，蕭姓，蘭陵人，梁武帝后，皇考翥，虢州恆農縣尉，初上人之生也，戒珠孕於母胎，定水於孩性，內典宿植，外學生知，白雲凝其高志，明冰峻其苦節，泛如也，時不能知，常以為幻境非實，泡身是妄，五色令人昏，五音令人聾，五味令人爽，噫，輪彼生滅，無時息焉，吾將歸根，以復於正，因游嵩山，至少林寺，有始終之意焉，會舅氏掾於高平，而上人遂緇於此郡，玉立凡石不可喻其炯然，日映眾星無以方其明者，竟移隸茲寺，以副乎夙心，無何，習禪決於龐塢大師，潛契密得，以真貫理，照十方於自空，脫三界於彼著，慧眼既淨，色身亦如，始知夫心外無法，所得者皆夢幻耳，然後觀大地土木，無非佛剎焉，空山蒼然，窮歲默坐，猿對荼碗，鳥棲禪庵，彼嶺雲無心即我心矣，彼澗水無性，即我性矣，夫如是孰能以凡聖量之乎，故吾在造化中，如夢中也，粵開元十有七祀夏五月廿二日不示以疾，泊然而終，苦霧晦黃於天地，悲風哀咽於草木，吁，崩吾禪山，涸吾法海，空吾世界，使凡百含識，大千有情，荼於是，火於是，可勝言哉，故門人堅順，獨建靈塔於茲山，奉遺教也，夫碩德丕發，不有超世先覺而出夫等夷者，則曷能傳我法印以一燈然千萬燈乎，彼上人者，嶷然倬立，以定慧為藏，以涅盤為山，圓通於不住之境，出沒於無涯之域，適來時也，適去順也，今則絕矣，瞻仰如之何，夫事往則跡移，歲遷則物換，況法與化永，念從心積，豈可使上人之高，歿而不紀，是斫於石以旌斯文，銘曰，上人伊何，傳我法印，其體也寂，其行也順，紛彼識浪，汩夫夢情，非照不曙，非澄不清，作大醫王，為大禪伯，嶽立松古，蓮青月白，朝化滅，六合淒愴，世界颯空，雲山忽曠，色身謝兮法體存，金界慘兮鐵圍昏，噫，我所留春唯心源，天寶九載四月十五日門人堅順建，寺西石塔靈運師墳即梁帝皇嗣者也，
皇唐故西河郡平遙縣尉王府君墓誌銘並序原夫行於蘭谷者，猶聞十步之芳，陟於松巖者，尚睹千尋之，況乃門善族，名家，堂構挺生，不者矣，公諱字河內人也，太原望族，徙居河內焉，曾祖，隋任遂州司馬，皇朝太子塚令，贈少府監，並以睦義登榮，儒翰貴，父皇朝任太子中舍人贈銀青光祿大夫，至於承親孝范，割股仁節沐旌表門閭之恩制，越古超今，降揚道並已編於史諜，此可略而言焉，公以積善資靈，性早登儒之科，釋巾任宣城郡宣城縣主簿，江左澆風，難以清平作范，正直申規，得吏愛謠，傳芳播譽，秩滿，庭以名家之子，筆之才，擢授西河郡平遙縣尉，汾川巨邑，晉地稱井之繁，人恣田之訟，公以襟靈若湛，筆翰如流，疏決與奪，並甘其理，自六曹統考在公，閭閻無謗之聲，揚之，清秩才滿，駕即歸，朋僚懷戀德之情，吏結去思之感，千里轅轡而已，勁三冬，滿庭而畢萃，昆房喜躍，善以同居，鄰伍歡愉，仰仁德而垂蔭，廣淨業，紹繼先風，何期福善無徵，殲良奄洎以天寶九載二月九日遘疾，終於河南府河陽縣城鄉之本第，春秋五十有六，以其年三月十四日安厝於河清縣親仁鄉禮也，惟公德方，嗣徽名植操慕深仁之范，立身崇之高節儉表其心，風神其體，斯乃自天攸非以乎，激浪沉鱗，翔空墜羽，御車將駕，蒿隧已開，夫之永隔，悲舉案之長乖，有子三人，茹魂，惟彼善門，誕生材子，稱奇襁歲，言，唯仁是履，宣城授職，汾邑榮，察剖斷仁明，去思流美，遺愛馳聲，反轡丘園，安神靜謐，，永休，禍曾荊桂萼旋凋，佳城已啟，德志虔標，陵壑長，
大唐故譙郡城父縣尉盧府君墓誌銘鄉貢進士杜言撰族茂地高，才富德碩，四者難並，代罕其人，一以貫之，見於府君矣，府君諱復字子休，錫土燕趙，受氏范陽，祖宗元勳，布在方冊，英賢繼踵，可略言焉，北齊黃門侍郎思道，即君之五代祖，博雅宏達，逸鑒精深，濟世匡時，經文緯武，歷資典要，夙奉丹墀，累踐殊班，夕拜青巢，詞稱八米，望重四方，高祖赤松，皇朝太子率更令，范陽郡開國公，曾祖承基，皇朝主客郎中，郢州刺史，從微至著，積行累仁，居家則孝友必聞，在邦則蠱垂譽，光膺列宿，草奏泉流，化洽屬城，人歌來暮，祖元莊，皇朝通議大夫，嘉州刺史，榮遷列郡，清明在躬，謝扇未搖，仁風已被，賈帷半卷，禮教先敷，父知遠，朝議大夫，見任襄陽郡司馬，從宮中外，多稱政理之能，述職雄藩，式暢題輿之美，君弱不好弄，道稟生知，體性溫恭，姿儀爽秀，人比謝庭之玉，吾希邦國之珍，起家惠宣太子挽郎，調補譙郡城父縣尉，千里之足，始涉長途，九層之台，方欣累土，何期昊穹罰善，福難憑，天寶八載九月四日暴卒於譙郡鹿邑縣里之私捨，春秋卅有六，噫，素非寢疾，奄游玄夜，人誰不死，獨夭青春，親朋痛心，行路隕涕，哲婦隴西李氏，即故宗正卿贈禮部尚書嗣魯王道堅之女，作嬪君子，妙選好仇，實惟玉潤之賢，豈曰曳裾之容，哀哀晝哭，暗合敬姜之禮，少寡，嗟無伯道之兒，歲月遽移，龜協吉，以九載二月十三日遂遷窆於邙山之南禮也，墳開馬鬣，對清洛之湯湯，兆啟烏封，望佳城之鬱鬱，永旌厥德，貞石刊銘曰，分枝太岳，胙土范陽，世濟其美，邦家之光，人誰不死，惜爾青春，昊天不惠，殲我良人，孝闕南陔，官終北部，俄然怛化，奄游冥路，秀而不實，神也難知，顏回短命，鄧伯無兒，穴啟邙山，塋臨洛水，九原不作，千秋已矣，
故詹事府司直張君墓誌銘並序有唐清河張府君諱椅，後漢郡太守歆之裔，徙居河內武，因為縣人，烈曾隋州司馬護，祖皇朝詹事丞寂，考吏部尚書，武侯嘉福，咸邁種德，聞之天下，君為天官少子，稚而孤，十四學禮弘文館，以精通出時輩，廿典校秘書省，以美秀秩蓬山，轉千牛胄曹，以器能禁衛，移新安丞，以仁明貳畿邑，拜詹事司直，以準繩律宮政，蒞職凡四，秉操惟一，於戲，為忠信之主，而祿壽不並，蒼蒼亦何德於仁人哉，以天寶庚寅歲正月戊申暴卒於東京私第，春秋八，二孤，尚疑晨省，哀哀一叫，但聞晝哭，即以逾月庚申朔十四日癸酉厝於北邙之原禮也，千年城闕，幾見人非，萬古山阿，猶言塚是，銘曰，平原坦兮神與穴，靈龜告余祚來裔，陽台真人示之決，萬葉繁昌斯不絕，
君諱韜，趙國人也，守姓受氏，玄元為道德之宗，條公葉散，廣武有霸王之略，世濟其美，不殞其名，自廣武廿四代東光令府君諱仁偉，字仁偉，生益府士曹參軍府君諱延祜，公即士曹府君之仲子也，降亙碣之精，秉漳釜之靈，洵美既都，碩大且儼，智於周物，禮不去身，始以太廟齋郎出參亳州軍事，秩滿調補徐州司功參軍，孫楚以參軍著名，蕭何以主吏見重，嘉謀善政，千載一時，三釜及親，聞曾參之悅，百城自理，見成公坐嘯，解印又轉壽王記室，進則飛纓天闕，退則曳履王門，衡泌自怡，風塵不集，無何，丁太夫人憂去職，善居喪次，禮已過於柴毀，思報劬勞，心更依於禪寂，服勤道業，綿歷歲時，不茹葷，不飲酒，生滅頓悟，身惑兩亡，制終，以家貧調補棣王屬，非系名也，久客西秦，言旋東洛，天寶七載夏四月晝寢於陝縣官舍，奄忽而亡，春秋五十有五，嗚呼，天不遺，神莫據德，公明靡及於婚嫁，士會空存於夢寐，青春永謝，絳前驅，孀妻晝哭於堂室，嗣子哀迎於道路，以六月廿一日永遷於洛陽北原禮也，夫人清河崔氏，御史大夫神慶之孫，光祿卿瑤之第二女也，金章累葉，畫戟三重，乘朱越於十人，受祿過於萬古，夫人稟柔成性，蘊粹含章，承禮訓於公宮，習威儀於壺則，自作嬪君子，主饋家人，不以富貴入門，常以浣濯自給，恭以奉上，順以接下，嗚呼，府君不造，遘此閔凶，撫孤藐而極哀，痛淑明之早世，柏舟永歎，蓬首終年，無何，又丁光祿府君憂，重以艱虞，再罹凶酷，寢興在疚，肖瘵增彼，蒼不傭禍，斯禍遄遘，春秋有二，寢疚卒於河南歸德之私第，嗚呼哀哉，嗣子漸等，悲摧欒棘，思結寒泉，永惟共穴之儀，仰遵歸祔之典，以大唐天寶八載十二月一日遷祔於棣王屬府君之舊塋禮也，合葬奉周公之典，為墳崇仲尼之訓，鬱鬱佳城，松楸已樹，漫漫厚夜，銘志無文，有哀黃鳥之詩，遂勒青烏之兆，銘曰，常山之靈，和氏之英，世有明德，鍾此令名，婉彼幽閒，宜其家室，上天不吊，景命其卒，哀哀罔極，敬尊儀式，青松白楊，地久天長，
李君墓誌銘公諱經，字經，其先隴西人也，隨朝徙居上黨，遂為上黨人焉，公季子希玉，任幽州英樂府折衝，轉居范陽，今為范陽人也，高祖諱霸，游擊將軍，右武衛將軍，右羽林長上，檢校安西副都護，營田使，賞紫金魚袋，祖諱仁，游擊將軍右騎衛澤州高平府折衝都尉，賞紫金魚袋，公操凜言溫，長材偉度，文華冠世，武藝絕倫，年廿三，賓薦擢第，便授懷州翊善府別將，游擊將軍，賞緋魚袋，暨神龍元年，終於上黨之私第，夫人霍氏，天生麗容，有典有則，克諧婦道，明閒母儀，享八十，終於范陽之私第也，嗣子神福，孝以居心，攀號罔極，崇棺槨，備衣衾，以唐天寶九載三月，卜葬於縣東北二里千齡鄉平原禮也，而安措之，其詞曰，吁嗟府君兮百夫之特，吁嗟夫人兮溫柔四德，卜其宅兆兮安措彼原，子子孫孫兮攀號罔極，天寶九載歲次庚寅二月庚申朔一日，
大唐故國子監丞李公墓誌銘並序宣德郎前魯郡金鄉縣尉劉去奢撰公諱濟，字濟，隴西成紀人也，今上從之將廣平郡太守諱昭貴之曾孫，博陵郡太守諱文德之孫，秘書省丞諱元璋之才，瑤林瓊樹，龍翰鳳氣，詞鋒貫穿，學海苞括，聲籍籍矣，解褐鄱陽郡參軍事，黃綬之屈，青雲之資，轉鹿邑縣丞，彭城郡司士，佐理政，霜明月皎，遷慶王府文學，國子監丞，館裾，環林博帶，才膺傑出，佇和鼎於台階，力不圖來，奄遷舟於夜壑，於戲，享齡七十四，天寶八載閏六月十日，終於東京嘉慶里之私第，公明位下，帝乃興嗟，孔父山頹，吾將安仰，公渴日為善，光而有謙，穀物惟和，虛室生白，宜其薰集景福，保綏休徵，胡倚伏經綸，而精靈已矣，罕生長逝，徒盈國子之悲，累代通家，遂絕登龍之望，以其載十一月十八日權窆於河南府洛陽縣平陰鄉邙山陶村之原禮也，次子，季曰曙，豈惟號天，曾是泣血，悲夫，陰堂永閉，冥漠無春，明行斯稱，庶乎不朽，其詞曰，哉賢哉，雅望公才，謂凌霄漢，何誤瓊瑰，，松風哀，平生逸氣，凜凜泉台，
唐故南充郡司馬高府君墓誌銘並序右武衛騎曹參軍邢宙撰公諱琛字琛，渤海人也，表東海者，其唯太公乎，輔齊國者，其我高氏乎，於戲，大宗舊哉，保姓遠矣，翼主定霸，強兵富人，開斥土宇，使齊業帝，道溥功著，受邑稱卿，故歷代為強家，終古為不朽，丕烈之裔，河岳降神，勳庸之家，才賢受祉，用集於曾祖宕州別駕，能修文行，以濟武功，是掌北門之管，且食平原之賦，用集於大父左監門，左武二衛大將軍，平原郡威公品，承宕州之雅躅，奉威公之遺訓，不貪為寶，尚義稱賢，既剖符於延安，遂題輿於太鹵，用集於烈考崇德，公則并州司馬府君之元子也，公宣朗其性，敏達其懷，慎以飭躬，同石之數馬，通於臨事，比庖丁之解牛，年十有六，以門子補弘文生，居三歲而參涇州軍事，於是公方十九年矣，而壯志宏博，義聲載路，捧檄而往，綵衣有光，秩滿，授潭州田曹，言承色養之歡，旋悲荼蓼之，因心則孝，殆不勝喪，服闋，授范陽兵曹，又遷申王錄事，以內艱去職，瘠過禮，中外稱嗟，既終，譴累雲及，左道州司功，初，故相宇文網羅英彥，博訪謀猷，以公道合古人，言高新論，故置之相府，時焉，暨宇文以他過斥去，而公以門吏見黜，非其罪也，俄移洪府戶曹，佳政日聞，使車斯，凡所按，人無怨言，累遷睢陽司功，滎陽司兵，又改南充郡司馬，皆恩命也，飲水載懷，隨牒首路，車將發軫而遇疾，天寶八載七月十六日終於東京尚善里所，享年七十二，悲夫，以其載八月廿二日甲子窆於洛陽縣平陰原禮也，公元夫人杜氏，杜氏卒，繼室以楊氏，亦早即代，塋兆殊焉，今以五勝相推，六甲躔次，詢於卜筮，以定月時，而繇像有差，合祔非吉，且仍舊貫，以俟他年，公有二子，未成而卒，遺命侄銑以相其家，爰修行能，俾余篆錄，銘曰，天齊開國，高氏承家，代有明智，德音不遐，我公繼業，令問有光，於以從政，官或不臧，彼蒼降冽，殲我良人，孰雲與善，曾是無親，永辭白日，言赴黃泉，遺芳不朽，千古攸傳，
下殤崔氏墓誌銘並序伊殤子名之曰糸孩，而又字曰伊奴，詳其譜籀，博陵之大族也，我叔父睢陽郡碭山縣尉之塚子，叔王父廣陵郡大都督府功曹之元孫，殤子而讀書，童而成業，敏識天授，孝心自然，族姻之間，以為克紹前人之丕烈矣，惜乎爰遘暴疾，不成而終，以天寶八載九月十七日夭折於河南敦行里之私第，享年一十有一，越四日殯於邙山之原，不及士之三月者，式從下殤之義也，悲夫，銘曰，涼風九月兮天地秋，草木搖落兮令人愁，于嗟殤子兮此地留，萬古千秋兮泉戶幽，天寶八載歲次己丑九月壬辰朔廿三日辛亥紀，
唐故將作監左校丞吳公墓誌銘並序公諱福將，洛陽人也，自周錫族，因吳作氏，南國之高風既遠，西河之大略存，舉其源流，盛德之後，瞻乎胤胄，其必繁昌，曾祖倚，隋并州刺史，祖嵩，蒲州河東縣令，父┤不仕，雅情好古，養素丘園，攀桂樹以淹留，枉蒲輪而不去，公則府君之嗣子也，公性惟廉慎，體含貞白，敦詩閱禮，佩義依仁，懷子房之謀，馳賜也之辯，睹羲獻之書稱美，文變墨池，以青紫之願可期，俯拾地芥，開元廿三年，以功優調選，解褐授將作監左校丞，秉其公道，清畏人知，負千里之材，居一命之職，歎馮唐之晚仕，惜仲尼之位卑，秩滿，以志向幽，復歸舊里，追朋命賞，吟風嘯月，優遊雍容，聊以卒歲，於焉寢疾，曳杖而終，以天寶八載歲在己丑冬孟月十七日，終於東京徽安里之私第也，享年六十有八，公守分知足，無虧老氏之誡，德意遠，寧慚荀子之言，以其載十一月十一日安兆於平陰原之禮也，寒天蕭瑟，泉戶深沉，滕公室前，用青烏而啟兆，子安墳上，見白鶴之迎魂，控帶山川，左右松柏，公臨終之日，自有遺言，兩妻先亡，勿令合葬，嗚呼，達人之慮，事無不可，同壤異穴，理合義全，不顧小慈，務崇大順，長子潮，次子沛，並茹荼泣血，式遵先父之言，負土起墳，自得曾參之孝，石固不朽，僉言是謀，銘曰，克承家纂，乃祖卓哉，洋溢超今古，返園林，對風月，隱隱清塵未嘗歇，書榭經時生綠苔，賓館翻令行路哀，如何相送邙山上，一朝埋骨白雲隈，鄉貢進士周頎撰，
大唐安定郡參軍陸豐妻胡夫人墓誌銘並序夫人姓胡氏，安定臨涇人也，其先有媯之後，遂育於姜，在陳備三恪之尊，居齊分六卿之職，因始封以錫姓，自胡公而受氏，英賢繼體，簪紱承家，康負理之才，時推試劇，質秉公清之量，名畏人知，前史詳之，今可略也，考景濟，皇朝監察御史，稍遷大理正，坐柏台而秉憲，志在澄清，毗棘署以詳刑，榮參列宿，夫人即正公之第五女也，幼閒閫訓，夙稟閨儀，亦既有行，歸於陸氏，所冀宜家保慶，偕老終歡，豈期處閱浚波，奄悲長夜，嗚呼哀哉，以天寶八載八月八日構疾，終於洛陽縣時邕坊之私第，春秋二十，良人捧檄，指涇以牽羈，幼婦纏，臥伊川而委骨，關河緬邈，存歿參商，藐是嬰孩，呱呱以泣，人主至此，行路淒傷，言卜遠辰，將安厚夜，即以其月十四日旋窆於芒山之新塋禮也，有子嘉平，甫在襁褓，何靈之不，降斯凶於蒼昊，銘曰，華桃李姿，遽凋落兮青春時，煢煢孩稚嗟偏遺，玄堂幽戶無還期，
大唐故酋長康國大首領因使入朝檢校折衝都尉康公故夫人汝南上蔡郡翟氏墓誌銘並序夫人翟氏，汝南上蔡郡人也，家傳軒冕之榮，門出士林之秀，漢丞相之榮貴，吳將軍之智謀，聲播古今，名芳史籍，曾祖瓚，隋朝議郎，檢校馬邑郡司馬，祖君德，皇朝散大夫，太常寺丞，父方裕，清河郡清河縣尉，並高材蒞職，雅譽稱雄，清規振於郡縣，朱紱光於樂府，夫人稟柔和之性，懷信義之規，四德范明，三從禮者，方冀頤年保，肅家道於閨庭，何期遘疾彌留，歸冥途於寂寞，以天寶八載六月九日，終於福善坊之宅也，春秋七十有八，以其載八月十日，葬於河南縣平樂鄉之原禮也，嗣子從遠，攀號罔極，毀瘠銜哀，恐陵谷之有遷，句匠石以明記，庶垂不朽，敬為銘曰，夫人望族，禮樂門傳，溫柔成范，孝義稱先，冀終遐壽，何促頤年，泉台一閉，日宇長捐，刻石紀德，萬古芳宣，
大唐故右金吾衛翊衛兵部常選張公墓誌銘並序公諱孝節，字昶屯，南陽白水人也，昔漁陽太守，兩岐之詠譽高，河間明相，二京之賦名重，家代冠冕，播美古今，曾祖詵，祖繼伯，父安，並龍章鳳姿，累仁積德，經史博贍，文學優長，賞玩林泉，高尚不仕，公剛毅木訥，英果貞雄，蘊三端之妙能，工七札之穿徹，頃載以宿衛宸禁，滿以參選天官，方希鴻漸之榮，終冀鵬摶之用，嗚呼，降年不永，寢疾彌留，以開元十五載三月十一日，終于思恭里之第，享年六十有三，夫人樂安孫氏，稟靈乾婺，受粹坤，貞順克彰，溫柔允著，閨風以肅，家直以昌，每持齋誡，無捐誦讀，薰辛不茹，廿餘載，冀保餘慶之福，何遘餘殃之禍，以天寶八載正月十三日傾背，春秋七十有五，夫封樹之禮，興自周公，宅兆之規，稽於羲卦，以其載歲在己丑三月乙丑朔八日壬申，合葬於洛陽縣平陰鄉北陶村之原禮也，南瞻丹闕，宮殿連雲，北眺黃河，波濤日，嗣子登仕郎，前守少府監，掌冶署令，員外置同正員，賞魚袋，輕車都尉希杲，兵部常選，上騎都尉紹蘭等，攀號罔極，歿瘠銜哀，恐陵谷之有遷，詢匠石以表德，下才不敏，敬為銘曰，張公雅望，武毅稱雄，夫人令淑，溫柔肅雍，不幸遭禍，異載同終，良辰合葬，宅兆斯崇，峨峨高隴，幽幽冥路，日域長辭，泉扃永措，疏月照夕，愁雲棲樹，鏟石紀德，千秋垂則，
維大唐皇朝陳府君墓誌銘並序君諱光濟，字祁，虔州南康縣人也，少以孝敏知名，聽明克己，恩光宿輔，通化自然，順以親姻，讓以賓友，德與四夷比定，義與桑海齊傾，不幸浩天，而終良壽，今天寶八載三月十九日卒於故睢陽郡宋城縣郭下，忽辭家邑，遠達他鄉，且君子有江海之遊，小人有懷土之志，且風月各異，關山有違，書信寂寥，音符冥寞，謀躬不足，非命而終，天造茫茫，死而何後，今故勒其銘，實澄見下泉，願魂兮有靈，委適斯文也，父仁恭，唐朝隨任虔州南康縣尉，身閒閣讀書，幽巖擢質，優遊文藉，藝覽辭林，不遇當朝，而無所成名也，愧顏回之無適，慚莊公之無徵，思少坐之不成，恨老君之無挹，今既具其銘錄，題之於前，像以先魂，記為銘曰，君宿輔覽宗，早承家訓，貞而自潔，敏而復順，孝接清源，恩弘志藺，聲名播遠，德常自近，三針其口，禍而復慎，無測其深，無測其年，心平無二，志無他胤，永徹芳猷，長歌承舜，
大唐吏部選彭城劉君故妻高氏墓誌銘並序君諱娩，字溫，渤海人也，忠炳乎史籀，孝子彰於禮經，曾祖宗，皇左衛中郎將，六韜之術，翊衛，五官之榮，趨馳宸禁，祖應，皇進士及第，射策，太常登科，負賈誼之宏才，同文公之縱逸，皇朝議大夫，榮，禮二州刺史，刪定格式，中外，境先彰來暮之歌，下車咸稱神明之政，卿即女也，容華綺翠，倩盼韶妍，性體張箴，德模誡，御偕九齡，主饋如賓，未周半紀，服資而泣血，羸瘠而淪亡，行路傷嗟，內外威慟，以天寶五載丁酉月朔七日歿於殖榮里之私第，春秋卅四，於戲，華，蓐草空施，靈產無徵，贊塗過制，每觸目而哀切，同之傷神，時鼓盆而悲歌，效莊周之亂思，演龜易之靈兆，宜與前夫人趙郡李氏同塋，即以八載歲次己丑六月甲午朔九日壬寅，殯於邙山鳳凰台之南原禮也，僑挽悲喝，風雲慘昏，臨穴淒傷，松賈變色，嗣子鸞，感撫之見，纏茹慕之感，化合於泉戶，勒琬琰以送終，銘曰，灼灼芳華，關關和鳴，金蛾晦影，寶婺沉英，滔滔逝水兮日東流，流奔夜壑兮壑藏舟，桃李花兮風早落，蘭苣兮霜已秋，窀穸兮永決，情恍惚兮哀切，傷狐兔以為鄰，祔松於墳闕，
大唐故冠軍大將軍行左龍武軍大將軍員外置同正員上柱國薛府君墓誌公諱義，字成，河東汾陰人也，昔奚仲居薛，仲虺相湯，薛之所封，其來遠矣，三族仕魏，蟬冕登朝，一葉居蜀，忠貞奉主，曾祖魚，亭亭高竦，不雜風塵，與時偕行，聲名光國，父知信，以公之效，贈安化郡都督府司馬，公稟氣非常，以虛受物，少習戎旅，意候時須，果中宗業隳，牝雞竊命，梟聲內發，狼顧相驚，公血氣方剛，難易有備，以懸布之勇，隨龍上天，既拔立極之勳，自取當時之貴，河洛為帝王之里，蠻夷為貢賦之賓，開國承家，盛莫先也，公玄發新束，朱紱方來，解褐授絳郡長祚府左果毅，自初任至冠軍，總十三政，躍馬載，春申有立楚之功，食邑五百戶，周勃有佐漢之力，公駿馬疊跡，朱輪成行，每一命有加，三揖而進，河圖二堅不去，秦醫徒良，三牲豈虧，已歲為夢，以其天寶八載閏六月十日薨於西京長安金城里私第也，春秋七十有二，以其載七月廿八日旋葬於國門之西龍首原之禮也，嗣子光太，光俊等，哀慟羸瘠，悲感行路，但恐筮短龜長，山移谷變，欲標壯士之隴，須識將軍之墓，是鐫玄石，乃作銘曰，奚仲居薛，仲虺相殷，三族在魏，一葉離秦，晉傳清職，周有忠臣，名芳青史，質已黃塵，乃祖乃考，惟忠惟孝，功不因虛，言無徇巧，動靜寬猛，溫良容貌，舉之若鵬，變之如豹，漢有諫議，唐有將軍，令問令譽，乃武乃文，躍馬何效，隨龍勳，言行鐵石，意氣風雲，逝水不還，往年無再，生崖忽毀，魂依冥昧，月作添燈，松為永蓋，貞石有名，傳之萬代，
唐故新定郡遂安縣尉李府君夫人博陵崔氏墓誌銘並序前鄉貢進士弘農楊綰述維唐天寶八載歲在己丑正月景寅朔四日己巳，故新定郡遂安縣尉李公夫人崔氏享年六十，寢疾終於東京寧仁里第，嗚呼哀哉，夫人博陵人也，高祖彭，隋開府儀同三司十二衛大將軍，曾祖寶德，皇工部，主爵二司郎中，祖儉，朝散大夫汾州司馬，考義斌，豫州司戶，繼世冠冕，代稱著族，夫人承懿範於景胄，秉柔芳以立身，待年有行，率禮而動，蹈和納順，中外穆如，嗟乎，馳齡不留，逝景俄及，善即奚恃，神將曷憑，以其載正月十一日景子，權窆於洛陽縣北部鄉之原禮也，嗣子津等，如慕不及，石以日之，銘曰，峨峨東嶽，泱泱大風，建家啟祚，實曰華宗，華宗伊何，柔范獨秀，古訓是式，德意是茂，南有木，葛是依，待年以處，率禮而歸，四德既敷，六姻以睦，蘩之務，咨我良淑，視月爭規，瞻蘭比郁，清風林下，扇美中谷，自古在昔，其生若浮，滔滔逝水，寧有還流，謝我昭代，歸於松丘，出郭門兮一別，恨長夜之悠悠，念寒泉之罔極，記遺美於千秋，
故唐朝史府君墓誌銘並序君諱庭，字南山，河南伊闕人也，夫以洪源流，疏王淅而含漪，卞岳高飛，像瓊巖而特出，故以地靈鎮秀海之英石，抑亦清求葳迤載簡，運開原首，授師律於天鈐，歷聖含樞，敷善言於金蟪，靜乎息簡，正略方閒，德合人儀，道由終庶，暨乎綸翰，述雅多能，滅影寒光，摧殘終始，祖對，皇朝太原府長史，父皇朝隨任華州定城府左果毅，才中通理，道牝遺荃，秘閣鏘金，超登鳳閣，夫人尹氏，故楊州刺史之女也，風儀正秀，體骨流姿，蕖態菲華，妖顏寫艷，貞閒藻性，柔順資懷，瑰奉德於眾嬪，施恩光於娣姒，故開元廿七年卒於從善之里，幾嬪恥敬，冀室慚恭，掩質玄扃，摧殘後士，故大唐天寶七載十一月日，合葬於芒山之野，營魂散遠，飛魄千勝運葉光，聲傳後世，先榮前達，聲集漢朝朝，眷咸臻，同嗟古位，乃為銘曰，猗歟丈人，氣稟清源，動也有則，仁也有言，積善餘慶，笑慈顏，性同淮海，志眇江山，關河遊歷，桂樹未攀，何道不術，何藝不閒，奇經妙術，觸事唯賢，嗚呼，浩天不仁，降此凶，霜摧玉樹，運戮少顏，歸歟泉壤，來也芒山，神海魄散，靈去魂還，
大唐前趙郡司士參軍王昔故妻扶風竇氏墓誌銘並序魯郡方與縣尉王旻撰夫人諱含，字含，京兆扶風人也，自漢魏已降，世稱華族，惟嬰之貴，散廊下之金，惟憲之功，勒燕然之石，其餘外戚列於傳，恩澤封於侯，勳庸事業，畫閣銘鼎，不可得而言已，曾祖誕，皇朝駙馬都尉，祖孝諶，皇朝太常卿，父希，皇朝太子少傅司空國公，司空即帝之元舅，寵章錫命，貴極人臣，或以女尚妃，或以男降主，他人之所少，我家之所多，幾見鳳凰之樓，盡成冠蓋之里，朱軒繡轂，疊影聯輝，金穴之盛，莫之與京者也，夫人即司空之少女，幼有美麗，長多柔慎，夙承貽教之姿，自有成人之德，閒和婉孌，備習詩書，亦既有行，而歸於王氏，女儀婦則，六姻所宗，宜其和爾瑟琴，保乎家室，豈徒天不與壽，神其見欺，以天寶七載十一月廿九日倉卒遘疾，怛化於建春城東之私第，春秋卅二，落朝華於景，掩明鏡於夜台，莊奩徒施，履綦未滅，哀感旁捨，悲纏行路，夫人殞於韶歲，有女無男，雖聞哭泣之聲，而無喪祭之主，此又痛中別有痛，即以其載十二月廿四日，卜葬於北邙山原禮也，方相銘旌，輓歌揚聲，愁雲暝色，愛日無晶，高墳舊逵，望九重之城闕，荒郊宿莽，對萬古之山川，興詞雪涕，強為銘曰，夫人之行，有禮有則，夫人之性，動不逾閾，容之如花兮，目有麗色，心之比玉兮，兼懷淑德，降年不永，今也忽亡，葬於何所兮，芒山之陽，千秋萬歲兮，松賈行行，太原王昔書，
丹陽郡故陶府君太原王夫人墓誌銘並序君諱元欽，河南府洛陽縣人也，巍巍先祖，自始陶唐，浩浩堯時，至於今日，惟公孝節，家國盡忠，歷任巨鹿郡青山縣主簿，遷新定郡建德縣尉，終縉雲郡司法參軍，在位一載，時政咸達，以德理化，育物無虧，丹筆哀矜，割斷無枉，乃遵為綱使，統稅陳留，何期秉燭輪銷，隙駒以往，吳郡染疾，見歿睢陽，是載八月七日乙巳，浮蘺縣河次，在船而終，夫人是月十日戊申，亦於此逝，端嚴婦德，無棄鴛鸞，倏忽長辭，逝川不返，長子少亡，孤幼失愛慈之念，次男秘，荒迷途路，號船中，追遠存生，後代，寫經繪佛，濟脫冥途，禮懺焚香，願生淨域，有生滅矣，何苦悲傷，代謝輪迴，追慕，嗚呼哀哉，咸歎銘曰，晝夜有經，輪迴盛衰，虛靜淡，寂寞無為，生同逆旅，歿後全歸，露之壽，俄謝光輝，空中不滅，色像歸真，莫辭今故，更受還新，佛且混盤，況復於人，青松霧合，衰草，逝川今往，長別無歸，拱木生煙，孤墳風吹，傷嗟行路，有感此時，大唐天寶十載歲次戊子十一月丁卯卅日景申，遷於遷於河南府洛陽縣南去呂樂村二里北去二家店三里銘記，
大唐故前濟陽郡盧縣令王府君並夫人裴氏墓誌銘並序息鄉貢進士孤子稷撰息稅書夫大禹之功未艾，少康之德方臻，宗望承袞冕之餘，孫謀流錫羨之慶，百官之表箴列於周書，陸渾之徵跡存於魯史，則我府君諱同福字長卿，隴西狄道人也，高祖周都官尚書，管，蔡，廉，五州刺史諱吉，曾祖隋朝請大夫，屯田郎中諱孝源，並義克挺生，功能濟世，王父皇朝散大夫，申州義陽縣令諱文鼎，烈考皇朝議郎，黃州黃陂縣令諱思溫，咸能為物表，德協人師，府君則黃陂公之長子也，幼篤詩書，長敦惠訓，貞廉克己，忠孝自天，嘗應茂才舉末第，會中宗輦腳出身，廿一解褐補常州武進縣主簿，再授蘇州昆山縣丞，未幾丁黃陂公憂，在禮過毀，體不勝衣，居喪盡哀，孝僅滅性，才除，又丁太夫人憂，其哀之情，如黃陂公之禮，公為再丁艱疚，因而成疾，間者十五歲，罷仕後疾愈，選授蒲州解縣丞，公始下車，以清白奉身，忠貞蒞職，一為監鹽判官，再領南河運使，尋加朝議郎，拜濟州盧縣令，公明鏡臨人，秋毫莫隱，利劍宰物，大卻必申，秩滿還鄉，寢疾逾歲，膏肓既及，藥石無功，以天寶七載十月廿五日，終於洛陽縣尊賢里私第，春秋六十有二，夫人諱雍熙，字大和，河東聞喜人也，曾祖正，隋長平郡贊治，祖德，太學明經出身，辭疾不仕，父守祚，皇泗州下邳縣令，夫人則下邳公之長女也，風範水清，心目虛洞，言容四行，遵禮義而莫差，道釋二門，悟希微於無我，華有當春之盛，故鸞鳳和鳴，田有成海之期，則琴瑟偕老，頃與府君俱寢疾已，於是月十八日，終於洛陽縣依仁坊私第，春秋五十，嗚呼，內省無狀，未卜斯殃，彼蒼不仁，再罹凶畔，孤子稅，稹，稷等，不能自死，視禮偷生，攀慕崩摧，肝心屠裂，小子稷，荒蕪之末，誠不敏於斯文，號訴之餘，謬當仁於敘事，即於其載太歲戊子十一月丁卯朔卅日，合葬於東京洛陽縣清風原禮也，懼丘陵革易，年代彝倫，敢序無涯之恩，將刊不朽之石，乃為銘曰，父母之恩，罔極罔逮，如天之蓋，如地之載，幽冥割愛，攀慕如在，望彼及泉，崩離五，
唐故廣平郡太守恆王府長史上谷寇府君墓誌銘並序侄女婿朝議郎行大理司直攝監察御史賀蘭弼撰侄宣德郎前行馮翊郡河西縣尉塤書並篆蓋公諱洋字若水，上谷昌平人，其先康叔之後也，昔周王命小子封，蓋賢康叔為大司寇，子孫因氏焉，逮侯角歸燕，始家於上谷，東漢雍奴侯底綏河內，比義蕭公，厥後蟬聯耿光，昭晰傳諜，弈世十七而生我公，公之曾王父諱暹，隋襄國郡守通城閔公，王父諱志寬，皇歸州刺史，烈考諱思遠，曹州長史上柱國，皆禮樂高標，文儒雅望，公稟中和之秀氣，承慶緒之休烈，瑰貌七尺，嚴莊不群，望之儼然，尤善名理，九流百氏，莫不兼該，文章斌斌然有大雅之致，弱冠應材稱棟樑舉，策居第一，又試拔萃出類科，與邵，齊浣同時超等，授魏州昌樂尉，換洛州興泰尉，神龍初，大徵儒秀，精擇令長，薦與盧藏用等高第，敕試虢州盧氏令，後除申王府記室參軍，改并州錄事參軍，內艱去職，重集荼蓼，丁曹州府君憂，與弟溶等跣奉靈櫬，載涉冰雪，行路哀之，卜宅於邙山之下，躬畚墳土，手根墓木，因而廬焉，九原蓁蕪，狼虺為患，自公之居也，毒不螫，猛獸可馴，服闋之久，而起補大理主簿，間一歲，遷本司丞，明刑無冤，真秋官之胄也，尋轉涇州司馬，累充朔方軍節度判官，元帥戶部尚書王，兵部尚書蕭嵩悉以金革之事咨於幕下，乃北逐獯虜，勒銘於牛頭山，雖燕然紀功，不是過也，仍兼東受降城使，匈奴懾焉，加朝散大夫，拜冀州長史，移貝州別駕，歷吉，舒二州刺史，南陽，廣平二郡太守，凡所理化，必著能名，去思不忘，豈徒願借而已，晚加衰疾，屢表懇辭，由是除恆王府長史，將行，以天寶七載六月十五日薨於外館，春秋八十有四，粵十一月晦，歸窆於河南縣金谷原之先塋，夫人河間縣君邢氏祔焉，禮也，夫人，皇司議郎玄助之孫，屯留令思義之長女，事舅姑穆如也，崇饋祀肅如也，享年七十有五，先公即世，可謂君子偕老焉，嗚呼，五事之先，如公之貌，百行之本，如公之孝，文可以經國，政可以息人，然而不登台階，抑命也，長子刈，秀而不實，嗣子丕，克遵遺令，公之子婿吏部侍郎達奚公，天下詞伯，王之藎臣，送終伊何，皆所營護，哀榮之典，朝野歎息，弼忝承姻舊，敢廢斯文，仰闕里之牆，雖慚睹奧，篆泉台之礎，無所愧詞，銘曰，連延蒼翠，恆碣氣，文武不墜，世濟高位，才優公吏，仁典獄寺，謀及軍事，勇為兵使，佐郡惟三，專城則四，不回於利，不疚於義，啟手歸全，以沒於地，望清洛兮倚邙，列侍先塋兮丘壟成行，古往今來兮人世共盡，于嗟同穴兮此陰堂，天寶七載歲次戊子十一月丁卯朔三十日景申，
大慈禪師墓誌銘並序禪師本姓李，名隸於崇敬寺，自稱曰淨覺，號之曰方便慈，眾稱之曰大慈，春秋五十九，僧臘凡卅矣，開元初，悟三世之有，劃萬物之緣，捨俗出家，懇心趣道，住持禁戒，受具聲聞，已殖三千大千之所，匪唯一劫二劫之漸，初趣於大智和上，懸解禪門，後謁於大照禪師，吻合心地，其後住終南諸寺，亦十餘稔，或投曠野，或宴居山林，外示端嚴，內汲引，而心入於無聞勞矣，天寶五載十月廿九日，化滅於靜恭里第，今終於第不於僧房者，蓋在俗有子曰收，致其憂也，臨終曰塗萏禮也，法門儉，吾從眾，於是攀援泣血，罔極崩心，如何昊天，獨貽大戾，瞻望不見，何恃何依，頃葬於萬年縣洪固鄉畢原之東南，至七載十一月甲申，建塔於此原之腹，縣改咸寧而改葬焉，其葬具順僧事而從遺命也，已相川原，將樹松賈，茲塔如踴，惟靈永安，日月雖除，終身荼毒，咨惟小子前左領軍衛倉曹參軍收述德而頌，頌曰，身雖現，心湛然，相不住，度無邊，
大唐前漢中郡都督府西李少府公故夫人扶風竇氏墓誌銘並序左威衛兵曹參軍盧沼撰夫人竇氏，其先扶風人也，曾祖宗，譙國公，駙馬都尉，左衛大將軍贈特進，祖孝謙，丹，坊，，恆，定，六州刺，父宣文，蜀郡大都督府法曹參軍，唐安郡晉原縣令，外祖隴西李景晤，光祿大夫，內外榮宗，姻連帝戚，世業貴胄，門襲公名，信謂易葉不墜，克著其美，既光國史，亦存家諜，豈假一二之言哉，夫人即晉原府君之長女也，特稟中和，誕茲柔順，少總婦道，長善母儀，貞正居心，仁孝成性，四德具美，六親為謀，年始初笄，作嬪君子，早諧宴爾之樂，復偶夢熊之慶，嗚呼，樂往哀來，福兮禍倚，誕育七日，遽奄百齡，家才慶於弄珠，魂獨歸於蒿里，嗚呼哀哉，以天寶二載七月六日，終於西縣官舍，時春秋廿有五，少公初承凶問，君小吏之懸枝，後對偏遺，悟大人之擊缶，幼子總，哀哀襁褓，嗚嗚而泣，生人之苦，未有若此，少公秩滿，迎魂東歸，葉從龜筮，及茲遠日，今以天寶七載歲次戊子十一月朔廿四日庚寅殯於洛陽北邙之原禮也，於戲，夫人德行雙美，道釋兼善，古之婦德，莫之與京，以厚葬非禮，臨歿遺囑少公，勉就高志，故為薄葬焉，嗚呼哀哉，今古永隔，存亡路殊，感義夫之高節，傷幼子之合禮，敢書非薄，知淑德之不朽，銘曰，假淳和，但生柔德，公侯之胤，惟婦之則，幽蘭其芳，貞松其直，配君子，初諧瑟琴，夭桃其華，與李成陰，本望偕老，俄悲古今，玉佇成器，珠痛朱沉，千年永隔，空遺雅音，
唐故文安郡文安縣尉太原王府君夫人勃海李氏墓誌銘並序夫人其先勃海人也，祖彥，皇青州司馬，父滌，皇冀州衡水縣令，夫人即衡水公第三女，載十八，適於王氏，時王公衡水主簿，因而結婚也，夫人凡生一子，王公天寶二載終於文安，夫人以天寶七載十一月四日遘疾終於河南縣孝水里私第，捨春秋有四，惟夫人性含謙順，德蘊賢和，惜乎，以天寶七載十一月廿四日葬於洛陽北原禮也，蓋未合也，蓋從權也，嗣子羽，哀哀在疚，欒欒其棘，銘曰，佳城鬱鬱，春復其春，窮山蒼蒼，松柏愁人，泉扃一閉兮開無辰，嗚呼哀哉兮思慕終身，大理丞王縉撰，
李公墓誌銘並序四子名庭，六子名仙鶴，十子名知什，李公者，李老君之後胤也，祖綬，左衛將軍檢校朔方之將，小名舉，官號亦同，父隨祖任，便住太原，恐濯亂身心，遂高道不仕，放逸於人，好習清虛，長遊山水，時學坐亡立死，飛九轉之神丹，命壽百餘，世之罕有，郡邑知名，俗稱德道人也，少年之內，乃婚車氏，產其一子，即李公也，名秀，小小青衣侍衛，不離父側，及其長大漸學，婚仕於人，名之未立，忽染疾纏，命歸嵩里，男女幼稚，遂權葬於太原，今卜擇良時，用天寶七載十一月廿四日坤時，遷葬於東京河南府洛陽縣上東門之道北北部鄉，與高夫人同，禮也，恐陵谷遷移，桑田遞海，勒名於石，萬知之，歌曰，人之在世，似石火之光，泡末成身，起長久住，不如歸道混一，無違忽之間，即之，
大唐故定遠將軍守左司御率府副率姚府君墓誌並序汝南郡郾城縣主簿胡瑱撰公諱知，字章，河東人也，承帝舜之後，孝感天下，德被仁賢，弈葉衣冠，繼代不絕矣，曾曇，位毗轉扇，佐理無私，才豐翰林，氣秀山嶽，祖護，字人當職，馴翟謠風，邑哥來蘇，邦聞其政，父惠，高尚不仕，偃臥林泉，飲水曲肱，樂代無悶，公即君之第七子也，幼嘗讀書，其拾青紫，天假多德，聰敏不群，調選授河南府錄事，糾舉六曹，綱紀一縣，政聲滿於天下，美譽聞於朝廷，主司用人，擇以不次，超拜朝散大夫將作監丞，恭儉守節，克諧奉公，卓立奇才，超越朋輩，雖仲山之德，無以賢其人，主上貴以忠廉，允擢用，再陟左驍衛郎將東京皇城副留守，衣冠赫弈，出入禁闈，親事玉階，肅特拜左武衛中郎，判左千年衛將軍兼省城使，馳聲帝里，篤察奸非，善積播揚，遠聞邦國，有制遷左司御率府副率兼判五率府事，總轄案牘，不差毫，仰之如神，實謂賢德，天何罰善，遠彼逝川，春秋七十有一，寢疾終於東京道政之私第，夫人任氏，閨風扇揚，組川克備，天不德，早謝泉門，今祔皇姑，卜宅遷之，以天寶七載十一月十六日合葬於北邙原之禮也，需車出郭，引紼交途，設鹵簿之陳儀，牽輓歌之慟哭，孝子洛瑛等，攀號崩裂，五內心酸，欲報劬勞，昊天罔極，恐疾移骨燼，海變桑田，勒石為銘，光乎不朽，志曰，彼君子兮，挺河汾，親事玉階兮，卓立不群，拾青紫兮，出入禁掖，勒貞石兮，美譽遠聞，嗣子淮陽司倉洛瑛書，
太原斛斯府君墓誌銘並序君諱翹，字淳風，其先太原人也，祖宗冠冕，弈葉重芳，明哲代聞，英奇相繼，君星辰秀氣，山嶽神，博識多知，五百年之俊異，宏才碩量，九萬里之羽儀，默語陸琴樽養性，遺榮不仕，放逸為心，締交卿相之門，追賞王侯之第，不孤風月，取暢心神，實命代之賢良，亦當時之君子，豈為電波無住，舟壑有遷，良木斯摧，哲人將謝，粵以唐天寶七載歲次戊子十月戊戌朔二日己亥，終於利仁里之私第，春秋五十有七，悲夫，瑟台闃寂，井逕荒涼，響像如存，精魂何，即以其月廿九日景寅卜安厝葬於南府河南縣平樂鄉界芒山之高原禮也，嗚呼，游龍落甲，傷晦影於黃泉，歎鳳殘毛，痛於丹穴，乃為銘曰，鬱鬱佳城，冥冥夜台，黃泉路咽，白楊風哀，朝謚至，太山其頹，自古飲恨，非君痛哉，
唐故處士河東裴府君夫人祖氏墓誌銘並序夫人姓祖氏，其先范陽人也，唐司農少卿孝基之季孫，渠州司馬義臣之少女，秘書郎流謙之次妹，處士河東裴府君之嫡妻，府君諱，以才行見稱，為太常卿梁載言表薦，有就徵，遁逃不起者，夫人自殷王祖乙之後，於今二千載，賢才間出，史不絕書，即納，約，君彥之類是也，以儒素詞華為家聲，以儼恪淵默為志意，以孝敬恭謹事上，以柔順慈惠撫下，嗚呼，有如是者，不享其壽，明神欺之矣，以天寶七載四月十日疾疹，不作年，北首於洛陽縣利仁里之私第，春秋七十有五，即以其載十月廿三日殯於河南府河南縣平樂鄉杜郭村之西北原禮也，嗣子濟以為至敬無文，直書其事，庶夫來者知我不誣，銘曰，洛水之北，邙山之陽，孤墳巋巍，外野蒼茫，卒為泉壤，安用如堂，幽明異處，母子殊方，猶聞鶴唳，還應痛傷，
唐故延王府戶曹丁府君墓誌銘並序曾祖，周朝請大夫河間郡司馬，祖神武，隋朝游擊將軍，左武衛郎將，父讓，唐朝議郎平陽郡襄陵縣令，公諱韶，字子韶，魯郡濟陽人也，公自總角，有聰敏之異，服膺顏冉，以仁義為軌躅，企踵皋伊，以宰衡為衿府，而體氣宏雅，風神倜儻，弱冠明經擢第，釋褐授隱太子廟丞，陟遐自邇，甫階於尺木，自邇之大，爰發於濫觴，次授節敏心陵令，惟肅肅焉，焉，轉延王府戶曹，趨以瑣闈，侍以雄風之對，未得逾時，忽嬰微瘵，長子冽，蘄春參軍，次子，孝廉擢第，二子而在侍，求西山之藥，召南國之醫，苦無瘳焉，以天寶七載八月十七日卒於河南府洛陽縣通遠里之私第，時春秋有六十，乃泰山其頹也，梁木其壞也，以其載十月廿三日，窆於洛陽北邙之禮也，白馬嘶定鼎之郊，絳扇邙山之路，洛陽悴陌，寒吹空吟，荒野幽埏，苦霧朝暗，銘曰，出自濟陽，祖始太公，孝廉丞廟，為令陵宮，判曹王府，以應雄風，卜其宅兆，厝之蒿里，南俯王城，西臨水，孤月為伴，白楊為鄰，誰知桃李，不復再春，
大唐故寧遠將軍行左威衛左司階上柱國太原王府君墓誌銘並序登仕郎前新羅縣尉郭懷琰文並書公諱元泰，字清，太原人也，周封其氏，則班列郡焉，廿一世祖為司徒，晉時季之宗胤也，百代傳寶，名流其昌，千載芳猷，簪纓是重，曾祖信，式瞻方考，徽美其身，終袞府長史，父義，拔秀標峰，擢高超器，捨文貫武，率職仍甄，積任勳庸，終翊府中郎將，並為人望也，公稟靈粹氣，天骨不群，鶴唳沖天，虎賁精任，初解褐司戈，乃武職之美，後改中候，不失其望矣，都尉之號，名已厚焉，將軍之位，階列其義，任左威衛左司階，則其任也，公二弟德合同規，官悉武臣，俱為都尉之任，五龍之後，代莫能名，三秀之前，公之仲祿為上矣，公職當騏驥，昂藏浮雲，小駟大宛，追風曳練，神駒出水，明漢代之窪河，麟馬呈皇，彰吾君之感及，因使於洛，返轡未回，忽染斯疾，便成哀作，遂天寶七載夏四月薨於徽安里之私第之，時春秋七十有三，嗚呼哀哉，哲人痿矣，梁木壞矣，劍星將落，鏡忽藏明，朗日收光，薤歌斯起，韓陳三傑，已變塵灰，阮向七賢，亦為冥寞，嗣子庭誨等，情摧憒烈，腐瞻傷神，泣血絕漿，古之何比，痛逝川之易及，哀風樹之難留，遂以其載十月十二日歸殯於河南邙山平樂原之禮也，猶恐移陵徙谷，山河變遷，式記芳猷，藏之不朽，其銘曰，武臣去，鏡光滅色人已亡，生涯能幾，痛茲冥路辭高堂，慈父終考，孤子無恃憒心腸，原野蕭蕭，顧是荊棘何蒼蒼，式鐫銘記，藏之幽穴萬餘強，
唐故清河崔君之志銘君諱石，清河人也，因官上黨，封屯留侯，自履跡於開祥，構極人之峻趾，曾祖諱粲，祖諱道，父清貞不士，樂守區園，春秋六十有八，終於私室，以天寶七載歲次戊子八月己亥朔八日丙午葬於屯留縣東北卅里平原，禮也，東視濁漳，西觀清雍，黃崗鎮其後，淥水引其前，勒石為銘，乃為詞曰，巢駟難留，遄波易迅，山河不定，取此為信，
故銀青光祿大夫太僕卿上柱國張府君墓誌銘並序著作郎李賁撰公諱去逸，字去逸，范陽人也，自以張命氏，錫羨煌煌，出入代功，劍履不絕，茂行英藝，必有其人焉，煥乎史牒，可略言也，曾祖立德，皇秦城府左果毅，祖崇基，皇隨，延二州刺史，考守讓，皇銀青光祿大夫，涇州刺史，贈涼州都督，相照華懿，不孤直道，副戎列則武備有倫，牧名蕃則外方知訓，斯裕總萃，致美於公，公誕生德門，特鍾茂豫，英邁正性，妙年老成，彎弓號六鈞有餘，飲酒至一石不亂，善射而匪用乎武，能賦亦不耀其文，景雲初，以昭武皇后親外甥，特授左衛率府兵曹參軍，換太子家令丞，開元初，授太子舍人，因封禪扈從，特恩加朝散大夫，尚捨奉御，尋陟殿中少監，上巡五陵後二歲，遷金吾將軍，明年，詔擇使匈奴者，以公為專對之選，俾膺是行，仍賜紫金魚袋，以極紱冕之寵飾也，終克單揚皇威，允副朝寄，旋蒙賞命，時論榮之，加光祿卿，無何，天子以環衛之委，尤切心腹，爰自名卿，迂列真將，授右衛將軍，轉太僕卿，因從上祠南邱，恩制加銀青光祿大夫焉，公歷職凡九，執心不貳，寢疾逾年，積善何負，天其或者鍾其後嗣乎，天寶七載八月廿一日，終於長安縣頒政里之私第，春秋五十有六，外姻畢哀，中使降吊，常式贈之外，別敕賜絹三百疋，布三百端，俾給喪事，嗚呼，其生也榮，其死也哀，足以彰聖明孝理之殷，思從母昆弟也，旋以其年九月十七日，遷窆於咸陽縣之北原義陵鄉禮也，有子六人，渾，都水使者，奏，左衛率府兵曹參軍，澤，清，吏部常選，沐，潤，弘文館明經，咸泣血於蓼，善逾二連，仁乎其親，信加於人一等矣，銘曰，英英張公，遙遙華胄，挺生翹楚，後來之秀，抱禮復樂，義肥德富，貴游推美，戚里稱賢，虎衛執金，榮寵在旃，龍城勒石，何慚燕然，歸真京兆，食墨秦野，渭水之陽，義陵之下，哀哀遺胤，蕭蕭嘶馬，松林送人，孰不悲者，
唐故河南府洛陽縣尉頓丘李公墓誌銘並序前大理寺評事張階序洛陽縣尉韓液銘洛陽縣尉蔡希寂書公諱琚，字公珮，以天寶戊子二月乙巳反素復始於東京毓德里私第，自生之歲正月甲乙凡三百廿三甲乙矣，其季於亡六之四而奇五焉，七月丁酉與夫人河東薛氏合葬於洛陽東北原，懷故緩也，公其先漢郎中令敢之後，七代祖宋殿中將軍方叔，門慶大來，生後魏元恭皇后，至皇興中，緣兩漢後父之重，追封頓丘王，王有才子八人，五為王，二為公，一為侯矣，尺一封拜，舉集其家，同日五侯，其榮不大，繇是名其族為頓丘李，亦曰五王李焉，方叔生陳留王誕，誕生度支尚書器哲，哲曾孫尉氏縣令忱，公之大父也，烈考仁偉，無祿早世，公生於衰緒，褓抱而孤，長於昌期，噫嗚遂晚，家在漳鄴，時來洛京，山東大人咸器異之，剛簡寡徒，造次稀合，其所厚善則金部郎馮用之，涇陽宰韓景宣，夏長劉晏，廷評王端，墨客張柬而已，每相逢道舊而別，一歲不過數四，而百氏圖書之學，八分篆隸之能，虛中慎獨之心，秉直懷方之節，已獲重於知己，或庶幾於古人，予不佞，從事斯文，備嘗公聽，夫體者性之裁，工者分之專，故清而近者宜於詩，博而瞻者長於筆，側聞雅論，公以筆推雄，洎開元廿二載，尚書考功郎孫公，天下詞伯，嘖以武庫詩備題，候群子之去就，公含毫有得，詞理甚鮮，俾孫公至今道之，其勇於效能忽復兼擅有如是者，遂以鄉貢進士擢第，是冬也，朝廷命天官舉博學宏詞，超絕流輩，利將以大厭詳延之望，而會府高張英詞，必扣長鳴者千計，中俊者六人，公其α然，益動時聽，明年，授公秘書省校書郎轉右驍衛倉曹參軍，換河南府洛陽縣尉，視事再歲而終，秩不過於百石，禮不出於三命，幽誠靡亂，曩實徒勞，嗚呼，他時元氣適來為公者，未始離於愛憂之域歟，嘗自契於知言，固無悲於就木，夫人鄂州別乘自砥之女，公筮仕之初也，天實剝喪，收夫人於鄴焉，嗣子觀等，充窮至性，如集荼蓼，恭聞同穴之禮，泣而奉之，誠保家之主也，夫人劉氏繼其室，主饋如在，撫孤猶生，公是以死而無恨矣，公歿非不正，德非不儲，門有宿羅，巷無素車，與人疏淡之致也，而鹽麥數斛，聞者相高，喪事趣辦，家無一毫，又雅故公廉之跡也，白蓋雙引，門生挽送，環悲就訣，無驚大夢，有賢達遺風之流也，則予與公泉今洛陽尉韓液，皆同年擢桂之客，同捨校友之郎，是正多暇，周旋可數，而貞石貝貰詞，貴於詳實，今予序之，韓銘之，徵其素行，庶不誣矣，銘曰，氣生賢，孤檔特峻，詩書禮樂，言行忠信，眾美過人，多材得俊，學海千里，詞峰萬仞，科實連登，官惟驟進，大翼未戢，上天不，積德斯厚，逝川奚迅，洛北開塋，漳南啟殯，遂彼同穴，歸乎大順，秋風始高，素車早引，門客痛骨，泉扉掩櫬，何處登龍，空餘慕藺，遺芳紀石，歿而猶，
故朝議郎行太原府文水縣主簿上柱國崔府君墓誌清河崔府君諱永，武城人也，昔尚父佐西周，表東海，積善余烈，其在茲乎，曾祖濟，皇朝太子洗馬，祖元異，皇朝益州唐昌縣令，父法言，皇朝銀青光祿大夫，上柱國，鄴郡別駕，或文物衣冠，時稱高步，或聲明德業，代謂象賢，府君英毅古風，挺傑弘量，貞剛為利用，禮義為雅名，昭宣乎論道經邦，發揮乎開物城務，猗此數事，府君有焉，初以細列出身，解褐曹州乘氏縣尉，其政也不茹不吐，其心也惟精惟一，徵梅生之位，宛若神夫，梁竦之談，且勞州縣，時安西都護來曜以嘉聲駿，奏充節度判官，列其楚也，洎出塞能允，登車有光，按俗而萬里生風，靖人而三軍破膽，以功加上柱國，授晉州臨汾縣尉，未幾居喪，哀毀過禮，後任太原府文水主簿，鳳騰逸翰，暫棲於枳棘，士蘊瑰材，必蒞於畿甸，是以三載考績，九流瞻仰，宜夫遠者大者，以公以侯，嗟乎，天奪其精爽，不與其祿位，以天寶六載遘疾，至七載六月十七日終於洛陽之私第，春秋五十有五，清規可挹，尚識仇香之名，逝水空流，徒懷尼父之歎，然以歲月猶阻，闕祔於先塋，節制有期，冀安乎靈櫬，以其載七月八日權厝於河南府河南縣平樂鄉終興藝第里，遵吉兆也，嗣子萬等寢苫泣血，刻石銜哀，俾永錫於孝心，將不匱於泉戶，其銘曰，積慶之後兮德既昌，身之節名揚，天不遺兮奪其魄，哀孝子兮紀貴石，壟月千秋兮對松柏，
唐故吏部常選廣宗郡潘府君墓誌銘並序遠國流芳，楚大夫汪之緒也，洎乎晉葉，黃門侍郎岳之胤矣，幸唐運龍驤，曾祖佛壽，識葉天謀，輔翼左右，拯濟塗炭，永寧邦社，拜銀青光祿大夫，儀同三司，九原郡守，祖觀，太中大夫行司津監，父元簡，積學成業，溫恭允克，仁惠鄉閭，博通今古，弱冠明經擢第，吏部選，君名智昭，字洛，京兆華原人也，幼年聰敏，識用多奇，日誦萬言，尤功書算，甄別寶玉，性閒技巧，好歌詠，事王侯，此乃君之行也，君之明也，養親純孝，甘脆無虧，交遊克誠，信道日益，友於兄弟，共被均衣，見善必悛，歸心三寶，君之孝也，君之仁也，曉陰陽義，通挈壺術，事瞿曇監，侍一行師，皆稱聰了，委以腹心，君之德也，君之能也，掌歷生事，習業日久，勤事酬功，授文林郎轉吏部選，時載五十有六，運薄陵遲，降年不永，嬰疾累月，藥餌無徵，病甚日篤，終於其家，嗚呼，生分有涯，逝水長沒，備凶儀習吉兆，以戊子歲實沉月五日癸酉殯於長安龍首鄉禮也，有子五人，順也，運也，訓也，慎也，俊也，昊天罔極，泣血如流，恐代久陵夷，高崖為谷，孝心遠紀，式刊銘志，長原孤墳，松賈蕭森，刊石遐紀，流芳德音，泰山其頹，梁木其摧，五子荼毒，追慕增哀，天寶七載七月五日景時，
大唐故何君墓誌銘悲夫鼐族聲，肇自三皇之季，宗派胤，爰生五帝之初，弈葉雄傑，連枝懿戚，播徽猷於簡策，贊盛德於簧謨，望重赴於西河，榮宗光於上國，君諱知猛，字元須，因官啟族，徙昌化郡焉，曾祖令韞，隋任化縣令，制錦一，絃歌百里，祖開文，上柱國，銳略三軍，神謀七札，父知猛，騎都尉，惟公琢磨道德，組織仁義，穆穆恭順，色養不闕於晨昏，察察其能，忠貞無乖於奉國，何圖朱明落彩，素月淪輝，嬰疾晨宵，沉累寢，名醫不愈，良藥無痊，忽遘風霜，梁木斯折，嗚呼哀哉，以天寶三載十二月廿八日春秋六十有八，終於私第，夫人太原王氏，惟夫人母儀式序，貞媛自天，六行早譽於閨闈，四德夙彰於閾，不謂春美，忽遘秋霜，降靈魄於仙宮，窆花容於窀穸，以天七載五月二十七日春秋六十終於私第，嗣子哀之以風樹，孝禮未申，悲之以逝川，懷恩罔極，嗟乎，生何以禮，恭順以事之，死何以贈，棺槨以葬之，以天寶七載歲次戊子五月庚午朔二十七日景申謹葬於郡城北二里之原禮也，其地則青山面合，翠樹臨墳，東西感應於禎祥，南北並符於吉兆，不封不樹，何以表其孝乎，剞厥豐石，乃為銘粵，猗歟望族，器局神才，有而忽往，無而或來，哀風郁怏，悲雲徘徊，身辭日，魂歸夜台，
唐故王夫人墓誌銘夫人王氏，琅耶人也，高祖約，周御史中丞，曾祖武安，隋贈相州刺史，祖德真，皇朝金紫光祿大夫，侍中，贈左僕射，父旦，皇朝太子通事舍人，緱山慶遠，淮水靈長，故累葉而冠蓋增榮，一門而賢德相繼，神輸秘粹，氣襲中和，生夫人，為代母則，婉娩成質，柔謙立性，早承師氏之訓，特擅諸生之名，爰在初笄，嬪於崔氏，則淮安郡參卿寵之妻也，外成宗族，自移教於舅姑，宜其室家，乃睦姻於娣姒，帷簿久而逾潔，瑟晚而更調，頃者以參卿祿米代耕，而夫人躬自鬻巧，訓長撫稚，有慈無威，華載怡，峻節無易，允謂有尸鳩之德，誠宜居鵲巢之位，豈期年無不壽，疾匪經旬，當參卿受一命之初，則夫人棄五福而夭，與善之理，何其爽與，嗚呼哀哉，天寶七載四月十七日，終於河南永豐里之私捨，春秋八，以五月三日，將稿葬於洛陽平陰鄉從權禮也，參卿悲舊，空瞻遺掛，哀子余喘，常叫虛，荒阡未同於己禾，泉路遽從於刊石，銘曰，鳳凰于飛，和鳴鏘，我周之後，爰適於姜，禮均體敵，德播名揚，宛彼賢淑，夫家之光，齊眉恨結，偕老神傷，蘿煙，彩芳，仰白日兮不可見，瞻畫兮夜何長，
唐故宣義郎行莫州文安縣尉廣平郡程府君墓誌銘並序鄉貢進士吏部常選河東薛咸撰南陽孝廉吏部常選張書君諱思慶，其先廣平郡人也，因仕居洛，甲第王城，翹翹捧日之精，秩秩刻篆之胄，赫然冠冕，榮貫古今，高祖諱訓宗，唐朝大丞相府驃騎將軍，則位重推轂，公侯城，褰旗則七縱而無遺，屈指則一年而寧失，得兩孫之奇轍，侔二起以齊蹤，麟閣丹圖，筆載青史，伏惟爾祖，黃綬冀州，鴻漸飛鄭，兩部仙尉，一舉任賢，崇代藏符，楚楚出塞之傑，酌波渤，漂漂海口之源，惡枳棘之鳳巢，豈百里之賢路，清白流頌，畏愛絃歌，則梁竦長懷，尚勞州縣，桓譚不樂，空負琴書，開元十一年五月九日卒於公館，享齡六十有九，嗚呼哀哉，已年入夢，庚日鳴災，兩楹華奠，淇洹瓊瑰，太山雲謝，梁木其頹，年月不便，權殯覃甸，黃河之背，太行之面，藐矣孫炅，是育是長，厚地不載，所天又喪，在疚，攀號無所，處眾不群，有問無語，孝理增深，卜其宅兆，祖載神柩，歸於洛表，惟祖惟母，在彼在此，往死異時，今來同軌，痛生死前後，有分胡越之心，旌同歸，終淪松柏之路，即天寶七載三月十二日合葬於河南府河南縣平樂鄉安善里杜郭村北二里平原禮也，嗚呼哀哉，青烏啟兆，臥牛之所，是窆是封，爰抗爰舉，地若平砥，勢出自然，枕城負水，左伊右，鄉名上洛，邑號平原，靈鍾畔門，哀祖父俱殞，陵谷遷忽，去留第泯，不朽之言恐墜，如山之功無聞，爰刻石以立志，鑿金字而表存，千齡兮萬代，傳銘兮後昆，乃為銘曰，卓哉府君，特稟奇器，生人之秀，河岳之粹，如何雲亡，繫於包桑，天不遺，殲我維良，白日兮逮昏，銘志兮長存，死事兮盡矣，悲號兮松門，
唐故上黨郡大都督府長史宋公墓誌銘並序銀青光祿大夫行兵部侍郎上柱國宋鼎撰公諱遙，字仲遠，廣平列人人也，曾祖滕王記室府君曰懿，流慶於大父，贈天水郡長史，長史府君曰孝恭，積善於皇考，贈禮部郎中，郎中府君曰玄獎，集祉於公，公實繼累仁，有卓全德，素業可范，清躅可師，由孝所以榮親，踐忠所以事主，自國子進士補東萊郡錄事參軍，舉超絕流輩，移密縣尉，擢監察御史，殿中侍御史侍御史內供奉，遷司勳員外郎，度支郎中，拜中書舍人，除御史中丞，賜緋魚袋，尋加朝散大夫，戶部，禮部，吏部，再戶部四侍郎，左丞，出博平，滎陽，絳，魏，陳留，襄陽，貶武當七郡太守，河北，河南，山南三採訪，上黨郡大都督府長史，主絲言則王業潤色，屍宮尹則朝廷嚴整，在小宰也清通聞，居連率也愷悌布，義發乎我而加乎人，恩施乎物不有乎己，顯允志尚，於昭職物，將台階，用緝帝采，神理未厭咎，吾道其不行，行寶六載二月五日終上黨公捨，享齡六十有五，凡計階至通議大夫，勳至上柱國，氣清而朗者，樂之輿也，公守之以和，體正而實者，禮之器也，公輔之以肅，平賦必均，審獄必緩，故所至能化，而所去見思，正始雅聲，餘韻每存於歌詠，奏議清論，故事空留於台閣，已矣哉，卜七載正月十一日葬洛陽縣清風鄉崇德里北邙原，經也，嵩巋巋宋公之，萬祀不已，伊洋洋宋公之系，百代不忘，乃銘德曰，於昭德聲，代亦有聲，肆不隕厥聲，休矣哉，乃銘官曰，允鑠官政，時亦有政，肆不殄厥政，休矣哉，前河東郡永樂縣尉鄭長裕書，
唐故上柱國處士段君墓誌銘並序君諱仲垣，字林宗，東京河南縣人也，顓頊之元子段，始祖也，昔之德者帝有先，大道玄玄，強名太上，柱吏攸傳，因段食菜姑臧，家門，遙燕支，早山關煙，霄靄昌捕，濃海氣雄之英，危冠高門之歷，有徙官臨淄，公諱延祚，延祚臨淄人也，周鎮北大將軍，使持西道大使，上柱國，食邑八百戶開國公，生隋蕩寇將軍豫州刺史，生唐雲麾將軍，右領軍衛將軍，上柱國，長郡公君逸，君逸生朝散大夫，坊州司馬，汴州長史，贈州刺史仁慶，仁慶生銀青光祿大夫，右衛將軍弘念，公即將軍第三子，八歲入小學，知家室之風，十五觀三禮，以識朝廷之儀，吞敢六經，咀嚼文史，逞文乃陳王拱手，談史則孔父鉗牙，弱冠之初，文章蓋海，廣開庠序，大訓英儒，世號徵君，俗傳處士，若乃孫吳之道，武勇之術，若齡歲，擊劍投壺，徘徊關山，慷慨風月，先天中，小煞子秋率種落窺我邊，侵我疆邑，天子乃按劍作色，聽朝不怡，乃敕劉上將，君乃此日拂衣從戎，鐵馬千，旗萬里，金耀日，馬如雲，四代五代，盡瓦解矣，如矣，開元中，尚書兵部敘功，別敕賜上柱國，遂退隱於家園也，謝玄之橫枕五湖，春風搖鏡，魯連之高蹈重海，晴潭洗雲，閒居隘巷，富仁寵義，方步，好游道門，志願必矣，乃識天命，禮讖乾心，日誦羅尼廿一遍，不融稟命，遐逝將終，春秋六十有，大唐天寶六載十二月十七日終於東京洛陽縣豐財里私第也，終時有異香氣，生蓮花國，住菩提道，自金仙所談，匪塵情之有，魂魄雖靈座安措，至七載正月二日，權窆於河南縣平樂鄉北邙山之禮也，嗣子國，次子國華，攀號茹泣，頹志崩心，乃倚喪仗，銜悲相謂，不朽之業盍不存乎國，當國未迥也，進無祿，退無寸儲，衣疏，其銘曰，有處，段干命氏，高榮載，位，於君，接緒當，罷秩卷，閒居洛濱，柳懶，梅紅，否來，魂散魄淪，文章寧在，英，玄堂寂寂，鄰，
大唐故寧遠將軍守左衛率府中郎嗣曹王墓誌銘並序河南府參軍李庭堅撰會稽駱從怤書王諱戢，字和仲，隴西成紀人，曾祖明，贈司徒，以太宗文武聖皇帝為父，以天皇大帝為兄，聖人之後也，初以季子，俾封於曹，遂繼別為祖，若伯禽於魯，唐叔於晉，南山有磐石之固，北斗有維城之親，此其大矣，祖傑，黎國公，贈太子中允，父胤，左武衛將軍贈太子詹事，百代為不遷之宗，四時從合食之禮，王靜專動直，閒邪存誠，寬仁弘雅，少有孝友之質，開元十三載，皇帝東封泰山，親侍大禮，以景命授尚輦直長，轉左威衛長史，時西戎別種，將違樹敦，詔擇宗子右威衛將軍行問之，王以母元妃金氏先在王宮，掌以彤管，徙彼屺兮，峨峨層城，有母焉，請為介也，已而旌入沙漠，綸布穹廬，不鑿空而平，不逾時而復，上親問勤苦，念茲戎功，力能轉誠，身報腹我，言發丹禁，涕流青規，皇恩既錫於如初，白華增美於能養，朝廷加之，特授朝散大夫，棣王友，遇大眚，累加朝議大夫，我先人遭家多難，武氏偷安，神龍初，飛陽在天，草木交泰，自凶矜之地，佐道德之鄉，玄成之避也讓兄，靈公之立也從嫡，故位在三公之上，官守五兵之雄，王之弁兮侍出入也，豐草及露，肆夏發聲，出於朱邸，入見白日，轉轂鉤百，驊騮列駟，能貴不滑，和淡以自處，大人曰，真我子也，開元廿九載丁父憂，三年不言，三日不食，雖先王制禮，而君子為難，服闋，上獲寶符之二載，擇親密於宗室，除寧遠將軍，守左衛率府中郎，感霜露於壽宮，制加恭陵使，又以大都之地，封王子弟，錫之山川土田，附庸中五之一，周之制也，以三為五，曹其近乎，猗歟本支，不可寒也，受冊命，四載五月廿七日，惟嗣王祗見厥祖，王玄元之裔也，不鼓鍾於內，不罄控於田，以道為心，以善為樂，至於坤乾之義，夏時之等，好探壞壁之書，時有登台之賦，無為之代，不知帝力，流謙終吉，素履無咎，時良月拜慶，獻歲入朝，賓客盡在於西園，精靈獨遊於東岱，因遘疾薨於京蘭陵之里，嗚呼，異姓來吊，同盟皆哭，妃滎陽鄭氏，襄城公之曾女，曰嘉耦也，以為王之大父黎國公，伯祖千金王，故塋墳樹，東土依然，豈無主也，不陪司馬之門，請赴周公之宅，遂平生之志矣，紀柔嘉有禮，洞識過人，遠護需車，特安宗┘，帷堂盡哭，郊圻卜兆，以六載十二月廿日葬於河南縣平樂鄉北邙山禮也，王馬不逾六尺，宅不過一廛，今必誠必信，物不侈也，嗣子皋頎乎其至，二女哭無常聲，太僕羽儀，光祿遣奠，東望洛水，悲笳出城，三元之殿，已罷通朝之籍，八公之山，空有學仙之所，銘曰，於皇我唐，於穆哲王，王熾而昌，始封之祖，文武之後，俾爾於曹，金璽組綬，本支百代，似以天孫，不改食地，新開戟門，吾觀損益，伊念古昔，城余七十，苑開三百，恭守玄元，淡乎虛白，不系外物，自樂平，魂魄何之，復於東榮，峨峨昭陵，後有佳城，駕言於洛，駟馬銘旌，乃開窀穸，大父之塋，近郊之門，北邙之路，賢妃護喪，嗣子如慕，枚卜茲日，有司鹵簿，斜分御苑，卻轉平丘，白日西山，黃河東流，豐碑此地，萬古悠悠，
唐故振威副尉左金吾衛新平郡宜祿府折衝都尉成府君墓誌並序赫赫宗周，昔有天下，分族命氏，列乎於成，公連曾祖威，皇太中大夫，禮部侍郎，祖立，皇朝朝散大夫，趙郡癭陶縣令，父崇品，皇朝議郎宣司戶參軍，於是克清門風，乃敷政理，備歷中外，翼以良家子，屬中宗孝和皇帝有事郊為授左羽林軍長上，轉京兆府望苑府別將，左清道率府候，當警夜紫禁，環衛丹墀，以事一人，方逾十祀，無何，調河東郡霍山府左果毅都尉，左金吾衛知隊仗，使洛交郡龍交府，彭源郡天固府，加振威副尉，新平郡宜祿府左折衝都尉，知隊仗如故，加左藏庫使，勒驍雄之勇，烈虎豹之師，守金帛之殿，將出約之吝，公幼而習武，長而主兵，恭默其心，堅白其操，誠福之善矣，豈禍之淫矣，遘疾彌旬，終於咸陽別業，然天寶五載九月廿一日，享壽五十有五，以六載十月廿八日葬於長安高陽原禮也，銘曰，嗟嗟都尉，三居其位，天階入侍，天府司使，福善無徵，禍淫曷至，且小植松柏，乃高起壟隧，非獨今日之如然，皆當萬古之所利，
唐故義興周夫人墓誌銘並序夫人義興人也，漢真將軍勃之苗裔，晉輔國大將軍處之孫，皇明通之女，姻不失媛，晉以疋秦，適為太原王府君靜信之妻，昔五典克從，三台樹位，漢朝之任太尉司空，此皆府君之遠祖也，夫人四德可則，九族從風，齊眉之敬無虧，如賓之儀有越，俸佐君子，何憚蒿藜，自喪移天，久歷星歲，期百齡之有永，胡一極之備凶，天道者何，仁罔斯在，嗚呼哀哉，藥餌無救，遂終於延康之私第，時春秋六十有五，孤嗣號絕，猶子悲酸，以茲吉赴杜城東郊之禮也，況丹旌霞掣，素幕雲張，痛寒風之蕭瑟，悲夜月之蒼茫，岳也匪才，忝為敘述，詞曰，昔聞天道，仁罔不遂，彼蒼如何，降禍斯至，嗚呼哀哉，嗚呼哀哉，黃泉已掩，白日寧開，痛孤嗣之號絕，傷行路之徘徊，天寶六載十月卅日葬，
趙郡李府君墓誌並序君諱迪，字安道，趙國人也，公侯代襲，閥閱相承，齊梁禁婚，憚其茂盛，周隋定族，稱為第一，四姓著首，百氏之先，世有文儒，仁物不絕，四代祖澈，字伯倫，尚書左丞，見北齊書，高祖純，字正義，尚書左民部郎中，隋太常丞，廣，介二州刺史，見北齊書，曾祖德，隋太常丞，洛陽縣令，祖玄同，侍御史，度支員外郎，朝散大夫，贊皇縣開國男，父願，倉部員外，給事中，博，陳二州刺史，朝請大夫，襲贊皇縣上柱國開國男，公即其元子也，衣無常主，財非己物，裘馬則朋友共弊，飲食常四海必招，不速之客盈門，取給之賓如市，不避細謹，每矜達節，時亦允矣，廿孝廉擢第，卅解褐受官，首任楊州大都督府楊子縣尉，次任岐州雍縣主簿，其次任河南府永寧縣主簿，公事被劾，左授建州參軍，會恩量移清河郡宗縣尉，六十有五，卒於恭安私第，天寶六載歲次丁亥十一月癸酉朔，廿五日丁酉，葬於北邙山東京城東北十四里禮也，銘曰，黃河之陰，邙山之陽，鳳凰穴，騏崗，東西不絕千里長，時吉日，葬賢良，
大夫太原府少尹上柱國范陽盧君墓誌銘並序朝議郎行太原府晉陽縣尉崔至撰君諱明遠，字子廣，涿郡范陽人，北齊黃門侍郎思道之玄孫也，神農大聖，盧敖列仙，我太公師周，我侍中佐漢，魏有尚書毓，晉有祭酒諶，人物輝映於一時，衣冠於千載，曾祖赤松，位至率更令，王父承基，位至郢州刺史，考元莊，位至嘉州刺史，弈葉載德，傳門剖符，才高地望，海內宗仰，公即嘉州府君之第三子也，釋褐汾州平遙縣尉，歷同州蒲城縣尉，御史大夫宋以公清白聞諸天子，明年，有詔改蒲城縣為奉先縣，隸屬京兆府，以邑有陵寢也，乃授奉先縣尉，副丞相李傑又以公廉恪揚於王庭，轉櫟陽縣尉，益州新都縣令，公明以照之，靜以鎮之，威以肅之，惠以撫之，御史中丞宇文融將命為廉察使，乃陟公善政，銅印光光，特異於是，俄而犬戎犯命，弄我邊鄙，入幕之而誰，劍南節度使益州大都督府長史張敬忠以公為行軍長史，而賴公朱紱煌煌，拜寵於是，遂為華陰宰，天子東巡幸，路當儲供，能吏之舉，歷選攸歸，適時之要，果有成績，邑人稱之，刊頌述德，童翊生碑，異代齊美，遂為壽安宰，天子復西巡幸，其政如華陰焉，乃遷馮翊郡司馬，關內道黜陟使御史中丞張倚復以公善跡名聞，擢拜太原府晉陽縣令，安於之化，蔑以加也，乃升太原少尹，下車未幾，忽遷殂，以天寶五載冬十有二月終於太原之官次，享年五十八，嗚呼哀哉，公秉明德，系茂緒，美風神，善談論，文舉之好招賓客，叔孫之每葺牆宇，從政惟九，親人者七，四陟清白，一建生碑，嗚呼休哉，夫人弘農縣君楊氏，皇朝同安郡長史承緒之女，年十有八，作合於我，婉妮淑慎，端莊幽閒，母儀嬪則，盡在是矣，以天寶元載夏六月廿八日卒於晉陽縣之官舍，春秋卅有九，嗚呼哀哉，越天寶六載冬十月十九日子合祔我公於洛陽北邙山之塋禮也，有子七人，肱，瞻，，閒，雅，重，相等，畔切荼蓼，哀深毀瘠，濟汾川而奉櫬，指崇邙而卜宅，吹切切於春景，旌搖搖於征陌，悲哀感動兮氣慘煙雲，容衛颯歸兮山唯松柏，嗚呼哀哉，銘曰，我族熊熊，系自神農，承太公兮，漢之侍中，魏之吏部，德為宗兮，晉有祭酒，齊有黃門，文之工兮，衣冠禮樂，像賢繼美，世稱雄兮，克生夫子兮如金如璧，政兼寬猛兮進以清白，乃宰京縣兮乃尹帝宅，汾川之上，洛陽之陌，吉至凶兮悲今改昔，冥冥萬古兮刊德貞石，
唐故河南府參軍張君墓誌並序鄉貢進士丁鳳撰君諱軫，字季心，其先范陽方城人也，曾祖玄弼，皇秀才擢第，拜長安尉，益府功曹，贈都督安隨郢沔四州諸軍事安州刺史，祖柬之，秀才擢第，宗社艱難，時危反正，特進中書令，監修國史，上柱國漢陽郡王，本州刺史，食封七百戶，碩德金章，勳庸茂績，傳諸國史，備列先碑，父漪，秀才擢第，朝散大夫著作郎，佐父潛謀，能安漢室，建策除呂，獻議如昌，功亞朱虛，侍歸束受，君則著作之第四子，聰合誕孕，廣積公忠，體峻晴峰，神高秋色，傅母罷乳，膻腥靡嘗，岐嶷有成，詩書便覽，往昔中宗復辟，邪黨構端，大父被奪鳳池，歸來典郡，見君性不食肉，幼及成童，奏為梵苑沙門，配居龍興精舍，載雖及紀，材必為時，君謂釋門之道也，祈沒後之因，儒門之教也，救當今之弊，惠狹於善己，濟世博於蒼生，返初服於巾簪，捨緇流而冠帶，屬天波昭滌，祖廟立宗，支子從班，大才誰繼，喟然曰，吾當擅鴻筆，取青紫，即胄太學，擢秀才，無何，拜河南府參軍，以秀才有後也，況官參河尹，攝綰府曹，墳籍文章，儒宗墨客，虛心待士，散俸歸仁，餘慶未融，斯文乃喪，味不知肉，以逮於終，以開元廿年六月五日遘疾，不祿於洛陽陶化里私第，春秋卅六，嗚呼，知音者莫不云，變風雅之篇什，稟江山之清潤，方經國而可大，尚沉跡而未光，痛昭世之早辭，乃邦家之殄瘁，有集三卷行於代，夫人安陽邵氏，備佩針管，整組川，事姑側聽於雞鳴，作嬪潔羞於荇菜，訓子得義方之蠱，孀居存師傅之儀，早歲專德於公宮，晚載心於釋典，以天寶四載六月十七日寢疾，終於故里私第，享年有九，越天寶六載十月十二日，合祔於安養縣相城里先祖之舊塋禮也，嗣子曰單，曰縉，欒欒相撫，哀哀相次，愷悌孝友，閱禮言詩，既積學而含章，亦高墉而射隼，女也事夫終遠，弄瓦存卑，相對悲號，皇皇孺慕，將題實錄，用敘哀詞，銘曰，軒轅垂裳，支裔分張，子孫范陽，弈葉全昌，從宦遷徙，茅社金章，猗歟君子，炳靈代起，文章宮徵，弱歲異此，不食於肉，歸於釋子，翻飛國庠，擢秀明易，繼業聯芳，參卿洛陽，嗟乎中折，梁壞人亡，夫人婉德，禮全內則，母儀柔克，嗣子食國，驅馳文墨，呱呱相向，銘志將勒，
唐故衛府君劉夫人合葬銘並序夫人四娘，其先彭城人也，自留秦分族，海隅振藻，前史昭晰，不能繁雲，曾祖福，祖李買，父歆，並鄉儀表，人倫聞望，高尚其志，婆娑自適，盛德鍾美，降生夫人，而嬪於衛氏焉，其孝事舅姑，賓待君子，禮接姻黨，慈訓長幼，則姜施孟母之不死也，豈簡翰所得形焉，嗚呼，鳳梧未死，龍劍一沉，君以開元二十三載三月七日溘先朝露，夫人守志彌堅，孀節不易，奈何天不佑慶，以天寶六載遘疾，七月十二日終於私第，享壽七十有四，即以其二十八日附窆於河內郡城西北二里弼諧鄉平原夫之故塋，禮也，有子克己，血泣荼苦，骨形柴立，爰求匠石，敬紀芳猷，詞曰，彭城流芳兮海隅，降生賢婦兮以配君子，天何不佑，奄此凶矣，孝號戀兮，哀哀胡恃，泐立紀銘兮，永光萬祀，
大唐故少府監范陽縣伯張公墓誌銘並序正議大夫太子左庶子集賢院學士知史官事韋述撰公諱去奢，字士則，其先范陽方城人也，自晉司空公華而忠貞孝友，世載淳懿，十一葉至隋行台僕射皖城公威，歷仕魏周，爰宅關輔，始為京兆萬年人焉，曾祖立德，秦城都尉，延州刺史，父守讓，閬州司法贈涼州都督，莫不居敬行簡，纂美前修，持盈守成，垂光後嗣，公資高門之懸粹，稟元氣之清貞，備三德之柔明，兼五常之仁智，松筠擢秀，信無改於貞心，驥騰驤，方見推於逸足，初天後稱制，冤獄大起，公之季父，枉遭逮及，鞫訊萬端，獄成待報，公時年在沖幼，挺然憤激，伏闕申理，竟蒙恩宥，濟美之業，公復全，尋丁涼州府君憂，號哭無時，勺飲才屬，徇孝之士，咸以為難，公之先妣燕國夫人竇氏，即開元天寶聖文神武皇帝之從母也，景雲之初，龍樓肇建，凡在戚屬，溥加榮授，公以恩例起家拜右衛率府倉曹參軍，開元初，歷左衛率府，左金吾衛二長史，太子司議郎，右贊善大夫，以燕國喪去職，艱毀之至，有逾初禮，服闋，除左贊善大夫，又歷秘書丞率更令，出為郢，沁二州刺史，楚俗輕剽，魏地隘，導德齊禮，二方一變，擢授殿中少監，賜紫金魚袋，賞能政也，昭報后土之明年也，鑾駕戒嚴，將幸東洛，百司庀事，行有日矣，當是時也，東盡虢略，西連隴坻，秋稼不登，人多菜色，眷彼京輔，緝理為難，非曰腹心，孰膺斯委，公因事入謁，預茲閒宴，式陳獻替，實簡上心，即於座上拜公為京兆尹，亦既下居，務為德政，省徭賦而休力役，贍不足而均有餘，撫獨而肅權豪，惠工商而勤耕稼，神降之吉，歲用豐穰，涇渭之，舊多鹵，流浸所集，耕者棄之，公審鄭白之舊規，稽史起之遺法，決潢於近瀆，變蒲稗為良疇，奏開屯田，歲收億秭，帝用嘉美，璽書連降，及大駕西還，厥有成績，特加銀青光祿大夫，累封范陽縣伯，視事七稔，轉右金吾衛大將軍，無幾，遷少府監，八屯有敘，百工惟時，巡警以清，器用必備，稟命不永，春秋六十，以天寶六載三月十二日遘疾，薨於京師之安業里第，皇上軫悼，遣內給事劉琦就宅吊哭，嗚呼，致經濟之用，位不陟於台階，體仁恕之道，壽不究於耆耋，豈天難諶而命難常，信人事之不可必也，始公之伯曾祖華州刺史大師，營州都督儉，左衛大將軍延師各以勳庸，荷斯寵祿，朱齊列，時人榮之，京師所謂三戟張氏者也，公與元昆左威衛將軍去穎，次兄右衛將軍去惑，弟太僕卿去逸，駙馬都尉去盈，咸能克己勵行，嗣徽前烈，忠孝開國，識金印之猶存，清白傳家，知玉環之不墜，冠蓋之里，以為美談，粵以其載十月七日遷窆於咸陽洪瀆原，祔於先塋之側，太常考行謚曰惠公，禮也，夫人南安龐氏，執喪撫孤，動循法度，嗣子沔，演，泌等，號天泣血，靡所置哀，乃刊瑾瑜，以賁墳隧，其銘曰，於穆范陽，華腴懿胄，降神鍾美，稟靈挺秀，蘭薰雪白，月將日就，名以實彰，位由德授，歷遷戎禁，累贊儲闈，乃登石室，操幽闡微，出更二守，懷恩畏威，來司六尚，御府增暉，京邑翼翼，允公是式，屏惡遵美，勸兮務穡，載辟田疇，歲取萬億，化流愷悌，人之攸息，懸盾犬掄材，聿來斯撫，爰諮爰度，允文允武，方弘道義，以宄台輔，天不遺，殲我世短，容衛前行，悠悠旆旌，夕指荒隧，晨由直城，岐梁北峙，澧鎬南縈，杳杳千載，誰觀九京，承議郎行監察御史裴冕書，刻字人楊，
唐故山郡流江縣丞朱府君志銘君諱光宙，其先彭城沛人也，隋安化郡長史勖之曾孫，皇宣城郡司馬浩之孫，長沙郡長沙令品之子，早閒經史，尤工翰墨，弱冠卓立，時人偉之，開元十五載，隴右河西寇孔熾，公棄筆從戎，戮力致討，勝謀豫決，勇余可賈，授爰上柱國義陽郡鍾山縣尉，再遷鄰山郡流江縣丞，父文藝夙成，實出等夷之右，軍庸克果，乃彰壯義之德，不嗟位下，知雅量之弘通，所識銜悲，驗在生之行美，禮樂足以修己，寬和足以容眾，仁恕而其下歸誠，沉敏而事至能察，方思展驥，躡康衢以騁態，念彼似，忽入戶而告禍，夢楹之後，游岱不歸，天寶五載正月十九日卒於官，春秋有九，夫人弔影，空歎未亡，嗣子海華，痛心如斬，以天寶六載歲次丁亥三月六日歸葬於北邙，禮也，其銘曰，虞帝之子，因名立姓，源流既長，枝分遞映，玉潤蘭芳，松堅霜淨，負薪非恥，折檻而競，鬲侯應宿，河尹多功，代濟其美，不殞其風，之子是繼，徽猷所同，居家克孝，從官能忠，龍劍既沉，禽戾止，魄消邙阜，魂歸蒿里，履墳而峨峨，聽松風之靡靡，念行路而淒感，惜朱君至如此，
魏郡臨河縣清淨寺僧元藏，俗姓張，載七十一，苦行泉寺，去天寶五載三月十五日亡，天寶六載三月十五日入塔，灰身塔，
大唐元府君故夫人來氏墓誌銘並序夫人諱香兒，南陽人也，曾祖志，隋州刺史，祖處，簡州長史，父貞，衛州衛縣丞，夫人即衛縣府君之元女也，生而穎傑，率性恭敏，年十二而所夭早世，帷簿之則，為鄉黨所稱痛，聖善孀居，躬致色養，節制屹立，孤絕萬仞，求之古人，莫可當也，以四德著，故歸我元公，公貴介之士，貂雄鼎重，及盥饋之禮，箕帚之道盡矣，逮親歿，泣血三年，爰喪舅姑，孝心無易，每至伏臘，哀慟加人，故鄰里至有莫敢吊之者，晚崇釋教，窒絕利慾，凝心禪門，脫意苦海，亦構屍那阿離羅之徒歟，以久縛齋戒，因致柴毀，是長癘階，浸以成疾，春秋四，以天寶五載四月廿八日，終於洛陽時邕里，六載四月四日，遷窆於邙山南原，禮也，有子，未立，痛永錫無類，恭題志雲，銘曰，有美一人，實家之珍，孝義天與，精禪日新，既晤我而忘我，遽因真而得真，
唐故楊州大都督府楊子縣令博陵崔府君之夫人范陽盧氏墓誌銘並序夫人諱八，字八，范陽涿人也，隋殿內侍御史唐東宮學士之曾孫，皇京兆府櫟陽縣主簿大道之孫，皇朝散大夫行漢陽郡司馬元之仲女，夫人生於甲族，長於清門，儀式天資，柔德神與，年一十有二，歸我楊子府君，星霜逾於三紀，府君即世，夫人焉，夫人始有行也，高堂養姑以孝聞，內佐府君以著躬，訓二子以節稱，有此三者，德莫大焉，天寶甲申歲，長子，謫宦金之安康，夫人西征，從養也，孝不感於明神，禍仍鍾於殃罰，使夫人綿疾有加無瘳，明年十二月壬戌，奄棄郡之官舍，春秋六十有七，六年二月庚申，合葬於邙山之先塋，從魯人之祔，禮也，孤子，等攀號無逮，肝心屠裂，夫人行高箴吏，體合姬姜，詞穢意荒，萬不存一，吾母也，我知之，貞石紀能，庶幾無隱，銘曰，邙山北極，洛水東注，萬古窮泉，千秋隴樹，陰堂此閉，白日無歸，遺孤滿室，哀哀何依，
唐故上騎都尉王君之志銘並敘君諱貞，字文威，太原人也，遠祖鐘，晉朝上黨太守，子孫因而家焉，洎仙鶴疏宗，冰魚錫胤，曾祖德，梁國子祭酒，父弼，輕車都尉，夫人李氏，君天性忠貞，自然寬猛，慕班超之棄筆，習李廣之從戎，功成見旌，授騎都尉，知我是非相清淨門，常不生心無為出世，豈意藏舟遠，籐鼠年，以天寶六載正月十八日終於家，春秋七十有二，夫人趙郡李氏，四德母儀，三從淑慎，昔時桃李，雖有色於華春，今朝琴瑟，已無聲於長夜，小子承賓，幼而先，亡同茲宅兆，嗣子思宗，次子懷璧，生事以禮，死葬聿修，以天寶六載歲次丁亥二月丁未朔廿四日庚午合葬於上黨郡城西南廿里之原，禮也，壺山東亙，漳河北流，雖年代而陵夷，冀頌聲兮不朽，詞曰，其生若浮，其死若休，千秋萬歲，列長楸，
唐故通議大夫守太子詹事上柱國源府君墓誌銘並序前右武衛胄曹參軍柳芳撰府君諱光乘，河南洛陽人也，昔元魏紹於天南，遷於代，胤子讓其國，西處於涼，大王小侯，初傳荒服，析擔爵，畢中州，故太尉隴西宣王，貴於代京，太武謂之曰，與朕同源，因以錫姓，上公尊位，布方冊，稱博陸者，雖隱名著，論誓淮者，果弈世而世昌，因官而遷，爰宅於鄴，洎皇唐應運，其族彌大，流稍分，增蔚，是以隋刑部侍郎之嫡子諱昆玉，貞觀中為比部郎中，比部之子諱翁歸，明慶中為雍州司戶，司戶之子諱業，長壽中，為洛州司馬，涇州刺史，舉凡敘資，盈聽專美，府君即涇州之第三子也，生而秀異，長絕倫比，貞固保其中，謙和見於外，體仁蹈道，無競一時，甫在髫年，遽哀誰恃，同氣未牽絲之祿，慈親待馨膳之資，務昏作以養豐，將約己而家足，識真之士，以為美談，及丁內憂，廬於墓側，持禮不滅，茹荼終喪，柴立累年，勉於從政，神龍中以門蔭自左衛親衛補陝州硤石，同州白水二縣丞，俄召拜太常寺協律郎假緋魚袋，轉蒲州司兵，太僕寺丞，尚書奉御，太子中允，加朝散大夫，時府君元昆左丞光俗，族祖侍中乾曜咸有令德，同列於朝，府君或接謀猷，亟陳綱紀，二公深異，實賴起予，謂之智囊，未忘於口，後緣夫人兄皎坐累，遂罹於左遷，授衢州長史，俄徙潤州別駕，拜左衛率府中郎，上朝園陵，恩錫扈從，追贈其考涇州府君為相州刺史，帝俞刈楚，先重武賁之材，聖澤思賢，旋旌展季之壟，轉淄，廬二州刺史，揚州大都督府司馬，陳，汝二州持節，天寶改元，官號復古，除絳郡太守，馮翊太守，時朝廷勵精為理，務欲靜人，以公績用最彰，故驟委連率，敷道德以崇化，削煩苛以蕙人，迄用小康，同歸大雅，譽從二輔，聲聞九皋，方輟穎川之能，以掃司空之第，恙將劇，移秩請閒，入拜太子詹事，其量未極，其生有涯，五載二月庚戌薨於宣陽里第，春秋七十有七，紳惜賢，親戚感惠，藏無縑帛，器有陶匏，遺訓尚清，喪事從約，峻節厲行，存歿凜然，權聿於鼎門別業，俟枚卜也，粵以六載二月癸酉，遷厝於邙山之宣武原，夫人天水縣君姜氏合祔，禮也，夫人左衛大將軍成國公之孫，兵部尚書柔遠之子，岳胤侯家，致敬君子，克勤於姑，開元十二年八月終於丹陽郡之官舍，君子以為稟元和而光昭百辟，府君有焉，總眾妙而式是六姻，夫人有焉，宜其啟迪先人，垂裕來葉，詩美邵伯，傳稱孟母，與善無應，懿跡空淪，恭惟府君鳳鳴高崗，三族盡貴，虎符刺舉，九牧飛聲，而跡官公朝，心冥禪悅，口誓薰肉，而本之以仁，行唯空寂，而輔之於性，因而介福，仗此肥家，昆弟七人，並推麟驥，長幼四子，皆謂人賢，季今鴻臚，猶子吏部，群從貴達，冠劍藹然，比夫張氏金鉤，貂蟬溢於漢史，謝庭玉樹，詞賦被於江皋，嗣子左羽林軍倉曹洌，左清道兵曹侶，銜恤毀請，俾傳家聲，顧惟不才，竊沐余眷，挹海難水，揮涕強名，銘曰，哲惟源，感神而生，世雄北野，分王西平，錫姓雲代，登台洛京，誕茲賢哲，以奉皇明，跗萼並茂，騏驥爭驅，獨躋眉壽，回躡享衢，列岳功被，宮寮政敷，道存運往，今古何殲，於穆齊姜，大邦之媛，合葬邙阜，同人吊彥，望清洛兮超忽，唯白楊兮可見，孤藐哀哀兮胡所期，陵谷悠悠兮懼遷變，
故河內郡武德縣令楊公墓誌銘並序滎陽郡徵君清河崔潛撰公諱岌字順，弘農華陰人也，其先則有周，及赤泉改楊侯之封，自丞相至司徒之世，世寵勳舊，美於圖史，每登明堂，遂無違德，迨我烈祖金紫光祿大夫魯國公仲達，達生息州刺史義陽郡開國公行模，模生鄭州管城縣令景昭，於文有光，於武有赫，諸侯之靜恭爾位，大夫之言滿天下，公即管城府君之胄子也，長河輸其積潤，大華下其厚德，俾集於我，自無凡清，常覽庭堅相虞，釋之佐漢，遂究法家之學，以作登科之首，達識者知其無近意焉，解褐補仙州葉縣尉，稍遷蒲州安邑縣尉，赤水軍節度判官，宋州司法參軍，用簡削煩，執謀能遠，橋玄之干理雙舉，定國之精明再出，秩滿，授鄆州鉅野縣令，加朝散大夫，懷州武德縣令，咨嗟大道，尚止小鮮，疆履肆其南東，人黎獲其蘇息，先是時也，採訪使汴州刺史皇甫翼乃績其聲實，以課最上聞，嗚呼，公車上徽，大年何速，道之將廢，非命矣夫，以天寶五載八月十九日卒於武德縣之官舍，春秋六十有七，至來年正月廿六日，旋葬於河南北山先人故塋之次，禮也，公忠孝慎修，風儀整邁，敦書以博敏成藝，從政以直方臨物，龐士元竟終於百里，鄭子產空詠於三年，吾將罕言，言亦何者，故君子有以恨之如此，疾之革也，顧謂其夫人安昌縣君新興秦氏曰，吾猶齊太倉令，有子婿三人，則雖姻族所賢，而令宗廟之主，使鄧攸之門慶絕，若敖之鬼餒而，心誠痛傷，以歿於地，甚矣，惟其夫人僉以先王之服，詣乎薄葬之典，且以為奢則不遜，儉無可欲，思之行之，在達而已，詩遵同穴，傳敘未亡，未亡之人，亡無日矣，往者我君，靈其先厝，又之幽贊，德自難名，于嗟楊公，遂居此室，銘曰，明明楊宰，厥生世族，在華之陰，於河之曲，如笙如篁，出言有章，惠人成德，終然允臧，蒸蒸元夫，干婦之蠱，以卜以筮，葬於吾祖，
唐朱氏故新婦婁氏墓誌銘並序夫人諱四德，字嬌愛，豫章郡錄事參軍婁府君之委女，爰從總，迨於笄年，既勤師訓，功成，桃李春茂，華朝榮，當乎三星在隅，百兩雲適，克配君子，以為乘龍焉，夫其淑慎威儀，婉孌容止，得關雎之風矣，亦冀為雍和之內則，作承家之母儀，何圖享年不永，春秋廿四，以開廿九載九月十七日寢疾，終於洛陽縣感德里之私第，嗚呼，夢蘭有兆，早誕膝下之男，偕老無徵，遽殞夭桃之質，井桐半死，雙鸞一沉，以天寶六載正月卅日陪殯於朱氏邙山之新塋，禮也，嗣子年才捧雉，痛結茹荼，幼識未達於典經，孝感乃通於神理，及金夫懷德，之死未他，恐無紀於聲塵，乃展誠於刻石，銘曰，夭桃之質，德行惟賢，執事君子，容止周旋，降年不永，骨掩幽泉，松間曉月，拱樹宵煙，千秋之下，萬古攸然，
大唐故宣威將軍守右武衛中郎將隴西董君墓誌銘並序公諱昭，字夏慶，隴西狄道人也，先葉從宦，徙居陝西靈寶焉，祖德佈於方策，門風傳乎弈代，狐稱良史，永彰孝行，安於啟於趙祚，仲舒光於漢才，人物衣冠，可略言矣，曾祖穎府君，大父操府君，列考難府君，皆高尚其志，淑慎其身，韞櫝藏諸，不求善價，良弓必復，其大後昆，公即府君之元子也，傑出高標，生特達，幼而才敏，鳳雞有五色之姿，長則心遐，鷹揚萬里之望，屬蠻夷猾夏，慮軫九重，公則魏絳和戎，功多五利，有詔特拜慈州司馬，朝散大夫，充太倉出納使，青雲自致，朱紱斯皇，雖題輿外台，而楚才晉用，轉隰州長史，余並如故，位因能進，政以清聞，尋除秦州司馬充隴右軍器使，又徙長史，使仍舊，應天地之洪爐，鑄劍戟為農器，利有轉置，軍具賴，時天水地震，陵遷為谷，城復於隍，公謀去故絳，製造新邑，不於素，用逭我凶，微君則人其魚乎，時議知政有經矣，既而遷宕州刺史，祿有功，褒有德也，安人阜俗則黃霸徒言，名遂功成乃祁奚請老，震旒順其至懇，解印返於初服，與相國牛公有管鮑之分，欽服厥義，常以兄事公，公必告善道，投膠契於三益，莫附權勢，掛冠追於二疏，北面辭闕而不留，東歸拂衣以遐逝，長卿入郡，駟馬生風，買臣還鄉，錦衣照地，公暮齒益辯，所至必聞，復徵拜右武衛中郎將，仍充太倉使，潘岳偉才，直於散騎之省，汲黯能政，利往海陵之倉，公遺愛尚存，舊貫未改，在脂膏之地，惟德潤身，當嫌疑之沖，裒多益畔，君子以為難矣，公以道濟時，處進知退，君命至則不矯抗辭，耄年侵則不苟縻祿，復請致仕，再懸舊車，子惠琳，和政郡別駕，遺榮展驥，返哺瞻烏，令伯陳情，參乎就養，寒林抽┴，正奉於庭闈，靜樹驚風，忽摧於梁木，以天寶五載九月十八日寢疾，薨於鎬京城西甘泉里之私第，春秋八十二，昆山之玉，與石俱焚，龍門之桐，捎雲半死，朝廷聞而傷慟者，豈勝言哉，夫人南陽郡君張氏，金鉤表祚，石旌賢，柔順貞明，宴息禪慧，蓮華照水，豈方清淨之心，薤露陽，將生極樂之界，以開元廿三載二月四日跌坐歸真於同谷郡之別業，春秋七十二，開元廿七載十月十四日歸柩故鄉，以形建塔，天寶六載二月十四日，以公之喪至自秦會，葬於中條之南原，禮也，前臨河滸，水閱成川，卻背山陽，舟遷去壑，龍泉之劍，雄雌始異于飛沉，馬鬣之墳，佳城竟歸於同穴，嗣子惠琬，咸安郡良山縣令，次子惠琳等，哀告茹荼，痛思吹棘，號天泣血，申諭道之無從，刻石幽泉，庶立言而不朽，銘曰，霸趙開國，神降安於，炎漢啟土，才生仲舒，像賢必復，一狀題輿，五遷杖節，二請懸車，高門馳馬，照乘雙珠，諭道恭養，過庭鯉趨，散金正樂，埋玉何辜，哀哀內則，淑德敷聞，鳳凰琴瑟，桂郁蘭芬，溘然大暮，薨我小君，一朝同穴，千歲孤墳，河山帶礪，不朽斯文，
大唐故太子舍人李府君墓誌銘並序前王屋縣尉崇文館直學士尹源撰聖唐天寶丙戌歲十二月趙郡李字霞光，享年十一，己酉，葬我李府君於北邙北原，於戲，公國之良也，生有嘉聞，弱不好弄，繇受義方於厥孝朝散大夫秋浦縣長諱文逸，樹蔭施於王父朝議大夫左衛長史諱才謙，襲儒行於烈曾朝請大夫，將作少匠，柏鄉公諱祚，故自奏末左軍為河朔右姓，受世而降，卅載德，且根深者靈茂穎發，源長者皇波箭迅，夫然則公之美秀駿龐有以哉，初公繼明金華之業，疏望玉堂之問，太極歲，上在青宮，大搜髦士，公以賢良應召，對策甲科，乃試以理才，因授之，起家拜葉縣尉，下蒲盧之化，僉用作式，眾服蓍龜之明，方為傳寶，尋充本道勸農判官，軒以清白聞，補陽武尉，時法駕對巒，縣當馳道，供命於備御之始，葉宜於豐省之中，倚辦兩頓，獨專其微，使車薦言，一如前政，遷密縣主簿，鳳姿雖屈於棲棘，鷙擊咸推其下韉，河尹孟公深器其能，檄徵詣府，繩愆百縣，馭物風生，贊三年，檢身玉立，轉大理評事，佐士師無頗類之嫌，皇華有澄清之志，劉日正廉問江介，復奏為判官，京師浩穰，是資理劇，改授長安縣丞，典司文籍，尤俟正，俄拜著作佐郎，端士秀望，用毗明兩，又換今職，公文獻餘地，直清甘節，持法標吏師之首，濡翰稱詞伯之雄，宜其俾司國柄，書功帝籍，豈謂所歷霜險，慚微觸邪之冠，累膺天寵，未耀方來之服，曾是雲萎，匪宣其用，悲夫，借如開卷獨對先友，張膽於烈士之辭，流襟於忠臣之傳，素立名義，久要不忘，或問道，子雲好事，莫不造門，又況乎刳心寥我，行詣禪匠，講求真筌，新賦道詩廿七篇，盡師子吼也，其餘文集廿卷，並言補於世，嗣曰巽，曰豫，二連居喪，百身無贖，斯所忘者，維孝終乎，銘曰，翕可騰精，實秀真賢，鏡心玉德，辭雄行鮮，所蒞有聲，宦游則孤，不登大夫之秩，未列名臣之圖，能深禪定，無變生死，且歸宅於芒，萬化冥乎一指，
大唐右衛倉曹參軍攝監察御史太原郭密之故妻京兆韋氏墓誌銘並序妻京兆韋氏者，故榆次尉珣之女，靈昌貳玄禎之孫，母曰盧氏，父珍為九隴丞，官族世祿，士君子之稱矣，維韋公盛烈之柔克，維盧氏徽秀之泉塞，男宜其士特，女宜為壺則，妻生而惠淑，弱而純孝，六歲喪恃，七歲無怙，鞠養於諸父，嘗自傷早孤，悉心禪悅，首不飾而衣以褐，自齠年而及笄歲，叔父以其秀質蕙性可嬪於有德，乃奪其誠心，是歸於我，既職中饋，始閒有家，令儀令色，小心翼翼，蘊華而被馨德，閨門有光矣，天寶四載乙酉秋七月丁巳朔九日乙丑，粵自京國言之季弟之新安，稟命不融，卒於餘杭之開元觀，春秋廿八，明年龍集丙戌十有一月七日甲申，歸瘞於河南北山之中麓，禮也，自施衿而歌薤露，凡歷兩官，五十有五甲子，生二男二女，皆佩之年，祿未榮而壽不成，殞越途旅，其傷孔艱矣，天寶何哉，殲我淑友，嗚呼，嗣子離，涉，焯，痛巨匪莪，哀纏孔棘，載度載卜，食墨於茲原，鄰帝京之鐘鼓，蔭佳城之松柏，生若浮兮死若休，予獨儼然而為客，百歲之後，同歸是宅，銘曰，北山北，中崗中，龍盤虎寺川原雄，乾高坤實東南空，人謀鬼謀此為宮，百歲之後與君同，
唐廣平程府君故夫人郭氏墓誌銘並序夫厥初生人，賦命於天也，果行育德，稟靈於地也，天地合德，賢良生，于嗟女兮，挺秀於此，曾祖潛，夙懷高尚，不事王侯，祖章，覺幻化歸空，修戒定真趣，父玉，有頹冶弓，擅美衣冠，數任流外職，初拜長安錄事，後遷將作錄事兼內作判官之第二女也，常以令名，訓茲賢淑，女儀因對，無慚柳絮之才，婦德聿修，何貴柏舟之詠，近笄之齒，君子好逑，爰自媒侶，以去載十二月，出適廣平郡程氏，所天字賁，吏部常選，親迎尚未，色養無違，哀顏容而宛若華，惜芳菲而奄從朝露，春秋一十有五，醫藥不救，天寶五載歲次景戌建子之月廿一日，終於永興里，以其月廿九日景午，殯於長安縣龍首鄉龍首之原，禮也，嗚呼，嗣宗之歿子，懷慰於誰，卜商之喪明，痛將何及，式刊貞石，用存銘志云，彼美人兮作嬪君子，今也則雲兮傷而已矣，皇天降罰兮當何辜，苗而不秀有矣夫，
嵩山故大德淨藏禪師身塔銘並序大師諱藏，俗姓，濟陰郡人也，十九出家，六載持誦金剛般若楞枷思蓋等經，寫瓶貫延，諷味精純，來至嵩岳，遇安大師親承諮問，十有餘年，大師化後，遂往韶郡，詣能和上諮元問道，言下流涕，遂至荊南尋睹大師，親承五載，能遂印可，付法傳燈，指而北歸，至大雄山玉像蘭若，一從棲寓，三十餘周，名聞四流，眾所知識，復至嵩南會善西塔安禪師院，睹茲靈跡，實可奇耳，遂於茲住，闕乎聖典，乃造寫藏經五千餘卷，師乃如如生象，空空烈跡，可粲信忍，宗旨密傳，七祖流通，起自中岳，師亦心苞萬有，慧照五明，為法侶津梁，作禪門龜鏡，於是化流河洛，屢積歲辰，不憚劬勞，成崇聖教，春秋七十有二，夏三十八臘，無疾示疾，憩息禪堂，端坐往生，歸乎寂滅，即以其歲天寶五載次丙丁十月廿六日午時奄將神謝，門人慧雲，智祥，法俗弟子等，莫不攀暮教緣，奢花雨淚，哀戀摧慟，良可悲哉，敬重師恩，勒銘建塔，舉高四丈，給砌一層，念多寶之全身，想釋迦之半座，標心孝道，以偈而宣，猗歟高僧，嵩巖劫增，心星聚照，智月清，坐功深遠，靈跡時徵，厥惟上德，成茲法興，五法三性，八萬四千，帝京河洛，流化通宣，不憚劬勞，三五載間，造寫三藏，頓悟四禪，三摩缽底，定力孤堅，悲通法界，慈洽人天，法身圓淨，無言可銓，門人至孝，建塔靈山，
大唐博陵郡北平縣主簿高亙故李夫人墓誌銘並序夫人諱娟，字娟，隴西成紀人，隋申公穆之玄孫，皇朝游騎將軍，右衛親府左郎將公之女也，原夫黃胄奮起，派衍平官，赤帝勃興，風流飛將，尹母卓譎於彤筆，貞宗晉燭於青編，故能逖揖模格，挺姿淑媛，四德自取，六行天生，執務執勞，包九族而有我，端色端操，駕古以無人，況乎下氣者孝之源，柔心者仁之，蓄烈者貞之本，鳴謙者順之質，斷織者義之最，覆錦者儉之輿，清河驥曰，天與我才明，不與我年壽，豈其信矣，而蒼蒼之不吊哉，嗚呼，自移天高侯，僅乎十月，藉地赤子，尚未浹辰，痛蘭玉之乖候，恨昊穹之不仁，旰等少遭憫凶，特荷撫愛，折我慈姊，天乎何罪，八十有七，固軫悲於潘主簿，二十有二，誠蘊憤於鍾夫人，粵以天寶五年閏十月五日，終於東京洛陽縣之嘉猷里，春秋廿有二，以其月廿四日，權窆於邙山，禮也，不廁夫黨，從龜筮也，嗚呼哀哉，桐杖虛位，布纓無主，瞻對號泣，肝腸爛腐，高維私情深，盛道義重，劉忉怨，平津之上，二劍獨飛，寶鏡之中，孤鸞失影，於是躬塹泉域，親為主人，見之者斷心，聞之者瀝血，而況我骨肉之痛十倍於常者哉，今遠日既卜，神纛爰舉，白雲收彩，青天沉色，穆行夙播，無勞高允之詩，哀憤以舒，弗假士衡之誄，乃刻銘曰，浩浩靈派，肅肅我祖，代簪纓，名流竹素，誕生婉淑，卓潔純茂，貞孝為一時模楷，仁義則六行君父，我也有功，非非組，我也有言，惟規惟矩，奈何數日，奄謝千古，痛切三春秀，悲深一棺土，才亡鍾郝，德喪曹呂，憲英敝酸苦，青烏兆契於黃爐，丹繽紛於綠浦，凝笳嚥氣兮復鳴，馬轅而屢顧，寫蓄憤於貞石，知無愧於泉戶，
大唐故餘杭郡司戶參軍趙府君墓誌銘並序君諱仙童，字岸，天水人也，昔造父御周，因封得姓，其後或夏日示威，冬曦表愛，或寶符開列國之業，珠履榮承家之祚，仁賢繼踵，竹帛所詳，曾祖惲，皇西河郡靈石縣令，祖覽，皇雁門郡長史，父隱忠，皇朝散大夫，丹楊郡金壇縣令，佐郡流譽，宰邑飛聲，銅章位尊，朱紱色貴，嘉猷代襲，茂德相承，府君特秀英才，挺生懿識，德行偕顏閔之奧，文學升游夏之堂，明經擢第，解褐宣城郡宣城縣尉，以能進也，轉文安郡參軍，以資授也，又換余抗郡司戶參軍，貞以立身，靖以臨政，肅而人莫敢犯，寬愛而吏不忍欺，方將鴻漸台階，鵬圖鼎輔，言不豫，遂爾彌留，落羽於遵渚之時，鎩翮於摶風之日，有才無命，振古同嗟，造化無以易生死之期，針藥不能救膏肓之疾，以天寶三載閏二月十四日終於官舍，春秋五十有七，驚電難留，逝波易遠，故事空留於府局，遺愛徒悲於吏人，以五載八月十六日歸殯於洛陽城東先塋之傍，禮也，其孤究微，究蒙，究初等，純孝為百行之先，居喪在二連之石，俯堂而泣血，仰昊天以糜心，寄此貞，識其遺范，銘曰，府君秉哲，惟岳誕靈，才稱獨秀，業擅專經，弱歲志學，中年，藝優入仕，道廣揚名，德信天降，命非神，夙負清羸，晚兼疾苦，形謝江，魂歸洛浦，運短才高，銜悲自古，東郊之外，先塋之傍，符諸吉兆，開此壽堂，九原寂寞，萬古淒涼，唯憑令子，餘慶流芳，
大唐故處士寇君王夫人合葬之銘並序君諱恭，字思恭，其先趙郡人也，祖議，父懿，皆載高德尊，版授司馬都尉，並毓德明時，世稱大寶，簡以林壑，養志山泉，遂為林慮人焉，君繼以先哲，婆娑於此，而居得性，春秋八十一，天寶五載十月十五卒於私第，夫人王氏，太原人也，婦德母儀，代號名雅，春秋六十有六，開廿三載三月十九日卒於私室，即以天寶五載歲次景戊閏十月己酉朔二日庚戌，合葬於林慮縣西北一百步舊塋平原，禮也，松楊蓊鬱，悲風哀鳴，嗣子元，元等，痛澈層穹，悲深厚地，雙棺備禮，歲月通遷承已終，恐載移時改，乃勒石雲，其詞曰，寇君王夫，生偕琴瑟，處世名好，死同泉室，千載留名，萬代聲逸，
唐朝議郎行太府寺南市令朱公故夫人太原王氏墓誌銘並序儒林郎行南市署監事張萬封撰夫人諱心自在，其先自周靈王太子晉後厥有氏焉，其蕃衍茂實，紛綸史籍，不與諸任齒者，是稱最焉，曾祖畏，隋中大夫，朗州刺史，祖朗，皇朝議郎，隨州司馬，父處默，皇正議大夫，辰州都督，並璋有美，問望無虧，夫人即府君第十女也，顏色絕，柔和玉貞，組是勤，浣濯攸備，夫人年十八，歸於朱氏，鳳凰于飛，琴瑟合韻，法度有則，威儀不，從夫既光於簪組，訓子復見於停機，將謂保終偕老，白首同歸，神也無徵，溘然淪謝，以天寶五載九月三日終於洛陽南之官舍，春秋六，即以其載十月六日權殯於北邙杜郭村之先塋禮也，嗚呼，棲鳳雙桐，奄半生而半死，神龍兩劍，忽一飛而一沉，嗣子含光，哀纏吹棘，心絕匪莪，刻石泉門，永旌純孝，銘曰，舊周之西，清洛之北，此郊誰啟，夫人之域，長風曉吹兮唯荊棘，霜月霄明兮松間色，萬古千秋不再來，空餘彤史傳柔德，天寶五載十月六日，
唐故宣節校尉守左衛河南府貝梁府左果毅都尉胡府君墓誌銘並序公諱肅，字元暹，其先安定人也，周封虞帝，方開建社之源，陳有胡公，始派承家之族，因官測圭之邑，遂家洛之陽，曾祖堅，隋豫州褒信縣令，端右為稽，當時介立，祖道，唐吏部常選，未仕即世，忠信以為寶，強學以待問，無貴仕而有大才，崇隱居而求本志，父思德，汝州臨汝縣令，邑宰之美，清議貫朝，君令問孝恭，日新其行，貞固足以幹事，涅之實而不緇，起家陪戎副尉宋王府執事，歷中書直省，授右領軍衛長上，又改河南府武定府別將，於時海寇作孽，江南東道宣撫招討持制節使裴公闢為爪牙，以御群盜，公引舳里糧，前驅赴海，元戎克殄，後刃朝天，制書增秩，拜河南府貝梁府左果毅，都為官也，物銘於心，人澄於口，公直之道，無負於神祇，清正之心，不孤於天地，嗚呼，奈何忽悲梁木，以天寶五載五月七日寢疾，終於時邕里之私第，春秋四十九，即以其載六月廿一日葬於洛城東北一十三里邙山之陽，前瞻國門，左接尊隧，不忘忠孝，用慰孤魂，其銘曰，白鶴飛兮翱翔，青烏啟兮玄堂，萬物生兮皆滅，忠政存兮不忘，
大唐故密雲郡錄事參軍武功蘇府君呂夫人墓，天寶五載三月三十日殯，
唐故順義郡錄事參軍事飛騎尉上谷侯府君墓誌並序君諱方，字智元，上谷人也，稱姓則五等貴位，遠族則三王最尊，金根遠苗，玉葩余胤，鐵石喻志，風雲感神，不詩無言，非禮勿動，陳蕃有願，無論一室之功，梁竦歎言，奚但一生之美，曾祖昱，隋安西都護，祖琳，皇任睦州司法參軍事，父素，皇任黃州黃崗縣尉，偕業俊堂，彈冠入仕，君慚銑花之異色，仰瑤樹之餘陰，壯歲出身，知命登祿，加以忠貞被德，虛白陶神，恩矜孤，政理豪傑，歷調易擬，主勾郡曹，然外境無九棘之台，掌同監察之任，省廢三毗之職，君為上佐之尊，痛哉，生也有涯，逝川不息，暨天寶四載八月，遇構茲疾，抄秋月九日，針藥所不達，虛請命於金，申祈無徵，痛良木乎斯壞，貫徹骨髓，神駭情亡，停於官舍，逾載獻春月廿有七日，羈柩離燕，歸魂趣洛，皓車斯載，先斯拓，暮春上旬八日清明節記也，洎於同德果園，至四月中旬有五日，遷於谷水之崗，禮也，前望禁苑，麋鹿群來，卻邇伽藍，善神福助，一時紀事，千載懸流，刊石勒銘，表述斯記，其詞曰，夏康余苗，漢喻勁草，舟楫才幹，邦國良寶，忠貞自公，煥爛文藻，六條是贊，恭王受考，直哉惟清，欽哉奉職，恭行法令，兆人允植，滔滔宏量，淼淼難測，奸邪不容，清平是則，稟天地兮粹氣，實川岳兮稱靈，痛耆德兮永歿，嗟飲恨兮吞聲，
大唐故處士陪戎副尉雷君墓誌銘並序君諱詢，字明遠，關內馮翊郡人也，德能匡俗，垂寶光於先，功可濟時，福慶流於後，故祖路，曄兮雄勇，風骨不凡，郁乎清雅，神彩異俗，應前隋以見用，位列錦司，入大唐而朝，職臨司馬，父通，上柱國，智可連籌，德堪濟物，不徇私門，唯憂報國，揮霜戈於隴外，戎虜電除，耀金甲於輪台，骨都膽，功成遂退，賞悅丘園，知命無憂，自怡風月，君稟陰陽之秀氣，受天地之雄和，維孝維忠，克恭克敏，虛心應物，任性歸真，坐幽壑以怡神，臥白雲而放志，將為羨門比壽，豈其孔父齒亡，以天寶五載六月五日構疾於私弟，終於家館，夫人趙氏，道葉坤順，德配乾剛，性以謙約為本，行以溫柔作常，訓女垂誡，教男義方，遷居均善於孟母，守志侔貞於敬姜，何寶婺之昔殞，乃龍劍之今淪，同臻玉匣，雙契佳城，書帳虛而僉跡，妝樓空以生塵，幽顯既分，死生道隔，降婁次諏訾月，合葬於仙宮原侍光塋也，孤子賓泰，敬思遺訓，伐稱泉壤，以為銘，其辭曰，凜兮儼兮，家國稱美，倩兮絢兮，閨闈有軌，道契神明，德侔君子，動止不乖於町畦，心形豈違於天理，任物同化，委體從流，泯然形順，然入幽，琢石飾銘兮光德，芳聲不朽兮千秋，
唐故苗君墓誌之銘並序夫以二氣肇分，三才啟設，乾坤萬像，元始五行，真妙難原，輪迴無定，人投祖行，宗商穎川，惟君稟岳奇精，英雄擢方，夫人竇氏，織錦之家，父又道，母雙胡氏，華容並美，淑善婉然，靈奄松墟，神歸荒野，時屬天寶四載，歲次乙酉十一月甲寅朔廿日癸酉，合葬於八泉村西南二里平原之禮也，東觀魏相，西望秦京，南眺川，北瞻太郡，卜其宅兆，此地最形勝也，其男洪貞，兄弟洪暕等，不勝以詞曰，天地不仁，殞我慈親，神歸泉路，狐兔為鄰，何期一別，遂隔千春，
西郡李公墓石公諱璿，文安縣人也，其先漢將李廣，子最，並為漢名將，即公之始也，自是朱輪華轂，代代繼出，時祖武父，並優遊養閒，公文雄兼恃，技藝大善，年廿七，賓擢公隨其願而不盡，享年二十有，皇唐天寶四載十二月五日寢疾，終名舉，未婚而終，父母哀其魂孤，為結幽契，娶同縣劉氏為夫人，越十一日合葬於郡州西北二百步，從先塋，禮也，尤恐陵谷遷變，刻石為銘，銘曰，頹兮良木析，愁雲凝兮寒泉咽，人逾故兮芳聲深兮松風切，
大唐故趙郡司戶參軍庾公墓誌銘並序公諱若訥，字皎，穎川人也，其先陶唐氏掌庾大夫，因命族焉，洪源衍派，上善垂裕，晉室昌而人物當朝，梁業大而文章濟世，英賢出，千古不替，固其宜也，曾祖邃，皇銀青光祿大夫，太府大卿，祖興宗，皇朝散大夫，蘄州長史，父師壽，皇朝散大夫，萊州司馬，公特稟餘慶，受天方直，加以性疾惡樂而善多節尚，每遇忠義尋慝異於平者，未嘗不呼翕感激，毅形胸懷，人皆奇之，以為非中才也，載廿三，臨汝郡察以孝廉登科，初命北海郡參軍，再命新定郡司兵曹軍，三命趙郡司戶參軍，郡前二百里有，境連鉅鹿，開元初為彼民吏矯枉平曲，張煌力，奪我天，三十餘載，公下車聞而怒之，因白郡守馮公曰，古者為邦九有，星辰表其分野，辟國百里，原隰存乎封場，況今主上設制度，分郡邑，又安可以法令許人受屈於公道也，馮公然之，遂煥乃圖牒，厥堤封，抗辭飛章，命不再舉，歸編毗於遺籍，還厚利於成風，公之力也，居無何，以天寶四載八月八日遇疾，十八日終於官舍，今以五載二月卅日權厝於東京河南府河南縣平樂鄉之原，從權制也，嗣子釗等寢苦泣血，陟岵增哀，置遺烈於墨卿，銘休績於泉戶，銘曰，休風揚揚，庾氏其昌，克生夫子，承家有光，誕赫忠義，明直方，抗辭飛疏，歸地分疆，歷備能政，人知小康，天棄善人，於焉不祿，旅櫬斯返，邙山歸卜，泉門玄台，原悲拱木，唯有群孤，哀哀野哭，
大唐故吳郡常熟縣令上柱國張公墓誌銘並序維天命君以子人，維聖俟賢以匡國，聖得賢而理，賢遇聖而昌，有扶搖不動，一擢而名重四科，鋒穎尚苞，三命而聲震百里，則張公其人也，公諱泚，范陽方城人，蓋帝軒之胤，榮族上矣，王父琮，皇齊安郡別駕，列考悊，西河隰城尉，皆世濟淳仁，綸聯至德，欽若題輿之頌，式光佐邑之風，洪蔓謀孫，高勳翼子，故公業傳清白，天假虛澹，群居不偶，介立不孤，挹滄海而詎測，長波洪瀾，陟昆山而但睹，渾金撲玉，以為經者訓人之本，或僻左丘明之傳，法者理道之先，故精志蕭何之律，弱冠舉明法高第，公獨道優等夷，褒為眾首，慎量淺深之旨，問一反三，論序輕重之科，舉十而九，起家拜南海郡參軍，轉豫章郡兵曹參軍，授壽春郡安豐令，復改吳郡常熟令，凡在位廿載，始參聞見，終掌煩劇，清明激厲，畏之者若神，宣慈惠和，愛之者如父，故州將郡守，穆其清風，邦人訓致，如眾流之潮宗也，青龍甲申歲在大梁十一月一日，終於位，時年五十五，議者以公持法無頗，有於公之隱德，臨事不撓，有尚父之明斷，仁草木，有祝良之精誠，化及飛沉，有魯恭之異政，嗚呼，天假之才，何不假之壽，使蒼生系望，字養之道崩隳，丹款未躋，弼亮之功昏墜，命矣夫，公適室弘楊氏，開元廿二年十一月而卒，後夫人博陵崔氏，稟含章之德，蘊貞淑之姿，禮樂狃於閨闈，浣濯光於圖史，公子道靡究，大事未終，及瞑目他鄉而無遺恨者，蓋恃夫人之能賢也，夫人哭無聲，不謀全身之計，暮奠雪泣，貴存封樹之榮，以天寶四載十一月十九日，舉先代奉寧神於平陰之南原，成遺志也，啟舅姑之雙殯，收絕嗣之兩喪，楊氏幽魂，合祔於公，從周禮也，於戲，維鵲舊詩，但聞處其成位，乘龍古興，終冀在於移天，今夫人量力而行，度功以處，事就而家不破，人亡而道益彰，雖孟母深仁，齊姜達禮，未足多也，何止晉侯報德，漢後欽賢，空嗟負之妻，獨事班彪之女而已，嗣子鍔，釗等，沖幼銜血，不知所從，以予姻戚之間，從事文墨，且有來命，俾傳嘉美，銘曰，天假王國，賢哲生兮，俾光崇軌，風識明兮，德大心小，道未享兮，位卑祚短，志無成兮，孀妻稚子，窮咽盈兮，紀功刊石，揚厥聲兮，
唐故朝散大夫守太子右庶子任城縣開國男息彭城劉府君墓銘並序公諱穎，字楨，右庶子升之子也，嗚呼，公十四於吏部參選，十五以任城建封，縉紳偉其風骨，親友驚其節操，肅肅然猶乎鳳雞有青霄之志也，克纘裘鼎，以為必復，能誦詩易，將冀有徵，何圖德行方弘，不獲從仕，年序尚幼，未及噬婚，天與其靈而不與其老也，春秋一十有七，遘疾而終，假其殯也十二年矣，以天寶四載歲次作噩十月癸丑反葬於東京之北邙，祔考墳也，夫日暝者繼以燭，身歿者繼以子，今夜台不復曉，身沒不復繼，天何不吊，嗚呼，劉公銘曰，嗟嗟兮劉生，穆穆兮時英，清神忽謝兮何杳冥，高墳崛起兮空崢嶸，不知松賈兮何年成，又不知丘壟兮何年乎，吾匪識千古之虧盈，但睹昊穹之青青，左領軍衛兵曹參軍薛蓁撰，
大唐故廣陵郡海陵縣丞張府君墓誌銘並序天水趙推撰府君諱俊，字文相，其先常山人，漢趙景王耳之後也，高祖諱謙，隋銀青光祿大夫，涼府都督，曾祖諱師柬，皇朝散大夫，通事舍人，父諱知，皇起家殿中侍御史，兵部郎中，君盛德之後，才為代出，身長六尺，眉目秀偉，年十八，北海使薛慎奏充海運判官，利涉有功，出身從調，無幾，燕國公張說奏充經略判官，下必中，傑立元勳，汗馬方旋，戎裝未釋，遂調補丹陽郡金壇縣主簿，非騏驥騁途，蓋鸞鳳棲枳，洎解印，又嶺南經略使耿仁惠奏充隨軍判官，時炎方不聳，王命急宣，君運聚沙之良策，恢減灶之秘略，料敵千里，制勝百戰，何其懋哉，乃凱歌入朝，而將軍失勢，但錫勳效，竟微寵班，人不堪歎，君則無歎，乃調授廣陵郡海陵縣丞，心澄用晦之明，手握不貪之寶，時或闕宰，逾年獨攝，緝化而吳俗坐變，調風而楚人行歌，復以楊子江都，咸闕毗贊，本道使皇甫翼刈楚屬城，薦君名聞九天，委君位攝二邑，眾曹鞅掌，劇務盈庭，刃游其間，地有餘隙，時御史李遇廉問淮南，聞而多之，吁，天乎，與其才不輔其德，神乎，奪其壽不福其謙，以天寶三載十三日道疾，終於陳留郡之客舍，春秋五十有九，嗚呼哀哉，越天寶四載龍集乙酉十月乙酉朔，廿五日己酉，遷窆於北邙之原，禮也，夫人博陵崔氏，行律母儀，德旌嬪則，慟非偕老，怛以字孤，嗣子緒，縱，綰等，詩禮夙聞，無改其道，鳳樹興感，殆滅其生，泣血漣如，號天罔極，俾余不敏，式纘徽猷，嗟嗟錫類，遂為銘曰，才方經濟，位屈能賢，雞享牛鼎，像則龍泉，逝水沉劍，佳城啟日，長悲白楊，永閉玄室，從侄同晏書，
大唐故檢校安東副都護前王有聲，本族百世，仙後嗣之仁為邦之祖琛，隋銀青光祿大夫，天水郡太守，在其板屋，昭其禮樂，考敬厚，皇朝元從陽公行雍州長安縣令，龍飛在天，先十乘以啟行上，公以君諱永，字隆，太原祁縣邦芳譽於冠冕起家芳蘭德潤太階副隊正，又遷左衛翊一府，遷左二府長上校尉，屬海風未靜，以荒大東，爰凶丑有命征遼，還拜游擊將軍，左金吾衛周陽府左果毅，又遷定遠將軍衛華池府折衝上柱國，檢校安東副都護，大臣憂國，未志士徇名，馬援當逞，以上元元年春二月一日寢疾，薨於安東府之官捨也，春秋五十有八，惟君文足武足畏齊物寬以人其存也若流川其也喪之如考妣，夫人安定氏，封安定君夫人也，之何冀妻鄰智之居胡專孟母同晚月低輪，共朝雲散質，以開元十五載十月於三原里之第也，越天寶四載歲乙酉十月乙酉朔廿六日己酉葬於三原縣北原，禮也，青烏空勞白鶴之刊於貞石，銘曰，有仙之胤，有國之，允文允武，克克聲，
大唐故汝陰郡汝陰縣令裴府君之墓誌並序殿中侍御史蔣思之撰唐天寶三載夏六月廿日，汝陰縣令公卒，公時春秋五十有五，公去開元廿六年春授汝陰宰，政聲遠達，使車考積，旋已秩滿，還坐洛川，終於水南從善私第，公即後魏光祿大夫，驃騎將軍，弘農太守，晉州刺史，開府儀同三司漠四代孫也，密州司馬中庸之第五子，絳州曲沃縣人也，公諱琨，字，是哀皇后之再從弟也，公景龍元年，以國親用材，吏部常選，至開元三載，授蜀州唐安縣尉，不幸凶畔，未考遄歸，服滿赴京，一注杭州餘杭縣尉，一任伍考，清白再進，倏秩滿歸，又授太原府水文縣尉，名雖在部，身常使居，按察綏，石等州，括獲盈萬，坐主將申蠱，不意歸泉，後秩滿告歸，選授汝陰縣令，公在任之日，清白持心，奸邪並跡，彈琴之政，寬猛於理人，棄犢程魚，實逾於古昔，名之絕世，書豈能申，今權殯於河南府河南縣都城北金谷鄉泉原店北百步，天寶四載十月廿五日成殯，禮也，公性不可拔，體無懈容，行信竭其心，蒞事程其節，嗚呼，宣父聖而卒常歎，此所貴之德也，倬哉夫子，孰其然乎，公不踐中台以尹天下，祿至縣守，遄殲良人，朱紱未臨，黃泉勿奄，嗣子有信，罔極何依，號叫五情，事過滅性，臨穴哽咽，鐫之板圖，痛心是言，因銘曰，哀哉君子，積行可久，公侯之孫，名不虛有，榮秩未遷，奄終中壽，此之令儀，萬年不朽，嗣子有信書，
大唐皇四從姑故正議大夫使持節鄴郡諸軍事守鄴郡太守上柱國賀蘭府君夫人金城郡君隴西李氏墓誌銘並序太子司議郎蔣渙撰夫人隴西狄道人也，陶唐以理官命氏，宗周以真人見世，緒業之盛，圖錄詳焉，高祖蔡王，生西平王安，安生皇廣陵牧行台尚書左僕射河間元王孝恭，恭生皇金紫光祿大夫，京兆，河南尹，刑，戶二尚書，河間公晦，於惟祖考，代篤忠貞，勤於王家，動有成績，固以地居盤石，派接天璜，皆道冠人倫，名書竹帛者矣，高門濟美，弈世能賢，儲慶所歸，爰生淑德，夫人行本乎先范，義形乎古訓，擬雪成詠，聞弦識，年十有九，歸於賀蘭氏，蘩所務，環為容，夙稟箴規，載弘風檢，始尊師傅，非禮節不行，忠和琴瑟，得閨房之秀，末貽教義，為中外所則，兼此三者，古無一焉，君子以為始見之於夫人矣，先是二尊同日薨落，夫人執喪過禮，沉瘵彌年，國人曰，孝哉河間公之季女也，天授中，奸臣擅朝，皇綱中圮，夫人以本宗淪翳，居常疚心，服必繒帛，飾無金翠，凡今稱之，為難效矣，開元末，第二子臨，任陳留郡雍丘尉，夫人版輿就養，夫其持標正性，深悟禪門，心獨繫於真空，身乃齊於泡幻，樂道知命，含和待終，澹然無為，而乘化，以天寶二載四月廿三日遘疾，薨於雍丘縣之官舍，春秋七十有七，以四載十月廿五日，歸祔河南北山府君之舊塋，禮也，長子晉，故河南主簿，第三子賁，故大理丞，特負盛才，俱淪短運，名高當代，痛結同人，次子臨，前雍丘尉，季子恆，前中牟尉，行堪軌物，憂實終身，惟此仁賢，式弘徽范，銘曰，何彼善慶，延於淑德，訓稟女儀，禮弘嬪則，道存勤儉，心詣玄真，運促浮世，哀纏今人，卜連崗，勒貞石，洛水陽兮邙山陌，于嗟夫人居此宅，
大唐故泗州刺史琅耶王妻河東裴郡君夫民墓誌銘並序嗣子京兆府三原縣尉渙撰夫民故尚書工部員外屯田郎中泗州刺史琅耶王公諱同人之妻河東裴郡君也，其先自舜帝命虞為高陽氏，洎周為允裴氏，秦漢魏晉領袖清通，光鑠河汾，洋溢青史，高祖蘊，冬官尚書，曾祖爽，御史大夫，祖承家，光州司馬，父援，屯田員外，青州長史，河東公，紛淪葳蕤，弈葉世濟，衣冠禮樂，為天下所宗，夫民即河東公之第二女也，生而端懿，有德行，有言語，性至孝，性至和，河東公尤所鍾愛，幼為叔父振太子文學之所器異，指夫民曰，此女紺發蓮目，柔指儀形，孝出冥心，慈稟佛性，豈非菩薩相好，宿殖德本歟，初笄歸於我先君，系周靈王，太子晉駕鶴賓天焉，慶流寶刀，筮長淮水，忠則叱馭，孝則躍鱗，發揮古今，傳襲鐘鼎，世世成績，紀於太常，我大門諱，故兵部尚書平章事，爰立作相，近天子之光，保合大和，竭股肱之力，道以弘濟，功加於時，我烈考固天縱之才，文孝經天地，忠義滿朝廷，坐神仙之省，行諸侯之牧，垂范子物，保皇家，九牧泣於遺愛也，夫民生高門之下，歸相門之中，自幼及長，於天下亦貴矣，事舅姑祗勤肅順，為六親所服，孝父母揚名無憂，俾九族稱歎，克盛雞鳴之禮，垂裕藻之風，動必有儀，言不傷氣，心行平等，義在溫恭，故兄弟情戚荷其慈，內外小大欽其德，詩書禮樂，無不明閒，手自繕寫法華經，演鈔金剛華嚴涅奧義，比廿餘載，志求無上道，外榮華，去滋味，厭服錦繡，不茹薰辛，雖處居家常梵行，每禪家皆多法樂，說經論廣勸童蒙，嘗謂女于氏二娘嗣子渙，吾久依止福寂和上，彼岸者降伏其心，心是道場，如如不違，伏惟證密行矣，登正覺耶，以開元廿九年五月六日奄棄背於永樂私第，享年五十七，孤子渙號訴荒疚，隳裂屠心，道俗奔趨，雷慟雨泣，舅煒萬年縣令涇州刺史，躬自哀撫凶儀，有甚天倫之戚，曰，四姊久得道，隱化時顧命勤勤，只令歸依三寶，不驚不怖，如眠如睡，渙等孤酷，不知所從，先君以開元十六年七月十三日薨於泗州官舍，攀慕無及，不孝永深，卜宅於萬年縣義善鄉鳳棲原，禮也，慈親以開元廿九載九月廿五日權安厝於先塋東，祗馴蓍龜，以天寶四載十月廿五日遷祔，昊天罔極，叩地分崩，銘曰，母氏聖善，孝慈有則，歸我先君，威儀不忒，志成佛道，禪解從真，痛毒藥兮，永鍾孤露，陟崗屺兮，不住世因，
大唐故杜府君墓誌銘並序君祖諱師廓，父諱福，字榮福，京兆府，承帝堯之後苗也，君以禮樂己，淳和是性，高尚不仕，賞志丘園，嘉聲遠振，傳之於未聞，德行遐通，播之於閭，天不假禍，以開元廿八年三月二日，春秋六十，終於陳留郡浚儀縣私第，權於鞏縣，夫人隴西李氏，四德俱備，六行咸，婦儀有則，母訓彰矣，雖處有為之境，早晤無生之門，厭生死流，歸寂滅道，享載五十五，以天寶四載八月廿八日終於洛陽縣敦厚里之私第，孤子希玉，泣血崩殞，龜筮襲吉，遠日有期，以其載歲次乙酉十月乙酉朔廿五日己酉遷窆於河南府河南縣平樂鄉景業村東北一里，東邇國苑，西連大崗，據邙山之陽，始終禮也，陵谷懼移，故為銘曰，日月晶明兮尚有傾缺，蘭蕙芬馥兮能無榮枯，物復兮如斯，人復兮何歎，逝水兮紛泣，攀轅兮罔及，天寶四載歲次乙酉十月乙酉朔廿五日己酉四品孫賈怤撰文並書，
大唐故朝議郎行相州臨河縣令賈公墓誌文並序公諱令琬，雁門人也，十八代祖逵，魏為豫州太守，食菜臨汝，今為郡人焉，家承竹符，代賜茅土，學成左傳之僻，材動洛陽之價，故鐘鼎連華，軒轅接武，曾祖晃，隋任岐州司戶參軍，名擅國英，德為時傑，雄飛尚屈於三語，坐嘯先聞於百城，祖純，皇夔州大昌縣令，制錦從政，割武城之刀，鳴弦獨理，馴中牟之翟，父嘉賓，皇正議大夫行石州別駕，騁以鵬翰，展其驥足，能賦是大夫之賢，題輿為刺史之半，公慶積累仁，材膺耀穎，孤松百丈，絕壁千仞，初以門子授金城公主府典簽，國家以德綏遠人，恩降季女，爰修子婿之禮，以成舅甥國，故擇時傑，以為府官，及公主歸蕃，大君有命，以公謀能專對，策可撫和，異有莘之滕臣，且非負鼎，為我唐之使者，姑聞酌壘，還授右威衛倉曹，又轉左威衛倉曹參軍事，榮分兩衛，職典一曹，為寵有司之吝，爰拜春官之秩，遷左司御率府長史，無何，丁石州府君憂去職，喪過乎哀，杖不能起，灑淚枯柏，崩心匪莪，豈獨無其貳事，實將加於一等，服闋，授相州臨河縣令，清白守官，溫惠字下，收介特，恤煢嫠，懸明鏡以照臨，執鋒以斷割，人俾純嘏，方期夕拜，天不遺，奄聞朝落，以開元廿九年十一月廿五日，終於東京毓財里之私第，春秋五十五，夫人扶風馬氏，皇朝散大夫行陳州司馬元禮之賢女也，肅雍嬪則，聖善母儀，致養舅姑，克諧娣姒，帷堂晝哭，初終穆伯之喪，舟壑夜遷，遽合周公之葬，以天寶四載四月廿二日終於東京審教里之私第，春秋五十，以其載十月廿五日，同葬於河南府洛陽縣平陰鄉北邙之原，禮也，嗣子崇裕，左衛翊衛，次子朝采，深谷忽移，恐失繞墳之所，遂毫翰，式旌徽烈，詞曰，魂何之兮，之彼北邙，嗟夜台之黯黯，對古樹之蒼蒼，庶乎可作，敢以言揚，在千秋萬歲之後，知夫君子德音不，國子監四門助教梁德，
大唐故吏部常選王府君墓誌並序公諱爽，字文昌，其先太原人也，肇承姬姓，周文王之胤，封王龜為太原太守，夫人張生三子，元子楚封為吏部尚書，次子通為吳郡太守，末子高為京兆大尹，累兵尚書，爰得仙術，綿綿瓜瓞，厥初生人，秦列軍師，漢標丞相，子孫相繼，源流如淮，固王氏得姓，系彼有周，實先代而有韙，後天而不朽者歟，曾祖戩，隋臨河郡司馬，乃紫霞生心，青雲騰器，開月水以從政，佩星劍而蒞人，德音孔昭，令問有裕，莫不望之若日，畏之如神，祖就，皇朝河內郡參軍，又鏡其心，劍其手，傾產樹義，碎身許人，及乎案牘雲來，史遣風靡，正直是與，辭立誠，考烈，聖朝信安郡太守，山嶽降精，江河受氣，酌焉而不竭，注焉而不盈，出按部以微雨隨軒，坐褰帷以仁風扇物，黎民魚之歌曰，直謂海曲明珠，昆山片玉，芳聲自久，豈假僕一二談哉，夫積善之家，必有餘慶，深山大澤，實生靈蛇，王氏之孫，果有後於我國公，即信安郡太守府君之第八子也，公幼而不弄，長而秀傑，負不羈之志，以陪常調，為吏部選，雖未鵬搏於空，而無蠖屈之歎，惟安排順命，晦跡丘園，撥樊籠，遵佛理，唸唸勿捨，六行行，信以接朋，虔而後已，遇盜泉之水，渴而非飲，對惡木之陰，熱不息憩，邈然蘊哉，武仲之智，綽約有處子之譽，於戲良士，不承介祉，鳥興災，沉蛇起瘵，兩楹夢奠，殃畔所鍾，玉瘞幽泉，珠淪番壤，天寶四載粵八月，遘疾三日，終於東京義里之私第，春秋七十有一，中外淒慟，遐邇辛酸，嗚呼，天不遺，殲我我明德，梁木其壞，太山其頹，吾將安仰，府君河海不能弘其量，山嶽無以峻其高，括閱詩書，考賾禮樂，抑之而不沒，激之而不揚，猶以掛鏡秦台，光函曉月，披珠魏乘，價重連城，嗟巢駟而易馳，訝尺波之難復，冬十月二旬有五日，不封不樹，禮也，夫人東平呂氏，兵部常選芝某女也，諒以仙娥降魄，寶婺凝星，受教於清閨，好仇乎君子，椒花發頌，柳絮稱詩，匪能偕彼柏舟，不幸掩先風燭，嗣子，英名夙著，忠孝遠聞，號訴穹，追攀罔及，絕漿七日，方曾子之傷懷，泣血三年，等高柴之不痛千秋兮永訣，悲松賈之長寒，琢堅石以摸金，旌幽扃與陵谷，銘曰，有終，天道之常，謂仁者壽，於焉速亡，琴瑟雙碎，芝蘭罷芳，同衾共穴，地久天長，高山徙澤，大壑遷舟，掩當年之令德，埋金骨於泉幽，松煙曉積，月空留，一別已知千萬歲，寒郊日夜使人愁，天寶四載歲次乙酉十月建亥廿五日己酉書，
大唐穎川郡夫人三原縣令盧全善故夫人陳氏墓誌銘並序滎陽郡滎澤縣主簿博陵崔藏曜撰銘前鄉貢明經吳興沈脩祐書夫人諱照，字惠明，穎川長社人，陳後主叔寶之玄孫也，陳氏之先，出自媯胡公之後，奄有穎川，隨運濟江，吳興著姓，曾祖莊，陳會稽王揚州牧，祖元順，皇朝散大夫考城縣令，父希沖，朝議郎，懷州司士參軍，早亡，盤石維城，開物濟世，並已紛綸載籍，豈一二詳焉，夫人九歲而孤，為外王父房州刺史贈太常卿崔敬嗣，外王母金城郡君李氏所字，性仁孝恭友，謙儉聰哲，不資隱括，率自天挺，特為伯父衢州長史希寂，叔父衡州刺史希固所愛重，常謂親戚曰，此女小年已有大節，必光吾族，諸其識之，始以外王母所歸故東海徐文公，有子曰昆，無幾為伯父叔父所奪，改嬪於盧氏，夫人曰，吾不得為陶門之女，蔡人之妻乎，永懷愧於之詩，壺與之義乎，然而今望昔，途殊事異，苟從吾父，猶有名焉，在娣姒之間，著雍睦之稱，無小無大，皆得宜之，知幾知微，不俟終日，中外懿密，向五十家，莫不宗其德禮，重其儀法，蓋嘗封臨穎郡君，加授穎川郡夫人，雖翟載來，而荊布不易，服其濯浣，屏諸綺繡，暨乎晚日，沖素益深，夫人同生四人，三皆女弟，至於婚嫁，無非手出，異母兄之望，官至鄆州參軍，嘗有大戾，塵於禁闈，聖上怒甚，將欲親決，夫人徒跣被發，詣闕號訴，左右寵臣，哀茲誠節，連衽營救，竟得減死，貶之望為臨川縣丞，果如伯叔之言矣，夫人爰自幼年，益於知命，女功餘力，而乃學文，五行俱下，一覽不忘，雅好史漢詩禮，略通大義，尤重釋典道經，頗詣宗極，每戚屬參會，提綜今古，皆訝博涉，終不之知，昆之好學識文，由夫人慈誘所立，及昆參滎陽軍事，嘗誡之曰，吾雖不及孟母，亦望汝為田稷，謙以應接，慎以處事，不為謀始，不為剛直，以此為心，吾無憂矣，所冀喬松比喜，高堂展養，豈謂風樹不寧，昊天罔極，以天寶三載正月廿日薨於江陽縣之官舍，春秋四十八，初以昆親迎南安龐氏，夫人曰，吾恐不及此，及此非天乎，睹其從宦，與其成室，吾事畢矣，焉用生為，遘疾不醫，奄至薨背，夫人輔人以會，讓人以德，盧氏之宰江陽也，有德政焉，有仁政焉，遐邇之人稱焉，及夫人薨背也，知與不知，識與不識，無不隕涕曰，喪吾母矣，昆，恆，宣，，懍等，行負明神，殃延聖善，號天扣地，糜心碎骨，倚門長絕，陟屺奚瞻，苟未殞亡，恭圖宅兆，即以天寶四載歲次乙酉十月乙酉朔廿五日己酉歸厝於河南之邙山盧氏先塋，以域內更無墳地，遂卜兆於平樂原，昆恆等仰恧賣身，俯慚負土，無違永闕，欲報何年，但恐海變陵遷，時移世易，彤管湮墜，編簡飄零，柔德靡傳，母儀安則，內事不出，外言未喻，是用罄竭荒心，銓敘平昔，殘生余息，觸目窮迷，執簡含毫，言多無次，滎澤主簿博陵崔藏曜，外姻近族，富學精才，郡縣官聯，往來情洽，為銘志，式播芳猷，其詞曰，媯穎川兮洪流肇源，積慶儲祉兮鍾茲後昆，恭修六義兮謙以光尊，內備四德兮淑慎且溫，伯父奪志兮稟命割恩，克荷中饋兮表正二門，柔規素范兮愛惠長存，處脊翼子兮如蘭如蓀，降年不永兮有識含冤，崇邱之上兮開穴歸魂，風颯颯兮曉霜繁，車逶迤兮飛翻，生涯兮斯極，天道兮寧論，
大唐故人諸葛府君夫人韓氏墓誌並序原夫蜀王貴胤，根英與金雙，神氣精醉，先宗乃帝位之次，下逮葛僅，為九江侯，三閭大夫，其孫葛雉川為蜀中散大夫，十七代孫諸葛韶顏，齊任光州太守，薊州別駕諸葛珪，珪八代孫諸葛崇昌，錦州太守雁門郡主，入為弘文觀學士，曾祖良卿，齊朝將仕郎，夫人敦氏，祖君尚，赤縣尉，國子博士，漠州長史，夫人仇氏，君諱明哲，樂道丘園，逍遙風月，池台蔭德，琴酒攄懷，放曠閒居，釋悶而已，夫人韓氏，早閒婦禮，淑譽閨儀，堂堂然千古流芳，濟濟然萬秋明鏡，遂使神龍兩劍，前後俱沉，儀鳳雙棲，一時零落，嗣子嘉亮，過庭不闕，習禮無虧，故能孝悌力田，和睦上下，女大娘等，冰清潔己，貞順無虧，名播於漳濱，志同列女，其餘觸類而長，堅乎竹柏，妙葉幼儀，長閒高節，耿耿乎獨步河朔，抗節乎雅超於炳毅，挺和聲於庭范，嗚呼，豎金干於門首，立酋華於雲族，古往今來，邈矣悠哉，君子道窮，泣灑徘徊，賢士茲宅，太山其頹乎，賢婦茲久，梁木其摧乎，大地淪於積水，高天銷於炎火，優哉悠哉，聊以卒歲，以天寶四載歲次乙酉十月乙酉朔廿五日己酉，以其年月日葬於故零泉縣西北一里半平原也，有古人之風，實先王之桑梓，左據滄海，右雇行山，前眺零泉之區，卻背洪之，考茲沃壤，逮此墳塋，慮以陵谷會遷，桑田改變，刊石勒銘，乃為詞曰，其一，英秀雲枝，奇精竭，永處自居，抑楊特絕，樹似山峰，墳如大別，錦列西樓，銀兀粉雪，文武之道，盛光於試，宣義鵬軒，龍騫鳳峙，天生鼎族，眾諸襲氣，齊通即墨，趙讓平原，韓之德威振八藩，臨宜制敵，虎視中原，龍同穴，萬古千年，考先天十二月七日卒，妣開元十七年十二月廿九日卒，
大唐故宣德郎通事舍人高君墓誌銘並序公諱，字叔容，渤海人也，昔廷尉執法平允，聲振魏朝，明尹至孝淳深，名高晉代，衣冠繼襲，史策明焉，曾祖元，皇巴陵郡太守，位列諸侯，榮分剖竹，祖立本，北海郡千乘縣令，父禮賓，東牟郡蓬萊縣令，門傳禮樂，代立宦名，馴雉德洽於一同，遷蝗譽高於百里，公器宇凝峻，遊藝依仁，器蘊剛柔，學該經史，宿衛出身，解褐任右司御執戟，又轉左羽林司戈，又遷通事舍人內供奉，丹墀夕衛，受寄於爪牙，紫禁晨趨，妙閒於敷奏，所冀鵬摶鴻漸，何期玉折蘭摧，以天寶三載六月四日染疾彌留，終於東京豐財坊之私第，春秋有七，夫人范陽盧氏，父簡棲，任靈昌郡白馬主簿，夫人河南劉氏，父暄，任南海郡司馬，柔和德著，貞順夙芳，不幸罹殃，先公而歿，以天寶四載十月十三日合葬於河南縣梓澤鄉之原，禮也，嗣子子雲，哀纏罔極，孤苦無依，恐陵谷之有遷，詢匠石以紀德，下才不敏，敬為銘曰，高氏人秀，文學家傳，衣冠繼襲，學宦高遷，載誕夫子，文武述職，降年不長，喪此明德，夫人令淑，異載先亡，合葬之禮，宅兆斯藏，雲寒日慘，墳孤夜長，徽猷恐滅，刻石流芳，前晉陵郡晉陵縣主簿竇蘭撰，
唐故中大夫使持節江華郡諸軍事江華郡太守上柱國和府君墓誌銘並序夫惟遠觀帝系，近鑒人倫，莫不道葉乾坤，明齊日月，其有鼎運潛移，風雲契會，率封茅土，惟德是興，君諱守陽，字守陽，扶風人也，始祖夏後氏之苗裔曰淳維，嘗居北地，逐豐水美草以自恣適，代為酋長，至突跋從後魏入都河南，拜龍驤將軍，封曰南公，其本為素和氏，後魏文帝分定氏族，因為和氏焉，高祖士開，北齊中書監，尚書左僕射，封淮陽郡王，尚書令，謚曰文貞，曾祖世達，唐朝散大夫，尚捨奉御，祖品，光祿丞，考禮，僕寺東宮使，廣城監，並鼓譽寰中，英席上，言為士則，行乃人師，君孝敬表於鄉閭，忠果垂於沙漠，景龍之歲，以軍功授義陽別將，磧西支度營田判官，夙興匪懈，極稼穡之艱難，飭躬律人，大邊垂之倉廩，時安西大都護郭元振與宰臣宗楚客有，恐禍成貝錦，身陷誅夷，以君德輝宏達，質直不回，奉義而行，有死無隕，拔邪拯難，非君莫可，使馳表奏，未及到見，楚客陰求結，約以重利，令誣元振實有反端，如或不從，必加刑劾，君以為危人利，貪夫敗跡，二心應事，忠義不為，而乃堅明元振，遂得脫禍，遷承雲府果毅都尉，冊立突騎施可汗使，時突厥美君德性明敏，素量弘深，遺數百金，願因結，君以為臣無境外之交，固辭不受，由是突厥益奇之，使還，以功遷北庭都護府長史，尋遷播川郡太守，居無幾何，轉北庭副都護兼右司御副率，專知倉庫支度營田使，始終十年，儲蓄巨億，持兵絕境，場無虞，遷左清道率兼隴右節度副大使，除隴西郡太守，轉南賓郡太守，庸蜀之氓，以強凌弱，以眾暴寡，下車未幾，豪猾戢肩，頃者逋亡強負而至者不可勝數，遷江華郡太守，南賓之政，早播於九疑，蒼梧之人，承其風而大變，凡典四郡，譽重百城，歷事三朝，聲高萬國，開元十九載充計吏，寢疾於路，浮生既促，舊國猶賒，其年八月廿一日，行逮尋陽郡，卒於途，春秋六十有五，夫人湘陵縣君京兆杜氏，名節甚高，義結恭姜，痛深溫序，仰邙山而隕血，望水以摧肝，嗣子七人，奉遵遺訓，且扶且負，克慎克終，粵以天寶四載歲在作各十月乙酉朔，十三日丁酉，旋葬於北邙山平樂原，禮也，僕嘗謫居湘水，君牧江華，於眾人中，見國士遇，恆思報德於生前，豈謂纏哀於歿後，寂寥千古，有恨如何，徒寄揄揚，終慚述頌，銘曰，乾運坤貞，覆載功成，陰陽感激，瑞雹呈形，凝輝素質，皎鏡含靈，既執既飲，明德斯馨，神元據圖，龍驤分琥，爰居茅社，突跋光祖，建號疇庸，和氏錫土，猗歟日南，徽猷萬古，岐山之粹，育聖生賢，維君懿德，挺五百年，信義是守，軀命可捐，歷辟遺愛，清風凜然，神遊故里，柩返他鄉，笳喧遠陌，騎指崇邙，輕煙敦素，疏樹翻黃，百年超忽，千古流芳，前信安郡龍丘縣丞滎陽毛肅然文並書，
大唐故太子右庶子任城縣開國男劉府君墓誌銘並序右補闕李翊撰公諱升，字陟遐，彭城人，稟純粹之德，蘊生靈之秀，式金玉之度，被鸞鳳之姿，信一代令儀，九流英達者也，其生也不造，其少也多艱，始以烈考彭州長史府君罹及善之刑，近傾巢之禍，收骸去蜀，及衽投荒，徒行百捨，飲血萬里，蠻貊之人皆教以孝，有以見公之錫類也，丹徼孑居，素業克構，周流六籍，該覽百氏，窮草隸之妙，擅詞賦之工，江之人皆典於學，有以見公之惠訓也，由是休問日流，英華籍甚，人倫佇其模楷，縉紳渴其風猷，故知蘭桂幽而馥，隨和晦而顯，暨渙汗昭洗，言旋京國，則願窺元禮之門，睹叔寶之貌者，如水歸於壑，影附於形，優遊名公，綽有餘地，遂再射策甲科，三入清憲，累兵，戶二員外，中書舍人，右庶子，揮宸翰於中樞，發春華於前曜，典形故事，被於台閣矣，夫其受物用虛，涵體以靜，進而鼓其動，退而養其明，與人也周，為器也備，仰之增峻，挹而逾深，嗚呼，稟命不融，享年五十有五，開元十八年六月廿九日，薨於京兆行里私第，假殯於西京，暨天寶四載十月十三日，改葬於河南縣平樂鄉北原從先塋禮也，有子長曰穎，不壽夭亡，次曰，左驍衛兵曹參軍，無早世，夫人京兆韋氏，始悲不天之何從，終哀哭夜之巨痛，匍匐喪事，能反羈魂，零丁苦心，俾述休烈，至於本枝奠系，家聲官敘，則史策碑版詳矣，此蓋紀其大者遠者焉，銘曰，堯之緒兮楚之裔，爾公爾侯兮延億世，續厥問兮保厥祀，為龍為光兮騁千里，侍兩宮兮登一台，棟未崇兮梁已摧，樹先塋兮禮不筮，篆貞泯兮長若礪，
大唐故監察御史荊州大都督府法曹軍趙府君墓誌銘並序公諱思廉，字思廉，天水人，其先秦之祖也，同源分流，實掌天駟，封周仕晉，繼為國卿，漢魏已來，世濟厥美，高祖演，魏司徒府長史，清水郡守，贈驃騎大將軍，開府儀同三司，秦州刺史，曾祖士季，周秦王府司錄，亳州總管府司馬，陸安郡太守，儀同三司，祖構，隋秀才，侍御史，民部郎中，毛州刺史，父素，隋孝廉，丹陽郡書佐，皇舒州司馬，三朝積慶，四葉重光，門連岳牧，家襲孝秀，相府類能，儀同踵武於三揖，禮闈尚德，柱史騰芳於一台，三├舉而百度可見，以驃騎之博物洽聞，以陸安之出入濟理，以毛州之黼黻高選，以司馬之優遊上列，典禮崇而勳業籍甚矣，公之少也，婉以從令，敏而好學，其壯也，屹有秀范，恬無流心，弱冠明經登甲科，解褐鄭之滎陽主簿，換益之雙流稍河南府登封尉，再棲枳棘，徒仰龍阿之鋒，一踐神仙，果聞鷹隼之擊，能事備矣，朝廷韙之，天子聞而疇咨曰，爵以馭賢，不可改已，拜監察御史，鐵冠不雜，石室高標，緩步立朝，而人皆斂手向風矣，或犯法當訊，執事者上下其手，公匪石難奪，直繩不撓，推事忤旨，左授荊府法曹，得寵若驚，失職無慍，荊山南峙，出毀賣而方遙，溝水東流，逢逝川而靡及，大足元年八月十二日寢疾，終於南陽之旅舍，春秋六十有六，夫人博陵崔氏，齊姜之著姓也，壺室聞詩，門為門習禮，梧桐半在，稍度林下之風，寶劍雙飛，空挹薤中之露，以天寶四載十月乙酉朔十三日丁酉合葬於萬安山陽，蓋周公已來，即遠事終之達禮也，二子悅，坦之，悅易歷監察御史，江陵，安邑二縣令，敦惠文敏，一時之良，美玉有籍，連城未得，明鏡無塵，照鄰皆見，日坐事長史被出，非其罪也，坦之濟陽尉，敬友恭順，一龍，期述德於終天，顧文於貞石，銘曰，之功，宣孟之忠，盛德百代，聿生我公，金繼美，斤玉斯崇，黃物，朱絲直躬，作椽何所，投珠漢東，晨裝戎路，暝燭隨風，南陽地遠，關塞中，孤魂久客，雙穴來同，冉冉人世，蒼蒼穹，歿而不朽，大夜何窮，
大唐故上柱國司馬府君墓誌銘並序大理寺丞鄭荖萊撰公諱元禮字元禮，河內人也，其先因職命氏，能宿其業，至於軍旅之急，則兵法存焉，祿秩之崇，則夏官在焉，其餘子長筆削，長卿詞賦，蓋代不乏也，祖懷智，隋左驍衛郎將，謀足決勝，智足解圍，禦寇之爪牙，干城之矛戟，父玄藏，皇雅州銅山鎮將，奮身不顧，揮刀莫當，勇貫於熊羆，名高於鵝鸛，公即鎮將府君之嗣子也，幼常讀書，長又習武，龐眉大耳，空負奠豪之相，樂天知命，邈無名位之心，企慕交遊，好治資產，嘗顧謂之曰，總四方會，據一國沖，致天下人，聚域中貨者，曷若旗亭乎，贊賓主禮，取談笑資，成骨肉親，結金蘭分者，曷若玉醴乎，既而乃議卜避喧湫，得齊人攫金之所，石家販鐵之地，列其廣肆，誓將老焉，觀其閎已高，欄檻增飾，志不狹也，然後五齊式均，三事用節，秋釀含啟，春醞夏成，待價而沽，多享厥利，更分清白之品，彌葉聖賢之目，中山之液，尚謂澆漓，東魯之漿，不其淡薄，揭相如之牖，未隕家風，解仲舉之蹋，斯延國士，達人願見，不異於瓊枝，君子消憂，無俟於萱草，故得韜精晦跡之客，誇雄遊俠之徒，聞風而匯征，十室而八九矣，雖古之舉袂成帷，揮汗如雨，未足多也，別有無衣無褐，終窶且貧，睹奧長吁，過門大嚼，重楊雄之賦，能說鴟夷，鄙庾闡之文，虛捐玉碗者，曰有其人矣，有識者由是知司馬公之大隱也，無何，以天寶二年四月廿三日遘疾，終於東京福善里之第，春秋六十有四，嗚呼哀哉，以其年五月廿二日永厝於龍門山天竺寺之東谷，夫人弘農田氏，幽閒立儀，婉娩成則，配我夫子，成彼好仇，忽厭浮生，俄求法樂，冀知泡幻，漸晤色空，奄遭府君之喪，便嬰不起之疾，甫大祥日，而遷化焉，時天寶四載四月十六日，春秋五十有八，以其載八月十七日，祔於先府君之塋，禮也，嗣子等，克紹弓冶，載罹閔凶，將勒石於千齡，乃余之數字，銘曰，易著噬嗑，漢崇，生我夫子，隱其為大，於以介壽，於以養賢，夫子雲至，醴乎乃傳，濡首之生，酣身之客，標其引滿，明其舉白，匪隨觀鶴，寧因閱書，雲集霧散，朝盈夕虛，美矣夫人，配我吉士，窈窕其貌，淑慎其止，逝川化物，大壑遷舟，形影雙泯，聲華獨留，苦霧霏霏，愁煙漠漠，既封隴隧，誰嗣糟粕，
京大奉國寺故上座龕塋記忠，俗姓喬氏，平陽郡人也，於戲，生之子夏索居之歿郡公相之山之塞，嗟夫，淳粹履道天，讀素王之書，該通六義，之教，三空之心，居郡山寺載，長安中，以聲聞中外，有詔徵充福先寺大德，無何又補玉泉寺維，神龍初，置奉國寺，興寶祚，大闡玄風，金仙玉毫兆人給園祗樹上聖攸居匪清厥心潔則能持統敷於軌遂為上座，若乃鋤其其手不釋卷，心不五十載於茲矣，既真容放光之歲，十有一月廿六日於之本院，春秋八十有五，僧惠瀛，弟子增慶，曜，惠暉等抑號天而不而無服，遂安厝於龍門南崗，不忘本也，峨峨斷山，漫漫流水，縱俾如帶存若堂若粵天寶四載歲在作噩，九月廿五日記，河南府鄉貢進士石鎮文，前陳王府法曹參軍崔英書，
大唐故河南府偃師縣令王府君妻夫人滎陽鄭氏墓誌銘並序夫人諱字，滎陽人也，曾祖孝倫，皇朝官至霍王友，大父玄毅，衡陽郡臨蒸縣令，父胤，袞府倉曹，夫人倉曹之季女也，體淑慎之心，蘊柔明之度，佩服公宮之訓，周旋師氏之則，年廿一，適偃師縣令北海王君諱季隨，君即故刑部尚書志之少子，待年之際，已窈窕於宗姻，有行之初，終於邦族，於戲，鳳則和鳴，初歡吉兆，鸞之顧影，俄見單棲，竟乖彌月之祥，忽痛先秋之感，以天寶四載六月廿二日遇疾，終於東京崇政里之私第，春秋廿二，以其月廿八日權厝於北邙之原禮也，嗚呼哀哉，內則有四，夫人念焉，婦儀九十，夫人習焉，而移天幾何，行及柏舟之誓，盛時方茂，奄銷草之魂，不其痛歟，不其命歟，懼陵谷之或遷，哀詞於貞石，銘曰，遙望北郭墓，壘壘滿山阿，美人逝不返，歲月將如何，扶風郡鱗游縣尉陽陵撰，歲次癸酉丁亥朔十八日甲寅，
大唐故朝議郎行洪府法曹參軍滎陽鄭府君故夫人河南萬俟氏墓誌銘並序夫人姓萬俟，世族為河南人也，曾祖玄道，皇左車騎將軍，靈丘縣開國侯，贈汝州刺史，祖肅，皇銀青光祿大夫，殿中監，襲靈丘縣開國侯，父仲將，不仕，夫人幼而孤，性而敏，出嫁滎陽鄭氏經年，夫人母兄奪離滎陽所，夫人詢諸母兄，引於禮則，歸於滎陽之第，及滎陽流離遷竄，窘乏朝夕，夫人同其苦辛，受以危難，開元廿八年，滎陽卒，夫人永斷葷血，便習禪行，夜分而寢，將覺悟無生，晝分而食，必歸依聖果，積夫人之善，精闔門之心，曰長子歲，次子銑，洎乎一女，隨母師訓誨，志法王戎律，迨一日，夫人丁堂遲回，有問倉庚，如慮凶事不給，次明夕，停燭躊躇，勤恤孤幼，如憂割愛未忍，次明晨，口無所說，目無所視，但儼然回向，因坐而終於東京洛陽縣豐財里之官舍，即天寶三載歲次甲申四月二日甲午，凡春秋有九，夫人不欲窆於滎陽，務隨便於洛師可也，以先志明載七月五日辛酉葬於洛陽縣平陰鄉之原，累德積行，豈自邀福，惠心清禪，誰謂速禍，奈何身不有疾，語不暫誤，俄頃之間，天地之隔，生人巨苦，孝子至痛，鄭氏令弟賢妹嗣子歲等，毀唯見骨，淚即如注，雖前賢在喪，實此君過禮，銘曰，善者獲福，予其不知，孤子至苦，世其奚為，跡夫人事，執喪制筆，增予悲以永日，
大唐故雲麾將軍行左龍武軍翊府中郎將趙郡李公墓誌銘並序昔杜武庫沉碑漢水，恐深谷為陵，況乎玄堂冥冥，封樹摧雜，安可息其志焉，公諱懷，字初有，其先趙郡贊皇人也，昔晉氏乘乾，遼川塵起，帝欲親伐，實要，公十二葉祖敏為河內太守，預其選也，克滅之後，遂留柘鎮，俗賴其利，因為遼東人，至孫胤，舉孝廉，仕至河南尹，加特進，遷尚書令，晉之崇也，曾祖敬，隋襄平郡從事，太宗東幸海關，訪晉尚書令李公之後，僉曰末孫孜在，帝許大用，盡室公行，爰至長安，未貴而沒，悲夫，其子曰直，直生隱之，贈清源郡司馬，公則清源府君之塚子也，公少而純和，長實貞固，內剛外順，後己先人，承家以孝聞，結友以信著，常欲以身許國，宣略濟，君門九重，難以聞上，遭中宗棄世，韋氏擅權，釣陳夜驚，秦城洶洶，公告難皇邸，剪除無遺，國祚中興，實賴先覺，拜游擊將軍行右衛扶風郡積善府左果毅仍留長上，聖主封禪，加宣威將軍，改左威衛河南洛府折衝，俄加壯武將軍，授左領軍衛翊府右郎將，未盈五考，加忠武將軍，授左龍武軍翊府中郎將，舉其要也，仍留東京左屯營檢校，時太夫人遘疾彌留，公不脫冠帶，曉夜就養，及屬纊之後，仍在於左右，苦奪俸而不許，及被起事，泣就外除，雖周文之間膳寢門，高柴之未嘗見齒，殆無以過也，會上親拜曜魄，加雲麾將軍，余如故，所冀坐登軍首，秉節開邊，何圖天不遺，梁岳頹峻，天寶四載二月二十九日寢疾，薨於東京道政坊私第，春秋六十八，二京名流聞之，莫不垂涕，夫人太原縣君王氏，擢質華宗，分輝李徑，蘭薰雪皎，玉潤金聲，始光四德之規，終應兩門之慶，禮雖判合，命虧偕老，去開元十八載七月四日終于思恭坊正寢，春秋四十七，昔年半死，已參龍門之桐，今日全沉，更蒔牛亭之柏，以天寶四載四月二十二日合葬於洛陽縣平樂鄉之原，從周禮也，哀子西河郡開遠府別將智通等，孝以因心，柴毀骨立，仰思先閥，勒石神逵，僕雖不才，敢述高跡，其詞曰，崇崇厥先，系彼全趙，晉氏東伐，隨軍桑沼，謫罪撫人，父賢子詔，高宗左眄，曜武襄平，搜訪遺逸，攜手同行，公之潛輝，時人未識，天啟宗聖，妖生紫極，銜威慶宮，殄彼韋賊，日月更朗，京華再邑，攀龍得志，受賞清朝，垂朱曳紫，武烈戎昭，三命戎期，雙需漸發，薤唱悲露，松門吊月，懍懍貞風，千齡靡歇，處士弘農楊坦撰，
故桂陽郡臨武縣令王府君墓誌銘並序公諱訓，字庭訓，先太原人，歷代徙任，因於茲焉，朱紱凋蟬，胡可勝載矣，高祖隋洛陽縣丞，翼贊絃歌，大父敬本，皇和州司倉參軍，克宣明遠，嚴考訥，絳郡馮翊府果毅，杖義霜稜，好謀泉誦，未徵鶴版，遽掩魚山，公幼而聰明，持稟秀異，垂拱四年，以神童擢第，先天二載，拜和義郡參軍，開十四，轉延安郡膚施縣丞，天寶三載三月，遷桂陽郡臨武縣令，凡所歷任，推誠愛物，官不必貴，政惟其才，誰謂夢年，禍均庚日，以天寶三載七月終於桂陽官舍，春秋六十有八，夫人會稽朱氏，歷代象賢，冠蓋相襲，母儀外著，育子中勤，何圖遘疾，奄茲芳質，龍劍先沉，孤鸞後沒，春秋六十有五，以天寶四載正月終於履道之私第，二月廿一日合葬於邙山之麓，禮也，前臨雞水，聽漁父之棹歌，甫背龍崗，佇幽人之樵曲，卜兆唯吉，而哀送之，或固幽泉，方雕翠石，其詞曰，風燭難停，夜台易，孤魂遽化，幽靈永寄，青壟曉兮蒼涼，白楊風兮蕭瑟，地久天長，千秋萬祀，
大唐故上谷郡司功參軍張府君墓誌銘並序東京國子監進士王寰撰昔軒轅之子廿五宗，得姓者十四而已，其一子以張網羅取禽獸，遂為張氏，張氏之出，蓋因此焉，唐虞之間，夏殷之際，譜諜未紀，莫宄其端，老以規晉卿之僭，倉以主秦官之籍，耳在漢食邑常山，邈處魏封功都尉，英賢出，代有其人，府君諱肅珪，字肅珪，其先清河人也，曾祖英，定襄郡長史，外台之要郡牧佐，侯伯是裨，子男所重，祖儉，鄴郡臨河縣令，類西門之邑，且見沉巫，異王喬之鄉，始聞飛舄，大父智言，東京總監西面監，崇台珍觀，繚以周牆，厥監不遠，斯焉是職，府君即監之長子也，孝友聞於鄉，忠義達於國，國大祭祀，宗伯選門子而造焉，君以起家，補清廟齋郎，以經明舉也，饗蠟若時，克，執幣之禮聿備，贊牲之道罔失，遂直相王府，以文翰登也，懷鄒陽善規，挾陳琳書記，王門何重，賢者宅斯，逾年制授總監主簿，以德進也，天子苑囿，衡虞慎守，宗廟牲禽，大羅所獻，佇春而薦百羞，望冬狩而行羽物，書其政令，戒以奇裂，苟非其才，疇能離是，兩載考績最，授琅琊郡司戶曹軍，允人望也，越台古郡，人戶殷贍，一時休農，知鄉黨之禮樂，三年大比，察閭之蕃育，無何，授常山郡行唐縣丞，充本道採訪推官，用能也，臨代之寶，延億之縣，贊建以風行，隨使車而霜凜，無文者不得肆其巧，沓貪者莫敢引其流，進善遏惡，河朔吏畏之如神矣，秩滿承優拜上谷郡司功參軍，擅平子之名，復惠連之職，朔調之地，北近林胡，俗皆止戈，人多棄筆，君以上承府主之惠，下招鄉曲之士，薦孝廉茂才，歲有登科，君在位慎於四知，接賓過於三吐，凡制授者一命，匯征者三官，惜乎政尚聞於平人，秩不過於上士，嗚呼，逝川不駐，激矢莫停，歲在協洽，覯疾卒於官私館，春秋六十，郡守裴公聞而輟飧，胥徒奔以雨淚，夫人雁門郡文氏，右威衛長史懷靜之女也，子丹之後，蜀守之胄，維鵲歌其功，采蘩詠其德，貞固事，溫慈惠和，開元四載十一月十七日，先府君之冥化，天寶四載四月廿二日，合葬於河南縣平樂鄉之原，禮也，嗚呼，則異室，死則同穴，丹引洛城之隈，白楊樹邙山之土，有子二人，女四人，長子浦，次子洧，仰皇穹以泣血，望蓼莪而絕漿，在疚，不嘗見齒，長女婿故河清主簿左光胤，寰之故人爾，嗚呼，惠施已亡，莊周歡其無質，鍾期雲歿，伯牙嗟於絕弦，思昔視今，良可悲矣，恐高岸為谷，滄海成田，貞石是，乃為銘曰，位以德興，名因位立，何名位之並著，乃靈命之不集，繼先之職，司人越台，行唐暫理，上谷旋哀，樹松賈之可識，望泉扃之不開，嗟嗟司戶，夫何言哉，南陽左光巖書，
大唐故荊王府庫真元公石志銘並序太原令裴脁撰伊昔大名，式當天祚，從吾所王，氏其德者曰元，衣冠增有虞之象，孫子系無疆之祿，隋率都督亮，後魏明元帝五代孫，亮生安，晉陵當塗二縣令，安生叔明，皇太清府統軍，瑤華虹玉，產於昆崗，明珠寶貝，得之滄浪，良才茂德，多後帝王，則疇庸授級，朱紱銅章，天被福祿，錫祚延長，公諱景，字靈景，統軍第二子，體識純素，率性從道，授荊王府庫真，府廢寧家，游心釋氏，辯色非色，悟生不生，披貝葉以勤求，慕蓮花而清淨，身則有位，在藩邸而暫游，命也無常，與泡電而俱歿，春秋七十一，以神龍元年正月廿八日歿於私第，夫人天水趙氏，靈州司馬安仁女，柔順成性，幽貞佐德，以天寶四載二月廿一日，會葬於金谷原，長子如，宋王府騎曹參軍而終，第二子如璋，太原府清源縣尉，第三子振，絳州正平主簿，第四子揖，易州司功參軍，畢志墳兆，遺形毀瘠，素冠斯立，循疑慕以成禮，玄石宜銘，顧易述而無愧，詞曰，皇矣盛德，溫恭允塞，受方國兮，於美德門，貽厥子孫，袞後昆兮，有是君子，通兮變兮，不為執矣，王府罷位，釋教是求，行無住著，形有去留，山有邙阜，水有澗，是新宅兆，邇舊墳埏，雲愁薤曲，月寒松戶，泣壤翔烏，高墳馴虎，彼欒欒以懷棘，永皇皇以陟岵，
大唐故王府君墓誌銘並序昔周子晉以控鶴登仙，漢王喬而飛鳧啟瑞，是故神光赫弈，歷萬以傳芳，靈夜沖融，冠千齡而啟胤，因之以得其姓，方乃垂裕後昆，君諱文成，字文成，本太原人也，家世因宦，遂居洛陽，祖，隋虞郡太守持節諸軍事，父雅，河南府鞏縣令，故能克光後嗣，貽厥孫謀，君志輕軒蓋，性好丘園，弓旌所招，而不應其命，芝木自養，不覺有自天，夫人氏，志合坤儀，廣閒禮訓，將冀齒，共保別塋，未能伸其合祔，嗣子感昊天之罔極，哀則相次雲，嫡孫，太原府太原主簿，惟愛能尊祖之志，以天寶四載二月廿一日舉而合窆於河南縣平樂鄉邙山之北原先代舊塋，禮也，而陵谷徙，代祀莫為以表泉旗仙宵，代引業行，氣稟川岳，人孕英一林，於乃悲於昊穹，
唐故吏部常選王府君墓誌銘並序君諱元字元楚，本家琅琊，因官洛陽，今為其縣人也，曾祖大父皇考偕獨立無徒，慎言寡悔，服仁義為甲冑，遺清白於子孫，或黃綬安卑，書功竹帛，或素履，傲跡丘園，君幼秉一心，長無貳業，學非師授，名教自稟於閨庭，德是天資，造次必由其法度，始以門蔭備宿衛，續以戶選奉銓衡，夫名者實之實，禮者亂之首，君行禮有道，是明於亂，假名則公，是明於實，亟又反此，孰知其方，考在阿，高尚其節，不應朝廷之辟，每動江湖之想，舟行無系，興盡而還，雅好琴棋，悅酒賦，靳其天爵，豁彼神襟，細大不可為倪，行藏所以委順，斯不壽者，得非命歟，以開十四載十月廿四日終於廣陵郡之逆旅，夫人弘農楊氏，為婦德有，為母有儀，克諧庶姻，允遂同穴，以開元廿六年載十二月十七日次君而歿，粵天寶四載歲次乙酉二月己丑朔，十四日壬寅，合窆於河南府河南縣平樂鄉邙山之北原，崇吉兆也，有一男一女，女適張掖郡別駕霍氏，既鏘和鳳，亦曰乘龍，與同母弟奇哀孝心，左右喪紀，豈滅性而為，因終天而軫痛，於以匡善，敢徵乎詞，銘曰，展矣王君，貞高絕辟，棲遲卒歲，富貴如雲，放志巖壑，游心典墳，闔門何去，埋玉無聞，有孝伊女，喪事具舉，有孝伊男，引江潭，送終之禮，惟姊與弟，護葬之賓，惟族與姻，千年滕室，萬古邙塵，難修文於地下，悲月曉之何辰，
故夜郎郡夜郎縣尉清河崔府君墓誌銘並序公諱泌，清河東武城人也，祖暈，皇衡州司戶參軍，父說，皇海州東海縣丞，公則東海府君第三子也，載廿七，辟孝廉擢第，卅六調授宣城郡宣城縣主簿，奉使洛京，無傷遭謗，謫居斯尉，遠赴南荒，我馬中乾，僨車嶺，因茲成疾，藥餌無徵，春秋八，以天寶二載三月十一日終於南川郡三溪縣公館，夫人琅琅王氏，故朝散大夫海州司馬王勖之長女也，春秋載，以其載八月廿九日於夜郎郡界聞大哀，氣咽便終，以天寶三載歲次甲申八月辛卯朔卅日合葬於邙山禮也，嗣子子容，捧雉之年，再罹凶畔，家傳孝友，已解稱冤，痛矣痛矣，石不朽矣，乃為銘曰，清河之盛，姬公之性，伊人福履，此宗詞令，才深命薄，世事何，魂無秋還，須悲搖落，婦德母儀，惟賢之徽，古稱萊婦，今則王姬，告疾南郡，遇哀中遠，一哭文伯，泉路同歸，翩翩飛旒，哀哀挽哥，人生到此，知將奈何，
河東裴鎬墓誌銘並序君諱鎬字千石，河東人也，曾祖承嗣，朝散大夫，梓潼郡通全縣令，河內郡武德縣令，材之楨也，祖仲將，解褐擢穎川郡許昌縣令，自後累遷至陽城郡太守右領軍衛將軍，銀青光祿大夫，上柱國，聞喜縣開國伯，清河郡太守，國之器也，考迅，首調信都郡阜城縣主簿，再遷馮翊郡韓城縣丞，仙州司士，江凌郡法曹，含章可貞，果行育德，風標孤直，山立秀，材高位卑，時所共歎，保食先德，降生於君，君少自遍孤，早失庭訓，及於成立，皆以天姿，懷倜儻之奇，出軌度之表，禮且行義，信必由衷，通詩禮以知言，略史傳而經國，桀出時輩，不可倫齒，以天寶三載，天子在鎬京，盜起海隅，王師有，皇帝乃命伊尹之相，是擇朝端，而吉甫之臣，以承廟策，則君之家叔河南尹兼攝御史大夫公，朝之英也，人之集也，當授命秉節，握兵守律，撫柔邊海，利邦家，精擇英豪，慎選子弟，愛君顏閔之行，籍君孫霍之策，公乃內舉，君其膺行，竭力輸心，逾節操，率身克己，必盡公忠，於是幕下參謀，當竭蒲之盜，軍還獻凱，方寧蒼海之人，時大夫以君戈戟劬勞，夙夜無怠，黃裳元吉，朱祓方來，特以賜緋魚袋，用旌勤效，然未及疇庸之奏，旋聞墊溺之憂，以其載四月甲午朔十四日丁未殞溺於海口，逢天之也，大夫乃捨軍降服，廢日供積，三軍為之下位，六郡為之哀傷，豈之藻行敏言，含弘屈己，去食存信，惠心利物耶，不然，夫何以及此各殲彼良人，如可贖兮，人百其身，時君之卒歲也，春秋卅，以其甲申月朔日庚申，卜兆窆於北邙山梓澤之里陪，禮也，青柏白楊，既封乃樹，東四置域，永代銘記，銘曰，昆山，隨侯寶珠，時人萬代兮為其珍，我家千里兮唯此駒，何秋霜兮降，春樹兮當摧，悠悠兮身隨逝水，寂寂兮魂歸夜台，問靈耆兮擇其青鳥兮安其所里，千齡兮之後，松風兮哀哀，
唐故河南宇文府君墓誌銘並序國子進士周珍撰公諱琬，字琬，代郡武川人也，炎帝為所出之先，普回曰受符之祖，則有定侯嶽峙，文皇龍躍，承家翊魏，開國稱周，奕葉英華，斯為盛矣，曾祖洪亮，皇靈州回樂令，祖楷，皇綏州義閤府左果毅，父延陵，皇朝議大夫授綿州司馬，雖從事鞅掌，而游心澹泊，垂裕積慶，實生我公，洪惟執志謙默，有質端偉，義存展惠，德不近名，空素業能資乏絕，狎朱門匪高軒冕，事親孝而奉兄友，訓家儉而育子慈，慕君平而取給，欽仲長而不仕，於是人倫遐矚，聲芳坐馳，族兄故黃門侍郎嘉而悅之，因而器之，而後朝選，尚其不干祿能人之蠱，匪帶財多克家之譽，矢死不倦，輸誠靡他，嗚呼，積善無據，享年未永，春秋六十二，以天寶三載六月五日終新昌里之私第，其載十月廿日，窆於萬年縣龍首原禮也，盈里閭而淒慟，及路衢而惻，伯亡友季焉知己，婿違外舅乎猶子，感夫，男明敏而趨德，女柔麗而有則，未畢婚娶，如何憫凶，夫人天水趙氏，桃李猶春，室家承式，痛孀嫠而俄及，念遺孤而無怙，嗣子逖，遂等奄茹荼蓼，永遠顏色，既號天靡訴，庶刻石銘休，知余先人之故也，將悉其事，能旌其德，撫孤泫目，敢不欽承，雖荒唐無取，由梗概而為志矣，銘曰，和惠因心，廉沖自得，持身無玷，睦親垂則，昔為英胄，今在齊人，遐思赤族，不慕朱輪，投跡塵俗，勞形奔走，和光葆真，人先己後，天乎不傭，罹是鞠凶，俄然永隔，仰止無從，愁扃荒，泣樹孤松，冀星霜兮長垂，令問金石矣銘彼高蹤，宣德朗行左領軍長史曹惟良書，
楊府君墓記君弘農人也，諱令暉，往因參選，附貫河南府河南縣，抱江海之量，稟山嶽之精，負梁棟之材，懷珠玉之美，上柱國長男應朝，親侍玉階，第三男重光，得事金闕，解褐任將作監左校署丞，公既清素育德，廉儉居躬，每不好於奢華，亦靡貪於名利，春秋七十有二，忽癭瘵，藥餌不痊，終於寬政鄉，天寶三載，歲在甲申，十一月庚申朔，十三日壬申，遷厝於金谷鄉景業村北原禮也，恐日月長遠，時代遷移，桑田變易，故立私記焉云爾，
大唐故淮安郡桐柏縣令元公墓誌銘並序天目山野人白雲子楊光煦撰公諱振，字振，河南氏拓拔後也，曾安，晉陵，當途二縣令，祖叔明，太清府統軍，考齡景，荊王府庫真，開宇承天，澄源海，文武經國，禮樂緯人，繼代克明，鍾德斯美，故少游太學，以經術登科，拜武強尉，政邇鴻漸，除正平簿，才屈鸞棲，遷桐柏縣令，懿子古封也，克孚時政，允輯人和，周月未逾，休風載路，仲尼蒞邑，遽微三善，宣尼夢奠，旋驚兩楹，春秋六十有七，以天寶三載王春仲閏十有六日近死魄，終於淮陽官舍，嗚呼，彼蒼匪亢，殲我良宰，俾人如喪，籲天莫庇，胤子嶧，執射成名，應賓擢第，調京兆府龍棲府別將，遷西畿壽城府別將，在任聞父寢疾，憂怖匪寧，雲奔長途，星不遑捨，痛慈顏不待，攀慕幽靈屢絕，水漿不入於口，前哲可逾，號泣不絕於聲，後賢莫繼，以天寶三載十一月廿六日，從葬於河南城北金谷原，禮也，龜兆代棄，龍需星駕，嶺雲無色，松風有聲，四寸之棺，中都之制空在，雙飛之舄，葉縣之神長往，雖反壤而樹，恐高岸為谷，佳城鬱鬱，石可銘乎，其詞曰，惟天輔德，允茲必臣，雅操冰映，謙光日新，牛刀方割，驥足未伸，梁木何，舟壑斯淪，風猶在草，跡已成塵，煢煢孤胤，眇眇孀嬪，藐焉孩稚，鞠未亡人，淚染江竹，心剪郊蓁，隴月徒曉，泉台不春，空見啼於枯柏，寧知歲兮大椿，侄寂重銘曰，嗚呼季父，直哉惟清，陳力就列，俗政人寧，冀霜台之一跡，何逝川之不停，志誠無應，雷同有聲，追慕感切，知猶子情，長侄寂書，
大唐故鶴台府果毅扶風馬府君墓誌銘並序府君諱延徽，字徽，馮翊郡扶風人也，家聲祖德，備諸史策，曾祖安，隋絳郡司法參軍，祖才，皇任河內郡錄事參軍，父建，皇絳郡蓋松府右果毅都尉，並鐘鼎流慶，山川誕靈，或參幕府之謀，決勝千里，或受總錄之任，綱害六曹，蓋士林之標準，當時之令望也，君即右果毅都尉府君之第三子也，君幼有奇操，天生知禮，氣沖河岳，精降星辰，既負磊落之才，自有英雄之武，初太廟齋郎出身，解褐授右武衛翊府隊正長上，遷右金吾衛左司戈，又轉河東郡奉信府左果毅都尉，右羽林軍長上，又遷東京鶴台府右果毅都尉，右羽林軍長上，公英略獨斷，忠謀無敵，若乃五營騎士，浴鐵如雲，七萃孤兒，金逐日，文武之秩，君實宜之，降年不永，梁木斯，以天寶三載四月十五日寢疾，終於東京永豐里之私第，春秋五十三，殯於北邙山之原禮也，夫人隴西李氏，衣冠茂族，禮樂光華，成於室家，高風淑德，軫崩城之痛，誓恭姜之心，貞節不渝，孀居獨守，侄守俊，男守恭等，金友玉昆，天經地義，陰陽可變，生勁竹之凝寒，靈應可通，降祥禽於悲慟，巒心在疚，陟屺增哀，將憑赤石之字，庶合青城之碣，銘曰，絳帳之前，白眉實賢，文武不墜，惟君是傳，天不遺，梁木壞焉，白馬賓侶，青烏墓田，玄堂星月，隴樹風煙，人生已矣，貞石千年，太歲乙酉正月己未朔十四日壬申建，
大唐故太中大夫邕府都督府君故夫人河南元氏墓誌銘太初發洩，像四氣而作則，乾緯溷清，稟五音而成物，錫姓命氏，暨夏禹而分焉，夫人軒轅之遠宗，拓拔之苗裔，後魏皇始元年昌熾也，衣冠纂牒，銘列帝圖，鐘鼎相輝，傳諸史冊，既英華於異代，復曄於當時，故夫吳郡陸府君諱思本，文才優贍，武藝標能，作牧南征，效智謀於馬援，唯名與器，嗣家聲於陸機，乃運啟人倫，原夫造化，合二姓之好，笄年結離，奉三從之義，異期偕老，誰謂龍劍中缺，同穴遽傷，承順之恩敬，十有餘載，夫人哀思逾禮，德義方古，孀居撫字孤幼，無虧於訓章，秉心伏道志行，有凌於竹，雖前代賢婦，無以加焉，曾祖諱客師，皇中大夫，澤州刺史，軒冕承，蟬聯茂緒，六條分職，五成謠，佩犢帶牛，冀侔龔遂，桑枝秀麥，有類張，祖諱守節，皇通議大夫，萊州別駕，簪纓世襲，禮樂周才，題輿海沂，留一異，佩刀軫譽，威惠兩行，父諱知古，皇朝議郎，資州錄事參軍，紳令，謙自沐，郁矣文翰，懍然風儀，青松獨茂，黃陂萬頃，夫人則府君之第三女也，外祖郝諱處俊，皇開府儀同三司，中書令，甑山公，獨輔聖朝，燮理無替，文武奕葉，將相聯華，雅望公才，天下咸許，夫人宗祧帝王之家，外公侯之胤，幼而岐嶷，女儀盡洽於閨門，長而移天，婦德曲被於親族，躍躍草，禮先奉於君子，邕邕巢鵲，頌則美於夫人，豈謂隙駟不停，逝川何早，生涯倏忽，冥理無欺，遘疾一朝，以今載五月廿二日終於河南縣界道光里之私第也，春秋有六，嗚呼哀哉，夭桃暮落，見惜於青春，若辰殞霜，早於碧樹，羅衣寶帳，遄息夜台，鸞鏡錦衾，遽收泉壤，子等敏鍾畔罰，哀號仰天，一溢充朝，杖而後起，毀瘠骨立，形銷體枯，孝感神明，祭葬以禮，以天寶三載八月十二日吉辰於河南縣平洛鄉之北原，禮葬也，宅兆邙山之野，封樹不毛之田，萬古千春，冀同陵谷，其詞曰，德配秦晉，結乘龍，蘩展敬，桃李姿濃，奉榛中饋，和鳴巾櫛，帝王之孫，諸侯之室，命之短，神理奚恤，永瘞黃泉，長白日，秋氣兮蒼茫，悲風兮蕭瑟，夫婦有道，合葬非古，奠合生平，刑兮異土，松賈淒兮隧，烏兔馴兮荒輔，嗚呼哀哉，杳杳冥冥，像物而成，貴賤殊品，生死哀榮，刊諸石，式紀貞石，
大唐故銀青光祿大夫太僕卿駙馬都尉中山郡開國公豆盧公墓誌銘並序正議大夫行中書舍人侍皇太子及諸王文章集賢院學士呂向撰公諱建，字立言，河南人也，其先與前燕同祖，赫矣帝王之族，至後魏賜姓，蔚為公侯之家，厚德殊才，特盛彌茂，暉映近代，薰焯本朝，曾祖皇金紫光祿大夫，行太府卿，駙馬都尉，上柱國，芮國公懷讓，曾祖母皇長沙公主，祖皇金紫光祿大夫，宗正卿，上柱國公貞松，祖母皇國夫人竇氏，父皇正議大夫，丹，延，坊三州刺史，上柱國，開國公光祚，母皇萬泉縣主薛氏，外祖皇金紫光祿大夫，衛尉卿，駙馬都尉，上柱國子紹，外祖母皇鎮國太平公主，既而代積勤勞，地參懿密，或以忠信著，或以孝友聞，鳴玉登朝，則光香散射，擊鍾退食，則親賓縈映，有若長沙之明艷挺時，太平之寵私掩古，國外戚以敦敘致號，萬泉異姓以恩澤就封，傳諜所書，內外兼貴，未有若斯之極，公神氣清而勁，容體妍而雄，目若珠明，唇如丹艷，玉澤讓膚，黛色慚發，舉步生態，動顧成姿，圖畫之所莫如，瑰寶之所難並，而措意幽妙，遺言玄遠，游刃有餘，尋環無極，中探古意，沿革而立身，外約今體，委曲而行志，遙通事趣，赴時情，經之以禮樂，洞於合變，緯之以文章，激其符彩，必原於製造，尤愜於商較，至夫野逸灑散，儻朗森沈，雲臥巖棲，靈何可近，丹爐藥銚，事業皆成爾，其孝不違親，義不忘本，歸名教之樂地，踐坦直之亨衢，與語者塋其心，來視者滌其目，眾譽洋溢，合聲騰，上召見之，曰可妻也，遂下詔拜附馬都尉，尚建平公主，加銀青光祿大夫，授太僕卿，襲中山公，遽接天姻，乃富貴之相逼，重聯帝族，亦才貌之自取，且鷹雞犬馬之事，毯射琴壺之類，略見而臻境界，暫習而齊壺閾，其跡也偶用韻事，其心也恬然晏如，以示物冥，不與塵雜，進陪宮邸之賞，退銜儔列之觀，屬海晏河清，天長地久，覽勝會之無際，所取未多，知生涯之有窮，豈期太促，享壽三十有九，以天寶三載三月廿四日，薨於京勝業里之私第，越八月十二日，用國禮葬於咸陽洪瀆原，去先塋東一里，當彌留也，天醫視疾，及先遠也，星使護喪，降稠疊之恩榮，增哀慰於存歿，貴主以如賓相遇，且盡平生，送往銜悲，空深噎絕，則別有情齊骨肉，義比昆弟，伯道無子，何處撫孤，仲尼懷人，寄言題墓，其辭曰，天假才，地固有，以人推貌，言復如此，亦道河漢嫁天孫，又聞瀟湘降帝子，遂得和鳴雙鳳皇，永言比翼同翱翔，何意沉魂迷所適，而令抱影稱未亡，夭爾青春在代促，悲我素序歸崗曲，聲名富貴雖已全，留戀盛明應不足，擊鼓吹笳驚山川，素車白馬難周旋，因之而目逐心送，代此以掛劍絕弦，天寶靈符長樂觀主裴炫書，
大唐故左清道率忠武將軍敦煌索公墓誌公諱思禮，其先敦煌人也，以地為一方之性，當晉有五龍之號，盤礡萬里，長河一曲，子孫相繼，誠復於茲，則知夫人應是生，實資其受猛虎食肉，以飼雄，諒其於時，我何多矣，公唐元時有功，遇飛龍王，定應謀策，當奸雄疑疑，幾僕生命，公眈眈其視，良謂有疇，其仁勇，其義壯，事之經緯，公自由爾，況公歷班資九，悃竭有三，一曰殉公忘私，忠也，二曰不同合謀，誠也，三曰與朋友敦而不復，不欺重也，曾達，不仕，以道養高，考孝昭，厥靈以遺家，代皇贈隴西郡司馬，公忠武將軍，左清道率府率，代天衡命，以成王業，故曰活人者有後，陰施者必封，無謂漢代修盟，事藏王府，而君子至心，實繁有勳，自公之任有詔特加檢校馮翊郡沙苑監三馬坊使並營田使有日矣，倉庾丘積，雲龍滿山，以公之考庸則有司為吝，以公之獻可則王臣謇諤，何當正位遞傳，五行更王，膺期受有，清明備躬，莫干他以有求，必下人而服物，噫乎，曷天不吊，無於公，天寶三載二月十二日不怛化於長安安定里之私第，享天寶三載八月十二日，殯於京兆龍門鄉之禮，嗚呼，公有三子，長曰賓，仲曰獻，季曰言，一雄而武，兩冠乃仕，其長也約，其仲也文，其季也壯，泣血荼內，撫孤魂絕，以知夫死命於主者為忠，友竭其性者為孝，人之二事，三子有焉，哀榮之由，洎茲乎畢，乃克貞石，以其志之，詞曰，碩哉公乎，性資懿乎，有大人之量而位卑，有柱石之心而負孤，胡天不為而被謀，厥喪公之良圖，下人曰賢，膺時曰用，非常曰跋，長城曰統，公之有焉，以茲為重，公乎公乎，邈千載之壯氣，誠帝王之一慟，
大唐故左春坊錄事郭公墓誌銘並序公諱藥師，廣陵太原人，曾祖養高不仕，名聞郡縣，祖，才惟撫字，特拜新興令，父道，廢書學劍，出塞平夷，功冠當時，勳錫武尉，公即尉之第八子，少落經策，遂歷吏途，調拜奉乘，教牧多術，察廄有方，俄榮右春坊主事，清曉應問，儲君察能，旋遷左春坊錄事，總彼樞轄，繩無遺，三公見矜，六局聞畏，進退有禮，朋執式遵，忽悟蛇杯，臥病龜浦，藥餌無效，皇天酷伐，春秋陸拾，開廿六載季春二日，終洛陽私第，卜葬邙山，夫人釜陽孫處士長女，昔配君子，宜其室家，願言有違，及爾前逝，孀居八歲，均養一心，內外咸欽，痛纏肓疾，天寶三載六月，奄化閨闈，時載五十有六，嗣子郊社齋郎仲寧等，哀報昊天，悲幽大夜，兆有吉歲，謀允良辰，以其載七月十二日，合葬公之舊塋，恐陵谷遷變，亡魂黯然，鐫石記諸，以傳萬代，水東岸，墳塋北邙，珠玉瘞土，琴瑟幽堂，朝游翠柏，夕宿白楊，魂消化易，銘固年長，天寶三載七月七日吏部常選王去奢書，
唐故河東郡寶鼎縣令會稽孔府君墓誌文並序公諱齊參，字齊參，先殷子姓也，以乙配子，故謂之孔，氏之胤聖者有仲尼焉，至吳侍中潛，避世於會稽，因為其郡人也，曾祖德紹，隋河間郡景城縣丞，祖昌寓，皇朝散大夫，尚書膳部郎中，父祖舜，皇朝散大夫，梁州都督府司馬，公即司馬府君之塚子，弱冠孝廉擢第，解褐行宋州參卿事，秩滿，就會有詔置諸學士，考判之尤者，公翻然中的，河南府陽翟縣尉，方慎牧宰，大搜其人，公又對策高等，恩授濮州臨濮縣令，今上親臨前殿，以束帛遣之，優任賢也，後轉河東郡寶鼎縣令，凡初考績，春秋五十有二，以天寶三載三月十一日蓋寢疾，七日而終於官舍，家素貧儉，單身愛歸，公外兄今工部尚書陸景融，聞公之亡也，舉手而言曰，孔公正依神好，清畏人知，學可充於國師，位不登於王佐，人事耶，天命耶，因再慟而遣使者，其為名賢見重如此，嗣子全禎，述睿，克讓等，年未至學，衰過常度，遠期三虎之名，能守伯魚之禮，以其載四月廿八日，權厝於北邙舊塋之乾位，以從先大夫於九原，孝之終也，文曰，生我孔公，邦家之宗，殲我宰邑，雲冥坐戢，言返東道，歸神北邙，先塋壘壘，古樹蒼蒼，哀哉嗣子，遵奉遺光，
大唐故范氏夫人墓誌銘並序夫人姓范，諱如蓮花，懷河內人也，洎中行佐晉，張祿相秦，滂著大才，曄稱良史，英聲茂閥，弈世存焉，高祖預，祖義慎，父玄琛，並才韻卓犖，風調閑雅，慕梁竦之平生，恐勞郡縣，詠陶潛之歸去，遂樂田園，由是冠冕陵遲，夫人因為平人也，凝脂點柒，獨授天姿，婦德女功，不勞師氏，始以色事朝請大夫行河內縣令上柱國琅琊王次子前鄉貢明經察，送深目逆，調切琴心，昔溫氏玉台，願投姑女，漢王金屋，思貯阿嬌，方之寵焉，未足多也，而夫人猶自謂桃根卑族，碧玉小家，每驚齊大非偶，能用鳴謙自牧，舉事必承先意，服勤嘗不告勞，而王公感夫區區，他日益重，雖名齊衣帛，而寵實專房，粵以天寶三載閏二月十四日因口覆瘡中風，終於河南之私第，春秋載卅七，即以其載歲次甲申四月甲午朔十六日己酉葬於大行之陽原禮也，烈烈哀挽，壘壘孤塋，將懼為陵，庶存刊石，銘曰，長夜窮泉兮一閉千年，雲誰之思兮令淑殲焉，巫岫雲沒兮河陽花死，地久天長兮空存女史，
大唐故朝散郎試平盧軍司馬賞緋魚袋士府君太原郭夫人墓誌銘公諱如珪字瓊，其先出自神農，枝葉分散，因官命族，賜姓曰士，今為河內郡人焉，隨季范丐，代祿不絕，莊伯貞子，冠纓相繼，故能光輔五君，克昌三晉，文武不墜，以迄於今，祖嶷，皇朝散大夫，守大理正，上柱國，哀敬折獄，明啟刑書，審不疑之反平，樹於公之陰德，出為穎州司馬，贊六條而庭閒，佐千里而訟息，父柬，皇朝議大夫，使持節伊州諸軍事伊州刺史，上柱國，威恩兼著，賞罰能明，萬里無塵，三務狎野，公則刺史之第九息，公侯之子，必復於貴，幼而能仁，長有大量，以為武定禍亂，衛境是先，解褐授幽州臨渠府別將，轉拜潞州府別將，公材為時雄，智周出俗，范陽郡節度使張守慕公文武英傑，濟時務，別表授平盧軍司馬，賞緋魚袋，位不辭賤，祿薄材優，即新館以就班，勖自強而不息，中權後勁，並在一身，外義內恩，忠孝雙美，夷落驚懾，士卒肅清，久染風塵，幾踐霜露，勞心貌悴，計慮成災，何期靈藥無徵，以天寶二年四月廿九日終於范陽郡薊寧里，春秋五十有九，將軍為之墮淚，行路以之傷懷，夫人太原郭氏，細侯郭信於竹騎，林宗擅美於仙舟，父賓，許州襄城縣丞，夫人即丞公第十二女也，素質清慎，不待飾裝，葛覃修浣濯之衣，藻觀祭祀之敬，兆諧鳴鳳，慶結乘龍，一家盡以為宜，九族於焉光美，夫倡婦順，歷任相從，寢疾彌留，天未悔禍，遂終於平盧軍公館，春秋有四，粵以天寶三載次甲申四月甲午朔，廿七日庚申，合葬於河南府河南縣河陰鄉北邙伯樂之原禮也，南望帝城，蔓草連芳於苑梅，北臨津浦，薤歌響接於舟人，楊葉悲風，松塋思月，龍劍與雙魂共沒，馬鬣將千載空存，誕彼二子，岐嶷繼體，孝敬因心，感鞠育之恩，極號之痛，以為天長地久，谷變山移，茲貞琰，勒為銘記，其詞曰，晉卿望族，漢臣華宗，和鳴得地，跳躍相從，詞無不腆，禮有其容，齊眉期吉，與屍遂凶，夜台促景，日落高舂，生則異室，死必魂同，榮樂未幾，冠蓋成空，千秋萬歲，水掩泉中，嗣子惟政書，
唐故處士皇甫府君墓誌銘並序敘曰，主善為師，信而好古者，存乎其人，公諱政，其先安定人也，昔周平王以犬戎之難，公之先祖翼戴王室，東遷洛邑，遂卜居焉，十九代祖士安，孝為德本，儉以從禮，垂裕後昆，餘風未殄，曾祖覽，祖爽，父政，並家世清白，頗聞詩禮，公行高於時，才能自縱，常以為軒冕者浮宦之華，放曠者隱居之志，既不干時而累物，亦後己而先人，如何禍福無門，昊天不吊，朝露溘至，哲人云亡，以開元廿九年三月二日寢疾，卒於金谷鄉之私第，春秋七十有一，嗚呼哀哉，夫人淳于氏，則魯附庸之胤緒也，世濟其美，以守宗方，洎於夫人，婉然淑德，與君子而好合，如鼓瑟琴，秉姆師之柔范，作則閨閫，豈圖舟壑未改，風樹莫停，稟命不融，即冥長已，以天寶二年九月九日卒於金谷里，春秋六十有六，即以天寶三載閏二月八日，合祔於北邙之原禮也，嗣子恩，積善餘慶，孝道本乎天性，百工惟時，朝夕恪乎有司，孝於家也既如是，忠於國也又如此，凡今之人，誰其矣，方恐高岸為谷，流泉為亭，故題石以紀夫徽猷，庶將來而不朽，其詞曰，日中則仄，月滿則虧，和鳴都泯，何痛如之，父兮鞠我，母兮育我，榮養未迨，天胡降禍，依依飛，習習谷風，背南城之朝市，向北邙之泉宮，禮以從俗，儉以送終，刻石紀德兮存不朽，千秋萬歲兮傳之無窮，
唐故司農主簿范陽盧府君墓誌銘並序濟陰郡冤句縣尉鄭齊敷撰公諱友度，字友度，范陽人也，太公封齊，尚書匡魏，世為門子，啟迪前人，公隋吏部尚書凱之曾孫，千牛備身義丘之孫，豪州鍾離縣丞習訓之仲子，弁髦志學，弱冠知名，善屬文，舉孝廉擢第，拜德州安陵尉，不旁狎，無戲容，剛腸揚威，吏人敬憚，嘗為從叔吏部尚書從願所器，尋轉北京汶水簿，換東京鞏縣尉，遷洛陽簿，都邑浩穰，聲華駿發，九德咸事，六司從綱，非其人孰能宣力於雄劇也，國家以金惟吝，大農孔殷，或時登庸，必以嘉舉，乃擢公為司農主簿，繇是杜彼奸跡，事無利回，旬時政孕，帑藏攸給，總其要者，君子韙之，方將邁跡亨衢，享斯遐紀，命則不永，才其若何，以天寶三載閏二月將既寢疾，終於道政里之私第，春秋五十有八，忝惟親懿，孰不置懷，悲夫良人，出涕沱若，其年三月九日，殯於東京城東北原禮也，嗣子逖詹等，棘人欒欒，哀毀殆絕，終天靡訴，遷兆何階，以前人耿光，庶憑刊石，銘曰，姜有水，流其祉，食我舊德惟門子兮，命偶時，不能久，國有位胡能守兮，三仇香，再梅福，金鼎不烹龍泉伏，顏回喪，夫子哭兮，悠悠彼蒼忍殲良兮，神理茫昧人何常兮，賓主哀，笳簫咽，撫孤望柩聲殆絕兮，九原地，四尺墳，古人封之垂後昆兮，
大唐故朝散大夫使持節唐州諸軍事守唐州刺史張公墓誌銘並序頤雲火之命氏，究篆之保姓，其若衣裳在笥，亦曷克文縷哉，君諱思鼎，字，河東桑泉人也，泰華東走，黃河西裂，氣厄陝王，地包晉雄，氤氳附靈，純粹必降，無乃公韙之，曾祖，皇蓬州長史，祖楷，皇蔚州司馬，或鳳雞遠跖，或驥足高驤，父裕，皇并州石艾縣令，龜蛇抗理，銅墨休風，異下馴桑之翟，威伏咆勃之虎，可謂神君矣，公徇齊其性，金玉其音，入夫子堂，啟玄關鍵，起儒之瘥札，針左史之病癘，姑匪蜀遷洛賈之蔑文，子虛上林之訛選，岑昆之峭，百夫之特，不其奧歟，神龍年，郡辟秀才，擢第調補潞州銅縣尉，下人祗祗，率以聽命，或有讒即，干非其義，以公坐免，公不羈之量，誰能籠罩，舉茂才，尋遷宋州宋城縣尉，捷獵殷野，方之湊轂，公緯而經之謐如也，秩滿，授河南府汜水縣尉，封畿之內，克樹嘉聲，穹蒼不傭，罹此大戾，丁太夫人苦，棘瘠過禮，柴疚逮絕，服闋，拜京兆府長安縣尉，翼翼京邑，粵為陸海，沃納是富，悔吝所生，公猛而濟寬，爰設巨防，厥部冰凜，肅威霜稜，尋遷左台監察御史，歷殿中侍御史，柱鐵司憲，乘驄害慝，出按幽朔，入參宸墀，百寮師師，莫不爾瞻是具，轉尚書司門員外郎，粉署香闡，星台鏡懸，授管鍵以啟閉，正貨賄而威禁，遷比部郎中，古則二妙，今咨壹絕，卓爾朝右，其孰能跖之，改唐州諸軍事唐州刺史，加朝散大夫，憑熊作守，隨雨濟旱，事不意度，非辜而黜，貶清源郡長史，無何，恩許復職，嗚呼，兩楹夢奠，二堅興崇，方朔宿耀，盧鵠飛，未召拜，以天寶初載歲次敦藏七月二旬有六日遘癘虐疾，終於郡之官舍，春秋六十七，推貊噎哭，吳南罷舂，朝廷聞之曰，噫，詞勿祖矣，幼子宜，藐焉始孩，不任襄杖，夫人太原郭氏，有梁高行之節，蔡伯姜之風，逖自炎陬，輔輿來復，梓櫬東舉，泣閩歐之萬山，銘旌北飛，駭濤風者九月，青龍甲申，祀灼靈葵，卜唯洛食，以閏二月乙未朔越八日壬寅窀穸告期，權窆於河南縣之邙山禮也，嗚呼，陵谷易遷，式存封樹，柏舟不泛，怨失長河，乃雪涕藏事，刊石紀德，銘曰，河山氤氳兮厥靈挺生，利建侯兮為郎為牧，邁種德如何不吊兮，先良人之我殄，弱子呱呱兮孀婦擗標以噎，塞墓門掩而不開，奚所之，奚所之，適兮長夜台，
大唐故東平縣君呂夫人墓誌銘並序夫人東平呂氏，鄆人也，其先周太師之後，後代列於史策矣，曾祖長，隋平原郡長史，祖爽，皇絳郡龍門縣令，列考非熊，故大理寺評事，夫人幼齡聰敏，長好詩書，怡色無方，敬事有別，保和鎮靜，封己利貞，笄年適奉隴西李氏，李公諱，游騎將軍，濟王府典軍，夫人出嬪君子，入奉母儀，刀尺選於女工，盥饋成於婦道，錯節光必姜之興，潔誠無異己之嫌，以天寶三載遘疾，二月九日終於洛陽德懋里私第，春秋有七，降年不永，白日將辭，俄就閏二月三日殯於邙山西北原禮也，嗚呼哀哉，玉碎昆石，珠沉漢水，嗣子晏等咸泣血苦心，茹荼毀性，李公追慟和鳴，感傷夜台本幽，勒石成紀，乃為銘曰，大運忽兮，哲婦歿兮，長夜一閉，何幾發兮，其生若浮，其死若休，蘭房永訣，蒿里長幽，
汝南郡袁君墓誌並序汝南郡袁君者，出自帝舜之胄也，家傳朱紱，代職榮班，遠洎夏殷之後，世為諸侯，萬葉相纂者矣，曾祖諱通，隋任鄖州新鄭縣令，因居此地，夫人太原王氏，宰武城聞弦哥之遠化，臨葉縣見鳧舄而雙飛，勁節不渝，歲寒豈慚於松竹，器等玉壺，冰淨志冽，未謝於秋霜，名德猶存，身歸泉壤，祖諱翰，夫人陳氏，退密丘園，含光滅跡，樂道知命，里人曰賢哉，父諱大，志逸煙霞，德齊巢許，高尚其道，不事王侯，子孫偕然，夫人滎陽鄭氏，宿因儷偶，恩重義爾，四德同於恭姜，三從齊於孟母，其儀不忒，坤令有聞，誰謂巢駟不留，桑榆急景，蘭馨芳歇，桂樹摧風，大唐開元歲卒於私第，荏苒歲敘，風燭難停，子孫望而不及，孝思無窮，丘也東西，不可無所，今以天寶二載二月廿六日改葬於大梁城西南三亭崗前西北去三獸百步禮也，面望長川，目杳莽而無際，後臨河水，仙查激浪而浮天，左帶平原，崗巒紛而隱嶙，右瞻嵩少，群山岌以攢峰，卜良晨而安厝，得茲拜之勝境，乃為頌曰，寒松暮兮色蒼蒼，丘隴隈兮邇大梁，悼流光兮促景，恨蒿里兮夜長，一閉泉壤，永別高堂，罷東鄰兮相杵，哭南兮斷腸，海變桑田，陵谷遽遷，唯令德兮不朽，留金石兮永傳，
唐故使持節上柱國君夫人氏墓誌銘洛陽進士徐珙撰並書壬午元祀季月六故率府郎上柱國君壽邱夫人疾終於洛陽永泰里之私第，享年六十，夫人諱教字教，昔先祖仕於宏農，遂家於彼，本望出於河南，其長源茂族，蓋史牒詳矣，曾祖，隋朝議大夫州湖城縣令，大父，皇朝朝議郎州司馬，烈考方，皇朝隱於華山，高尚其事，積德承慶，根克昌人焉，夫人溫和之心，承柔順之教，忠以於陵載誡宗，其祭如在，事上敬謹，身愛下以先歲宜室宜家，六親仰其，婦道母道，三德敷聞，鳳凰雙飛，自得鳴之樂，琴瑟合調，無忘在御之歡，昔今則見於是矣，嗚呼，信痛君子之先傾，不俾我躬之永謝，福善之應，神何食言，內則雲亡，人將安放，惟三祀甲申春月乙朔廿日甲申，葬於河南之北原從祔禮也，長子渙，咸安郡良山縣尉，次曰瞻，並欒欒在疚，大連喪，哀哀色極逾高柴之毀，珙以情因世故，義葉通家，而二子求蒙祖述，言不盡意，銘而識之，銘曰，盛德之後，子孫其昌，惟我夫人，令淑彰，身無忝，宜家有今則也，陟彼岵兮瞻望父，陟彼屺兮瞻望母，居伊水之東，龍門之下，泉扃壹閉，銘兮千古，
大唐故五品孫陳府君墓誌銘並序穎川陳氏子諱周子，丁內艱再月，號泣過度，天寶二年十月廿四日春秋廿，不勝疾而終，同以其年十一月十四日龍集癸未，陪母氏吳興沈夫人葬於壽安積善鄉之原禮也，噫，爾文詞，爾翰墨，操札勢絕，繹思致奇，雖學植未周，而靈機頓啟，才有擅於豐麗，體頗長於閒逸，爵祿可謂以觀察吉凶，遂迷其閫奧，方期國華，倏墜家寶，若謙和仁愛，友悌宗親，又不睹其親束矣，近覽班史，名氏不遺幼善，牙琴弦徽必叩，每良辰清夜，繁於手則山水在側，聆於耳則音韻入懷，亭之千金，不可復見，然卜商豈投於一過，季子安止於三號哉，其所制雜詩及至人無心數賦共一卷，並漆琴一張，置乎扁付，蓋爾請也，父洛陽縣尉齊卿述焉，銘曰，有神孰宰，無罪何殃，室家殄悴，蘭桂銷亡，墳松成列，母子相望，一朝歡愛，萬古淒涼，
唐故朝請郎行河南府河清縣主簿左府君墓誌銘並序前右威衛倉曹參軍張楚金撰伊性命源，雖大聖罔宄厥極，聰明是與，胡豕其壽，正直是資，侯沮其善，報應之賾，吾不知其撰，君諱光胤，字子明，其先魯人也，有丘明者，同恥孔聖，克傳春秋，有伯桃者，死命羊友，焯表信義，漢雄以介特貴，晉思以文章擢，綿諸葛，保世滋大，曾祖，皇朝任隋州司馬，祖儼，皇朝任齊州臨邑縣令，父玄德，皇朝任申州鍾山尉，咸克家蠱，安節艮背，君則鍾山府君之長子也，敏惠自幼，謙及長，忠孝匪誨以天，淳和不學而性至，藻繢詞賦，研譚詩禮，璋琢而增美，括羽礪而彌入，初以國子進士擢第，是歲復以岳牧舉策高第，制授濮州鄄城主簿，未幾，丁太夫人憂，欒棘為心，荼蓼在茹，志猶內否，禮俯外除，遂以常調補曹州濟陰尉，無何，丁府君憂，苴斬之節，有加前禮，服滿，拜秘書省正字，熙黃香之秘，刊蔡邕之謬文，秩滿，拜河南府河清主簿，摘發稽滯，鉤考奸伙，甚稱厥職，翕然有聲，宜其鴻飛大冥，鯤縱巨壑，作主維翰，為王藎臣，何元初階，而遽泣折棟，遂以天寶二年六月遇疾，是歲十有一月壬寅，終於洛陽進德里之私第，春秋有七，命也不躋，悲夫，君惠和厥德，貞淳其性，狎之者曷見喜慍，挹之者寧測淺深，此君之雅量也，凡二吏縣邑，一掌校理，一簿畿甸，皆判登甲科，策居上第，所在蒞事，輒有能聲，此君之才識也，余仰君深仁，飲君厚德，契以涉難，期諸庇身，天匪遺，褫我良友，非夫人之慟也，其誰慟歟，嗣子五人，或在童稚，或居襁褓，瞿瞿靡，呱呱待哺，神匪據我，天其忍予，乃以天寶二年歲十二月有七日葬於河南杜郭之原，從先塋也，君平生故人與君厚者皆願以賻贈之禮助於塋之事，余握札揮涕，輒為其銘，詞曰，言左君，余之友，才可大，行可久，身雖沒，名不朽，山濤存兮言無負，國門路，邙山前，送君此訣兮千萬年，何居泣，埋玉於窮泉，前江夏郡永興尉李新書，
大唐故郴州司士參軍王公墓誌銘並序公諱公度，字仙期，琅琊臨沂人也，系原聖武，肇姓仙儲，玉鉉承家，金章代襲，列祖伏波將軍，皇祖恆州刺史，皇考雲安令，或譽重當時，或傳芳國史，門稱積慶，英彥挺生，公河岳降神，溫良毓德，爰自歲，議日談天，迨乎弱冠，資忠仗義，調補嘉州參軍，漸乎鴻陸，未騁驥途，又遷郴州司士參軍，清而不介，嚴而不殘，良牧諏咨，政自公出，人以殷阜，市獄以清，時論以為成晉，岑至復見於今矣，及留犢言歸，驪駒入唱，強負攀轅者不可稱計，非夫仁明惠愛，孰能與於此乎，噫，樂只君子，曾不遐壽，以天寶二年仲冬次旬之九日，終於洛陽歸仁里之私第，享年六十有二，逾月壬申，葬於河南之北山禮也，嗣子上谷郡參軍子卿等，訓自家傳，孝惟天性，酷訴穹昊，稱伐泉扃，其詞曰，於惟碩德，實曰天縱，資孝履忠，宏才利用，任屈椽曹，器乃邦棟，祥刀未襲，瓊魂入夢，嗚呼蒼，殲我貞淳，時與兆兮咸曰休，備儀衛兮旋於幽，邙山隱嶙兮何代工，瞻洛背河兮迂且，野風憤兮寒雲愁，佳城一掩兮幾千秋，貞再刊兮頌清猷，
故和上法昌寺寺主身塔銘並序稱佛謂何，本期於覺，覺則無念，乃去妄源，歸法謂何，本期於了，了則達彼，乃到真乘，此謂度門，誰能弘矣，故法昌寺主圓濟和上，即其人也，派裔重華之後，生緣讓畔之鄉，總敏聰，諸法懸解，傳本寺先和上仁藻之密印，承旨出家，游西京，不住相之緇徒，袒肩受具，法雖示其未捨，心已湛於真如，同須菩提，第一解空，終優波離，不忘持律，十餘霜露，杖錫歸來，充本寺律師，尤高精義，徒眾抑進綱維，和上違之恐住著貽，就恐福養受損，乃日捨粟麥十萬圭，用補常住，因知僧豈怠功勤，智慧無涯，倉儲益贍，心符妙用故不滯往來，跡混有為故不虧崇樹，於本寺為過往，和上建功德塔一十一級，在身心為砂界含生，持蓮花淨品，日餘一遍，凡載，隨因證果，出有入無，千里緣，從師者如，一門釋子，落發者數十人，和上夏五十九，壽八十一，以天寶二載癸未歲冬十二月遘疾，忽於夜曰，吾此室內朗明如晝，此非非相，吾將逝焉，至廿八日，泊如長逝，弟子法燈等，號痛靡及，安神於寺西北一里，護持喪事者繼踵，贈助哀者傾城，龍舄咽而雲悲，虞芮慘而雨泣，身塔創起，琬琰未刊，僕此邑西人，備聞厥事，慚越境而訪拙，課鄙述以成銘，其雄狀龍鱗，疊組玉錯，半插雲漢，常對虛空，此則萬掌合而攸歸，千目回而悉仰，余不紀矣，獨舉德焉，偈曰，我師深入度門，玄密藏，默誰窺焉，今解形以示滅，吾不知夫所以然，進士韓詮撰，進士董光朝書，趙嘺鐫，
大唐故奉義郎行洪州高安縣令護軍崔府君夫人河南獨孤氏墓誌銘並序夫人河南人也，父諱奉先，果州長史，蜀國公，純粹英靈，傳之勝古，祖姑三代，作配君王，蜀公即唐初元貞皇后父梁王信之嫡孫也，夫人先舅諱大方，海州刺史，公果行育德，作為人範，無施莫可，家國有聞，夫人德嗣謙柔，惟惟恭敏，周旋母儀，受訓貴門，天盛族，前室有女嗣謂繼親鞠育情深若己嘖應遘此鞠凶，以天寶二年十月十七日育背於長安縣嘉會里之私第，時年七十，嗚呼哀哉，逝川無歸，窈冥長往，攀慕不及，麋潰五情，嫡子朝議郎，通事舍人內供奉季梁，痛慈顏永隔，五內屠裂，號天叫地，罔極難追，嗚呼哀哉，日月不居，卜其宅兆，歲時不便，未得遷祔先塋，不謂存者生疑，實恐未安泉路，今且於府君塋西北一百五十步得地，以十一月二日庚時權安厝於長安縣義陽鄉義陽原，禮也，昔吳雄葬母，不擇地而塋，今季梁所封，有同於往日，嗚呼哀哉，至通年擇日，遷祔於先塋，季梁自鍾艱罰，觸緒崩摧，悲不及文，扶力銘紀，仁包四德，誠信百齡，月懸星署，名其永貞，世間難事，為繼親，始終如一，憐念日新，萬象有類，天地無依，陟彼岵屺，哀荒失儀，尚存余喘，將以送終，刊石玄壤，傳紀無窮，天寶二年十一月二日長子朝議郎通事舍人季梁修並書，
大唐故朝散大夫譙郡司馬琅邪王府君墓誌銘並序府君諱秦客，字元賓，系周儲之仙胤也，得氏與太原同宗，分枝自琅邪承緒，今為琅邪人也，曾祖續，皇金紫光祿大夫，尚書吏部侍郎，開府儀同三司，祖德素，皇銀青光祿大夫，閬中郡太守，父豫，皇侍御史，屯田郎中，正議大夫，東陽郡太守，府君即東陽第二子也，以門蔭補太廟齋郎，解褐授左清道率府胄曹參軍，出攝濟陰郡司戶參軍，辭滿，拜博陵郡唐昌縣令，經一考，丁東陽憂去官，執親之喪，哀毀過制，外除，補譙郡譙縣令，次歷魏郡魏縣令，次授太原府文水縣令，未之任，除滬川郡司馬，土無耕稼，利在魚鹽，郡有鹽井兩所，久而若廢，公乃圖復興之道，得可久之宜，計階之時，具以聞奏，上乃許之，夫夷落荒陬，俗多剽掠，公下車立辟，二變其風，若時也，縱彼奸徒，入乎臧獲，蓋亦多矣，時採訪按舉其事，將伏其辜，上自專城，下洎寮屬，從貶黜者，十有八九，而公獨清表節，卓立不群，俾人康，系公是賴，無何，遷博平郡司馬，復如前政焉，稍遷譙郡司馬，尋加朝散大夫，公以利物從政，滅私事人，時採訪惑於流言奏公，以疾恙罷職，夫其恪慎克孝，清明在躬，不走權門，棲閒至樂，故自解褐出攝官，佐三郡，宰四邑，必聞其政，不殞其政，不殞其名，方將摶扶上征，濟美當代，於何昊天不吊，哲人其萎，以天寶二年四月寢疾，歸真於洛陽仁風里私弟，春秋七十三，即以其年十月廿日權窆於洛陽縣清風鄉北邙南原禮也，夫人河東薛氏，輔佐以德，淑慎其身，恨神理之微茫，悲我儀之先逝，厥有令子，昆弟五人，孟曰照之，次曰黯之，仲曰兼之，叔曰晤微，季曰少微，並荷戟參玄，趨庭稟訓，朱輪華轂，方期萬石之榮，泣血崩心，俄結二連之痛，思楊親於琬琰，俾旌善於泉台，多慚衛之才，豈盡戴侯之美，無絕終古，用勒斯文，銘曰，猗歟淑德，恭懿純一，清白承家，忠貞為質，垂天之翼，將九萬以摶扶，佳城之銘，忽三千而見日，嗚呼哀哉，吾何以律，
唐故朝散郎行臨海郡樂安縣尉姚君墓誌銘並序四兄通理撰君諱晅，字玢，河東郡虞舜嫡嗣胤裔人也，積襲軒冕，嬋聯不絕，曾祖威，隋荊州大都督府長史，金紫光祿大夫，河東郡開國公食邑五百戶，祖寶，唐朝議大夫襲河東公行丹陽郡曲阿縣令，父懷亮，唐召拜殿中侍御史，內供奉，遷少府監丞，司農寺丞，殿中丞，遷營繕監少留守京檢校園菀宮城總監事，攝司衛寺少卿，太中大夫，河東縣開國男，公襲宿蔭太廟齋郎，縉紳選授臨海郡樂安縣尉，清白濟，郡縣推揖，四考一秩，恆攝鄰縣，數處同贊，爰及司食，當仁不讓，名不虛傳，天寶元年十一月六日，公春秋五十，寢疾，薨於所部，郡縣百姓，緇道宿德，禮典恆規，倍增酸鯁，嗣子二人，追戀罔極，叩地號天，瀝血羸形，荼毒難止，躬自塋墳，盡禮周備，以天寶二年十月廿日，遷厝河南府河南縣平樂鄉北邙山之原，禮也，夫宇宙災痛，生人凶畔，隨夜川以傾逝，與朝露而同盡，西山之景不追，東嶽之期奄殞，銘曰，百年已矣，萬事皆空，夜台無曉，泉扃閉終，寂寥墳壟，遊魂梓宮，哀哉地下，蒿里途窮，惟公志肅松筠，性汪澄水，敦獎名教，激勵人事，博聞多識，好學奇美，神降不祥，殛我國士，岱岳松摧，昆墟玉墜，嗚呼，德照兮紀功，雕石兮鏤字，陳其兮軒冕，申其兮簪位，銘鐫兮不朽，永固兮留記，天寶二年歲次癸未十月丙寅朔廿日乙酉掩坎禮畢，
大唐廣福寺靜業和尚墓誌和尚張氏，法名突，靜業道號也，晉潞人，累代田家子，母遺腹孕十八月，夜方寢，夢道士赤身辟踴而入，驚呼間，醒而娩，異香撲鼻，經宿乃散，顙高目秀，口方顴聳，眉長接鬢，生期月，母卒，寄養叔家，三歲叔亦殄，鄰人矜之，輒東食西宿，越八載，年十一，丐食入秦，至終南廣福寺，遂落發焉，師靈悟者，徒數十人，特奇其貌，親授佛經，日數千言，命習書，三年名大噪，又善畫山水，性嗜靜，閉門磨兜，嘗數日不食，潛窺之，凝神端坐，鼻息俱寂，甫十九歲，無疾而僵，師甚慟之，葬從豐焉，後三載，有相識者，曾遇於長安市，噫，和尚之生奇死異，得道神遠，苟非宿根之厚，能如是歟，余與靈悟善，時游寺中，親瞻丰采，爰志大凡，深慚不斐，天寶二年仲秋上旬郭暖撰書，
唐故太府寺平准署明府公墓誌銘並序范撰公諱俊，字仁俊，其先陝郡芮城人也，因官居河南府河南縣焉，祖匡，考節，並學窮篆素，材備韜鈐，志肥以居貞，法潛而剛克，公器宇神授，德量天資，盡孝敬於父兄，傾信義於朋友，遠無缺望，人無間言，弱冠察孝廉，爰從擊浪，冀六月之鵬軒，旋偶沖飆，成一朝之退，遂俯從台閣之職，將同歷試之難，陟遐自邇，亦其漸也，然佐烏府，屢變星霜，文墨無差，簿領斯舉，時亞相柱史，咸以公為奉公，乃擢名銓衡，式敘榮紉，調補殿中省尚輦司掌輦，屬國家居安慮危，在理思亂，雖邊丑貢款，而防閒每殷，遠圉之勞，思分府庫之積，乃以庫帛十萬兩，支送安西府焉，上顧謂殿中監王公曰，彼安西者，近經隴，遠出流沙，若不妙選使臣，曷能利有攸往，卿其慮之，王殿中以公明識獨斷，謙眾推，狀自倫比，授此嘉命，既而一歷山川，再罹寒暑，統部有則，委輸無私，朝恩特臨，遂遷衛尉寺武器令，無何，又遷太府寺左藏令，鳧鏹川流，縞山積，扃斯固，度量是均，以疾去官，又授平准令，既拜，固以疾辭，嗚呼，運者懸於天，事者存乎分，巢無停影，林無靜枝，豈針石不工，諒死生有命，悲夫，以天寶二年八月八日終於立德里之私第，春秋五十有九，即以其年十月十九日窆殯於北邙山崗，禮也，嗣子伯夷，年才羈貫，夫人儀氏，痛龍劍之長往，傷鳳德之無追，思紀遺芳，傳之終古，銘曰，於戲哲人，家聲是襲，海量難擬，風情孤立，烏台望美，彤闈譽集，既嘉乃功，何慚榮級，惟奉國，孝足榮親，公道既著，私心亦申，敦詩悅禮，杖義依仁，方之前烈，良難與倫，嘗聞積善，神與之慶，如何斯人，而嬰斯病，無施藥石，長埋龜鏡，良木既摧，空傳遺令，哀哀孝子，孀婦，擗地號天，痛心疾首，思紀遺烈，傳之永久，貞石一刊，斯為不朽，
唐故處士范府君及夫人王氏墓誌銘並序君諱沼，字禮，上黨長子人也，遠祖因官於此，遂家焉，原夫禮樂相承，衣冠遞襲，昔時交結，千里遵期，今日豪華，二漳流譽，曾祖憲，任相州司士參軍，汪汪儒雅，濟濟英聲，祖諱者，婆娑鄉，放曠丘園，君版授本部邑宰，壽等馮唐，遇齊呂望，位高百里，化洽一同，以天寶二年六月十九日，春秋八十六，終於私第，夫人王族，太原播美，曹氏傳芳，開元十六年十一月庭闈示卒，嗣子思賓，慈親早喪，已泣血於三年，嚴父近亡，更絕漿於七日，瞻天靡訴，叩地無追，以其年其月廿九日克就吉辰，合葬於張唐東村西二百步平原禮也，慈林東郁，尖嶺西臨，念水南觀，漳波北望，朱，哀慟滿於中川，悲風慘於幽壤，銘曰，百年促壽，一生佳影，東注逝川，西仰落景，哀哀孝子，廣廣昊天，崩心泣血，千秋萬年，
大唐故王夫人墓誌銘並序前漢津府長史馬言撰並書蓋聞樹欲靜而風不止，子欲養而親不待，哉是言也，夫人太原之族胤，幼而聰敏，少負淑姿，以初笄之年，婚國子直監張敬己，自秦晉匹敵，望金石齊堅，何圖二堅纏災，百齡俄謝，以天寶二年歲次癸未六月五日癸酉卒於私第，良夫，顧靈櫬而增傷，令子哀哀，瞻壟樹而摧絕，以其年七月十二日己酉殯於河南縣金谷鄉北邙里禮也，哀子悱等號天罔極，叩地無從，恐陵谷貿遷，時代沿革，謹鐫銘志，紀之泉壤，其詞曰，懿哉夫人，夙有令聞，母儀可則，女誡是導，降年不永，奄逝泉門，芳聲雖殄，遺訓猶存，嗚呼哀哉，天道寧論，
唐故文安郡文安縣尉太原王府君墓誌銘並序宣義郎行河南府永寧縣尉西河靳能撰才命者自然冥數，軒冕者儻來寄物，故有修聖智術，講仁義行，首四科而早世，懷公輔道，蘊人倫識，官一尉而卑棲，命與時歟，才與達歟，不可得而偕歟，公名之渙，字季淩，本家晉陽，宦徙絳郡，即後魏絳州刺史隆之五代孫，曾祖信，隋朝請大夫，著作佐郎，皇蒲州安邑縣令，祖表，皇朝散大夫，陽翟丞，瀛州文安縣令，父昱，皇鴻臚主簿，雍州司士，汴州浚儀縣令，公即浚儀第四子，幼而聰明，秀髮穎晤，不盈弱冠，則究文章之精，未及壯年，已窮經籍之奧，以門子調補冀州衡水主簿，氣高於時，量過於眾，異毛義捧檄之色，悲不逮親，均陶潛屈腰之恥，勇於解印，會有誣人交構，公因拂衣去官，遂優遊青山，滅裂黃綬，夾河數千里，籍其高風，在家十五年，食其舊德，雅淡爵，酷嗜閒放，密親懿交，惻公井渫，勸以入仕，久而乃從，復補文安郡文安縣尉，在職以清白著，理人以公平稱，方將遐陟廟堂，惟茲稍漸磬陸，天不與善，國用喪賢，以天寶元年二月十四日遘疾，終於官舍，春秋五十有五，惟公孝聞於家，義聞於友，慷慨有大略，倜儻有異才，嘗或歌從軍，吟出塞，兮極關山明月之思，蕭兮得易水寒風之聲，傳乎樂章，布在人口，至夫雅頌發揮之作，詩騷興喻之致，文在斯矣，代未知焉，惜乎，以天寶二年五月廿二日葬於洛陽北原禮也，嗣子炎及羽等，哀哀在疚，欒欒其棘，堂弟永寧主簿之咸，泣奉清徽，志幽壤，能忝疇舊，敢讓其詞，銘曰，蒼蒼窮山，塵復塵兮，鬱鬱佳城，春復春兮，有斐君子，閉茲辰兮，吁嗟海內，涕哀辛兮，矧伊密戚，及故人兮，
大唐故魯郡乾封縣令徐府君墓誌銘並序府君諱元隱，字元隱，其先濟陰人也，自九土開疆，百工錫姓，或雄飛隴上，氣蓋關中，或文溢金箱，詞光玉潤，是用名垂於城北，昭昭禮容，學茂於江東，落落神器，族望之美，莫我大焉，曾祖仕隋為征虜將軍，護羌校尉，忠勇無敵，史諜備諸，祖以弱歲學成，不仕而卒，父追蹤巢許，刻意老莊，擁萬卷於前楹，守二玄於上德，府君即真公之愛子也，神聰出性，孝友自天，一覽五行，左文右武，自失太常之第，主偃忘歸，言從小掾之遊，班超未敘，無何，出踐洛陽縣錄事，鴻磐之義，自此漸焉，御物有聲，遷尚書省水部主事，能光粉署，名振星郎，鶉火既推，牛刀是割，出拜魯群乾封縣令，韋弦有度，清白無私，鸞既棲仁，雉亦馴化，一從秩滿，梁竦之志生焉，再歷歲時，劉楨之疾臥矣，西山之藥，冥遇無階，東岱之魂，俄遷有日，以皇唐天寶二年孟夏四月旬有二日，享年五十有八，卒於河南府之私第，哀哉，用其月廿一日權殯於河南縣平樂鄉之陶原，禮也，長子拯等，號天叩地，泣血絕漿，以為陵谷遷移，名氏錯滅，祈諸翠石勒彼鴻徽，銘曰，吉兮凶兮，遽隨從兮，禍兮福兮，倏倚伏兮，公明不淑，賈誼長悲，金聲罷振，玉樹雲披，和嶠之松，王恭之柳，哀哉徐公，千年不朽，大唐天寶二年歲在癸未四月廿一日窆，
唐故絳州龍門縣尉沈府君墓誌銘並序洛陽縣尉陳齊卿撰君諱知敏，字仲和，吳興武康人也，其先錫胤聃季，食萊沈亭，因為氏焉，若郢賁丘園，高屢徵而不就，友稱英彥，藝三妙而為絕，曾祖叔安，皇光祿大夫，刑部尚書，吳興郡開國公，贈禮部尚書，荊州大都督，祖導之，朝散大夫，益州都督府司馬，父成福，通議大夫，台州刺史，元勳佐命，鏘金玉，周旋禮樂，窮綜典墳，鎮標準於人倫，互哀榮於存逝，公即台州府君第三子也，溫良克家，檢操傳范，動中規矩，誰獨無師，行參楷模，言必契道，初以門子，補肅明皇后挽郎，解褐鄴郡內黃縣尉，敬遵厥職，必順典刑，恭恪臨人，能盡情偽，秩滿，調補絳縣龍門縣尉，下車未幾，高門忽暇，豈喪良吏，實去仁人，天寶元年十月九日遘疾，終於龍門縣之官舍，春秋有八，嗚呼，以天寶二年歲次辛未五月己亥朔十一日己酉，歸窆於洛陽平陰鄉邙山之原禮也，嗣子晤等，喪期合禮，哀毀過人，啟述家聲，克申世業，銘曰，振振鼎胄，煌煌邃古，軒裳弈葉，英賢踵武，家傳友悌，政表公清，昧夫神理，殲此忠貞，
真定縣故縣錄事郭彥道墓誌銘並序君諱彥道，本望太原郡，今為真定人也，君以神識沉敏，風宇條暢，竹馬全信，零顯術，家殷金穴，不愈禮節之規，辨懸河，自得言談之，斧藻至德，琢磨令范，王方平之作誕，滌想簪裾，仲長統之風，放情山水，朱霞泛酒，辟東閣以嘯清風，白雪調琴，虛北堂而明月，嘗被鄉人舉為縣錄事，六長提挈，賓儀式序，鹿效諤當大德無暌，奉黃裳則務朝鉅郡守朝任琅長陸機國史，乃龍，謝弈家風，即玉樹，文西武莫不表常銘勳彝器，子仁恭等陟岵流涕，循陔失緒，易陵谷嗟馬鬣之塋，卜牛眠而有地，遂以天保二年正月二十三日之城北五里平原禮也，青烏宅兆，撫隧麗未歌攀需動北陸之思，石幽永秘，勒三埋知九原而不作，式陳盛烈，乃紀銘雲，其詞曰，門稱通德，里號高陽，令聞令望，如如璋，放曠山水，婆娑故鄉，不應明賁，誰擢幽芳，我祖，早承閥閾，國符，家藏金穴，學楊左，才優顧薛，若邙山，朗如縣月，德音在耳，清芬未，玄穹賦命，我明哲，刊石銘勳，騰視曩烈，
大唐故安化郡馬嶺韋公墓公諱元倩，字人也，自豕韋命族，鐘鼎承家，蟬聯簡諜，可祖隋州馬，祖隱，檀州刺史，考慈藏，衛尉大，公幼而聽，長實茂異，孝為德本，忠能奉君，里仁，友於信，年始十有三，屬天子事於南郊，公以俎豆述職，厥有成績，於天官，無何，尉滄州樂陵，初筮仕也，潞州屯留，佐庶政也，更宰慶州馬嶺，功也，政洽於下，所蒞有方，謂懸於何，奄從於逝水，嗚呼哀哉，天寶年八月廿三日怛化於馬嶺之官舍，享年八，家摧梁木，輿櫬空歸，以二年二月廿日於長安之畢原禮也，胤子體溫等敢刊之銘曰，松賈蕭蕭兮畢之原，蔓草兮山門，韋此地兮何可論，
唐故思邛丞薛君墓誌並序君諱文昭，字嘉甫，建陵人也，內性溫介，外儀端和，儒雅之宗，里之式，為思邛丞，以世難去官，洎歸遘疾，救藥罔愈，乃以開元二十九年歲次辛巳九月朔卒於想思埭之第，春秋四十有六，遂於天寶二年癸未三月朔殯于歸義縣北都荔山之崗禮也，恐時移世易，封上為陵，勒銘長原，用垂永識，乃為銘曰，維君懿行，允矣令望，文以績學，卓然焉章，胡不永年，悠悠彼蒼，載之貞石，潛德有光，
唐故河南府告成縣主簿上谷縣開國子寇公墓誌銘並序外甥中山張越撰外氏之先，出自黃帝，爰洎於周，世為司寇，迨衛侯角，因避地上谷，命官稱氏，漢執金吾威侯子翼十八世以迄於今，公諱，字子美，高祖牧楚州府君諱暹，曾祖牧歸州府君諱覽，大父題輿曹州府君諱遠，烈考連率定州府君諱，軒冕地清，璋才秀，一門冠著姓之傑，百代為翰林之宗，公總天元和，含道正氣，能賢濟美，茂德生知，妙年而智周老成，後進而名超先達，弱冠以孝廉及第，明年，授崇文館校書郎，編簡不遺，圖書載削，方子雲孟堅宜矣，秩滿補尉氏尉，文而靜，信且嚴，恤齊人，懲政蠹，侔橋玄梅福，當也，極艱去職，哀毀過禮，服終，拜高陵尉，未就命，轉告成主簿，洎到官，襲封上谷縣開國子，承軌用譽，時人榮之，振於綱，束於網，不法懼，用政康，倫仇香鑿齒，稱哉，辭滿行淹，恤遘霜露，有巨才，無貴仕，比顏回管輅，悲夫，以唐天寶二年二月廿七日，終於洛陽審教里，稟命強仕有二歲，夫人范陽盧氏，父景烈，秦州別駕，清族嘉聞，先公而沒，初公之下世，元昆右武衛騎曹參軍坦曰，生死恆理，離合大情，儻雙魂有知，即二穴何苦，將俟稚孺成立，歲時循環，永言孤翔，吾所不忍，於此見達人知變，仁者用心，義歟，遂從周公制，開滕公室，以季春之六日，合祔於金谷原先塋次，嗣子常，當，賞等，伯仲三秀，長才十齡，孝誠由衷，動必合禮，越甥也，積所鍾，卅年孤孑，舅氏慈育，何時可忘，痛心悼恩，撫已懷報，顧以親承教誘，夙奉周旋，紀事非工，效德斯在，銘曰，有時無命欲問天，高才短世殲大賢，雙魂此祔重泉，古往今來千萬年，堂弟丕書，
唐故前游擊將軍陝郡忠孝府折衝袁府君墓誌銘並序君諱仁爽，字良輔，陳郡汝南人也，五代祖憲，陳尚書右僕射，曾祖承，隋朝朝大夫秘書丞，祖遠，皇冠將軍，天啟其祚，代有英賢，本枝萬年，世葉重秀，既文武不墜，而冠冕所興，皇考諱文喜，高尚不仕，歸山讀書，園葵不睹，庭蕪坐生，府君生而英奇，長而傑出，應制天闕，閱武王庭，擢為上第，拜左羽衛長上，轉遷寧州麟寶府右果毅，又應舉，再登甲科，拜雍州輔德府右果毅，秩滿，遷京兆府周城府左果毅，又拜陝郡忠孝府折衝都尉，仍充幽州經略軍副使，俄屬恩制，加游擊將軍，勇冠於時，忠聞於國，入虎穴而群凶白首，掃龍庭而萬里清塵，惜乎日月及懸車之歲，林壑謝歸田之吟，嗚呼，春秋八十有一，卒於都門東之別業也，以天寶元年十二月一日，葬於洛陽之東原，有子曰庭昭等，哀哀彼蒼，毀瘠過禮，克修窀穸之事，銘諸封壤之間，銘曰，肅肅我祖兮本枝其昌，子五命兮朱紱斯皇，何生涯之奄盡，悲隴樹之蒼蒼，
李君墓誌並序君諱字，趙郡人也，因田食稅，今為汲人焉，列姓受封，皆由德著，論材處位，具見緗圖，豈茲弱翰，所能申述，祖，王父守一，並不慕時榮，唯崇天爵，鄉閭播譽，宗族推高，君則體識恬和，神情挺拔，恥有道而無位，遂題橋而入仕，解褐授襄陽郡欒道縣尉，政績才施，憂虞已及，兩發，地堅災纏，膏肓有加，藥石無救，以天寶元年歲次壬午七月癸卯朔廿四日景寅，殞命於欒道縣之官舍，春秋有九，即以天寶二年歲次癸未正月壬朔廿日辛酉宅兆於本郡西北三里之平原而厝焉，禮也，男子華，雖在捧雉之年，已有成人之量，恐岸谷交變，景行莫書，聊述徽猷，勒之泉戶，其詞曰，有生有死，人之大期，嗟乎夫子，亦此長辭，蘭桂減馥，金玉潛輝，九原列隧，駟馬開扉，銜哀撫劍，墮淚成碑，無聞畔語，空對漣，
唐故正義大夫行袁州別駕上柱國苑府君墓誌銘並序公諱玄亮，其先南陽人也，曾社品，皇代州長，祖璋，安州刺史，父師本，晉州刺史，並昭彰一時，郁映千古，紆青拖紫，為龍為光，既侯且伯，實乃邦彥，才惟代雄，名類史諜，不有君子，其誰曰克復後者乎，則公為師本之第六子也，幼穎星象之秀，山嶽之靈，長蘊磊落之絕蹤，騁風雲之秀勢，學唯意外，交必心奇，若田文之聚賓，俾市義，同季布之然諾，不貴黃金，年登冠儀，宿衛王事，支左屈右，百發無爽，取近沒遠，五容畢陳，解褐授秦州渡府別將，為州都督楊執一所器，遂徙將軍，總管絕漠，時天驕肆蠆，戎騎臨軍，公以匹馬，視為千夫之長，氣之所向，虜無旋戈，將軍拜功，公賞為右，恩敕遷吉安府左果毅，賜緋魚袋上柱國，遷龍勒府折衝新泉軍大使，當是時也，蕃王無親，狼虎其性，長驅挫敵，短兵交鋒，異李牧之備塞，同廣利之深入，天子嘉之，賜紫金魚袋，遷濟北，唐安二府折衝，試松州別駕都知劍南道節度兵馬使，戰爭必克，若衛青之開幕，蠻貊是服，信馬援之南征，朝廷聞之，以公守姚州別駕，未幾因計最京縣，出入龍樓，遷資州別駕，綸言末旬，邊境多寢，加拜夏州都督府別駕定遠城使知十將兵馬，但以清冰是，不以黃金為累，屬元帥信安郡王英威不鑒，貨賄是求，因懷逐鳥之心，頗畜嚇之忿，奏貶為錦州別駕，公以忠見謫，思賈誼之長沙，地鄰汨羅，吊屈平於湘水，屬帝上尊號，恩波無私，量移袁州別駕，光華不駐，星歲雲周，慈連珠玉之歡，禍起瓊瑰之夢，曜求是殆，聽瑩不聽，扶持晤言，反枕而歿，是開元廿九年三月廿三日宜春郡之官舍，時年七十矣，嗚呼哀哉，以公之才，豈無霄漢之致，以公之用，豈無子男之封，蓋所謂時將命違，道與位遠矣，夫人隴西李氏，綺羅鐘鼓，琴瑟笙竽，燕爾雙飛，每盛宜家之寵，焉然相敬，永深偕老之儀，及公先亡，孤魂弔影，朝臨氣咽於晨雞，暮依心涕零於攜稚，南北鄉關，春秋節序，長子贍，次子貽，次子賑，次子惟謹，並學宦東西之遊，未曰奔喪之禮，夫人奉靈櫬之歸路，即於江流，因依洛川，營護喪事，且二孤之未立，非夫人者，豈誰而行諸，式從窀穸之儀，爰卜青龍之，即以天寶元年十一月十九日安葬於東京平陰鄉之原，禮也，孀妻永慟，送長之冥冥，賓朋奠終，睇荒蕪之杳杳，第五子惟慎，次子惟明，侄庭賓皆泣血茹涕，擊胸撫心，思罔極於蓼莪，祈孝感於大鳥，銘曰，彬彬君子兮，才學蓋代兮，泠泠風鑒，道德相繼，鳴鏑彎弧兮，武之絕藝，精光滿匣，明不可蔽，名之大兮宦仍翳，命不利兮時已逝，淒清夜月，蕭瑟秋風，哀哀送此，天路何窮，吏部常選梁普文，
南海郡番禺縣主簿樊君夫人田氏墓誌銘並序夫人姓田氏，魏郡貴鄉人也，其錫姓受氏，列職分班，家諜詳矣，夫人生而聰敏，長而敦睦，備窈窕之儀，包繁衍之行，既笄之歲，作嬪樊室，奉舅姑孝而謹，居娣姒順而和，躬紡績之勤，衣夫不倦，羞藻之敬，季女恆屍，閨門穆而有光，琴瑟調而不改，中年晤道，雅契玄關，常讀維摩，法華，誦金剛，般若，仙舟自超於法海，智刃久斷於魔軍，有子四人，三男一女，教以川組，勖之仁義，常希孟母之儀，思及敬姜之誨，開元廿九載，息女從夫於浙之，言念而往，因如歙川，秋七月才生明，遘疾彌留，終於郡中之客舍，春秋五十四，天寶元年秋九月歸櫬於洛陽，冬十月乙酉，遷窆於平樂鄉之北原，依先兆也，哀子等，痛創巨之已深，叫蒼而何及，女杜氏，茹荼泣血，孺慕崩心，罄家有無，克崇窀穸，痛泉扃之永翳，思貞石之恆留，為銘曰，峨峨邙山，望國門兮，悠悠丹，指荒村兮，玄堂厚夕，水無聞兮，千秋萬古，田母墳兮，
唐故處士穎川郡陳府君夫人漁陽郡甯氏墓誌銘並序夫人諱，其先漁陽人也，我國家高祖神堯皇帝討伐亂逆，自北徂南，則夫人先門，曾是在位，宣力王室，信美樂土，今為河南人焉，且康叔之德，文公之惠，殖之弘允，喜之宣明，或激揚商歌，或卷舒任道，高門繼軌而昭列，明德與時而會昌，父安，明經甲科，楚州盱眙，贊德充位，薄匪惟今也，夫人克覃弘裕，保合大和，纖不在於繪飾，儀止不由於師範，式謀好合，歸我陳公，公諱懿，穎川人也，性契真宰，心融大和，孰雲孔臧，曾是不，而夫人榮光在質，痛毒增懷，撫孺子而含酸，向孀帷而弔影，乃著以善誘，弘以義方，雖家嬰屢空，而師導不乏，蓋陶之教，孟之徒，曷能過也，故嗣子曰希望，碩邁弘敏，賢良方正，爰在弱冠，早著甲科，尉相之滏陽，丞汝之梁縣，皆聲華載路，惠化在人，每御以版輿，祿以嘗膳，嗚呼，天乎不惠，降此鞠凶，以天寶元年歲在壬午，月建酉，日庚子，壽終於洛陽睦仁里之私第，春秋七十有四，以其年十月丁酉，歸於洛陽邙山清風鄉陽陳公之故塋，禮也，玄堂蓋祔，式遵先古之儀，塗車芻靈，方協稱家之禮，銘曰，皇王蒸哉，封建厥國兮，股肱良哉，衛有明德兮，子孫繩哉，焯著令則兮，和鳴鏘哉，休徵允塞兮，天何酷哉，降禍孔棘兮，神何冥哉，永歸沉默兮，
大唐故東京大弘道觀三洞先生張尊師玄宮志銘並序先生諱乘運，南陽人也，錫胤清河，分流白水，業傳不朽，史無絕書，積善之深，其來久矣，先生誕應元精，特受異氣，弱不好弄，長而彌篤，非禮勿聽，唯道是從，確乎其心，義不可拔，年十五，制補黃冠，隸名河南府濟源縣奉仙觀，上以京華勝地，羽儀藉人，無何，徵居弘道精思之院也，由是王公卿士，請益丐論，日有萬計，門盈駟牡，先生應接且勞，幽棲在念，乃詣維嵩，比耆德，授諸秘，凡前後十數，將欲凌碧空，涉紫洞，拍洪崖之肩，把浮丘之袖，以為群生未濟，降志仍留，汲引良多，不可言也，去天寶首歲秋九月十一日，忽謂猶子仙期曰，君頃者同塵，今將上賓，遂據梧如寢，然及真，春秋七十二，悲夫，適來，先生時也，適去，先生順也，丘則陋矣，謂之何哉，粵以其年月廿八日遷神於崇邙西原，示人有終，禮也，東臨緱嶺，南指帝鄉，雲鶴時飛，神仙如在，僕也不佞，敢述玄風，銘曰，九霄之中，六合之外，瓊台森翠，玉房杳藹，先生游兮，
大唐故左威衛倉曹參軍廬江郡何府君墓誌銘並序妻隴西辛氏撰，君諱簡，字弘操，廬江人也，曾祖員，祖豪，考珪，不仕，皆好幽靜，避世隱居，至君博學道高，溫恭志肅，以進士及第，解褐揚州高郵主簿，在任潔白能仁，清勤動眾，再授左威衛倉曹參軍，丁內憂去職，於制悲裂，情異眾人，惻怛之心不忘，傷腎之意無改，泣常流血，以類羔柴，居服有儀，同乎敬子，遂成寢疾，已入膏肓，針乃無瘳，藥攻不及，以天寶元年六月十九日卒於河南縣郭化坊之里第，春秋五十有七，君金玉不寶，忠信代之，積聚不祈，多聞為富，長聞陋巷人不堪憂，君也處之不改其樂，以其年七月卅日權殯於城北，禮也，身欲隨沒，幼小不可再孤，一哭之哀，君其知否，是以柏舟已誓，匪石不移，刊石為銘，以存終古，辭曰，憶昔府君，復禮為仁，學以德，文以立身，篤信於友，克孝於親，天道何怨，殲此良人，佳城鬱鬱，隴樹依依，千秋萬歲，長處於茲，
唐故隴西李府君墓誌銘並序君諱賓，字郎子，隴西城紀人也，以天寶元年八月八日地河南府河南縣樂城里之第，春秋六十有四，即以其月廿四日遷窆於洛陽縣平陰鄉之原，禮也，有子等攀號靡訴，徒望贖於百身，哀毀生，空怨別於千日，將恐高天倚杵，松柏摧而為薪，大海成桑，陵谷徒而無地，式題貞石，永固幽泉，其詞曰，蕭蕭古木，鬱鬱佳城，白鶴來吊，青烏塋，雲霾隴月，日落泉亭，天長地久，海竭山傾，敢勒貞石，用垂頌聲，
唐上殤姚氏墓誌銘並序殤子姚氏，無字，號功德藏，河東桑泉人也，昔皇英儷虞，兆降之祉，大姬尚滿，啟神明之祚，公侯之胤，累存圖諜，曾祖護，隋海州司馬，祖惠，皇朝青州錄事參軍，並王霸之器，未諧於台鼎，霜露之享，徒感於春秋，父和章，定遠將軍守左武衛中郎將東京皇城副留守，文武不墮，清明在躬，高冠，動文昌列宿，青龍長劍，為帝王之股肱，殤子即中郎公之仲女也，靜質泉明，溫輝玉裕，華姿婉淑，壺訓貞柔，爰自受病之初，誓心域，將不退轉，行羅尼，何福善無徵，奄然歸化，天寶元年太歲壬午，八月甲午，夭於皇城尚捨之廨宇，時年十八，嗚呼哀哉，中郎公感慟，哀過於禮，曰，昊天不遺一女，俾苗而不秀，噫，痛爾何及，壬寅晦，窆於邙山金谷之原，禮也，銘曰，唐虞慶洽，閨門德炳，何享年不永，邙之上，松之門，吊孤月兮慘繁雲，千齡兮萬祀，表懿兮斯文，
大唐故右金吾衛胄曹參軍隴西李府君墓誌銘並序右驍衛兵曹參軍王端撰領軍衛倉曹參軍趙驊書公諱符彩，字粲，隴西成紀人也，其先為理命氏，得一氏昌，子孫其逢英世濟，五代祖穆，以盛德元勳，奄有神國，公侯振曜，代莫與京，暴隋，我大族，或放或殛，不絕如線，我唐廓清宇宙，我家恢復舊之厄，悉生才良，曾祖琮，井令，祖敬上，衛州司馬，父問政，和州刺史，咸有令德，代高文儒，公即和州府君第二子也，弱冠，南郊輦腳，解褐州龍興縣尉，時太守齊公崔日用許其明敏，因遺和州府君書曰，公嘗為詩云，五文何彩彩，十影忽昂昂，今於符彩見之矣，一考丁和州府憂，服闋，選授益州郫縣主簿，郡望邑也，天官以考績逾於三載乃授，一載而登，寵才也，秩滿，選授右金吾衛胄曹參軍，未逾年，遘疾，以開元二十有九年冬十有二日丙午，終於西京永寧里之私第，春秋五十有八，屬纊之際，無所顧，曰，啟予手，啟予足，言終而歿，惟公孝友天資，禮樂代襲，事親能竭其力，喪能盡其哀，祭祀能極其敬，故鄉黨稱其孝也，言行有恆，取有分，不舀貴，無違同，故友朋稱其義也，不暇給，躬自也，長兄早，敬事年秀髮，公每撫之流涕曰，祖德不墜，非爾而誰，見爾成名，死無限，故遠邇稱其慈也，及公既歿，二生明而蒙以秀才上第，雖白華華，不待竹林之榮，而玄夜悠悠，終無不之矣，初，公有室二，周室而不孕，將亡三歲，有子一焉，意者其仁不絕嗣乎，夫人博陵崔氏，有婉之姿，無偕老之命，抱始孩之子，臨所天之喪，哀號，傷感行路，以天寶元年秋七月辛酉歸葬於洛陽縣平陰鄉邙山之北原，從先塋，禮也，嗣子比，襁褓呱呱，未克主事，而享祀以潔，宅兆以安，封樹以修，曷以備者，夫人之力也，俯姻末，銘而志之，其銘曰，於君子，仁德之厚，孰雲位卑，其行不朽，神道茫昧，而欺其壽，孀妻稚哀哀，佳城鬱鬱兮永久，
唐故吏部常選滎陽鄭公墓誌銘並序公諱，字，滎陽開封人也，刑部侍郎仁恭之曾孫，太廟令閩州別駕思質之孫，尚書屯田郎彭州長史觀藝之次子，少以祖蔭，補左衛勳衛，常有大志，不拘小節，每言曰，達則娶於卿相，故逾既立而未婚，命恆屈於銓衡，幾乎強仕而不偶，孝友特深，於行己文，夫足用以佐時，所謂奉義方也，既而眷戀南陔，隨侍西蜀，以開元廿年九月十四日遘疾，終於彭州官舍，春秋卅有九，及歸靈舊土，權殯累年，季弟縣尉等，斬剡疚懷，無怙無恃，今因合祔之舉，永惟同氣之哀，以天寶元年五月十六日遷厝於大塋之壬地禮也，嗚呼，存不遠於庭闈，沒則侍於墳闕，此孝子之終也，有子伽嗣，夫紀德者尚乎實，陳辭者存乎誠，洎平生同居，音徽不，感深即遠，追為志焉，銘曰，紛綸胄緒兮世濟名義，命也何言兮有才無位，長駕未騁兮遠圖不遂，零落其華兮夭其志，歸靈東土兮遠日攸暨，遷窆北山兮大塋之次，平生能孝兮既沒猶侍，萬化俄然兮三泉永，
唐故饒州鄱陽縣尉李公之女墓誌銘並序維開元廿有五載龍集丁丑八月廿有七日，故饒州鄱陽縣尉隴西李公之季女，卒於河內郡武陟縣之別業，春秋廿有一，嗚呼，唐衛州司馬敬心之曾孫，澧州澧陽縣尉問禮之孫，辛之出也，母也天只，棄而早世，自強女事，實近生知，體於中和，稟於上善，天假淑慎，學成婉娩，由詩禮後動，惟組川是工，閨門之中，克擅嘉稱，天乎不吊，慶善無徵，舟壑夕遷，華朝墜，宗姻少長，雪涕同悲，以天寶元年七月四日窆於東京洛陽縣平陰原，從先塋也，兄姊等痛切天倫，得茲遠日，志厥不朽，勒銘泉門，銘曰，彼蒼謂何，殲我淑女，哀哀同氣，泣涕如雨，禮未移天，形奄歸土，存沒從父，於焉萬古，
大唐故寧遠將軍左龍武軍中郎將賜紫金魚袋上柱國張公墓誌並序公諱伏生，南陽橫之後也，洛交郡長史龍之息也，知內廄供奉郎伏德昆也，夫削岑聳構，白水增瀾，含秀氣以資賢，感風雲而契性，往韋作悖，擾亂秦京，以罄丹誠，贊存社稷，臨危蹈刃，輕百齡而效節，塵清，為乾元之八柱，功超刻石，帶礪不勒太常，標傳萬古，開元二十三年，授左驍衛郎將，賜紫金魚袋，二十九年，授左龍武軍中郎將，一承恩寵，數歷榮班，躬挺濯龍，志陪鳳闕，夜，候五更於玉漏，飄飄迅風，墜八翼於扶搖，俄以丹烏驚景，下崦山而息，白馬奔濤，委歸墟而莫，天寶元年六月遘疾，終於洛陽金之第也，春秋七十，豈意魏將薨逝，先門之笑，漢將雲亡，處泫之泣，皇惠顧多傷悼不輟，賻絹布一百二十段，米粟七十石，陪葬給儀仗鼓駕，撰設祭，惟公爰承言慎自貫三軍，沈謀七德，同志如蘭，堅心如石，寮友為士則，更求垂俊相之因，則誠惟應之軍，以身愉有贍之非，身以想會，空悟真如之實，想則，夫人廣平宋氏女也，爰同華宗，適嬪令族，芳顏方艷，旭雁承春，蕙性早芬，雞朝奉櫛，鴛桐半殞，一一存，玉匣神蛟，還欣兩泛，流孤月於長簟，先懷中折之悲，祔雙劍於塋域，再申同穴之義，長子孝胤，早映璋，幼趨詩禮，仰蒼穹而崩心，寒泉而永慟，號天叩地，攀請莫追，貿壤之哀，充窮靡逮，粵以其年歲次壬午一月癸卯朔，七日己酉，葬於河南縣千金里邙山之南原禮也，邙山鬱鬱，逝水滔滔，同齊相之面郊，非楚臣之背邑，春旌戒道，流煙，凝，簫笳轉咽，背逸陌而逶遲，指原而難越，故金於滕室，二儀之不絕，其銘曰，忠衛玉階，內懷，志等，金，肅肅嚴更，兢兢，善統五兵，不注十室，十德高門，七葉，赳赳武夫，為臣忠賢，軒冕赫弈，榮傳，揮戈暮里，谷擴，烏遄邁，，西鼠享遷，千齡俄，寞泉台，崩掩禪隴膽景，夏鄉貢進士郭兆撰，
故右龍武軍翊府中郎高府君墓誌銘並序觀夫武有七德，射有五善，其有能明之者，則我高府君其人矣，府君諱德，字元光，其先渤海人也，漸離之後，自五馬浮江，雙鵝出地，府君先代，避難遼陽，因為遼陽族，洎隋原鹿走，唐祚龍興，廓四海而為家，奄八而取俊，府君祖宗，戀恩歸本，屬乎仗內，侍衛紫宸，方季陵之在匈奴，遂作匈奴之族，比蘇武之還漢代，長為漢代之臣，乃祖乃父，有孝有忠，勤勞王家，多歷年所，府君生而倜儻，長而豪雄，以騎射見知，以然諾見重，座客恆滿，樽酒不空，懷輔國之心，陳靜難之略，唐元之初，巨朋間畔，我皇召貔熊，斬梟鏡，從安區寓，立乎大功，聖恩念勞，授平州白楊鎮將，轉州之龍交，岐州之杜陽兩府果毅，俄遷陝州之萬歲，絳州之長平，正平，懷州之懷仁，同州之洪泉等五府折衝，擢授右武衛翊府郎將，超授定遠將軍，右龍武軍翊府中郎，賜紫金魚袋，長上，上柱國，內帶弓箭，府君雖官授外府，而身奉禁營，每鑾輿行幸，鳳巡遊，校獵從禽，盤遊縱賞，府君常在內，親近供奉，簡在帝心，光榮姻族，當言燕含有志，應為萬里之侯，何期馬鬣裁封，忽作九泉之客，以天寶元年二月九日終於東京道政里之私第，春秋六十有七，以其年四月七三日遷窆於河南梓澤鄉之原，禮也，嗣子前懷州懷仁府別將等，同二連之善喪，志九泉而頌德，銘曰，猗歟豪俠，志力雄強，立功立事，有寵有光，皇恩玉潤，紫綬金章，魂遊東岱，墳依北邙，冥冥玄夜，蕭蕭白楊，唯凜凜兮壯氣，將地久兮天長，
大唐故朝散大夫登州司馬趙府君墓誌銘並序府君諱巨源，字巨源，天水郡人也，系自軒頊，族興周晉，洪瀾遠，芳瓞綿長，騖華轂者摩肩，拖朱纓者繼武，並光油素，豈俟縷陳，高祖臥龍，周秦，涼二州刺史，池陽縣開國公，曾祖覽，隋安平郡太守，襲池陽公，祖行德，皇江，松，武，邵，婺五州刺史，湘陰縣開國男，考仁果，韓王府錄事參軍，出廣州存安縣令，並功蓋一時，道高千古，鐘鼎旌其盛列，謠頌播其英聲，府君總九德之純懿，應二象之沖和，牆岸崇深，器宇宏邈，挺璋之溫質，黼黻之華文，出言必信，可行於蠻貊，踐行以仁，不侮於台隸，加以孝友之性，稟之自然，忠厚之風，詎資外獎，釋褐豐，涼二府法曹參軍，察奸伏之獄，照心可見，遇盤錯之政，投刃皆虛，吏不敢欺，人而知禁，歷博州清平縣長，由韋弦於百里，敷信義於四人，導禮齊德，舉直措枉，示子好惡，宣以惠和，又轉黃，登二州司馬，職列題輿，位膺展驥，蒲密結去思之詠，海沂有獲賴之謠，政不煩苛，務存廉靜，每行縣錄囚，平反者十八九焉，福冥資，由是制加朝散大夫，洎秩滿言歸，第如衡泌，豈意曦駕西迫，閱川東逝，奄發啟予之歎，俄觀屬纊之禮，以天寶元年三月十八日謝於新安縣白土川之第，春秋九十有四，夫人弘農楊氏，隋恭帝后，國公孫，派皇族之浚源，承積之嘉慶，柔和以性，孝友自天，出言可則，立行成范，婦德貴於宗親，母儀盛於方策，嗟夫，尺波電謝，寸晷星流，生涯幾何，遽從運往，以開元二十八年八月十七日終於登州官舍，時年七十有四，嗚呼，輔仁斯爽，悲龍劍之先歿，同穴攸歸，用周公之合葬，越以天寶元年四月二十三日葬於白土川之北原，禮也，嗣子琬等，集蓼茹荼，殆將毀滅，演忝猶子，夙承獎導，在林遺訓，畢代不追，流涕興慈，終天永奪，懼陵谷遷易，田海斯貿，敢刊貞琰，徽猷永固，銘曰，洪源綿邈，茂緒遐長，英髦弈葉，文物昭彰，瓊田蘭畹，比潤均芳，銅墨爰，驥途終屈，清明在躬，威恩被物，懸車樂道，衡茅自逸，奄違昭代，永荒原，茫茫曠野，寂寂塋園，追攀靡及，銘志空存，
大唐故袞州瑕丘縣令崔府君夫人吳縣君朱氏墓誌銘並序夫人諱字，吳郡錢塘人也，昔以忠仕漢，留折檻而表帝庭，棄綬還吳，不顧金而捐相位，制軍建業，抱鼓摧鋒，人物臨川，秋風辭籜，忠烈世有，衣冠業嗣，曾祖長仁，隋水部員外郎，朝請大夫，司勳侍郎，祖延度，隋尚書倉部郎中，父景微，有不群之量，堅白守真，咸昭彰文德，休有耿光，國寶家聲，充美天下，夫人體資沖素，朗鑒睿清，箴史前聞，姆訓動則，既笄而歸我君，事姑能成婦道，志秉憂勤之德，服有浣濯之衣，用孝立慈，深仁誠敬，若永錫爾類，合姜詩之道也，友其琴瑟，旌德曜之賢也，夙夜匪懈，助盛吉之恩也，七子均養，葉鳴鳩之仁也，猗歟淑美，內外式瞻，恩制而我君拜朝散大夫，授吳縣君，從寵命也，數載而家君即世，三年而銜恤居喪，精心道門，以家屬子從代耕之養，遂賦輿，展膝下之歡，行和遠覽，嗚呼，終始成禮，大耋暮，遺言余教，撫誨不爽，遂捨錢十萬，克勝果，造端不二，深悟業緣，以開元廿八年十一月壬午朔十日辛卯終於汴州歸仙里第，享年八十四，權歸窆於河南府洛陽縣清風鄉平樂北原，禮也，西瞻愛子之墳，南接府君之，玄夜不晨，青松已拱，子希先等，痛凱風之吹棘，臨寒泉而陟屺，慘積身世之哀，恨絕幽明之理，銘曰，滔滔江漢，虎掾山靈，降資聖善，內則我庭，於穆不已，昭昭令德，婦道可師，母儀取式，清尚其節，貞順其規，閨門道訓，天下名垂，園塋洛邑，旌夷門，地悲泉咽，天慘山昏，寒覆，柏陰垣，慈庭永隔，泣血長冤，
大唐京兆府萬年縣尉王夫人山東崔氏殯墓銘，天寶元年三月十二日掩坎，
大唐故朝議郎行相州臨河縣今上柱國賈公墓誌銘並序秘書省校書郎太原王弼文公諱令琬，河南洛陽人也，其先借秦上書，為漢才子，曾祖晃，皇岐州司戶參軍，祖純，皇夔州大昌縣令，父嘉賓，正議大夫，行石州別駕，或參卿有命，主諾司存，或不言而理，或別乘為政，世濟其德，惟公繼之，公文學泉深，形神高邁，禮能周物，義必在公，解褐金城公主府典簽，將命異域，匪躬之故，臨事專對，行人奉辭，使回，改試右威衛倉曹，無何，轉左威衛倉曹，環列蘭，實司我庾，又遷左司御率府長史，授相州臨河縣令，畢昴之間，虞夏之故，惟黎俞薄，惟政其難，自公下車，庭無留事，或曰，操刀大邑，人之庇也，卓魯之惠，公實得之，三年有成，褫簪歸告，嗚呼，天道無親，常與善人，畔及君子，乃虛言耳，開元廿九年十一月廿五日遘疾，終於洛陽毓財里之私第，春秋五十有五，以天寶元年三月廿八日葬於北邙平陰鄉之原，禮也，公每誡致盈必損，多藏厚亡，臨歿有言，命以薄斂，公之儉德，舉一可知，嗣子崇裕，左衛率府親衛，次子朝采，前國子明經，孝德惟深，克成負荷，昊天罔極，過隙纏哀，爰訪小人，式揚清懿，俾夫陵移谷變，時高梁道之名，陰魄陽魂，恆對晏嬰之像，銘曰，公之生也，蘭有其芳，公之逝也，劍沉其光，出國門兮望高崗，愁青松兮思白楊，天長地久兮德音孔臧，樵蘇不至兮多歷星霜，
唐故左金吾將軍范陽張公墓誌銘並序公諱嘉祐，范陽人，相國河東公季弟，曾祖長度，光祿勳，祖俊興，贈慈州刺史，考思義，贈秦州都督，皆果行毓德，揚名養正，公挺質美秀，資性強植，生秦長晉，武毅直方，學不師授，言無宿諾，相國深器異之，弱冠武舉及第，充祔廟輦腳，補右領軍司戈，換同軌府果毅，知含嘉倉，其出內轉伊川府折衝，時西戎不賓，北狄款塞，除鄯州別駕，未之，擢拜忻州刺史，雁關之陽，人用小康矣，假銀印朱紱，以旌課最，牧守寵章，自公始也，尋加朝散大夫，遷并州司馬，副燕公軍使，經略太原，節制河外，中權聳然，翳公以輯，俄兼衛尉少卿，進副大使，恤人理劇，訓戎料敵，人到於今稱之，轉光祿少卿，晉京上黨，省方肆覲，徼巡惟警，忠公在擇，拜右金吾將軍，錫金章紫綬，當元昆為中書令，君子以為兄相弟將，一門雙美，行在中非言貶補陽府折衝，無何河東自戶部，復左台州，乃相與登臨形勝，賞樂歲月，河東有北平之役，公承製放還，洎喪哲兄，禮有加等，復除都水使者，仍作副使，公規模大壯，巧思絕倫，洛斗門，咸自所創，尋授率更令，皇子並建，或引賓僚，初拜義府司馬，抵諱，改棣王府，縱容曳裾，優遊置醴，未幾，除相州刺史，殷人心訛，鄴守氣焰，公載杖忠信，政若神明，煩苛止除，廢典咸秩，特降璽書，賜紫金魚袋，入計，遷左金吾將軍，州人思之，刻石紀德，公自遠闕廷，重紆天眷，感念惟昔，砥節礪名，始表才，不以私進，中令之友愛，金吾之授受，復歸，克雪冤謗，亦有由焉，昊天降喪，廿九年十月甲辰，終於安邑里私第，從心以一矣，嗚呼，國殄乃望，家亡其寶，言旋鞏洛，祖載鎬京，遺孤在疚，霜婦銜恤，天枚卜從兆，以天寶元年二月甲申遷窆東都漢原，夫人河東氏，先公而終，合祔，禮也，惟公負超俗之資，多名教之樂，喪祭匍匐，賓游，望之有難犯之色，久而見孤之心，積而能散，貴則思止，問一以知十，由中而及外，爰自幼稚，秉訓元昆，存無少違，歿有過，弗忘慎獨，蘊是經濟，為難能也，方散二束之金，翻夢兩楹之奠，哀哉，嗣子寶節，荼蓼惟深，霜露，終謀密，用播徽猷，銘曰，長河演慶，中條降神，挺生恭，紳，或出或處，既損既益，再執金吾，復覯閨籍，雲胡不整，而遘閔凶，出洛東，平昔陟望，今茲密邇，天道何知，生涯到此，式躊躇天，
唐故右威衛兵曹參軍王府君墓誌銘序公諱冷然，字仲清，太原人也，昔周靈王太子晉御六龍之駕，游九天之上，世人旌其道化，以王子之後，因為氏焉，公則其後裔也，若乃弈葉連華，軒冕繼軌，則詳乎舊史，故此略而不書，公之父曰義諶，皇博州清平縣主簿，主簿之父曰行儉，皇宋州碭山縣令，公則清平之仲子也，學為儒宗，文為詞伯，七歲見稱於鄉黨，廿則賓於王庭，以秀才擢第，授東宮校書郎，滿秩，移右威衛兵曹參軍，其調補也，皆登甲科選，天下以為美談，所著篇什，到今稱之，洛陽猶為之紙貴，而祿不家食，行必先人，方冀濟川，胡寧逝水，以開元十二年十二月十八日不祿於位，享年卅有三，夫人河東裴氏，諱溥字湛露，皇鄂王文學修謹之女也，坤儀降靈，巽象成德，女儀淑慎，婦則柔嘉，內以孝聞，外流貞譽，昊天不惠，早喪哲夫，矢兮柏舟，終年蓬首，以天寶元年正月十九日寢疾，終於都恭安里之私第，春秋卅有九，越以其月之晦，合葬於邙山平樂之原，禮也，息安曰仙官，女於安定皇甫，次女曰仙葩，並孝因天性，色養無違，病則致憂，九月不脫簪帶，喪過於禮，七日不入水漿，哀感行人，痛深陟屺，余忝夫人之私也，敢忘景行，恭而為銘，詞曰，斌斌夫子，實為髦士，有才無命，去其上齒，抑抑夫人，儀範六親，享年不永，何負於神，哀哀孤女，恃怙無所，胡然不天，禍罹於汝，廡廡北邙，埋此貞良，人世已矣，刊石傳芳，
行冀州參軍張府君墓誌文並序本南陽人也，蓋黃帝之後，芳華載殷，繼生忠良，代茂，留侯借箸成策，博望尋河著勳，七葉珥於貂蟬，三台傳於金虎，莫大之業，曷可與京乎，高祖文立，隋朝蜀王府騎兵參軍，祖爽，隋文林郎，明九經出身，父知亮，皇銀青光祿大夫，使持節撫州刺史，上柱國，並棟樑於邦，鹽梅於鼎，宏謀為二時之準，長策作百代之標，夔龍比肩，周邵接武，或以終濟天下，或以始擅其身，出處不違，語默斯在，崇堂之義，實屬我公乎，公黃裳匪躬，青眼捍俗，詩書禮樂，袁彥伯之文宗，弓劍旌旗，晉司空之武庫，才高位下，委命順時，去開元廿二年授冀州參軍，從班例也，劉靈一石，自有竹林之交，孫楚九江，豈乏文章之伍，其智駱驛，其辯縱橫，俯游豪傑之間，高蹈王侯之上，命不我與，逝川謂何，以開元廿九年十一月七日寢疾於洛陽縣金塘鄉之莊居，時年五十有三也，屬纊倏爾，徹簀忽焉，鄰人息舂，邑老罷社，即以天寶元年正月廿六日安厝於河南縣界張陽村北原先人之舊墳，禮也，有二夫人，皆素亡，曰滎陽鄭氏，太原王氏，今皆合祔公焉，二夫人之德並存乎舊志耳，寒林蕭瑟，每積悲風，高隴嵯峨，常飛苦霧，卜宅得青烏之兆，送終日白馬之交，適來其時乎，適去其順也，嗣子，，瑤等，禮因義感，孝自天生，顧悌絕漿，非唯七日，高柴泣血，豈只三年，殆毀性而滅身，實含酸而茹毒，天地永隔，日月遄流，想巨海而成田，恐高岸以為谷，刻石作記，銘在茲乎，我公德行，代莫不聞，質潤金玉，操挺松筠，才高九德，學奧墳，嶷爾獨秀，卓然不群，
大唐故吏部常選石奇墓誌銘並序開元攝提格十月朔，翌日，渤海石奇卒，嗚呼，昊穹不遺一貞士，光我邦家，俾顏子不幸，黃生早世，將鬼神毒其聰明而奪其魄，不然豆甫，壯有室而倚於門，悲夫，祖德，淵人海，澄棲於邑丞，王父皇懷州河內府左果毅殊，洗洗武毅，總斯都尉，烈考皇和州司倉參軍休莊，高標雅韻，作掾於郡，世載德，無舊勳，維祺用譽，於子，皇天與善，何其戾也，以其年章月中宿越一日，歸青於伊闕東南屋原，祔先塋禮也，君子曰，純日不曜，道也，率履不越，恭也，不違親，孝也，三者備矣，而不克永命，何哉，吾不復相土，仁昆申州鍾山縣主簿恆，痛天倫之夭閼，伐石銘徽云，闕塞東迤兮鮮原泱鄰，伊川逝兮驚波長往，屬紼連荒兮駕徂鞅，青松日揚壤，天寶，
墓誌銘並序出自長安，葉散枝分，今為相曾，朝祖，羨父，並湛粹靈苗，凝芳上遺風，文武備陳，三端不乏，君同顏敏，不求名利，貞趣煙霞，樂道樂水，州閭仰其德，賓友貴其行，理應永保元吉，寢疾大漸，神情余爽，針藥無施，嗟呼，寶劍摧鋒，金花落蕊，淨土變為灰，以景龍二年八月十五日掩皈秋七，夫人西河任氏，湘巫受氣，星月高，忽冥蒿里，以開，
公蠅之謗，以使遇公之還，抗敕賜物一百段，自預此哉，時朔方軍元辭也，有命從焉，昔足多也，又其軍元帥邢口誦兵書，心權秘決，破察營田支度使御史中丞公弘量浩器，宮牆莫睹，嘗磊落傳書於青竹之編，鵬圖孤我，嗚呼哀載，以大唐開元之私第，夫人河南宇文氏萇湖公承帝系之芬，受公宮之訓，婉而卯朔四月庚午，合葬於北邙之原，之十里，此地風煙共集，不遠平生，全光西邙北山同穴之哀榮，禮畢於故老之口，丹勳油素，自得於記事泉戶，其詞曰，才也命世，卓犖倜儻，功用兮，劍變龍章，對七里之城郭，
大唐河南府君陽縣錄事樂安蔣敏故妻清河張氏墓誌並序太原閻琪撰夫人姓張氏，世本清河，遠祖因官家於汝南也，累葉官能，備詳家諜，父諱賢，養素丘園，高尚其志，夫人靜孝擢操，明和煉己，假筮移宗，兆開鳴鳳，宜家主饋，義葉友琴，蓋天假然而然也，則靡室靡家，作嬪深歲，惟蛇惟虺，形夢慶祥，始歡弄瓦永榮，倏奄鼓盆之禍，以開元二十九年十一月十八日寢疾，卒於崇政里之公捨也，享年三十有二，即以是月二十六日旋葬於北邙原之禮也，元子華，年猶乳，悲夫孺子，未辯方名，慕之號親，信夫天屬，嗚呼，霜害半桐，風嚴殘夢，孤燈捕影，猶望李氏之容，明目流輝，空照潘仁之簟，諛未聞命，恭述銘云，於惟夫人，懿德邁，如何如何，天留，冥冥一去誰與儔，也，
長河宰盧公李夫人墓誌文有唐開元廿九年歲在重光十二月五日，德州長河縣令范陽盧公夫人趙郡李氏遘疾，卒於東都洛陽德懋里之私第，春秋有八，其明年獻月三日，葬於長樂原附先塋之西北禮也，夫人即皇朝黃州司馬慈之孫，考功員外郎秦授之女，出彼令族，嬪於高門，娩淑聽從，昭明女史之訓，礪擊紛燧，嚴事舅姑之禮，故上睦伯仲，皎棠棣之華，下子孫，衍椒聊之實，蓋德之廣也，仁之裕也，偉矣夫，我盧公適佩銅墨，方臨長河，夫人宜列鼓鐘，友琴瑟，哀窈窕，吟傾筐，以輔於賢，以贊厥美，而溘委玄化，非天喪予，天實為之，所不可贖，嗚呼哀哉，諸孤洌，利，，，兌，清等，哀哀長號，崩叩幽穸，灑血瑤版，俾余志焉，曰，貞淑薦瘥兮德音昭晰，終然化往兮此靈穴，地下冥冥兮寒泉幽咽，空林皎皎兮長愁孤月，大福先寺沙門湛然撰兼書，
唐故右監門衛兵曹參軍張君墓誌銘右威衛倉曹參軍張楚金序大理評事馬巽銘聖唐文學德行未遇之士張君，無疾而終，仲尼所以所以稱慟者，其在茲矣，君諱景陽，字再，其先清河人也，曾祖昶，隋衛州司功，祖平，皇易州錄事參軍，父烈，皇鹽州白池縣令，君則白池君之第四子也，性惟忠公，行在矩，始以太學孝廉擢第，解褐魏州莘縣尉，博學舉登科，遷右監門衛兵曹參軍，嗟德業及時，將賈誼之策，札瘥奪魄，空切趙嘉之志，以開元廿九年十月廿九日終於洛陽殖業里之私第，春秋有二，君四科兼舉，眾行允備，德命俱泯，君子所悲，夫人馬氏撫存痛往，魂褫心折，嗣子呈以君生有約儉之誡，沒從寧戚之禮，以其年十一月廿五日葬於邙山陶原禮也，友朋會葬者同陳太丘故事焉，楚忝於宗盟，飽聞德義，雪涕揮翰，紀君實錄，同人馬巽為君之銘云，多君之材，相君之貌，實謂青紫，曾無應校，洛水之外，邙山之陰，但悲松柏，不見人琴，
唐故壯武將軍判左威衛將軍上柱國平陵縣開國男留守蘇公墓誌銘並序左威衛兵曹參軍彭城劉鍠撰公諱咸，字虛舟，其先京兆武功人也，即隋車騎將同三司，巴東郡公虎之曾孫，皇秦州都督孝充之皇戶部尚書，太子賓客向之季子也，像賢世祿，族茂系長，榮軒簪，相繼不絕，公弱冠補左千牛，轉尚食直長，累遷尚奉御左衛郎，溫良貞以秉德，宣慈惠和以正心，後坐累，左授蘄川府右果毅，尋移襄，懷等州尚從都尉之職，公時命，不以卑貶為憂，累遷隴州司馬，濟，滑二州別駕，德以物，政以化成，下車必聞，所詣偕理，入拜左司御率，又改左衛將軍，屬上幸鎬京，擇公留副東都居守事，恭匪懈，析理稱能，天何不仁，殲我明德，春秋六十一，以開元廿九年歲次辛巳六月廿四日癸卯，因疾薨於公第，命也，且公有文武才略，凡中外歷任，馭下之要道，效官之清節，用之以仁恕，申之以至公，去必見思，來必有作，嗚呼及此，孰不慟，況家無餘財，多古人廉白之志，天子特加錫敏心，粟帛之禮，可謂歿有遺榮也，粵其年十一月廿三日庚午權殯於洛陽邙山之原禮也，嗣子友父，千正，千石等，銜恤以心，克家以，孝以為事，銘以志之，詞曰，祚永枝繁兮源之長，道高業茂兮德之光，有殞自天降其殃，殲夫哲人我心傷，卜其地兮洛之陽，立其墳兮邙之崗，悲風蕭蕭兮吹白楊，落日黯黯兮照陰堂，千秋萬歲兮泉夜長，猶子前弘文館學生廣文書，
唐故中散大夫行汾州長史沈府君墓誌銘並序公諱浩豐，字寬饒，吳興武康人也，歷代學宦，今屬河南，厥先後稷，光赫祀曲，至周季，食菜有國焉，漢封戎為述善侯，始過江為著姓之最，子孫位至二千石，盡葬是謂洪族，則思文之德大有後未涯也，曾祖弘爽，隋臨穎令，皇贈揚州大父伯儀，皇國子祭酒武康縣開國男，食邑三百戶，歷嘉，婺，亳，許四州刺史，贈禮皇秘書省校書郎右金吾胄曹，儒素相襲，哀有典，三代之軌，四方是維，公水之孤，母兄鞠育，孝由冥至，禮則生知，欽若老有符庭訓，讀書見忠臣孝子烈士發衝冠，文頤下泣，每恨親老，常思捧檄，年未弱冠，自太廟齋郎選授定王府參也，時府寮多士，君獨韶華，嗣陪周行，眾所未許，王因置酒高會，陳詩作樂，舉坐問之暇，應對如流，當時英寮，莫不改觀，秩滿，轉右清道率府錄事，尋丁太夫人滅性終寧戚見稱，服闋逾年，求掾江國者，以義居利公之饒也，除蘇州司法，時承詔過江，命公酣飲，雖則同郡疇舊，自知才器不如，平生忌君，因酒大無何，君不挾仇，持平以德，君子聞之曰，古人也，攝二屬城，損上益下，獲二使匪都督府倉曹兼揚子令，掾大藩物有官矣，化旁邑政有經矣，又歷汾州困賞不乏，巡察使馬光淑奏君撫字為本道之甲，尋加朝散大夫本晏嬰宰邦塞權豪之路，執事有恪，無從匪彝，此邑傍南山，通武禁霄行，恆奪以農，不堪其弊，迨君之初蒞也，停守備，去牙橐，道不拾遺，縣復故事而守焉，俄而所部盜發，皇赫斯怒，未擒暴客之徒，俄見師化之在人，加朝議大夫，除宋州司馬，綰刺之半，知無不為，既稱龐統之，兼有相門之子，毗佐入門，風神不接，以君操行克著，公直無私，每一坐不覺前鄭齊嬰聞君器能，將欲表薦，會嬰病卒，事竟不行，朝廷聞之，加中散大夫除汾州道所居則化郡，以初歲考績，特申課最，君執心固辭，退謂人曰，不夤亮，考奚以為，司表奏，無何，有詔許謝病焉，居常待終，樂道無悶，釋典之外，慇勤藥物，天不輔八年三月日，終於東都毓德里，春秋六十有五，夫人吳郡氏，會稽縣君，故惲州刺史為績之女，天授四德，儷賢三紀，君佐汾之日，先夫而終，粵開元廿九年十一月十四日，北山禮也，公貞正明敏，淳耀敦大，不巧宦而躁求，不臨而苟得，撫孤私室，則和，秉政公門，則凜然之色難犯，識者歎輔之重，王佐之才屈，曰天子不知友朋之過，或霸道，致之青雲，鈐鍵不開者，此公之節也，闔門二百口，則有餘，英胤五十，食常不足，君一人祿俸，盡給孤遺，諸子雁行而府君誨之，眾婦鵲巢而夫人訓之，同居克諧，光紹前烈，世謂太德，萬石家風，兼君一門，是曰三善者，此公之義也，而宦不達者命矣，嗣子謇等居喪至孝，殆不勝哀，薄葬近古，式遵遺令，仍命諛才，用旌休烈，去華摭實，作銘云，維後稷兮功配天，福子孫兮萬斯年，君之生兮為世賢，官兮清若水，一以貫兮直如繩，政優優兮天下稱，聚羔雁兮列鼎食，不競求兮訓之力，崇風兮人是式，君子終兮瘞茲室，夫人祔兮世事畢，俾中外兮無以律，
大唐故相州林慮縣尉邢公墓誌文並序君諱超，河間束城人也，高齊尚書子良之七葉孫，曾祖同琳，皇朝洛州大基縣丞，祖禮安，故監察御史，父惟彥，故汾州司士參軍，咸以孝秀登科，清能著位，君少孤，皇考棄代，夫人在堂，既而幼沖，且無兄弟，哀毀過制，色養有聞，及成長，有度量，深視敏識，慎行謹言，以宿衛出身，調補相州林慮尉，清正自牧，用馳聲，使車欽風，分命累歲，凡一任職，成四上考，陟遐自邇，且起層台之資，含光養蒙，實有凌雲之志，忽驚逝水，奄盡生涯，春秋卅有九，以開元廿九年九月十八日遘疾，終於崇政坊之廨捨，哀哉，故妻隴西辛氏，即壽州刺史怡諫之長女，先以此年五月二日終，今以十月八日合葬於邙山杜郭村之崗原，去先父汾州司士公塋西北一里，從先人禮也，無子嗣絕，以君之忠義仁慈，清廉正直，孰宜不祀，至於短命，悲夫，銘曰，矯矯夫子，人之儀刑，道在公器，孝惟天經，沒而不祀，遺恨泉扃，
大唐故忠武將軍攝右金吾衛郎將上柱國豆府君墓誌並序聞碣石嶽峙，滄溟殊奧，雲雷振鼓，氣熙和，稟茲神靈，克生賢智，則我府君之謂也，君諱善富，字暉，其先扶風平陵人也，十八世祖統，漢雁門太守，避族文武之難，亡於朔野，子孫世居焉，至後魏南遷，賜紇豆陵氏，六世祖步蕃，西魏將，鎮河曲，為北齊神武所破，遂出奔遼海，後裔因家焉，為豆氏皇唐征有遼之不庭，兵戈次玄兔之野，君考夫卒慕遠祖融河外納款，遂斬九夷列城之將，稽顙旌門，扶邑落塗炭之人，歸誠魏闕，天書大降，榮寵一門，昆季五人，衣朱拖紫，犁木二州諸軍事，賜紫金魚，君以岳牧子解檢校軍事，又以方不靜，朝廷徵任，擢授潞州銅府左果毅都尉，加游擊將軍，兵臨西戎，亟戰超勝，授上柱國，轉絳州武城府左果毅都尉，開元十三年中，扈從東封，禮畢加忠武將軍，進絳州府折衝都尉，徐國公蕭嵩按節朔方，兼巡河右，請為裨將，時晉州晉安府折衝都尉，玉潔冰雪，歲寒不凋，理有能名，聲華遠播，侍御史鄔元昌請監東都大和庫，我皇思帑藏任重，罕有克堪，以君眾推，帝曰俞往，積行累功，始終不替，特攝右金吾衛郎將，依前監庫，竊聞人與者德，天奪者年，嗚呼蒼，不吊厥理，以開元廿九年八月七日，侍太夫人之疾，不堪其痛，遂暴殂於洛都皇城右衛率府之官舍，時年五十八，哀慟蕭曹，悲纏僚友，物色改貫，煙雲失容，緱山不歸，遼城不返，嗣子溫，遂，丁茲鍾，三朝泣血，一溢寢苫，日月不居，將遷幽室，以開元廿九年八月十八日，葬於洛都河南縣梓澤鄉邙山之原禮也，恐陵谷遞遷，紀其蒿里，氏號泯替，刊其即年，垂諸不朽，以示來世，其詞曰，大漢戚里，魏氏虎臣，分流東派，嗣葉西春，克光厥緒，啟迪後人，德振聲雄，名動中外，國藏重任，萬邦都會，理劇若閒，永息奸憝，勳勞大著，榮顯未加，奄及徂逝，人神所嗟，刊茲貞石，以紀遐，
大唐故李府君夫人嚴氏墓誌銘並序前大理評事扶風馬巽撰夫人諱字真如海，其先會稽人，蓋周武王之胤，因官命氏，至景王時，有嚴俠者，封晉大夫，後遷於會稽，遂蔓其族，曾祖隱，光州樂安府縣尉，祖果，游擊將軍，絳州夏台府折衝，父利貞，青州博昌縣令，並載德誕靈，含章秉曜，文優體物，武號千城，信在家而必理，固從政以能達，夫人即博昌府君之第三女也，兆純粹之精，開柔和之德，禮度之本，發於胸襟，組川之能，立於髫齒，言歸夫氏，乃作女師，敬惠極於中外，仁慈洽於家室，風徽可仰，邁芝蘭以芬芳，藻克修，窮邊豆之程品，良人且逝，蘿蔦無依，泣血之死，鉛華不御，存諸孤以義方，乃伊教以成立，聿膺多福，人則有嚴，夫人深悟因緣，將求解脫，頓味禪寂，克知泡幻，數年間能滅一切煩惱，故大照和上摩頂受記，號真如海，徒然哉，非夫得明月珠不取於相，則何以臻此，方錫難老，豈求無生，以開元廿九年五月十五日終於歸義里之私第，春秋六十有五，即以其年七月一日權窆於北邙王趙宜也，嗣子曰倩，曰秀，曰顥，曰光進，曰筌，曰浚，曰演等七人，倩仕至吉州參軍，早歿於世，余皆開敏，在於欒棘，率禮斯過，其哀則繁，懼深谷而為陵，將篆美於貞石，僕從事於文人之後，敢默其詞乎，銘曰，嚴氏之胤，時維周焉，弈世之後，德維優焉，誕生夫人，含眾休焉，猗那貞淑，諒溫柔焉，女工婦事，亦克修焉，悟彼勝因，將有求焉，溘然朝露，其生浮焉，哀哀棘心，不可遒焉，它山之石，志陵丘焉，
大唐故汴州尉氏縣尉楊府君夫人河南源氏墓誌銘並序夫人諱內則，河南人也，其先出自有魏，聖武之胤，元勳茂德，備乎往牒，曾祖，皇朝度支侍郎，祖行莊，皇朝兵部員外郎，並峻極降靈，濫觴誕秀，巖廊任重，列宿望高，道冠一時，慶傳萬代，父杲，皇朝隨州刺史，道炳中和，德昭元吉，家積忠孝之業，世傳清白之名，韞荊山之玉，不耀連都，握隨侯之珠，不暗投物，若夫丘牆重仞，詞峰削成，非俗士所窺越矣，夫人即隨州府君元女也，稟性孝惠，殖志柔素，城隅作準，翹楚見欽，年未笄，適弘農楊君，君諱，知名之士也，累遷至尉氏縣尉，子虛雖賦，空懷長卿之風，州縣徒勞，終傷敬叔之歎，夫人暨所天既殞，至德彌著，緘幽芳於匪石，挺桂色於霜秋，且夫怡色膝下，則葛覃之孝也，魴宋雙美，桃夭之德也，義方垂訓，曾師之貞也，包含文質，曹婦之道也，非夫坤祗降靈，兌方表異，曷能生我淑人昔哉，而積善無徵，樂山徒語，享年六十有七，以開元廿九年五月四日終於尊賢里之私第，嗚呼哀哉，繁霜夏零，蕭艾俱殞，有女適崔氏，棘心見撫，哀覬風之不追，嗣子宏，恩深如母，懷報德而靡及，夫人遺命薄葬，願陪考妣之塋域，不忘本也，即以其月廿三日歸葬邙山禮也，余痛天倫之終鮮，哀梁木之遽摧，敢圖遺芳，紀之泉壤，其銘曰，猗歟夫人，泉潔蘭芳，德運促，仁重道長，行發為矩，言出成章，奄歸大夜，乘雲帝鄉，哀哀女蘿，覃蔓靡，冀因處順，達於至樂，
有唐開元二十九年六月甲寅故大洞法師齊國田仙寮謝世，春秋五十有九，嗚呼哀哉，門人議曰，先生生十年而從道，自後十五歲而通易象老莊，隸景龍觀，名雄上國，開元初，天子御白馬樓，請先生昭宣道德章句，賜幣二十五兩兩十尋，綸言降於九霄，雲座臨於四達，振希聲之武勺，發至道之珠璣，惟皇帝尊祖而貴真，惟先生言善而光大也，國家肇開王跡，受神冊於玄元，攻位山川，爰圖像，設宮，何許瞻洛負邙，擇仙侶之疏明，奉祖廟之潔，以先生為大德，實綱統之，天子遐想汾陽，間游茲嶺，拜手壇上，歸誠洞中，贊禮攝衣，祗承睿問，惟先生而已，若夫窮江湖之灝渺，盡日月之明白，言且有極，道其無倪，猗先生遺烈，天下所聞知也，豈衛賜能諭仲尼，子方敢稱東郭哉，仙子蔡瑋，楊景春，王景晉，敬昌者，久游大道之蕃，嘗入先生之室，思備豫於為谷，痛何仰於山，趙郡李華請謚為玄達先生，而銘其墓曰，適道遺德，達生忘年，年無彭殤，任化者仙，德無堯桀，保真者賢，況我先生，名崇實全，默默則靜，謀則玄，年長匪壽，生也空然，翹舉瓊山，遠遊芝田，神去體留，光煌九泉，洞靈何有，雲鵠翩翩，曷日來歸，鳴簫紫煙，門人望泣，松深嶺顛，銘一章，章二十二句，范陽盧肅書，
唐故寧遠將軍右領同州襄城府折衝上柱國關府君墓誌銘並序昔三國時，蜀有名將曰羽，即公之族系，曾祖元敏，祖玄信，父思惲，並代推雄望，蔚為領袖，公諱楚徵，隴西成紀人也，幼而孝聞，長乃特達，喜慍不色，窮通適時，不從常調，委跡諸逕，始以開元四年拜汝州龍興府別將，俄改蒲州永康府別將，凡至之所，必聞其政，頃屬虜塵邊驚，飛將至都中選，公因顧謂親朋曰，大夫夫安能碌碌案牘，晦其壯心耶，遂奮發右進，俯就慶州永清府果毅，稍遷虢州金門府果毅，又拜游擊將軍，寧州寶府折衝，無何，林胡背恩，驕陵莫敵，帝用十將，公為首焉，每以少擊眾，動用如神，麟閣騰勳，武超絕，特拜寧遠將軍同州襄城府折衝，名千里，加級上柱國，賜物八十疋，嗚呼，河山秀傑，邦國惟良，征役傷沮，勤勞成疾，暨廿有八年三月廿七日春秋時日寢疾，終於京兆第，享年五十有八，越以廿九年夏閏四月五日，安措於河南北邙山陽之原禮也，公娶故右驍衛郎慕容嘉慶長女，秦晉佳偶，琴瑟好合，痛哲夫之先沒，撫遺孤之幼沖，爰洩哀誠，恐移陵谷，故作銘曰，粵有先兮是生保派，榮以立身兮功垂汗馬，忽容貌兮沉埋松賈，哀哀妻子兮茫茫長謝，曷以為嗣兮惟德是馨，曷以為永兮惟斫是，開元廿九年歲次辛巳閏四月辛巳朔五日乙酉，
故亳州臨渙縣丞趙府君墓誌銘並序趙翌撰公諱瓊琰，字忠，河南人也，其先造父封於趙城，其後世祿不絕，公侯余業，詒厥無窮，衰盾以忠正承家，襄簡以雄規開國，克奇克傑，無代無之，曾祖夔，隋婺州東陽令，耿光往列，公之量也，祖，泗州長史，克襲前慶，叔度之器也，父仁，不仕王侯，高尚其志，躡玄圃，深天機，得像罔珠，入逍遙境，鴻蒙之術也，積德鍾美，而生公焉，公是以幼而有靈，長則大度，宣和以容眾，恭懿以睦親，志有所成立，譽於是乎在，夫不有行者，誰捍牧御，初以投筆功拜饒州樂平尉，再補淄州高苑丞，又轉亳州臨渙尉，公所居克敏，惟德是視，一離梅福之任，再授桓譚之屈，公亦安卑就政，無問當官，孤弱雲蘇，奸豪泯息，人吏懷惠，如甘棠之詩，嗚呼良人，遭天不，以開元廿八年冬，遘疾於河南私第，受終正寢，時年六十有八，嗚呼哀哉，年則下壽，德實高標，未登和羹之用，已奄勞人之位，惟德是輔者天也，惟才是效者人也，人則信矣，天何謬哉，元夫人吳興郡姚氏，繼室廣平郡程氏，並淑德自天，閨儀克范，好逑秉繁之節，從父服浣濯之衣，故我君子，友之琴瑟，用孚螽斯之慶，不幸先公而歿，死生殊實，徒懷胡越之悲，旌兆同歸，終沉松賈之路，即以廿九年春三月改卜遷祔，異啟塋域於梓澤西原，從古禮也，二子泌，等，皆肅奉嚴誨，邈然高規，泣血天，攀號罔極，如公遺令薄葬，今嗣子一如訓焉，昔人所謂歿而不朽者有矣，夫則公之遺范也，翌忝余派，叨游翰場，雖不知其他，敢不刊述公之明德，銘曰，餘慶福兮鍾美公身，多才藝兮惟和惟純，中孚兮克家睦親，敦道兮含章日新，盛德兮為國珍，蒼蒼天胡不仁，才高位下兮今已矣，梁壞山頹兮傷我神，張明憲書，
唐故左監門衛大將軍太原白公墓誌銘並序公諱知禮，字，太原晉陽人也，其先以善習武威，策勳上將，名登三帥，功拔五城，代有其才，得之於公矣，祖仁憲，高尚不仕，父義寶，綿郡司馬，皆從事英果，立身剛毅，鍾秀氣於來裔，垂芳聲於後昆，公即綿州司馬子也，齠年有成，冠歲高義，時許特達，心游青冥，得黃石之符，致繒蛇之略，昔韋氏巨滑，潛秉國權，謀危乾綱，竊弄神器，上乃閶闔提干將，憑陵而御天，叱吒而靜難，破諸呂之畔，俾群黎之協和，公荷戈衛主，驂乘翼聖，拜游擊將軍，行右衛原州彭陽府右果毅都尉，尋遷忠武將軍行右金吾衛翊府中郎將，頃以邊烽相望，虜騎蹤橫，胡冠乘月，漢城堅壘，天子聞擇帥，按劍厲軍，誰其當之，公是拜也，通五利，冠六戎，焚舟誓心，坐甲求敵，揚旗大漠，插羽長城，彼三鼓而勢衰，我百戰而氣勇，浹旬獻馘，帝實嘉之，乃降詔曰，卿忠烈與國同憂，聞掃賊徒，固多慶快，擢右清道率府率借紫金魚袋，又奚背叛，實多侵掠，公授鉞龔罰，群凶殄殲，重下詔曰，小蕃無儀，比存含養，忽致翻動，天實誅之，塞下邊人，從茲無事，授左監門衛將軍，仍充右萬騎使，錫命稠疊，莫之與京，衛尉八屯，羽林五校，掌禁兵於蘭，整嚴仗於鉤陳，公之職司，克恭爾位，俄遷本衛大將軍，勳使如故，嗚呼，奠楹興夢，曳杖成災，時逐閱川，壽奔巢駟，粵以去開元廿二載十月十九日寢疾，薨於洛陽興藝里之私第，享年六十有一，夫人彭城劉氏，父擾龍著姓，斷蛇昌族，作嬪不永，厚夜先歸，繼夫人清河張氏，父忠武將軍，守左金吾衛中郎將懷十一女也，家傳天印，葉茂漢貂，行中閨範，言諧閫則，悲纏失翼，哭壞高城，正味清禪，攝心止觀，無生妙理，之死靡他，龍集辛巳正月十日，終於白公之舊廬，春秋有四，孟夏月末旬有三日，合祔於邙山之原禮也，嗣子等七人，苫蓋攢哀，蓼莪增慟，瞻樹而泣血，向帷而撫膺，泉台蒼蒼，貞石紀事，銘曰，將軍英英，與世作程，代出上將，間為客卿，武威果決，韜略精明，允矣時望，揭焉國楨，義以承家，忠以事主，驃騎翼聖，龍驤伐虜，森聳朱戟，蟬聯金組，俄歸厚夜，永歎終古，塗車爰啟，祖奠有時，六珈同祔，駟馬行悲，崗巒起伏，簫鼓依遲，令子心斷，交親淚滋，洛水北，邙山南麓，黯黯佳城，蒼蒼喬木，送終以禮，宅兆是卜，萬歲千秋，俱為陵谷，
唐故隴西李公墓誌銘並序公諱珪，字善正，京兆人，隋龍驤將軍之曾孫也，祖豐，皇朝都水使者，鄆州刺史，父歲，登州黃縣令，公景行山高，心規海映，容止以禮，發言可道，見善若不及，疾惡如遠仇，九德允彰，三行充備，晦跡不宦，含光陸沉，噫善不，俄悲曳杖，開元廿九年三月九日寢疾終於懷仁之里第，時春秋六十有五，其年其月廿五日權殯於洛陽縣北邙山，孤子李道玄，哀蓼莪之罔極，懼陵谷之好遷，故述斯銘，勒之泉戶，其詞曰，猗歟盛族，祖德可尋，手足雖啟，其名不沉，哀哀孝子，切切其音，志數字於銘石，表千載之松林，開元廿九年歲次辛巳三月壬午朔廿日景午建，
大唐故蔚州刺史王府君夫人南陽郡君樊氏墓誌銘並序河南府進士翁偉撰夫人樊性，南陽郡人也，祖慶德，皇金紫光祿大夫，宗正寺卿，南陽縣上柱國，樂安公，食邑三千戶，父，皇朝議大夫，靈，恆二州長史，襲樂安公，並家傳青紫，代襲公侯，風儀令范，為世瑰偉，楷模規矩，豈佇談耶，夫人即故朝議大夫，蔚州刺史，橫野使，上柱國王元琰之妻也，襲南陽郡君，夫人風姿婉淑，性理閒華，情睦親懿，實中外之欽則，惠及下流，為長幼之式序，性怡清藻，思入擅那，雖獻歲椒銘，重陽菊頌，徒聞古昔，豈乎周比，況星霜潛轉，寒熱生媒，遽掩青春，忽流玄夜，粵以開元廿九年三月四日遘疾，卒於洛陽之私第，春秋六十有五，嗣男前忠王府參軍延祚等，哀摧罔極，窀穸是營，即以其年歲次辛巳三月壬午朔廿一日壬寅合葬於先塋河南府河南縣河內村北原禮也，嗟乎，思鐸吟風，飛旌引路，虐景西逝，愁雲夕度，促石而增哀，俾泉台而開寤，銘曰，北邙之岑，泉台之阻，烈塋是接，非人所處，素說風舉，悠悠萬古，遽知寒暑，開元廿九年三月廿一日，
唐故尚書右丞相贈荊州大都督始興公陰堂志銘並序太中大夫守中書侍郎集賢院學士東海縣開國男徐安貞撰公姓張氏，諱九齡，其先范陽人，四代祖因官居此地，公誕受正性，體於自然，五行之氣均，九德之美具，才位所底，不亦宜歟，蓋所闕者，降年之數不延，蒼生之望未足耳，源以秀才，沒贈都督，歷任典詔翰，居連率，自中書令而遷端右，凡十八徙為序，夫官次存乎事跡，列於中原之碑，備諸良史之筆矣，公之生歲六十有三，以開元廿八年五月七日薨，廿九年三月三日遷窆於此，韶江環浸，湞山隱起，形勝之地，靈域在焉，神其安之，用永終古，嗚呼，嗣子拯，號訴罔逮，而謀遠圖，刻他山之石，志於玄室，人非谷變，知我公之墓於斯，銘曰，龜筮從吉兮宅其吉，山盤踞兮土賢實，嗚呼相國君之墓，與氣運而齊畢，
大唐故冠軍大將軍行右武衛大將軍啜祿夫人鄭氏墓誌銘並序夫人諱實活，本旦加落鮮卑人也，即陰兔之精，鸞河之英，含巫山之暮雨，作渤海之朝霞，皓質若雪，紅姿若花，而驕據帶林，日逐酋長，攢伯子而為帳，僻萬馬已為衙，占風峨峨，候月而拜者，即夫人出適於冠軍大將軍右武衛大將軍啜祿之偶也，乘月五而爭戈，下浮而大獵，雖遠蕃黑水，嘗報漢赤城，不期諸而卒於彼，夫人去開元十八年，屬林胡不寧，酋首背伴，夫人霜操不易，忠志不移，乃潛謀運奇，與男沮禮等，出死入生，率眾投漢，聖恩遠優貴特加，開元廿年十月五日，制授夫人滎陽郡太夫人鄭氏，十八年八月十三日，制授男沮禮襲父冠軍大將軍，右武衛將軍，左羽林軍上下，賜錦袍鈿帶，開元二十八年七月，制充河東道軍前討擊副使，仍充雲州十將使，特賜姓李名恂忠，更與紫袍金帶，母因子寵，子襲父榮，志孝志忠，乃文乃武，夫歲不我與，時使我憂，夫人以開元廿八年十一月廿一日卒暴於京師義寧里之私第也，春秋六十有五，嗚呼，逝川不住，風燭難留，喪淑質於狼山，悲母師於鶉野，燕支山下，花落空而不春，馬邑川傍，雲結愁而不動，以開元廿九年二月廿一日遷於京師龍首鄉之禮也，常恐時歲流易，陵谷湮沉，懼徽猷之永遠，鐫玉石而旌記，嗚呼哀哉，乃為銘曰，古往今來，痛矣悲哉，背彼竭石，歸我章台，何期不實，玉樹中摧，雄劍彼流，雌劍此折，朔吹偏飄，寒雲四結，千秋萬歲，孤墳幽咽，
果毅都尉裴公墓誌銘並序公諱坦，字光胤，河東正平郡人也，祖昂，任徐州司馬，父懷義，吏部常選，代襲簪冕，榮班接武，或詞高賦頌，譽表清通，煥乎史策，可耳目循也，自幼及長，天性雄略，謨可以運籌帷幄，決勝千里，射光五善，德葉三科，信弓矢之利足威外，既武備大業，乃跡下位，遂屈終就晉州羊邑府左果毅，嗚呼，倦勤告老，罷職還邑，開元廿八年攝養乖理，遘厲虐疾，至十二月十二日，卒於立德里之私第，旋殯於西階，時年七十九，隴西李夫人，作嬪我公室，奈何玉顏早凋，松扃久掩，敢取周公蓋祔之義，詩人同穴之唱，至開元廿九年二月廿日，會葬於邙山北王晏村平原禮也，長子頊之等，驚鍾酷罰，號叫天地，惜慈顏不待，痛遊魂永遠，不為封樹，後將何依，爰命良祝，謀及龜筮，詳考崗阜，審量地勢，實枕倚河洛，王城，青龍白虎，恃之左右，朱雀玄武，踞之前後，騰地沉浮以衛，伏龜隱畛以輔，僉曰千齡萬代保固久，仍鐫翠石，用志其銘，詞曰，熊熊壯志三軍首，鸞弧揮劍諒難有，一朝榮華厭心口，千年幽穸殆將受，珠纓玉脫城，龍劍鳧寫留邙阜，是勒青石將固久，陵移谷徙期不朽，
大唐故朝議郎行尚書祠部員外郎裴君墓誌銘並序族叔禮部員外郎胐撰兼書君諱稹，字道安，河東聞喜人也，自桐川建封，敦煌為郡，魏分三祖，晉方八王，弈代嘉其美年載其令德，高祖定，周大將軍馮翊太守，襲琅琊公，績茂戎昭，化成郡國，曾祖仁基，隋左光祿大夫兼河南道討捕大使，以陰圖王充，義拔舊主，遭時不利，玉哲名揚，追贈原州都督，命謚曰忠，祖行儉，禮部尚書兼定襄道行軍大總管聞喜公，贈太尉謚曰獻，既明且哲，經文緯武，故事宗於禮闈，大勳炳於雲閣，考光庭，侍中兼吏部尚書，贈太師，謚忠獻，器識寵遠，牆宇高深，亮采天階，丹青神化，君二川淑靈，三事鴻烈，植貞固之性，抱經濟之才，生而聰敏，幼而穎悟，仁和孝友，君子之德日新，文學吏能，賢人之業盛，開元初，舉孝廉高第，弱冠，敕授左千牛備身，秩滿，轉太子通事舍人，丹宸捧日，青禁朝春，詞令可觀，風儀有裕，歲余，調補太常寺主簿寺署辨禮法，按驗伏藏，動盈累萬，卿韋韜欲以聞，期於顯擢，君不求苟祿，固讓厥功，京兆府司錄，未上，丁太師憂，柴毀骨立，殆將滅性，杖而後起，日戎期，屢聞，寵光是冀，爰紆聖札，用勒豐碑，仍命宰臣，俾令贊，此乃顯千古，哀榮九原者也，太師公直道不回，存亡交變，明主優恩禮，時列害其公忠，定謚之辰，將沮其美，君晝夜泣血，號訴聞天，特降言，以旌其實，詔改謚曰忠獻，豈非孝感之至，以發皇，報應之期，有如影響，憂制缺，主上永言念舊，方議賞延，命執事與五品官，宰以君量清通，不欲處之散地，請授史官，是日拜起居郎，君衰服外余，心喪內疚，中議今職，遠先碑，敷奏上感於冕旒，情禮近傷於冠佩，自武德之始，迄於茲日，注所闕四百餘卷，南史直筆，東掖記言，考古而行，怡然理順，俄遷尚書祠部郎，君才兼典郊廟績祖之清言，循樊准之儒術，明光伏奏，問望攸歸，嗚呼，天不假年，神爽其善，視事累月，臥疾彌旬，以開元廿八年十二月十九日終於長安光德里私第，春秋，其先葬於聞喜之東涼原也，即以辛巳歲二月癸丑廿日壬申，旋窆於長安萬春鄉神和原禮也，初日者有言曰且有橫厄，願攘之，君曰，苟無負於神明，亦何攘之有，生死有命，誠性已齊，此則達人之用心也，君博識多聞，含光育德，志希宏濟，心鏡無為，嘗覽太一之書，黃公之略，每懷遠大，自比范張，及我宦成，期於身退，掛冠投紱，臥壑棲林，青雲始階，黃埃溘至，海內豪俊，孰不惋惜，嗣子倩等，異才動俗，純孝通神，永慕寒泉，式刊貞石，其詞曰，金晉舊國，彼汾一方，宗門貴仕，代有烈光，鼎弦襲懿，蘭菊垂芳，地靈世德，之子含章，含章伊何，載挺時哲，服教義，紹忠烈，詞曄春葩，操貞暮雪，璧內潤，鼓鍾外徹，肅祗一命，趨侍兩宮，奉常典禮，左掖記功，清輝就日，逸翮摶風，高選郎署，公議攸同，建禮休浣，漳濱移疾，方奏丹墀，遽辭白日，隱嶙前嶂，微茫此室，勒銘幽泉，永識芳實，
唐故朝議郎前行括蒼令崔府君墓誌銘並序公諱恕，字，清河東武城人也，其先出自有齊尚父之裔，有穆伯者，我求懿德，為齊大夫，食邑命氏，公其後也，王父虔道，皇朝黃州黃陂縣丞，皇考奉節，皇朝德州安陵縣令，並世載風雅，人資道義，一安之望攸歸，二異之仁斯，載應休德，克流芳譽，故始以孝廉登科，俄參之軍事，百行之首，惟人是則，千里之行，經遠斯在，左金吾衛兵曹，將作監主簿，官曹無留總最，尋拜絳州萬泉，括州括蒼二縣令，用纂前烈，實弘嘉政，始仰絃歌，旋驚哀，開元廿八年十二月廿六日遘疾，終於東都思順里第，春秋八十八，以其年十二月廿六日殯河南縣平樂之原禮也，嗣子前絳州正平縣尉人其感鼠思乃式謀不遺范，銘曰，我大夫兮，我府君其命存德彌兮道其，
唐故朝議郎行郴州義章縣尉上柱國張府君墓誌銘並序君諱守珍，字珍，其先范陽人，因仕居東周，今即河南人也，自軒後錫胤，得其姓者十四族，天枝世業，所憑厚矣，或英偉冠群，門承七葉，或文章絕俗，世謂三張，佐主則業霸東吳，坐帷而功成大漢，昭假不泯，列系相承，厥後洪才碩德，持衡秉鈞者半士林矣，祖德，敦德崇道，而郡國著聞，父真，淑慎玄默，為時輩悅服，皆養高不仕，吾聞明德若不當代，其後必有達人，公之謂矣，公允迪遺烈，克荷先軌，明義而執信，溫良以守忠，仁厚潤身，孝思徇物，人倫之望也，弁髦歲補國子生，經律墳典，靡不該覽，弱冠後，預仙曹選，詞彩風雅，熟方弘博，推誠利物，良多董厥之才，理道適時，未遇孔明之鑒，解褐授將作監左校署丞，庶務清，舉事公恪，苟守彝典，於何不臧，公乃歎曰，慈顏在堂，干祿不給，及親而仕，即我願兮，是以黽俯從事，雖才高位下，晏如也，非夫溫溫恭人，熟能臻斯者乎，秩滿，以常調轉太僕寺乘黃署丞，效職乘輿，騰芳棘者，動罔不法，言皆有章，復轉都省主事，官聯粉署，常聞劍履之聲，交接仙郎，每襲蘭薰之氣，司存勾，事不苟留，職總繁蕪，物無壅害，又轉中書省主事，無何，遷主書，尚德也，跡佐鳳池，名參溫室，清警明理，亮直恭肅，縉紳之士，曷不嘉之，頃以青蠅構慝，白見玷，是萋是斐，不慮不圖，我罪伊何，逢此譴怒，遂貶愛州軍安尉，非其罪也，是時廣付都督王公冕，尚德能賢，以公充推勾判官，由是探微折滯，罔不肅厲，可謂英偉君子，所游見珍也，爰奉恩詔，改遷郴州義章尉，於戲，彼蒼不予，降此鞠凶，色捧之政未敷，青雲之姿遂泯，雖官階黃綬，則不曳不婁，位設仙庭，而不灑不掃，六姻疾首，三友悼心，春秋有七，開元廿七年歲次己卯七月辛卯朔十日庚子遘疾，終於廣州南海縣安定里大雲寺，嗚呼，崢嶸五嶺，莫覯帝鄉之雲，浩淼三江，空睹桂林之月，聽南風以洩涕，望北闕而撫膺，遂乃背荒陬，遵上國，靈舟動楫，丹言歸，迨歷炎涼，方言戾止，以開元廿九年歲次辛巳二月癸丑朔廿日壬申返葬於東京邙山之陽，不忘本也，嗣子竦等，克紹遺訓，保光後葉，欒欒在疚，罔知所圖，飲恨嗟如，出涕沱若，命余文者，式記銘云，俊美淑人兮邦之彥，遭鑠金兮竄荒甸，何在世兮如巢駒，君倏忽兮已矣夫，丹旒孑孓兮邙山路，青松陰陰兮白楊樹，哀哀孝子號蒼，誰能見此無悲辛，河南府鄉貢進士陳眾甫詞，侄孫鄉貢明經有鄰書，
唐故綿州涪城縣丞吳郡張府君墓誌銘並序君諱承祚，字，吳郡嘉興人也，昔子房輔劉，裔分吳國，自時厥後，世濟忠良，高祖陳豫章尉，曾祖隋徐州司戶，祖後胤，國子祭酒，贈禮部尚書，父小師，虢州朱陽縣令，蒞民典樂，郁映當時，黃綬青旌，蟬聯具美，公即朱陽府君之少子也，率性孝友，立身貞毅，門地勳華，承恩入仕，解褐授始州參軍事，再轉綿州涪城縣丞，參卿之才，必資孫楚，邑丞之任，幾屈桓譚，問望風儀，久留公府，清能美政，遠播岷峨，惜年壽之不登，痛謀猷之莫展，以神龍二年四月廿三日寢疾，卒於涪城之官第，春秋六十有一，夫人河東裴氏，水部郎中思慎之元女也，蘭桂其芳，金玉其質，蘩懿範，尚在閨門，桃李仙姿，早凋泉壤，嗚呼哀哉，繼室清河崔氏，柔婉其德，慈惠其心，履玄寂道，遠非有相靜而棄世，其如寢焉，嗚呼哀哉，以開元廿八年十一月廿九日合遷祔於洛陽平陰鄉之原禮也，嗣子琰，等痛深欒棘，哀纏屺岵，終天永辭，卜地從吉，公之季女，為沈之嬪，初笄有行，所天又殞，撫孤杖禮，爰舉眾喪，自此之為，皆從於己，古之孝女，何以尚茲，公體識沖遠，風神整峻，居官以清，執事惟敬，典言美行，在明代而共傳，茂德休風，刊貞而不朽，銘曰，清洛逶迤，維嵩峨峨，公之宅兆邙之阿，南瞻滿目兮傷如何，寂寂佳城秋月過，高風素烈長不泯，萬古千秋寧謂多，
大唐故右威衛翊府左郎將康公墓誌銘並序川流廣矣，懷珠而炳麗，山積高矣，蘊玉而增暉，比夫代襲簪纓，必資賢淑，清芬不墜，餘慶斯存，則康氏家牒詳焉，今可略而言也，曾祖匿，皇朝游騎將軍守左衛翊府中郎將，百夫之特，三略之英，爰立盛名，聿光奇器，祖寧，歸德將軍，行右領軍衛將軍，杖鉞無前，從政可紀，方明令德，言崇大樹之，存發雄規，克荷高門之祉，父煩，雲麾將軍上柱國，堅剛果斷，恭肅允懷，勤儉公家，清白私室，公諱庭蘭，壯武將軍，行右威衛翊府左郎將，上柱國，出身入仕，移孝成忠，或執銳蹈堅，或爭鋒絕漠，克謀而宦達，守道而名揚，宿衛闕庭，多歷年所，罕聞他吝，用選爾勞，降疾彌留，殲良詎幾，春秋六十有五，開元廿八年九月日，終於東都溫柔里之私第，即以其年十月十七日遷措於河南之杜郭原禮也，公行惟樂善，性實謙沖，雖忝戎班，而雅重文藝，閨門邕睦，容範可觀，六籍播於田，百氏包於辯囿，暨乎晚歲，思禪宗，勇施罄於珍財，慧解窮於法要，冥冥舟壑，同捨筏而不留，裊裊風林，與焚芝而共隕，嗣子韶，亙等，纏哀孺慕，泣血充窮，奠酹爰羞，痛幽明之遂易，宅兆方啟，懼陵谷之貿遷，思緝徽猷，誕披閥悶，永緘泉壤，用表佳城，其銘曰，猗歟尚德，和而不同，乃祖乃父，代祿惟崇，曰仁曰義，家聲有融，藏舟貿壑，捨筏歸空，餐荼遂苦，泣血焉窮，庶銘兮撰懿，與天地兮相終，執徐之祀，玄辰之杪，纂文兼書，
唐故朝請大夫遂州長史張府君墓誌銘並序弘文校書郎王利器撰公諱光祐，張姓，天垂象而南有七星，原夫受氏，蓋所因矣，其先良應漢高，若輔軒黃，孝友博物，弈世其昌，故在貝為清河，在燕為范陽，而我謂之敦煌，其實一也，曾祖湛，隋袞州都督司馬，大父謙，唐揚州海陵縣令，烈考徹，皇岷州當夷縣丞，咸以直道俟時，才大位薄，公性稟忠厚，氣資清和，強學敏行，立誠固節，策名以筮仕，率法以從政，凡歷官七始，自殿中奉乘，左藏丞，曹州冤句縣丞，鉤眉令，總監丞苑北面監，以至於遂州長史，朝請大夫，德實我修，宦皆力致，白無玷，朱紱通貴，與夫憑籍父兄，授金張，三者何先，於戲，自邇漸於陟遐，為山起於覆蕢，命不可贖，生也有涯，春秋七十有二，粵以開元廿八年正月廿五日計偕京師，遘疾即世，遷神於洛陽審教里之私第，其年冬十月甲寅朔廿日癸酉，窆於河南縣金谷鄉西平原，夫人吉氏祔焉，周禮也，先時長子簡瑜，調補安陸尉，及夫嘗藥受，血泣跣從，皆次子簡至孝之任也，詩稱孝子不匱，永錫爾類，其是之謂乎，銘曰，公之德兮德日馨，公之政兮政有經，公之宦兮宦小成，天生淑媛，以配賢者，偕老於家，同穴於野，如何逝川，曾是不捨，彼三子兮孝為德，聲無常兮哀罔極，心蓼莪兮形欒棘，
故尚輦直長崔公故夫人滎陽鄭氏墓誌銘並序星之靈，月之精，巽之位，離之氣，作姆范之北面，謂女師之南指，夫人有聞矣，夫人諱敏字敏，滎陽人也，自有魏之彈射人倫，榷揚氏族，天下許其右地，海內以為名宗，曾祖德秀，江陵縣令，大父行穎，皇衛州長史，皇考元裕，皇柏仁縣令，並位復其始，名不乏賢，夫人即柏仁府君第四女，年廿，歸於氏，三從有適，一與之齊，琴瑟克諧，絲蘿並茂，備灑掃於宗，親浣濯於閨闈，豈無綃紈，躬服蓍素，豈無左右，躬事勤勞，欲深思古人，克佐君子，而願殊偕老，哀生晝哭，柏舟自誓，一志不移，訓男以義方，示女以柔順，故能譽流宗黨，惠被家人，始則冀妻，終為孟母，爾後沉嬰痼疾，綿歷歲時，何爽義於明神，遽延災於堅子，以開元廿八年七月廿五日怛化於善里私第，春秋卅有五，嗚呼，夫人有蕙蘭之姿，金玉之操，敬恭以奉上，勞謙以接下，詩書博達，族志傍通，保合母儀，恪居婦職，德光令族，道塋宜家，而與善無徵，不俾耆艾，君子是以惑夫天道也，越以其年八月十八日歸厝於杜郭原禮也，與尚輦直長府君同塋而異穴，雖不合於齊詩，終有憑於衛禮，嗣子友郎等，痛怙恃俱喪，將毀滅為期，因閉口以絕漿，每從心而泣血，恐年代浸遠，墳櫬荒摧，琢彼石銘，全其志事，銘曰，貞姜自誓，共伯雲亡，動由禮節，教以義方，彼何二堅，成其六疾，歎此逝川，浸乎巨室，龜筮既襲，日月不違，黃腸密啟，丹徐飛，賓御潺，風煙慘切，合祔非古，同塋異穴，孤燭，窮泉兮長閉，開元廿八年歲次庚辰八月乙卯朔十八日壬申，
唐故驃騎大將軍兼左驍衛大將軍知內侍事上柱國虢國公楊公墓誌銘並序皇太子已下侍讀朝散大夫守太子左贊善大夫邢撰男前弘文館學生上柱國華陰縣開國男楚王書開元廿八年三月壬寅，驃騎大將軍楊公薨於京師翊善里之私第，越八月壬申，葬於萬年縣龍首鄉之神鹿里禮也，公諱思勗，字祐之，羅州石城人也，其先本扶風蘇氏，帝顓頊之裔孫曰昆吾者，其子受封蘇國，因而命氏，爾後忿生佐周，子卿卿漢，秦說六國，縱謀三楚，代有英賢矣，初公之五代祖密，守於河內，以剛直忤時，左責交趾，而考樂土，因家羅州之石城，既則高祖彝，曾祖尋，祖業，考歷等，皆為大首領於羅州，以紀綱南土，以公能勤勞王室，殉命申忠，制贈公皇考為虢州刺史，皇妣為徐國夫人，仍賜以楊姓，自是改望弘農焉，公則虢州之季子也，精稟海岳，氣含辰象，節義介特，神情峻邁，望之儼然也，爰始筮仕，忠諒則聞，逮乎耆耋，乘操不易，雖侍奉紫禁，而屢總兵權，制勝運籌，所向無敵，中宗朝，李多祚以寵近肆凶，尋戈犯順，公奮劍斬之，逆徒霧散，自七品拜銀青光祿大夫，仍加內常侍，公之勇決也，眉州之叛，公恭行天罰，但以威恩曉喻，不設戎衣，談笑之間，凶渠悅服，公之仁惠也，山州首領梅玄成，擁余萬以圖安南，公生擒玄成等二萬餘，斬諸賊首十萬級，以功拜鎮軍大將軍，料依二品，公之致果也，康願子以六胡州叛，公一鼓用兵，截然大定，公之武威也，覃行章之寇五溪，黨余六萬，公進軍撲滅，只輪不反，以功拜輔國大將軍，封虢國公，公之奇謀也，十三年，主上告成岱岳，以公嘗侍奉先朝，服勤四聖，特拜驃騎大將軍，俸依一品，梁大海之亂邕府也，公俘梁海等三千人，斬其徒二萬級，公之殺敵也，澄州刺史陳行范，構數十州渠魁，欲割據江嶺，公盡覆巢穴，俘虜凱歸，公之克捷也，及乎大君錫命，皆固辭不受，主上高其獨行，制以贊之，詞曰，唯此貞介，神情果決，委命輸忠，亡軀殉節，入侍軒禁，出清孽，直氣鯁詞，風霜烈烈，其見重也如是，公之在朝也，七總戎律，一勘內難，鷹揚五嶽，武鎮六州，斬級二十萬，京觀八十一，可謂禁暴戢兵，保大定功者也，上以公方正明察，操斷平允，又使監皇太子已下讀書，先後經術，仍總判判侍，糾禁六官，眾共畏威而無思犯法，疇昔之日，感老氏功成身退之戒，表乞骸骨，主上手制答曰，凡在暮年，許之致仕，若筋力未謝，誠節彌堅，方是能官，深諳故事，朕之所惜，正是良臣，縱有疾苦，只得將息，便懷退讓，不入朝廷，戀主之情，豈應如此，不勞此請也，聖意貪其能，固不許謝，何圖國之一老，天不遺，遘疾彌留，終於京第，春秋八十有七，嗚呼哀哉，既乃兩宮軫悼，百姓傷切，有詔使內常侍劉思賢賻絹三百匹，布三百端，就宅臨吊，以申哀也，初公之遷厝皇考妣也，以夫率性純孝，不忍遠離，葬於春明門外，雖免喪之後，常朝夕拜掃，臨終遺囑，使甫於塋兆之際，成就養之志也，嗣子壯武將軍，守左武衛中郎將，上柱國，弘農縣開國伯承宗，荼毒疚懷，充窮罔極，以公忠節奉國之操，蕩陰濟難之功，雖國史所書，恐縑素易朽，故刊石銘德，移之終古焉，其詞曰，於赫聖唐，維德之純，股肱心膂，必致其人，海岳降氣，生此武臣，武臣者何，驃騎將軍，將軍英偉，傑出當代，果敢忠誠，光熙帝載，籌策有准，權宜無對，熊熊劍威，克勘外內，外內奚若，或謀或，南國滌險，北辰靜亂，斬級萬計，實為京觀，京觀八十，式旌廟算，廟算孰謂，驃騎雄名，摧凶殄寇，位達功成，高朗令終，元亨利貞，信將來兮，萬代振穆，若之芳聲，
唐故穎王府錄事參軍郜君墓誌銘並序君諱崇烈，字巨卿，濟陰郡人，其先周文王之昭也，分土命氏，本宗則大，自天降福，後世其昌，曾祖恭，隋銀青光祿大夫，宣，涇二州刺史，大父師，皇朝朝散大夫，陝州桃林縣令，魏王文學，皇考元柬，皇朝兵部郎中，興，慶二州刺史，或銀章化俗，累統隼輿之能，或朱紱字人，兼展雁池之職，星郎望重，天秩孔階，君則使君之塚子也，生而知道，長而能事，克紹世構，不隕家裘，頃在周朝，門推懿戚，解褐以諸親拜太州參軍，轉司禮太祝，秦府功曹，蘇州司法，穎王錄事，無何，以內憂免官，君素懷敦恪，不趨權巧，荏苒五蒞事，蹉一掾曹，不以位卑而荒厥政，不錄薄而怨其時，所至之官，必聞於嘉績也，嗚呼，彼蒼者天，空祚以德，不永其年，春秋六十有四，遘疾彌留，終於洛陽感德里之私室，時開元廿有八祀五月八日也，即以其年龍集庚辰七月廿有二日丙午遷於北邙之南原禮也，君嘗敏於事，慎於言，藏器以週身，蘊櫝而待價，及乎伏枕之際，方厭厚生，屬纊之辰，遺令薄葬，歸於三寶，散以百金，亦飾終之至也，嗣子太廟齋郎負鼎等，並金贏比德，玉樹生庭，血淚訴天，骨形擗地，卜其宅兆，肅以封樹，四時流謝，悲零露之為霜，千載忽來，恐高岸之成谷，不刊貞石，將泯嘉猷，述德為銘，直詞無愧，其銘曰，壘壘郊外，峨峨墓田，士女繼踵，貴賤比肩，彼蒼不惠，遽殲我賢，孤墳落日，空隴生煙，九原兮不住，千秋兮萬年，國子監四門博士張諤撰，
唐故吳真妻席夫人墓誌銘並序夫禮飾於外則恭，樂和於內則順，恭順不離於己者，有吳氏夫人焉，諱大雲，粵自名家，適嬪豪族，威儀令范，琴瑟克諧，不幸禍鐘，良人早喪，疚懷永悼，毀瘠偷生，孤胤幼沖，孀居鞠育，寒暑勤弊，過廿年，訓諸義方，至乎成立，況復遵崇聖教，常讀涅，惠悟一乘，智周萬物，春秋八十有四，頃染微瘵，羸頓漸增，藥石盡醫，膏肓難愈，開元廿八載夏六月終於綏福之私第，嗚呼，嗣子攀號，泣血腸斷，親賓感痛，灑淚泉流，以其月十七日安厝北邙之墟也，銘曰，丘之中兮荒涼荊棘，古今同此兮涕下臆，斫石為銘兮紀其令德，欲報之恩兮昊天罔極，
唐故豫州郾城縣丞張君墓誌並序侄繟述君諱孚，字孟信，其先范陽方城人也，曾祖玄弼，益府功曹贈安，隨，郢，沔四州諸軍事，安州刺史，祖柬之，特進中書令，漢陽郡王，父漪，朝散大夫，著作郎，公著作之元子，幼而明敏，長復剛斷，年十八，以門資齋郎常選，廿而孤，神龍後，讒諛畔，家遇屯剝，今上登極，昭洗舊冤，合門長幼，悉皆拜職，君授隨州司倉參軍，泉貨是司，出納惟允，邦君坐嘯，邑吏行謠，旋屬按察劉商有怨先子，誣以他事，免君職焉，君曾無慍容，退返初服，婆娑里，不以屑懷，無何，五嶺塵飛，將軍授鉞，決勝之策，君能贊謀，獻捷之辰，疇庸是最，棄瑕錄用，復拜豫州郾城縣丞焉，此縣陳宋之沖，准河之會，舟車輻委，寇盜肩隨，君正色臨人，剛腸疾惡，奸豪股慄，伏竄他境而渠魁十輩，猶離於其，君乃設摘伏之科，正繩愆之準，擒之匪日，聚以殲旃，蒲中清，犬不夜吠，復丁家艱去職，以開元廿八年六月十四日遘疾，終於故里私第，春秋五十有八，夫人呼延氏，故亳州縣令謀之女，備習禮法，潔羞藻，事姑以孝，訓子能慈，後公喪十四日終於私寢，嗣子佻，既及壯年，先秋徂謝，孫迪承其祀焉，詞曰，餘慶未己，厥主君子，位不充量，沒恨泉里，夫人禮則，當時見美，同穴茲辰，徽音用紀，
唐故江州長史趙府君墓誌銘並序公諱知慎，字誡盈，天水人也，造父封於趙城，有趙氏，簡列諸侯，奢為名將，冠蓋舄弈，史冊詳之，曾祖迪，皇朝青州司馬，祖嵩，滄州清池令，父最，曹州司功，並才光展驥，勢屈檻猿，公少而聰敏，長而恭潔，凜然有難犯之色，儼然有可法之儀，學包經史，性兼忠孝，歷曹州之宛句，許州之襄城兩主簿，轉內中尚令，遷嵐，蔚，江三州長史，並清以勵貪，仁以恤下，奸非以之懲，學學以之勸，惜乎廊廟之材，長駐軫於州縣，開元廿七年十一月十一日終於江州之官舍，享年八十有五，以廿八年三月十六日歸葬於河南北邙平樂原禮也，城危白帝，泛千里之潮波，塋對皇居，郁九原之墳隴，子曰休，悲蓼逕以崩心，泣蒿扃而紀德，庶呂墳重啟，尚睹犧樽，襄墓更開，猶觀鳳篆，銘曰，鈞天絕響，愛日沉光，魂遊東岱，墳依北邙，冥冥玄夜，蕭蕭白楊，鐫徽頌美，地久天長，
唐故滄州清池縣尉張君墓誌銘並序君諱仲臣，其先漢丞相蒼，蒼孫居中山，故今為中山人也，周宣擇士，以孝友朝，漢主求賢，以英謨作弼，博采方策，何代無其人，曾祖，州永年縣令，祖巋，青州司馬，父肅，宋州宋城縣丞，並直道而仕，遺愛在人，功列當年，慶歸後胤，君襟神穎悟，光彩射人，以孝廉授滄州清池尉，明以照物，剛而能斷，不逾旬月，同於坐嘯，加以好交遊，重然諾，急難投告，必為解驂，故人相期，時聞忘食，高山仰止，傾遠邇焉，方將摶扶搖達於南冥，何圖膏自煎游乎東岱，以開元廿七年十一月四日終於官舍，春秋三，粵以廿八年四月十四日葬於邙山禮也，嗚呼，叔向無子，誰可承家，伯鸞有妻，猶能主祭，人生到此，空傳來裔，銘曰，洛之北，邙之陽，一朝埋玉，使人心傷，桑田化為東海，想高風兮猶在，
大唐故彭州唐興府左果毅上柱國程府君墓誌銘並序君諱，字文，廣平人也，其先周大司馬休甫之後也，雖復時移運改，葉散枝分，盛德之後必昌，像賢之風無絕，曾祖猷，隋朝請大夫坊州別駕，杞王友，勤半刺，驥足雲馳，友輔帝孫，鵬翅風舉，大父知，唐朝請大夫潞州司馬，含章內塋，學古外，價重十城，光照千里，父異度，唐朝散大夫，舒州懷寧縣令，為儀物表，作范人倫，絃歌欲奏，耿雉馴衢，美錦未制，而災蝗境，公稟願五行，資和氣，卓為英，特發青華，幼而宿成，長而不匱，寬猛相濟，溫嚴得中，屏氣升堂，展下之慶，晨昏就養，掌內之珍，瞻顏觀行，不謝於閔騫，慎終追遠，逾於曾子，朋友許鄉黨稱仁，或投筆從戎，獲殊勳於上級，或牽就職，享榮位於藩維，公氣激雲霄，量包江海，不以微班滯意，棄若遺塵，不以薄賞嬰懷，屏如脫屣，於是訓弟接友，身治家，庭變枯荊，友於之感，門多擁，明信義之徵，宴謔無暫輟其時，賓朋未省虛其座，昔齊之公子，徒流好士之名，越之大夫，玄授治生之術，出處默，情同不系之舟，取捨呼吸，預識有涯之分，確其志節，松筠未足方其操，遺其清白，桃李然可齊其蔭，而輔仁莫驗，降年不永，日車難駐，隙馬易馳，終共夜川俱逝，溘與朝露同盡，以開元廿八年三月十八日寢疾，終於洛陽里仁里之私第，春秋五十九，嗣子光佚等，號天飲，扣地茹荼，望望不追，哀哀罔極，親故悲悼，行路傷心，仍以其年歲次庚辰四月丁巳朔廿九日乙酉遷厝於邙山禮也，摶風九萬，掩墜於清霄，年歷三千，庶睹於白日，乃為銘曰，山河異氣，特生賢俊，志節恢弘，儀形孤峻，家國忠孝，友於恭順，行非一途，跡超郡，德與道合，志與時並，放曠自得，逍遙自寧，不屈於州縣，不馳聲名，常懷介直，永保堅貞，先聖詒文，仁者壽考，後賢秉義，一何討，君胤若Φ，我心如搗，豈謂伊人，俄觀宿草，壑舟難止，隙馬易過，松路，翻聞薤歌，生前日少，歿後年多，荒原寂寂，至此如何，
唐故朝請大夫行晉州洪洞縣令敬公墓誌銘並序公諱守德，其先平陽人也，昔陳公子敬仲生而有文在其手，因命氏焉，其後因官南徙，今為河東人矣，曾祖坦，隋河間郡丞，祖志文，皇冀州棗強縣令，父玄，皇茂州石泉縣令，公石泉府君之子也，弱冠以進士出身應撫字舉及第，授寧州羅川縣尉，開元初，獻書直諫，敕授豳州新平縣主簿，應強有聞科第二等同清白第三等，授河南府陽翟縣尉，授絳州萬泉縣令，加朝散大夫，轉晉州洪洞縣令，加朝請大夫，秩滿後，歸閒養疾，至開元廿八年歲次庚辰正月戊子朔十二月己亥，終於河南之從善里，時年六十有八，其年二月十五日，葬於洛陽之邙山北原禮也，嗚呼哀哉，公詞藻清瞻，孫弘董仲舒之亞也，故四登甲科，政理明，季路王稚子之流也，故再為邑宰，惜其位初三命而不踐階台，壽不百年而遷舟壑，痛矣夫，公有一子洪奴，年甫齠齔，故喪事所給，皆在公之甥殿中侍御史趙良器之弟良弼，嗚呼，魏舒既賢，成此宅相，嵇紹雖幼，知其不孤，苟非為銘，曷以旌後，銘曰，君之祖兮文在手，君之身兮德莫厚，其立言也不朽，於從政乎何有，嗚呼彼天，與其才不與其壽，悲夫，
大唐故南齊隨郡王曾孫蘭陵蕭君墓誌銘並序君諱紹遠，字茂弘，蘭陵人也，其先殷後，春秋之際，列於諸侯，周秦之末，因而命氏著姓，西漢元輔，南朝霸主，封而勳載帝宇，革宋而道昌天業，功加生人，德垂後裔，故能克岐克嶷，或哲或謀，世濟其美，時多其盛，府君即齊武皇帝之玄孫，散騎常侍侍隨王諱子隆之曾孫，隨司農少卿諱確府君之孫，皇朝晉州司馬諱浚府君之第二子也，懿德之後，像賢之最，代襲鐘鼎，家傳禮樂，有仁人焉，有社稷焉，府君器識宏達，襟神雅正，孝友而性與道合，忠信而言成行准，任約器弘，不徒勞於州縣，晦跡潛道，每閒放於丘園，始周朝公車再辟，辭不赴，會將慮善以後動，庶公侯之必復，運長齡位，喪神全，以萬歲通天二年十月四日，春秋有九，遘疾卒於卿州縣敦化里之私第，即安其所，於今載也，夫人安定太君胡氏，朝議大夫睦州雉山縣令務本之女，配得從夫，則鴻妻何遠，宜家訓子，則孟母在焉，始龍劍而先沉，哀柏舟而早誓，竟鸞以里而後落將九原以同歸，長子朝請大夫，綿州別駕重洋，次子豫州郾城尉重萼，初以墨兆未孚，權假待吉，肥泉而考思罔及，榮宮而無祿早終，嗚呼，庭堅忽諸，墳隧靡，長女眾婦，永惟元元之義，感絕終天之痛，越以開元廿八年歲次庚辰二月己卯，遷祔於河南洛陽北邙陶村之山厚禮也，悲夫，咎縣則祀，子產誰嗣，惟芳列而不朽，俾刊石而旌志，銘曰，德生於世，代亦須才，惟道延，道藉時來，道不行兮時莫用，時不興兮梁木摧，南陽阡兮昔遠，北邙隧兮今開，宜家之人兮令儀令質，府君之行兮惟精惟一，百歲之後兮同歸其室，黃泉已下兮無復白日，于嗟萬古兮此焉長畢，宣義郎行大理評事馬巽撰，
唐故孝廉李府君墓誌銘並序處士河內向遷喬撰公諱泉，字弘廣，隴西人也，紫雲鬱於函谷，始…源而命氏，白額生於涼土，遂因時而建邦，慶融後昆，跡列前史，曾祖寶，隋亳州總管記室，郗超入桓公之幕，班固從竇憲之軍，蓋兼杖其謀猷，不獨資其書記，祖，通州司倉參軍，歷踐州儲，出納惟允，父敬心，亳州縣令，懿蕭何之封邑，弘偃也之絃歌，教不肅而成，政不嚴而理，公智鑒玄遠，博考經籍，九流七略，靡不游心，六藝百家，其如指掌，懸河自口，汲之者莫測其波瀾，明鏡高懸，照之者詎知其近遠，弱年郡邑以孝廉擢，然性本謙退，心安玄默，厚於道，薄於名，周孔之書，遂優遊以娛老，李釋之教，亦洞達而契真，享年八十有一，以開元十七年七月十二日寢疾，終於洛陽履順里之私第，夫人南陽張氏，隋光祿大夫琬之孫，皇監門直長堅容之長女，婦儀彰於曹誡，母德深於擇鄰，邕穆被於門亞闈，懿淑聞於娣姒，以開元廿一年隨子任於絳郡之垣縣，至開元廿五年十一月八日寢疾，終於縣之廨捨，春秋八十有四，非夫和順於道德，窮理盡性以至於命者，其孰能夫妻俱保元吉遐壽若此者乎，以開元廿七年龍集己卯十二月己未朔廿七日乙酉，合葬於洛陽城東北邙山之阿禮也，公有二子，長曰振，絳州垣縣主簿，次曰播，定州新樂縣尉，咸趨庭而稟訓，各彈冠而入仕，白駒過巢，追遠之恨空深，青烏啟塋，送終之禮斯畢，以余學於舊史之末，請敘先人之事，詞不逮意，書何盡言，刊石披文，勒茲銘曰，猶龍指樹兮啟氏先，孝廉襲祉兮載世賢，外弘儒兮內弘釋，仰之高兮鑽之堅，和順道德兮天假年，夫妻大耋兮隨化遷，龜筮葉從兮宅兆吉，合葬城隅兮墳巋然，佳城鬱鬱兮鐘鼓歇，壟上蒼蒼兮松柏煙，刻貞石兮不朽，與天長兮地久，
大唐故和州歷陽縣主簿張君墓誌銘並序君諱易，字泰易，南陽郡人，周賢大夫孝支之遠苗也，厥後楚儀漢良，晉華天錫，襄黻輝煥，銀黃斷美，備諸史冊，斯文略之，曾祖齊，陳辟丹楊府長史，先朝大將軍，北軍大總管，祖顥，先朝任楊州楊子鎮將，壯武將軍，父，先朝任滑州靈昌縣令，或天星授彩，或時雲潤物，文武之器，生於我家，君襲慶連綿，從班佐錦，化拾為魚之縣，名飛集鳳家之鄉，而千月未窮，聖曆元年八月十日卒於私雨賢早謝第，時年五十七，夫人彭城劉氏，漢家遺胤，曹大閨風，管篋事姑，禮不虧於曉夕，膏訓下，教乃傳於子孫，禍生異風，旋化露，神龍二年七月二日終於家闈，時年五十五，以今開元廿七年歲次己卯十一月庚寅朔廿六日乙卯，合葬於相州城西北十五里孝明村東南一里半禮也，嗣子喬，早逝，次子饒，號天罔及，卜宅安神，援家聲以紀號，冀來葉之相珍，銘曰，二賢之德，生榮死哀，一辭代路，萬古泉限，悲風蕭風瑟，苦月徊徊，痛一子之先逝，唯一聽兮驚雷，
唐故岐州司倉參軍房公墓誌銘公諱宣，清河人也，曾祖子曠，隋常州別駕，祖仁，皇贈兵部尚書，父先質，皇銀青光祿大夫，贈袞州都督，公袞州府君之第四子也，解褐千牛洛州參軍，補武衛倉曹，尚乘直長，岐州司倉，至開元廿七年歲次己卯秋九月，將從調選，言適故鄉，夜中遇疾，逮明而逝，春秋凡五十有二，嗚呼哀哉，公父祖天下之所名德天下之所重，而位不登千石，壽才半百年，此君子所以無命也，有二子，都，寧，以其年十一月，權窆於洛陽邙山之原禮也，嗚呼銘志，儻將何記焉，銘曰，生此象賢，而無永年，奄倉卒而埋沒，吾不知夫彼天，
唐衡州刺史束府君故夫人太原郡君王氏墓誌銘並序繼子侄河南府鄉貢進士漸自敘我伯妣太原郡君諱承法，太原人也，自周靈王太子晉避世，隱居嵩丘，時人號曰王家，因以為氏，五代孫霸生子二，殷，威，及漢，殷則列封琅耶，威則胤食太原，夫人則威之系也，曾祖君仲，隋平東將軍，祖敬德，皇梓州通泉縣令，父輔義，皇益州新都尉，並一時翹楚，百代軌模，夫人即新都之第六女也，秉心勞謙，執行貞吉，隨有則，順靡難閨閫之儀，自我作古，及笄之歲，歸於我門，嗚戲，夫人之未歸也，雖君舅即世，而君姑次薨，哀瘵哀敬，未渝典則，夫人之配君子也，閒邪存誠，謹身節用，江之詩不作，冀野之盍如賓，逮伯父一同為宰，始縣君之拜，逮伯父二千石，復荷郡君之錫，良以正位乎內，輔德竭誠，鄙夷甫之妻，賢子之室，及伯父之薨衡州也，陟無子儲之鬥粟，旅櫬何依，夫人涕淚瀾干，容質荒毀，左提右挈，還歸故，比竟喪事，鄰里稱為孝婦，嗚呼，開元八年，夫人遘疾，雖具藥物，有加無瘳，其年五月己巳朔五日壬辰，終於陽翟縣師利之伽藍也，春秋六十有四，權殯於穎水北涯，以廿七年歲次己卯十月庚申朔廿六日乙酉歸祔於洛陽縣邙山之北崗衡州府君之故塋禮也，繼子漸，慚仲容之為侄，痛伯道之無兒，號叫靡從，可謂至矣，恭維實錄，非敢揄揚，銘曰，於鑠王氏，自周之始，二祖分封，太原稱美，坤德火行，淑哲降生，婉孌容止，柔順利貞，既佐君子，勞謙惡盈，風樹不停，奄鍾斯，昔為異，殯則同穴，一閉佳城，千秋永訣，
宣義郎上輕車都尉前行台州司倉參軍趙庭秀墓誌開元廿七年歲次己卯十月庚申朔廿六日乙酉遷措於河南府河南縣平樂鄉杜翟村界邙山之禮也，
大唐常君墓誌銘並序君諱來，太原人也，流寓趙國，子孫家焉，君器韞純雅，威若神明，雖書劍絕群，而朝廷不仕，春秋七十，以大足元年歲次辛酉六月戊午朔卅日己未終於私第，夫人龐氏，三從有禮，四德無虧，孤標桃李之妍，獨立關雎之號，春秋七十二，以景龍三年歲次己酉十二月丁未朔七日甲午終於蘭室，嗚呼，命也有涯，死而無悔，即以大唐開元廿七年歲次己卯十月庚申朔五日甲申合葬於縣西北平原禮也，西瞰陳余之水，北帶伊祁之祠，嗣子阿仵，玄九等追膝下之恩，報劬勞養，恐陵谷之遷變，勒貞琰於幽泉，其詞曰，乾坤造化，共稟英精，魂悲入夜，劍氣沖星，青山邃壤，白日佳城，勒銘貞琰，冀表芳聲，
大唐故邛州司馬楊公夫人張氏墓誌銘並序夫人南陽人也，曾萬，隋九門，汾西二縣令，祖緒，皇朝並，益二州刺史，金紫光祿大夫，父虔壽，太子通事舍人遷蘇州錄事參軍，弈世載德，累葉聯華，名重於時，慶流於後，夫人即蘇州府君之季女也，婉淑其志，柔謙其德，至於詩書翰墨之奧，事上撫下之方，宗族師之，稱為母訓，頃年夫人子婿作尉於太原之文水，既而往問之，因是遘疾，以開元廿二年歲次甲戌六月癸卯終於文水官舍，春秋五十有七，嗚呼天也，何福善之無徵哉，以開元廿七年歲次己卯十月廿五日甲申合葬於我楊公之塋，禮也，其地即河南府洛陽縣清風鄉邙山之原，夫人一女適河東裴氏，純孝植性，誓心葬母，舊國千里，守途再旬，辛勤太行，扶櫬而返，聞者感，見者悲，古人云，生女不生男，非通論也，式題貞石，以播徵聲，銘曰，懿哉哲婦兮維人之則，旅櫬言旋兮歸葬舊國，哀哀孝女兮其思罔極，
大唐故右驍衛倉曹參軍滎陽鄭府君墓誌銘並序從父侄前鄉貢進士日成撰府君諱齊閔，字藏諸，滎陽開封人也，皇朝瀛州任丘縣令孝通之曾孫，尚書右丞祖玄之孫，今趙州別駕之元子，三君積善，鍾美於公，公體貌魁傑，風神博雅，行不逾矩，言而有信，為子則蒸蒸，為兄則怡怡如，爰資事君，是亦為政，初以門蔭補挽郎，解褐寧王府參事，秩滿，補右驍衛倉曹參軍，侍從惟寅，出納惟允，無何，丁內憂，既免喪，未能忘哀，是用生疾，凡匝四序，有加無瘳，以開元廿七年十月十日，終於洛陽縣尊賢里之私第，春秋六，嗚呼，歸金之日，不見嚴君，主奠之辰，唯聞幼女，夫人趙郡李氏，皇朝州深澤縣令Κ之女也，令儀令德，巧言巧工，府君政位乎外，夫人輔佐於中，先於公五年，終於尊賢里第，春秋廿五，即以其月廿五日，祔合於洛陽縣清風鄉之原順也，亞弟前晉城主簿晉客等，送往以禮，撫存以仁，死喪之威，孔懷兄弟，今見之矣，日成忝為猶子，敢作銘云，彼美哲人，國之彥兮，窈窕淑女，邦之媛兮，生存華屋，共于飛兮，歿居幽壤，同所歸兮，
大唐故朝散大夫檢校尚書比部員外郎博陵崔府君墓誌銘並序公諱玄隱，字少徽，博陵安平人也，漢汶陽侯仲牟廿四代孫，燕秘書丞懿之後，英蕤弈世，休列冠時，家諜備詳，國史昭著，曾祖叔胤，北齊安東將軍，濮陽太守，祖孝康，隋長平郡陵川縣令，父世標，唐饒州司戶參軍，婺州龍丘縣令，宰邑清理，將軍城，通德惟高，像賢不墜，公即龍丘府君第二子也，庭習鐘鼓，家傳禮儀，敏洽天成，詞華代許，射策擢第，拜揚州大都督府參軍，行滿專城，譽流江國，無何，制舉授許州司戶，調補汾州介休縣丞，轉州司功參軍，時厲求賢，對揚居最，特授右補闕，俄遷尚書比部員外郎，弼違獻可，抗議雲階，含香握蘭，騰芳星署，尋加朝散大夫，行本職也，公開物和義，貞固時，負鼎之說未，遷舟之災奄及，以萬歲通天元年八月十九日寢疾而終，春秋六十有四，歸窆於衛州衛縣北宮唐村北一里，夫人穎川陳氏，陳世祖文皇帝四代孫，文州刺史昭列之女也，鳳棲早謝，龍匣先沉，權殯於宮唐村北，雙墳相次，禮祔未終，長子原，朝散大夫徐州蕭縣令，次子甫，華州司法參軍，痛結九原，志惟再舉，興陰不駐，霜露俱凋，第三子朝散大夫行永王府記室參軍證，早歲閔凶，幼丁偏罰，昊天不吊，未冠而孤，哀結蒼穹，深罔極，既盡開奩之泣，還思負土之勤，以大唐開元廿七年次己卯十月庚申朔廿六日乙酉遷厝，同祔於宮唐村北三也，庶桑田未變，封樹知歸，成寢西階，紀猶在，銘曰，炎帝，太公華胄，鸞鳳羽儀，衣冠領袖，將軍威武，作曹懿，垂裕後昆，降及顯考，家傳餘慶，禮以閒身，學而從政，對，結參，蘭薰雪塋，菊茂霜明，玉皆超舉，仙台載榮，徵，輔仁何昧，衡未陟，霜先背，頎頎好仇，孤墳相對，嗟，卜兆初成，西祔，東麓開塋，悲風長駛，月空明，
唐故處士太原王府君墓誌銘並序君子之道，或出或處，公以為處者安，故筮不仕，或默或語，公以為言在慎，故字智言，曾祖亮，隋城丞，祖舉，皇建州刺史，父感，游擊將軍，事將軍，克有至行，文武之道，公皆善之，惜乎不賴其用也，娶清河張氏，配已成德，實為妻，尚於素純，不視五色，喪公之後，精心釋門，使一子出家，家如梵宇，公以開元十九年六月十五日，薨於偃城私居，夫人以開元廿六年五月九日薨於洛城依仁里，皆享年七十有二，嗚呼，生同其志，沒同其年，誠有代乎，長子早亡，中子入道，少子仙周，獨奉其終，哀哀經之禮，夫妻合葬於邙山清風之原，開元廿七年十月二十五日銘曰，我族系王，夫人紹張，仙開，，厥合雙德，剛柔兼克，不事王侯，高尚其則，義夫節婦，允出我門，勒此幽石，永知所存，
唐故朝議郎行通事舍人京兆杜公諱元穎夫人臨清縣君崔氏墓誌銘並序夫人博陵安平人也，其先齊太公之後，支子封於崔城，因以命氏，曾祖弘壽，隋獲嘉侯，祖萬善，皇朝左監門將軍，考操，潤州刺史，皆人傑也，人慕靈和淑，懋行貞良，承大賢之義方，得公宮之憲矩，年十有六，歸於杜公，作配德門，式揚休范，年廿有三而杜公即世，衛儲早逝，共姜靡他，誓歸室之期，勤徙宅之教，藐爾孤稚，倬然有成，男擢茂才，女歸華胄，閨儀閫訓，時論高之，以開元廿七年七月十二日終於洛陽尊賢里之私第，以其年歲次己卯十月庚申朔十四日癸酉權窆於河南縣平澄鄉川之原禮也，男遵，符離主簿，早卒，孫剛，外孫孚，並至性純深，永懷泉壤，乃志幽隧，以揚德意，其詞曰，於惟令胤，載誕碩人，輔佐君子，克懋貞淳，共姜誓志，孟母求鄰，德門衰謝，令嗣沉湮，宣慈保人，乘化歸真，志九泉之幽宅，揚萬古之清塵，
唐故天水縣君趙氏墓記人諱上真，曾祖諱言道，周為殿內，祖諱師立，皇任金紫光祿大夫，鍾離縣侯，瀘，松二州都督，父諱行成，早世不仕，夫人自有行於朝散大夫，鄭州司馬，王府君，誕三子四女，長子曉，高蹈不仕，次子告，右武衛倉曹參軍，次子曜，通事舍人，夫人在府君後而終，即以開元十七年七月十五日告禍，廿七年十月十四日闔祔於斯塋，府君舊銘文是兵部郎中嚴識玄所造，其文詞華麗，不可輒移，今粗記葬年，雙安貞石，亦權儀也，
大唐故汴州封丘縣令白府君墓誌銘並序公諱知新，太原晉陽人也，自楚王開國，代濟其美，白公受縣，不隕其名，乃後…涇水以厚秦，坑長平而趙，授詩藩邸，精易庠門，英傑相跡，文武不墜，高祖建，北齊司司，曾祖遜，北齊散騎常侍，祖君敏，皇嘉州刺史，公弘儼，皇潭州錄事參軍，並蘊河山之秀，負梁棟之質，翼贊東國，致君於太平，綱紀南州，政成於訟息，公識自生知，慧由天縱，受淳和之氣，誕岐嶷之姿，著孝友於庭闈，備聞詩禮，推誠信於朋黨，譽重璋，雅尚弧矢，尤精史傳，三余靡倦，五善有容，既而克嗣家聲，解巾筮仕，授常州武進縣主簿，累蜀州清城縣丞，越州諸暨縣丞，一臨巴，再涉吳江，守高節以蒞人，安卑位而樂道，又遷河南府王屋縣丞，汴州封丘縣令，畿邑務總，男邦寄功，時之選授，必擇才賢，公展毗贊而洽友寮，布宰化而緝黎庶，曹無留滯，里頌謳謠，至若休沐之辰，退食之暇，門多長者，席有嘉賓，詞論縱橫，琴樽交錯，來必質穎請益，莫不虛往實歸，其或矜嚴理，端謹處職，杜權貴，恤孤貧，見善若驚，聞義則從，蓋無得而稱也，永望德比灌，上調於金鼎，豈謂職侔葉縣，奄墜於玉棺，以開元三年九月十七日終於官次，春秋六十一，夫人滎陽鄭氏，祖孝，皇桂州長史，父嘉瑞，安南法曹參軍，誕此華宗，是標賢淑，婦德彰於婉順，母儀盡以義方，動靜有則，矜莊靡替，克勤於絲，式敘於蘩，福善無徵，禍鍾先及，以景雲二年五月廿九日，終於王屋縣官捨春秋，以其年十月宅兆於洛北邙山河南縣平樂鄉界，頃以歲月未順，懼神道之非安，胤嗣屢空，殫家業而靡就，今屬年辰通便，衾櫬備修，舉奉幽靈，俯就先妣，敬遵理命，不改舊塋，以開元廿七年歲次丁卯十月庚申朔十四日癸酉，侍合玄堂，從先志也，孤子巖之，嶷之，子蘭等，孝感夙彰，號擗何及，雖隧之斯立，恐陵谷之迭遷，猥以蕪鄙，亟承哀告，敢編遺烈，作識幽泉，述德多慚，重為銘曰，祖始祝融，降及熊繹，國分於楚，縣受於白，賢俊襲嗣，衣冠赫弈，秦漢已來，武文中等跡，惟君令德，克紹家聲，信推鄉黨，孝睦闈庭，執心中正，稟操堅貞，逢時偶道，筮仕策名，蜀國吳鄉，王畿男邑，佐職宰化，俗謠政輯，福善未徵，禍鍾奄及，諸孤靡恃，佇立以泣，夫人懿淑，宗門翳賴，婦德貞明，母慈惠愛，譽高壽促，月減珠碎，屺岵何瞻，封樹悲對，河山表里，桑梓敬恭，式遵先志，不改舊封，靈神合祔，胤嗣慶鐘，既扃泉戶，永慕霜松，
唐故滎陽鄭賓妻博陵崔氏墓誌銘並敘夫人姓崔氏，諱攀，博陵安平人也，本系太公，封於營丘，後有子，食菜崔邑，因封受姓，建德興家，盛列世昭，清風代遠，曾祖豈，衛尉少卿，祖渾，監察御史，父孟孫，德州司戶參軍事，至道深仁，洪規茂業，非能瞻仰，其敢名言，夫人誕靈中和，稟訓柔約，婉妮淑慎，恭明貞肅，其奉上也精一兢，其在家也敬教勉學，務習絲麻之職，閒於藻之事，年十有九，歸於滎陽鄭賓，未及廟見，而嬰沉痼，勿藥無喜，貞疾有恆，奄以開元廿七年八月八日終於叔祖東都留守之官舍，春秋廿有，粵以其年八月卅日遷窆於北邙山平樂鄉之原禮也，日來月往，谷益陵虧，勒銘芳列，以志泉台，銘曰，峨峨德門兮世載其清，衣冠禮樂兮莫我與京，有齋季女兮結縭而行，中年遘疾兮六和不平，蘭摧其秀兮玉碎其英，一閉黃泉兮北邙阜，千年白日兮掩佳城，黃鶴胡為而去，不顧悲風明月，滿佳城，
唐故衛尉寺主簿趙府君墓誌銘並序公諱庭，字璧，天水人也，其先皋繇伯益之祚胤，蓋周成王列爵於趙，遂命厥氏，由來尚矣，其後徙於天水，則充國定冊於漢室，宣子驟諫於靈公，時無與京，代有其美，昭彰史籍，譽望歸焉，曾祖諱文舉，周秩冀王府長史，隋瀛州刺史，新昌縣伯，祖諱孝鈞，隋秀才登科，初補校書郎，轉益州城都宰，烈考德王，皇朝散大夫，大理寺丞，並材為世出，道可時宗，服勞王家，克著成紀，公稟吞烏之精，抱射牛之氣，動則成矩，言必造微，學富妙年，宦情方立，屢丁荒疚，幾不滅身，服闋甲子廿八，屬今天子有事於南郊，君以先後之親，得陪位，入調解褐懷州參軍，猶屈其量也，三考又我皇上展柴祭之儀於泰山，特敕授東封齋郎，改任衛州司士，淇澳之間，英俊龐雜，暨君作掾，僉伏其能，秩滿，稍遷衛尉寺主簿，偉哉棘署，掌捨是供，雄戟霜攢，弈幕雲委，不有宏材洞物，碩量甄敏，則何以主於茲也，公克謙而從性，毀方而瓦合，門生自遠而味道，縉紳閉關而取則，豈圖夢奠頹梁，藏舟去壑，與善無慶，彼蒼者天，春秋六十有一，以開元廿七年夏四月卅日遘疾，怛化於河南洛陽教業里之私第，即以其年八月辛酉朔廿四日權窆徽安北原禮也，玄官既啟，益歎生萏，白馬雲來，空悲隴樹，恐高岸而為谷，紀佳躅而何慚，銘曰，於戲夫子，淵哉允柔，有典有則，不忮不求，方假官以階漸，何粹魄而雲收，常聞與善，曾不留，卜遠茲日，遷居是游，蒿里無逕，松扉自幽，夜月徒朗，神風益愁，國寶斯瘞，千春萬秋，
大唐故恆州真定縣丞姚府君墓誌銘並序君諱如衡，隴西人也，少習經史，掾摭群書，才學有能，吏用無缺，曾祖寬，隋光祿大夫冀州刺史，祖感，皇太中大夫，陳州刺史，父良，正議大夫，普州刺史，府君克己身，聰明仁孝，任賢無易，有始有終，夫人河南源氏，賢明婉約，體性溫，四德有聞，昌言稱美，弱冠求仕，解褐遂州參軍，又轉恆州真定縣丞，在任公清，人皆悅伏，執政無頗，德化民和，常以省躬退身，未來之道業，持戒念誦，求無上之真心，雖在官從仕，恆去塵俗，不食葷血，積有歲年，府君去夏六月寢疾於所部，廿七日薨於寶苻里，時年六十七，夫人去春二月八日暴疾卒廨捨，年九，一男二女，幼子，叫蒼昊而何依，哀哀孤女，痛黃泉之永隔，以開廿七年四月九日吉辰，葬於邙山北崗禮也，萬化歸空，九原長恨，敬憑幽石，以紀貞猷，銘曰，天道蒼蒼，幽路茫茫，辟如逝水，誰能久長，如泡如電，似影似光，奄忽遇此，世相遑遑，長歸玄夜兮存者傷，永絕青春兮亡者殃，悲哉痛哉兮幽顯隔，以禮安厝兮邙山崗，
故河南府伊縣上柱國姚府君之碣君諱政，以開元五年四月廿四日卒於斯第，唯開元廿七年歲次己卯四月壬戌朔廿四日乙酉，男都大敬寺僧沙門瓊瑤，為過亡考建，並鐫像一軀，
韋必復字安和，高祖彭城公，曾祖台州刺史，祖巴陵縣令，父未仕，開元廿七年五月廿一日終，
唐故昭成觀大德張尊師墓誌銘並序尊師法號若訥，其先南陽人也，晉輔相協之後，因家於河南金谷，累葉不仕，杜門安貞，至於尊師，習性含和，智契玄理，文明元年，屬天皇上升，卒哭之日，綸言度人，尊師入道，常有規矩，舉為大德，嗚呼，何期遘疾，脫屣游神，化年七十有六，開元廿七年五月一旬三日，化於後房，其月廿三日，法殯於金谷之地，是日仙唱擁雲，俗心淚雨，不有光於前哲，將何示於後人，銘，昔為道生，今因道散，壑舟夜驚，牖電煥，松門骨化，蒿里神遊，詞人頌石，記德光幽，太歲己卯月壬辰日甲寅，
大唐故通議大夫鄂州刺史上柱國盧府君夫人清河郡君墓誌銘並序夫人諱，字鹿娘，清河郡縣人也，昔在帝堯，敬封房緒，保姓命氏，哉邈乎，秦侯食邑，由常山之峻趾，漢守剖符，酌清河之遠派，十代祖諶，南燕廣平郡守，隨燕南度，遂居於齊，今為濟南人焉，自後漢尚書令司空公諱植，十有八代，累侍金閨，咸分虎竹，煌簪組，炳台階，王父正則，尚書考功，吏部二員外，顯考穎叔，尚書吏部侍郎，夫人即公之元女也，赫赫鴻烈，巍巍昌緒，門傳孝悌，代襲忠貞，黼黻將繼世聯暉，璜與宗姻疊映，降生令淑，抑有冥徵，夫人懿德柔嘉，清范閒婉，恭孝性與，聰敏夙彰，孩提而天質端華既笄而韶容秀舉，吏部公清鑒素遠，器而賢之，詢於甲門，擇對而適，年十有五，嬪盧氏焉，長自華宗，伉於高族，賓敬穆於琴瑟，婦德爛其盈門，輝耀六姻，懋崇四教，方當福祿是何，期頤永終，天乎不傭，喪我明淑，以開元廿六年二月八日，終於河南府溫柔里第，春秋六十有五，鄂州府君以高門貴仕，人望國華，帝擇循良，杖茲共理，福應冥默，先時而亡，昔年安厝，具在前志，即以開元廿七年八月十二日，合祔於河南府邙山之南原禮也，劍飛共水，竟淪漣於逝川，偕老六珈，永淒愴於同穴，夫人稟累仁之明訓，承慶緒之芬華，言不戒而自孚，動靡習而成則，宜其流祉高，貽厥後昆，有子嶷，昂，炅等，六行克修，三從成訓，痛深欒棘，慕切充窮，陵谷是虞，見銘志，其詞曰，房氏本系，出自唐帝，北涉南躋，遂居於齊，令僕豐功，郁為華宗，賢明簪組，奕葉攸同，公侯必復，神靈降福，人倫有光，朱紱斯皇，誕生淑女，作儷賢良，婉妮柔順，菊茂蘭芳，謂輔仁之不忒，何天命之靡常，邙山之南，帝城之北，敬從合祔，言遵先則，哀哀孝子，荷斯克，萬古千秋，斯焉刊勒，中散大夫守光祿少卿鄭長裕撰，
大唐故楚州鹽城縣令太原王公墓誌並序葛洪有言曰，三台九列，坐而論道，州牧郡守，振領操綱，繁劇所鍾，其惟百里，則知親人之要，先資令長之官，經國綏，實佇循良之化，公諱惠忠，字子廉，其先太原人也，枝分葉散，或因官而寓居，錫爵封疆，或稱宗而創業，八代祖儉，齊太尉，自後諸族，簪冕禪聯，或赫奕於明朝，或逍遙於物外，惟祖惟考，乃武乃文，咸得性於林泉，恥揚名於祿位，棲神育德，匿跡韜光，因寄廣陵，樂編揚府，今為江都人也，公蘊璋之器，挺廊廟之材，有文武之鏘鏘，有風飆之洛洛，不以絲竹喧其耳，不以玉帛亂其心，仁山而自高，學海澄澹而激，雖位匪充量，冰壺之操靡渝，早擅家聲，虛白之風不弭，往以分曹列寺，流譽滿於皇都，出宰江湄，歌詠盈於碧海，每睹材童狎雉，則知仁愛之深，田叟爭雞，實愧神明之化，何天命之將廢，忽夢烏之成災，是知木秀於林，驚飆擊射，人才高代，幽明見欺，粵以開元廿七年獻春二日，終於睦仁里私第，春秋五十有九，嗚呼，昆峰圮岸，玉樹凋零，歌舞未畢，池台遽傾，魂大夜，宅兆山塋，以其年二月廿二日，葬於都城北原禮也，前臨洛水，後據邙山，龍盤之野，鶴吊之阡，青松引吹，翠陌凝煙，其子謙，堅，溥等，襲曾閔之行，繼祖考之賢，晝哀號而踴地，夕痛兮聞天，始絕漿於五日，終泣血於三年，敬刊銘而勒石，期萬古而流傳，銘曰，高門茂族，鼎邑賢良，材稱杞梓，器號璋，豈謂多福，翻罹厚殃，昆岫，璧玉銷洋，霜封眾木，蘭桂凋傷，生前日短，歿後年長，一辭華館，千載玄堂，松門杳杳，蒿里蒼蒼，山川寡色，日月無光，罷市，哀哀路傍，懷君子兮，思哲人兮不，
大唐故蔚州刺史兼橫野軍使上柱國王府君墓誌並序公諱元琰，字元琰，太原人也，世濟其美，在唐有光，曾祖欽，隆州刺史，祖都，涼州長史，考方平，幽州刺史，善增慶，代生諸侯，天下之人，謂之著姓，公少也好學，長而成名，豈唯知夫子文章，識先王典禮，抑亦孫吳秘策而明，以公侯子孫，承恩宿衛，年猶束冠，器已大成，移孝入忠，服勤王事，自此始也，授右衛左司戈，轉左玉鈐衛左司戈，秩滿，明誠以言，吏議惟允，授代州都督府錄事參軍，尋以家艱去職，有稱骨立，未嘗齒見，將滅性為非孝，遂存身以效忠，免服，補常州司兵參軍，屬天啟元，撥亂反正，求萬夫之長，寄百里之命，為稱首，制授瀛州東城縣令，言優寵，騎赴官，昂昂大賢，閒閒小邑，又改為蜀州晉原縣令，仰上劍門，舉防所以除奸慮，比心江水，清白可以遺子孫，續用既深，榮命斯及，銅章雖舊，朱黻惟新，加朝散大夫，旋以車服異儀，禮秩逾等，帝乃歷試，初試會州別駕，朝無虛授，改遷慶州司馬，贊郡國，豈聞闕庭，徵入為游騎將軍，守右衛翊府左郎將，有文有武，或出或處，惟忠惟孝，是則是效，不其然乎，夫雲中要郡，孰雲易理，塞上多豪，僉曰難制，皇帝凝聖聰之鑒，選良邊之臣，以公兼才，是膺俞往，除公朝議大夫，蔚州刺史，兼橫野軍使，本軍營田使，職修人賴，公實有焉，公上策安邊，忠心濟代，臨事克斷，見義必為，其志也，高山可仰，其命也，逝川不可問，以開元廿四年十二月五日終於蔚州，春秋六十有六，風雲慘，朝野尚悲，龍節武符，他人是保，素車白馬，鄉路來歸，嗚呼哀哉，不違卜筮，不犯日月，以開元廿七年歲次己卯三月癸亥朔十日王還遷窆於河南北邙原河內村東北五里，夫人樊氏，在公喪紀，可謂孝妻，教子有方，夙稱賢母，男則朝之良也，侍帝子於小山，女則邦之媛兮，偶將軍於大樹，服已遠，泣血不追，爰議新阡，將遷故里，以為邙山國之北，洛水山之前，地久天長，憑高對遠，此焉攸處，然允咸，乃期我乎宗子之崩心，博我以家君之德，欲貞石不朽，芳聲有融，書盛德之後，高標不群，受詔南面，宣威北軍，敢守臣節，願答聖之不永，幽明九小之上孤墳夜台兮僉幽魂，陵谷變兮銘志存，歷千秋與萬古，長紀德而論勳，
大唐故朝議郎行監察御史周府君墓誌銘並序君諱誠，字子諒，分族於周，汝南平輿之著姓也，曾祖和舉，左散騎常侍，宣州刺史，皇祖仁廓，利州史，先父紹，金州西城縣丞，之數君者，居則剛毅不回，則清白相遺，累代節，人以為難，君即西城府君第二子也，在羈貫，兩遭凶，初多孺子之慕，實有成人之節，弱冠國學生，孝廉擢第，解褐補潤州金壇尉，轉會稽丞，授告城簿，十年三任，四清狀，二進一，名聞當世，從政此為尤異，屑於下位，安展禽之節，弘之在人，無仇覽之歎，累遷長安尉，施來光也，以繼親憂去職，禮有過數，為企及者所譏，服闋，除監察裏行，滿歲真拜，骨鯁由衷，木強自任，鷹隼翕翼，燕雀避之，夫生有烈名，歿無畔質，三進及，一言興邦，人之所難，君之所易，開元廿五年四月十七日獻熟內朝，多所掌巨，天子以為不可，謫而黜之，傳車至藍田而終，時春秋五十有五，天下剛直之士，莫不為之流涕，千載之後，實惟師資，廿七年正月廿八日，權窆於洛陽清風鄉之原，緩也，長子，冠年進士擢第，次子適，仲龜等，皆有志節，家素屢空，掃地而祭，悲纏隧，泣變松林，攻石昭德，永為不朽，銘曰，汝山峨峨，汝江有泌，夙洩風雨，消搖靈氣，家琛國珍，文經武緯，仕無畔質，居無交利，行則不群，政則尤異，乃祖乃父，清白相遺，有嚴有翼，奮飛下位，人之存亡，國之榮悴，古有遺直，如何不諱，孝子多心，志士冽淚，書以圓石，英名不墜，
大唐故濟州司戶參軍事鄭府君墓誌銘並序公諱撝，字流謙，滎陽人也，昔建侯錫土，開國承宗，周美武公緇衣，漢重尚書曳履，同車繼好，榮百代之婚姻，推轂求賢，接四郊之賓客，則知源派遠，德厚慶長，高祖護，周中書令，以嚴壟純懿，弼亮國經，曾祖偉，隋蓬州刺史，以忠肅敏，鎮綏藩服，大父湛，皇朝刑州刺史，人倫師範，龔黃之政，父知道，皇朝中大夫義清縣令，士林標則，產豹之徽猷載扇，世濟厥美，於何不臧，公即義清府君之元子，惟德生知，才固天縱，詞林擢秀，學海騰波，正直剛柔，箕子之三德，文行忠信，宣尼之四教，公大互歸善，一以貫之，弱冠宿衛出身，拔萃舉及第，初乃忠誠抗節，侍衛軒墀，終以詞藻顯名，發揮簪紱，解褐楚州司戶，調遷濟州司戶參軍，郡政由其軌儀，藩理賴其安靜，弘農坐嘯，適可均芳，南陽畫諾，終然繼美，嗟乎，福善無徵，豈天命不僭，報施之理，何其爽歟，以開元廿六年十二月廿八日，春秋七十，嗚呼哀哉，夫人皇甫氏，安定人也，諫議大夫之女，四德爰備，六行聿修，采克終，犯禾先葬，開元廿三年七月四日，春秋五十三，粵以開元廿七年正月廿八日，合葬於河南縣金谷鄉之金谷原禮也，嗣子仲邕，執喪致哀，充窮血泣，乃琢磨貞石，昭著芳猷，式表泉扃，永傳不朽，銘曰，鄭氏本系，出自黃帝，降及於周，實為甸侯，文昭武穆，枝散源流，厥惟夫子，實天生德，如如璋，有典有則，適來適去，短何常，自古有彭聃猶殤，清徽茂烈，地久天長，魯人合周公蓋祔，卜因宅兆，禮從封樹，刻石紀德，流芳垂裕，溫縣尉樂安蔣溢文，河陽縣尉昌平寇巒書，
唐故李府君墓誌銘君諱德，字智淳，隴西人也，祖德，六藝既閒，三端有渝，薄授戎免干戈，夢未祥，遂喪於聖終本州之貴第，妻崔，清河人也，四德夙婉娩著，以景雲二年終於長子也，淳妻氏本先王太原人也，閒事姑名芳，以開元廿年二月三日終於長子也，淳其碩人濟濟，逸士名芳以唐開廿六年終於當郡之宅以災生二堅，禍發兩楹，江瑰梁木奄其遂合，
大唐故吏部常選隴西李府君吳興朱夫人墓誌銘並序夫木有松柏，人何頹遷，神理，道何綿綿，粵若仙虹貫月，玄歷膺期，白雲生馬啄之賢，紫氣表龍光之德，衣冠弈葉，諜存焉，府君諱敬固，字，隴西成紀人也，曾祖纂，并州原令，祖信，相州堯城丞，父承嗣，施州清江主簿，並貞節有聞，言行無玷，懷道抱德，時人所推，夫人曾祖諱玄，隋魏州冠氏令，祖良，衢州龍丘丞，父斌，并州陽曲簿，並器和陶裕，服義依仁，為官公清，以時事，夫人主簿公第四女也，稟柔明之性，生令德之門，年十九適於李氏，府君典墳如海，翰墨如林，資孝為忠，惟明與哲，豈謂椅梧早落，良木先摧，年六十，以開十四年寢疾，終於伊闕別業，夫人盡惟堂之哀，弘擇鄰之教，既遷送而合禮，整家財而畢備，撫諸子以永感，守節志而不渝，誕四男五女，長子延昌，次克昌，次全昌等，長女適扶風馬氏，次適太原王氏等，或官列朝廷，或早亡泉路，夫人頃者膚腠和，晦明乖候，春秋五十有九，以開廿六年七月廿四日終於福善私第，繼子克昌，養不違親，孝而盡禮，望霜岵而流血，幾愴莪詩，攀風樹以深悲，屢傷棘茹，以開廿七年正月四日合葬北邙山原禮也，兄弟姊妹等，戀恩顏於曩訓，五內崩裂，惟攀擗於此辰，萬緒荒悸，嗚呼嗚呼，光馳白駒，地卜青烏，容輿，飛縈紆，泉深隧闃，野曠墳孤，天魂往，冥間路殊，是人非兮垂芳烈，萬代千秋兮長不渝，大唐開元廿七年歲次己卯正月甲午朔四日丁酉建，侄再昌撰并書，
唐故鎮軍大將軍行右衛大將軍贈戶部尚書廣平公墓誌銘並序宋州刺史劉彤文，給事中褚庭誨書伊唐百有廿一載夏五月，既生明，十二日乙酉，鎮軍大將軍行右衛大將軍廣平公薨，嗚呼哀哉，粵開元廿七年正月二十七日葬我公於邙山先公之塋禮也，公姓程氏，諱伯獻，字尚賢，東郡東阿人，魏安鄉肅侯昱十五代孫，曾祖玉，隋濟州大都督，贈瀛州刺史，祖知節，皇朝鎮軍大將軍，右武衛大將軍，益州大都督，盧國公，食實封七百戶，兼圖畫陵煙閣，謚曰襄，父處弼，右金吾將軍，汴州刺史，廣平公，若夫保姓命氏，像賢代德，地開鐘鼎之業，門有霸王之佐，並詳諸國史，可略言焉，公酌二氣之濃，蘊三才之秀，至德充固，大和交薄，長城萬里，爰稱巨防，明鏡四照，自有清瀾，為學三余，已推其無對，讀書萬卷，常恨其不足，年未志學，召登國序，以勳門子，復拜司階，位不充量，非其好也，屬國步中微，則天改號，神厭鼎新之政，人思吾君之子，公以為翊經綸，義均休戚，聿好忠貞之伍，交說將相之間，推戴中宗，克平內難，纂唐嗣夏，不失舊物，帝嘉殊績，俾命疇庸，超拜游擊將軍，右衛郎將，知左羽林軍事，尋而椒宮失德，惡聞直道，莠言見陷，不患吾詞，竟坐浮右之譖，遂成長沙之黜，乃出為辰，珍二州刺史，辯州長史，左，瓊二州司戶，公履寒逾勁，在涅不緇，一竄炎海，六遷霜露，喜慍不形，公忠自若，今上芟夷逆命，睿宗克復配天，素聞重名，且高弘義，乃特詔馳傳召見，拜右羽林將軍，以防遏功加雲麾將軍，轉左威衛將軍，換右衛將軍兼檢校州刺史，金印入懷，朱軒即路，仁扇邯鄲之舊，威行成市之俗，以課連最手詔慰勉，賜衣一襲，召拜左金吾將軍，加大將軍兼弩營使，會丁內艱去職，既練，特命起復，拜左衛大將軍，仍檢校左羽林大將軍，公匍匐號訴，表請終禮，上以親巡朔垂，金革不避，公不得已，力哀扈蹕，至京，復拜左金吾大將軍，天子展巡狩之儀，行射牛之禮，命公兼知纊騎營使，至東岱，又攝左千牛大將軍，禮畢，加冠軍大將軍，仍授一子官，還京，改授右金吾大將軍，復換左金吾大將軍，有詔令公擇三輔卒，教弩京下，公以城內兵權，悉在顧指，上求懿戚以攝都統，上云，委卿萬弩，近接千門，相期心，何必親屬，雖燕昭之信昌國，漢祖之任蕭何，地切兵重，曾何等級，上又親謁五陵，以公為營幕置頓使，事畢，加鎮軍大將軍，進封廣平郡公，食邑三千戶，賜物二百疋，贈公父太子詹事，母鄧國夫人，嗚呼，仁義之道比江湖覆舟，回邪之言方浸潤銷骨，德推元凱，遇陶唐而未用，才號文儒，遭絳灌而猶黜，痛矣哉，乃出為夔州刺史，無何，換仙州刺史，尋召入，復拜右金吾大將軍，以久疾轉太子詹事，上更慮以優閒加劇也，又改右衛大將軍，中使繼問，上工雜視，竟無封寢之，空有城郢之言，上聞震悼，撫事追惜，贈戶部尚書，賻物一百五十段，米粟一百五十石，葬日官借手力幔幕，又發內使高品弔祭，前後賜物四百餘匹，仍賜謚曰莊，禮也，夫人南陽樊氏諱周字大雅，司宗卿德慶之孫，恆州長史之仲女，德備韶婉，行高柔順，姻黨之間，是歸范則，年五十四，先公而薨，窆於偃師縣首山之陽，即以是日遷祔於公塋，禮也，公有二子，長曰若冰，太子通事舍人，早卒，次曰若水，太子中允，羸露執喪，充窮盡孝，二連之善，百行攸宗，彤則不餒，住叨殊接，眷同才傑，命以婚姻，特降諸父之恩，豈唯外舅之敬，嗟乎，安昌已謝，誰徙於蕭咸，東武不追，孰知於潘岳，撫微躬而迸淚，仰遺懷而焚心，嗚呼哀哉，乃為銘曰，在昔鷹揚，惟周尚父，復茲人傑，為唐禦侮，孝以榮親，忠而安主，朝之矩兮，赫連式道，嚴嚴典戎，惟皇克寄，有命斯宗，骨鯁推重，綢繆納忠，德之融兮，人望國華，盡性窮理，內和邦族，外睦卿士，伊貌堂堂，其容幾幾，才之偉兮，惡無必禍，善未能福，嗟我大賢，如何不淑，盛名空在，高堂已倏，神之酷兮，歲去歸兮星已回，綠蕙發兮紅桃開，當韶年之靡靡，聞苦挽之哀哀，墜寒兮燭滅，山暗兮虞催，恨商邱而不見，空掩淚於塵埃，心之摧兮，
大唐都景福寺威儀和上龕塔銘和上諱靈覺，俗姓武氏，則天之次女也，外父泗刺史，國太長公主補尊兼魯館之鹿歸一心今稀聖懇誠至則天後嘉尚，為配李之年遂能珠玉之服玩，鐘鼎辭榮出塵，離染罕也，乃探賾幽妙，三藏福聞戒行備威儀以獎例法眾也，因山普禪師授以禪法，幾頓悟拔獲生至去來湛入真際色相都泯如以開元廿日，忽謂門人，令具湯水澡浴，換衣香，端無常於景福伽藍，時春秋五十二也，嗚呼，生弟處榮貴能捨行，苦行而能勤，非百劫習孰能至此哉，遂於龍門西巖造龕，即以其月禮也，季弟崇正，哀友生之義重，悲同氣之情深，如遂為銘曰，煉石補天，國，鳳挺生哲女，處榮不惑，棄彼囂歸宴親能孝，虔誠，戒行圓備，風儀肅六染，極樂世品上生，闕塞之北，門之南石，永幽深，天長地久，耕鑿開元廿六日鐫，
維大唐故宋君墓誌並序君諱祖堪，師宋，曾祖宋元景，懸孫宋思，妻秦三娘，相州鄴縣西萬春鄉艾口村，去鄴都七十里，葬於村西南平元里也，東望至台之觀，西有子推之廟，南至石徑之門，北乃漳濱之水，竊聞遇淒涼而轉馥，三從之美，欽順居心，四德之功，瑤台淥水，方飾容儀，何其輕光度隙，弱草西塵，玉兔陰，金烏入掩，陰尼父將亡，奠楹間宇，是知去留代分，生死主因，秦藥漢香，定知無驗，開元廿六年十月卅日卒於私第，春秋六十有二，西帶黎濱，曷鯨淄躍，東瞻魏鄴，矚余閣之崎嶇，舊之巍岌，於此長埋玉貌，永瘞金軀，綺帳魂銷，羅閨影滅，恐山回水易，地寫天傾，故勒前文，乃為銘曰，開元廿六年歲次戊寅十二月甲子朔，
唐押渾副使忠武將軍右監門衛中郎將員外置同正員檢校甄府都督攝左威衛將軍借紫金魚袋代樂王上柱國慕容明墓誌銘王諱明，字坦，昌黎鮮卑人也，粵以唐永隆元年歲次庚辰七月廿七日生於靈州之南衙，年五歲，以本藩號代樂王，至唐祚再興，神龍二年四月五日制云，沙朔雄姿，穹廬貴種，遠暨聲教，式被恩榮，可左屯衛府左郎將員外置同正員，至景雲二年三月卅日，敕攝左屯衛將軍借紫金魚袋，仍充押渾副使，至開元元年十二月廿一日，制云，鳳柱馳聲，獸賁秩，赤墀近侍，紫極分暉，既覃邦惠，宜峻榮章，可上柱國，至開元十年正月十一日，制云，夙申誠款，久職戎旃，勤效既深，授茲戎寵，可右監門衛中郎將員外置同正員，余如故，以大唐開元廿六年十一月十三日薨於本衙，春秋五十有九，歸葬於涼州先塋，志性敦質，淳和孝友，能簡能易，勿勿親，宗族推噓，是稱名行，嗚呼哀哉，以石銘記，大唐開元廿六年歲次戊寅十二月甲子朔七日庚午功就，
唐故處士苑府君張夫人合遷之銘君諱策，字子昂，其先武陽人也，因官宅此，遂為林慮人焉，曾祖禮，隋通散騎常侍，青州刺史，祖才，父，並孝悌承家，丘園得志，君文為外飾，德以內充，出為光國之材，處為鎮俗之器，方謂冥椿比壽，載永天年，而金石無堅，奄朝露，春秋六十二，開元八年卒於私第，夫人白水余苗，黃石高胤，爰自有行，作嬪君子，事光齊禮，載穆扶成，春秋八十一，以其廿六年卒於私室，嗚呼哀哉，即以其年歲次戊寅十一月乙未朔十五日己酉，遷合於相州林慮縣西南四里府君之舊塋，奉遵遺令禮也，嗣女大娘，痛澈穹，悲深厚地，以夫同穴之義，千載共規，雙棺之禮，六經訓，恐二儀倚杵，萬物藏舟，銘志不存，姓氏無紀，勒石詞曰，武陽苗兮白水精，瑟將琴兮早日並，何閱世兮魂西傾，合雙棺兮君舊塋，紀銘石兮傳芳名，冀古兮播佳聲，
處士張君墓誌銘並序君諱起，字祚，其先代郡雁門人也，遠祖因官，子孫家茲焉，君學業優贍，才行高遠，桂林一枝，芬芳不歇，琨山片玉，表里虛明，曾祖，祖英，夫人郭，並琴瑟共調，松蘿等茂，雖寂滅雲久，而芳猷尚存，君孝友為人，鄉閭軌範，春秋七十有五，終於私第，夫人侯氏，婦道夙彰，母儀多譽，廣被訓子，舉案遵夫，年七十五，卒於私室，新婦楊，惜彼已之盛容，遽沉埋於泉壤，並以開元廿六年十一月十四日合葬於襄垣縣南二里平原禮也，東瞻隴岫，乃間戶雲蒸，南望漳河，則龍門水急，北鄰襄邑，西據韓川，風煙於是交馳，花月以之成茂，嗣子仁一，法雲等，瞻莪亂目，茹蓼崩心，痛風樹之不停，悲巢駟之已往，恐岳移蓮岫，海變桑田，謹勒斯文，用旌不朽，銘曰，松引劍枝，草抽書帶，銘石一封，期於萬代，
大唐故朝議郎行尚書都事上柱國夏侯府君墓誌並序公諱思泰，字懿，譙郡人也，漢征西將軍，雍州刺史玄之苗裔，自漢魏已來，冠冕不絕，配天光宅，祚徙於熊川而長劍簪纓，而運開於爵里，雲興沛邑，勳高擁樹之班，星掩譙都，寵冠編鐘之肆，紛紜茂寅，備乎史策，曾祖﹀，銀州司馬，祖弼，鄆州錄事參軍，父留生，並參玄守白，弱不好弄，愈輕代榮，雅尚黃老，心自遐矣，未始惻焉，公皇朝解褐河南錄事，次遷尚書職方王事，次遷太常寺鼓吹令，敕授吏部主事，次遷尚書都事京職五拜，清白無二，或毗贊一同，或光揚八座，或兼統兵馬，或引汲才雄，或典邦八胤，或勾考六官，早赫奕於京縣，晚優遊於省闥，公忠信之德，彰乎自然，英略之才，實稟天挺，所居官守，清如水鏡，皎若冰壺，匡輔盡誠，劬勞贊務，誰謂天奪其魄，而道不行，天乎天乎，吾將安仰，以開元廿六年七月廿九日卒於京兆府萬年縣崇義坊私第，春秋六十一，嗚呼哀哉，天不借壽，奄忽殂遷，適應享其榮秩，終見辭於明代，乃知蘇韶之夢，尚自思歸，溫序之情，非無懷土，新豐之野，翻傷挽薤之歌，桃林之塞，更悲絮酒之酌，以開元廿六年歲次戊寅十一月甲午朔八日壬寅歸殯於河南府河南縣平樂鄉之北原禮也，長子右衛兵曹參軍孚，次子左衛翊衛武舉及第兵部常選杲等，痛深風樹，悲纏陟岵，恐高岸為谷，德音不留，實為志，永傳不朽，銘曰，峨峨邙岫，雄雄佐時，神交魏袞，德動周詩，汶精垂曜，金冊天姿，高山既摧，大隧方開，嚴父居此，無由重回，泉台月照，遞相窈窕，千秋萬歲，何時更曉，女婿宣義郎，前行溫州橫陽縣尉，騎都尉申諫臣書，
大唐故忠王府文學上柱國琅琊王府君墓誌銘並敘公諱固己，字炅，琅耶臨沂人也，自晉光祿貞公覽至於公，凡十三代，十代處機密，六朝參輔佐，春則秋之卿族，劉漢之世家，不可擬議，公則隋安都太守石泉侯諱之曾孫，皇朝御史中丞諱弘訓之孫，戶部郎中諱方智之季子，多才不羈，絕跡無偶，發言則理貫象系，下筆則文懸日月，孝惟參閔之性，交多惠施之黨，家無常子，門罕雜賓，故四海藉其風聲，九族俟其准的，解褐補滑州衛南尉，簡易見乾坤之義，清白得原顏之心，寬容善人，嚴制黠馬，秩滿，校左千牛衛兵曹參軍，又領尚乘直長，屬天災流行，帝念勞止，妙擇良宰，以慰黎人，乃校宋州單父縣令，高堂之上，唯聞流水之琴，暴桑之下，即擾將雛之翟，顧乘日而多暇，樂我小康，瞻戴星而少閒，笑其一握，尋丁太夫人憂去職，七日絕漿，豈常人企及，三年泣血，蓋君子難之，服闋，授忠王府文學，王不歸藩，雖未聞於置醴，人之懷寶，允有愜於曳裾，棠陰不留，蘭摧奄及，檀欒作賦，挹才子之前聞，逍遙而歌，近聖人之知命，遘疾不起，可謂悲夫，以開元廿六年六月八日終於河南府河南縣宣教里之私第，春秋六十有一，深矯多藏，切誡薄葬，醯醢百甕，禮簡於宋元，孝經一軸，事賢於秦正，嗣子等，守而行之，以其年閏八月六日葬於河南府河南縣平樂鄉之原，夫人范陽盧氏祔焉，禮也，埋玉樹而行道怛然，鐫金石而盛德無殞，銘曰，矯矯王公，策府詞鋒，漢廷籍甚，梁國從容，頹山奄及，逝水何從，墳銜數燕，泉沒雙龍，三千白日，閉此青松，
大唐京兆府好縣尉裴故夫人河南元氏權殯墓銘，開元廿六年九月十一日掩坎，
大唐故太原王君墓誌銘並序原夫自金天御宇，表門籍以飛名，炎靈握圖，闡家風而振響，乃至漢朝丞相，家傳帶礪之功，晉國司空，門襲璋之業，軒冕相繼，簪裾不停，風烈昭宣，可略言矣，君諱忌，其先太原人也，子孫奕葉，因官相部家焉，其後英賢間出，代不乏仁，或蒞職而錫名，或因官而命氏，君乃幼懷聰敏，表秀山川，純德備於仁風，閭門占早譽，情纏禮樂，言行無虧，忠謹訓人，英聲遠振，何期天命不，降疾斯鐘，囑纊之間，忽焉太漸，以大唐開元十九年歲次辛未正月十八日寢疾，卒於私第，春秋柒拾七，嗚呼哀哉，良木其摧，哲人斯委，夫人傅氏，其先扶風人也，夫人懿範凝畢，操業貞淑，初笄受命，出降於王，式序閒房，婦儀無忒，祥和敬慎，禮義備於閨門，娣姒取之規模，宗親戈之憲則，豈謂恆娥向月，遂逐傾光，織女臨河，俄隨逝水，天命不永，及此哀哉，以大唐開元廿六年歲次戊寅閏八月廿六日遘疾，卒於私第，春秋柒拾七，其年十月乙丑朔廿日甲申遷葬於相州東南三拾里湯陰東北拾柒里高村東貳百步先祖塋禮也，孤隴蒼蒼，起青煙於夕樹，佳城鬱鬱，見白日兮何年，嗣子履道，攀風樹而不追，痛寒泉之永隔，懼金石頹移，陵谷遷易，爰采芳名，故為銘曰，惟君之生，忠謹於敬，藹藹容止，溫溫詞令，如玉之貞，如松之勁，積善既聞，靈通必慶，王霸賢室，梁鴻婦貞，義存忠節，德行惟清，窈窕女，今茲已傾，地接高原，塋分草澤，祁縣遺禮，湯封古隘，寂寂丘陵，蒼蒼松柏，萬代千齡，空餘鐫石，
大唐故河南元氏夫人墓誌銘並序夫人河南鼎族，景穆後之靈源，父振，雍州藍田縣令，宣風百里，政而不邪，布化，威而不猛，夫人令淑夙聞，威儀協著，外其賢，內欽其德，春移蒿里，影入松門，羅帷余韓壽之香，玉匣殘朱鉛之粉，人隨川逝，花逐年摧，時春秋五十二，開元廿六年三月十九日卒於洛陽，嗚呼，以其年五月十七日遷厝於帝城東北邙山之南，道士臨塋，畫五晉而定穴，書生擇兆，布八卦而開墳，銘以記之，書之於左，其銘曰，蕭蕭白楊，風悲北邙，松門夜永，蒿里年長，燈含孤帳，日照空床，星流影滅，衣散餘香，園林春暮，無復芬芳，
大唐開元寺故禪師貞和上寶塔銘緱氏縣尉沈興宗纂禪師諱貞，茲郡京兆人也，俗姓張氏，自輪奐規唐，貂蟬蔚漢，姜宋莫齒，袁楊肯倫，師泛浪知情，依林擇茂，將揮聖姓，載顧華宗，年弱冠，秀才登科，知名太學，已為儒家非正，諦文字，增妄想，故去彼取此，而為上乘，因亦既繢遂受衡陽止觀門，居於洛陽白馬寺，口不絕誦習，心不離三昧，妙之慧明，弗賴耶之濁種，庶滅裂有我，干盤無生焉，後隸此郡開元寺，又以為喧者起之本，靜者定之緣，刊緣捨此，故復居此窟，茨廡藥蔬之妙受，篁之勝塵，可略言矣，前刺史故丞相齊公崔日用，吏部尚書李皆頂奉山宇，斯豈玄道歟，然而熊軾底龍宮紆紫綬稽才以惕凡庶之見聞，兆昏蒙之向以開元十三年九月十八日滅於開元捨，春秋八十有四，物慘煙雲，衷纏黑白，塗鄖泣，人到於今，僧弟子宗本，覺枝外茂，性內融，三晉公侯，旋師子夏，伯喈墳籍，悉付仲宣，痛微言之絕聆，感星躔之易次，遂為銘曰，圓凝寂體兮邈彼真如，無明兮倏若蘧廬，慈梁過駟兮歲月其除，松栗冥兮宛此幽居，開元貳拾陸年七月十五日弟子宗本為亡和上敬造此塔，
有唐薛氏故夫人實信優婆夷未曾有功德塔銘並序朝議大夫守河南少尹東郡杜昱撰並書優婆夷諱未曾有，俗姓盧氏，范陽人，曾祖義恭，皇朝工部侍郎，祖少儒，衛州刺史，父廣慶，魏州司馬，代業冠冕，詳載碑牒，優婆夷即魏州府君有齋季女也，夙稟成訓，猗承柔范，開惠照於人圖，敏發於天性，祗婉娩以自式，鳴環而有行，展如克家，實佐君子，屍季蘭之饋，賦采之什，內睦伯，外和六姻，婦功爛於昌族，芬譽騰於眾口，聖善慈顧，來歸寧，沉念在慰而兩絕，舊承歡而自愈，專業禪門，用滋介祉，觀不空而捨妄，寤無染以得心，雖承教之日淺，而見實之理深，摧若於未秀，泣瓊環而先絕，開元廿六年正月己卯，右脅而臥，告終於城南別業，春秋廿有二，是月景申，遷神於闕塞之西崗禮也，優婆夷髫多智，潛識邁倫，事不違同，義然後取，九歲聞人誦般若，便暗習於心，句無遺言，如經師授，或時見僮賤給役，母兄有失罰過當，怡色諫止，允葉其中，自宗師大智茂修禪法，生子男舊矣，孩笑可娛，鍾遘時疾，遂見夭奪，以短長有源，置而不問，其割棄情愛，卓拔流俗，嘗以諸佛秘密式是總持誦千眼尊勝等兄，數逾巨億，則聲輪字合，如聞一音，而心閒口敏，更了多字，假使金盤轉圓，玉壺傾注，儔厥盡美，未雲能喻，身抱羸恙，愛語忘勞，資迫屢空，惠施不倦，夫其守道純深，奉戒精一，居常而靜慮不亂，臨困而景行彌高，先是未疾之辰，密有遺囑，令卜宅之所，要近吾師，曠然遠望，以慰平昔，後之人慈悼兼極，不敢加焉，其殊致豐裁，猶略而不舉，故銘堵波，用彰其徽烈，必後成正覺，當示獻珠之奇，如未轉女身，且為散花之侶，其詞曰，起堵波，量有二兮，誕惟輪王，一切智兮，於鑠忍界，光文字兮，永播芳烈，齊天地兮，開元廿六年歲次戊寅五月十五日建，張乾愛刻字，
唐故左領軍衛倉曹參軍李府君墓誌銘君諱霞，字子微，其先頓丘人也，祖誠，昔全高尚，父浦，今尉鄒平，厥後克昌，君應其數，君幼則聰敏，成而敦實，得詩之不匱，傳之致美，謀身端謹，交匪舀黷，工文而不為名，祿仕而不苟榮，隨流任適，卒歸於周也，開元四年，始應鄉賦，馳翰汝海，縱飲洛陽，醉為甯戚歌，聲節甚亮，人以為誕也，其後進士擢第，尋拜秘書正字，乃更恬晦頤養，精專草石，聽天籟，臥帷，見浩素之端，滅競求之理，蓋戰勝者神泰體鴻雲，再補左領軍倉曹，修暴守中，動不由妄，意長命促，莫能自還，臨終神守不虧，親故握別，即開元廿六年正月十九日，實東都殖業里中，春秋卅有七矣，凡我朋交，相顧如失，非夫人之慟，吾慟為誰，於是或相塚塋，或買服具，前後執紼，莫匪時，觀者榮之，識者掩泣，二子丕，否，年在童，然靡知，粵三月廿二日，葬我李友於邙山之原順墨也，嗚呼，銘曰，嗟李侯，氣甚真，仁不壽，儉乃貧，身留北部兮，父宦東秦，英華翦兮，存歿辛勤，天乎天乎，何以報施善人哉，
唐故河南府兵曹何府君墓誌銘並序河南府參軍裴汯撰夫生也有涯，蓋之常理，歿而不朽，其唯盛德，嗚呼，見之於何公矣，公諱取，蜀郡人也，遠祖前漢武，洎後漢晉，晉子晏，香名寵位，弈世其昌，建封受氏，有自來矣，曾祖，隋巴州司馬，祖淨，皇太子洗馬，父福，明經常選，素風余業，代濟厥美，公稟蒼昊之靈，岷峨之精，孤標傑出，壁立千仞，年弱冠，宿衛通經高第，調選補簡州平泉，邛州臨邛二簿，應制舉，授絳州夏尉，歷壽安主簿，理劇無撓，閒邪不回，貞白逾堅，造次必是，有取其進，不可得而退也，出宰坊州中部令，宣風百里，沿革一變，人翳是賴，帝用嘉之，曾未期年，制授監察御史，以身許國，與物無競，好直多忤，為時不容，出為常州晉陵令，無何，稍遷太原府法曹兼充山南採訪判官事，道在則是，莫形於色，壯心不屈，所向無前，俄而制除河南府兵曹，甄其勞也，然後從容翰墨，雅瞻詞藻，言成響應，紙落雲飛，亦謂一時之風流，千載之芳譽者也，項纏瘵，勿藥無徵，廿六年春，終於洛陽惠和里私第，春秋七十，四月十一日，安厝北邙之原，從儉約也，嗟乎，樂天知命達也，怛化反歸窮也，窮也達也，吾安得而之，昔嘗同寮，庶纂遺業，嗣子，浦等在疚，泣血無從，冀嵇紹之不孤，期臧孫之有後，敢為銘曰，閣水之湄，邙山之曲，萬化都盡，百身無贖，于嗟若人，宅兆雲卜，青烏髮引，白馬將哭，長夜，滔滔逝川，撫孤增慟，涕泣交漣，萬物身外，平生目前，窮泉一閉，白日何年，
州參軍元子上妻滎陽鄭氏墓誌銘夫人諱八娘，字八娘，滎陽開封人也，源夫鄭國封地，苗裔，肇開王業，大啟藩維，或名動晉京，或高魏室，固以發揮海內，標映天下，曾祖燕基，唐朝益州長史，祖禮，不仕，父感，泗州下邳縣令，並紉蘭佩蕙，懷瑾握瑜，雖風猷浸遠，而世濟其美，夫人鍾純潔之懿德，稟幽閒之淑靈，生而應圖，動而合禮，十有五，乃歸於元氏焉，亦既外成而松蘿並茂，久內政乃琴瑟克諧，何上天不仁，中年損逝，以開元廿六年二月六日寢疾，終於仁風里之私第，以開元二月十六日權殯於洛陽縣鄉里北芒原禮也，敢銘曰，鬱鬱佳城從此閉，峨峨隴無時歲，川上悠悠水空逝，萬古千年兮何所詣，
唐故朝散大夫壽州長史安陽郡邵府君墓誌銘並序朝議郎行河南府法曹參軍權澈撰君諱承，字乾，鄴郡安陽人也，洪源茂緒，初命氏於宗周，開國承家，方炳靈於分陝，茲後實穎實發，乃公乃侯，衣冠人望，繼世不絕，曾祖誠，隋左衛中郎將，攀龍豹之材，膺虎賁之任，大父道預，唐正議大夫虔州刺史，切分憂之寄，致河潤之功，烈考元景，雅州漢源縣令，季重之文章特達，乃在朝歌，子賤之化跡殊尤，仍勞單父，公即漢源令之第三子也，含章貞吉，德則有光，英姿偉度，克紹前烈，始以名家子宿衛宮禁，初調補岷州某城縣丞，不成，明年改授資州丹山丞，敷贊理之能，葉絃歌之化，無何，制除宜城公主府戶曹參軍，秩滿，又制承議郎試申王府主簿，尋遷朝議郎行宋王府文學，又調補忠王主簿，簪裾錫命，初從帝女之家，文雅招賢，屢入天人之邸，會我國家之有事也，齋祀汾陰，恩加朝散大夫，俄除壽州長史，仁以為政，威而不苛，熙熙然得半刺之風矣，謂將召宣室，謁承明，附日月之光，期金紫之寵，而彼蒼不，殲我哲人，噫，哲人兮曷不眉壽，以開元廿五年十一月九日遘疾，終於官舍，春秋七十有二，即以廿六年正月廿七日歸窆於邙山平樂原之禮也，有子二人，長曰庭蘭，齊州亭山縣尉，少曰庭琦等，哀哀孺慕，欒欒棘心，敬遵遺言，縞樸木，惟彼罔極，志之空泉，銘曰，伊昔受氏，派別自周，繼代復業，化為公侯，君之降生，體察心妙，懿德斯崇，芬風克紹，一踐黃綬，累遷朱邸，賢士曳裾，天人置醴，鴻恩既沐，丹紱其榮，佐郡於楚，仁風載清，道可適時，位不充量，如何邦然而喪，素蓋翩翩，爰歸上國，占彼宅兆，邙山之北，悠悠泉路，藹藹玄門，笳嘶霧，鳥思煙昏，嗚呼嗣子，茹荼篆石於，貞芳不滅，大唐開元廿六年歲次戊寅正月庚午朔廿七日景申，
大唐大安國寺故大德惠隱禪師塔銘並序禪師俗姓榮，京兆人，其家第四女也，族望北平，曾祖權，隋金紫光祿大夫，散騎常侍，兵部尚書，東阿郡開國公，祖建緒，銀青光祿大夫，使持節息，始，洪諸軍事三州刺史，東阿郡開國公，叔祖思九，黃門侍郎，父懷節，夷州綏陽縣令，外祖韋氏字孝基，皇中書舍人，逍遙公之孫也，禪師聰識內敏，幼挺奇操，粵自齠齔，敬慕道門，專志誦經，七百餘紙，業行精著，簡練出家，自削髮染衣，安心佛道，尋求法要，歷奉諸師，如說行，曾無懈倦，捐軀委命，不以為難，戒行無虧，冰霜比潔，或斷服氣，宴坐禪思，或煉辟試心，以堅其志，動靜語異，恆在定中，凡所施為，不輟持誦，雖拘有漏，密契無為，雅韻孤標，高風獨遠，嗚呼，驚波不息，巢影難留，生滅無恆，遽隨遷謝，以開元二十二年七月十一日壽於安國道場，春秋七十有六，右脅而臥，奄然滅度，臨涅盤時遺曰，吾緣師僧父母，並在龍門，可安吾於彼處，與尊者同一山也，弟子尼圓德，博通三藏，才行清高，生事竭仁孝之心，禮葬盡精誠之志，追痛永遠，建塔茲山，縱陵谷有遷，庶遺芳不朽，乃為銘曰，至道希夷，代罕能窺，探秘究妙，夫惟我師，爰自齠年，訖於晚歲，精念護攝，虔誠不替，肅肅戒行，明明定惠，淨業滋薰，與佛同契，逝川不駐，巢駟難留，奄隨運往，萬古千秋，嗟永感而無極，式紀於芳猷，開元廿六年歲次戊寅二月六日建，
唐故居士李公志石文並敘原夫指樹降靈，肇有其姓，望關浮氣，遂昌其族，漢將軍之雄略，勇冠三邊，秦丞相之忠貞，謀吞六國，門傳餘慶，伐不之林，公諱知，字慎，隴西城紀人也，高祖因官家洛陽，遂為河南澠池人，曾祖君朋，高尚其志，隱居自晦，祖政，守道重玄，棲真虛白，父策，太原府左果毅都尉，橫戈出塞，棄筆從戎，薄官晉陽，先鳴武帳，公問望不君，志能兼代，忠孝光國，禮樂家，左琴右書，乃達人之蕩蕩，懷文抱質，實君子之林林，其殆庶幾，則時領袖，少而孤露，母氏訓育，在於幼齒，不溺小慈，每以詩書，親承教導，則難兄難弟，元方季方，友於之情，忠義為美，嗚呼，術非鴻寶，嗟深大耋，夢楹夜禍，負杖晨哥，沉痼十旬，堯堯絡樂，開元廿五年十月十六日終於河南府恭安里之私第，春秋八十有一，即以廿六年正月廿七日，遷窆於平陰鄉北原之禮也，嗣子光庭等，攀號靡訴，徒望贖於百身，哀毀捐生，空怨別於千百，將恐高天倚杵，松柏摧而為薪，大海成桑，陵谷徒而無地，式題貞石，永固幽泉，詞曰，蕭蕭古木，鬱鬱佳城，白鶴來吊，青烏啟塋，雲霾隴月，日落泉亭，天長地久，海竭山傾，敢勒貞石，用垂頌聲，
大唐故吏部常選內供奉竹府君墓誌銘並序府君諱敬敬，字思敬，安喜郡河南人也，曾祖力，湘東國騾騎大將軍，於西南蠻失利，貶為安東盧龍府果顏，祖子，周御朝議郎，隋集州司法參軍，或刊緝典墳，或笑敖文藻，放曠囂塵之表，優遊人野之際，情高上，棄致公名，蓋清載而難開，貫秋霜而厲節，父慶基，雄風遠播，郁為甲科之首，洪融晶爍，聿膺觀光之傑，君則洗冥負俗，棲遑宦游，卜洛邑而安居，面川而卻掃，遂乃巢光無捨，朝露溘銷，陽烏凝災，陰堂致夢，以開元廿五年九月十二日構疾大漸於德懋里之斯第，春秋七十有九，人即以其年歲次丁丑十二日庚子朔三日壬寅，永窆於洛陽縣平陰北邙之源也，夫人趙氏，南陽郡之女也，春花早簡，先安厝於諸鄉，今啟百神，遂合就於此里之憩恭崇禮也，萬世咸休，冀纂風猷，乃為銘曰，掩映軒台，壹鴻郁開，參差嶧岫，喬柯疊秀，或照蕃祉，是鍾良胄，昂藏驥，侑條蘭芝，貞而不諒，在涅無淄，紆組離宮，票纓大邑，鶴開霧靜，龍川政緝，璧瑕詎掩，過必知，萬斯政直，更仰明離，攝職桂林，效官金闕，道溢遐荒，聲通彭越，投簪纏里，高枕園庭，閒居作賦，安步遺榮，極華鮐，先淪息馬，河南天上，文地下，雪風雲，野，無昧兮蘭菊，千秋兮松賈，山空悲夕吹，野曠慘朝輝，今日隨仙去，伏歸，
唐故李府君墓誌銘並序君諱素，字仁，隴西敦煌郡，有周虢叔之苗胄，大漢博陸之餘緒，軒冕不輟，今其後焉，故今為潞州大都督府長子縣人也，祖諱德，隋朝散大夫守齊州刺史，擢秀中朝，試游心於郡縣，父長卿，含光道囿，實養性於巖泉，唐舉孝廉，肥遁不仕者，夫人常，母儀早著，婦道遐聞，娣姒師猷，閨闥仰則，惟君敦密淑慎，動靜規矩，貞不絕俗，隱不遠親，優哉游哉，不求榮祿者，悲夫，天不遺，殲我良淑，春秋六十有二，終於里第，夫人胡氏，婦德無虧，母儀有裕，大運不駐，龍劍俱沉，春秋七十有二，開元四年二月一日終於寢室，往以權殯荒郊，都未安措，嗣子崇禮，德實生知，孝因天性，含酸茹泣，負土成墳，即以開元廿六年歲次戊寅正月庚午朔十三日壬午合葬於桃湯村西南一里平高禮也，嗚呼，天長地久，星往霜來，恐河岳變遷，人代飄忽，故刊茲石，以為詞曰，君之生也，盈而若沖，君之沒也，息而非終，兮罔極，永崩叩窮，
大唐濟度寺故大德比丘尼惠源和上神空志銘並序京兆府倉曹參軍楊休烈撰侄定書嘗聞見性為本，知常曰明，幽探玄珠，相付法印，必將有主，人無言，故如來立三世之事也，大師諱惠源，俗姓蕭氏，南蘭陵人也，曾門樑孝明皇帝，大父諱，皇中書令，尚書左右僕射，司空，宋國公，父諱弋，給事中，利州刺史，紛綸葳蕤，奕世名家，原大師之始誕也，惠音清越，氣沖亮，稟天真於太和，集神祜於純嘏，及數歲後，養必申敬，動皆合理，發跡契道，出言有章，屏金翠而窒其繁華，絕葷膻而割其嗜欲，超然戰勝，但思出家，天鑒孔明，精心上感，年廿二，詔度為濟度寺尼，如始願也，受戒和上寺大德尼道之崇也，羯磨梨太原寺大德律師薄塵，法之良也，乃延師立證，登壇進律，僧夏歲潔，戒珠日明，奉以周旋，不敢失墜，初大師才至九歲，遘先大夫之酷，廿有七，執先夫人之憂，皆泣血茹哀，絕漿柴毀，古之孝子，烏足道哉，每秋天露下，衰林風早，棘心欒欒，若在喪紀，不忘孝也，亦能上規伯仲，旁訓弟侄，邕邕閨門，俾其勿壞，則天倫之性，過人數級，夫其內炳圓融，外示方便，恂恂善誘，從此如流，亦猶師子一吼，魔宮大，則感激有如此者，行住坐臥，應必皆空，慈悲喜捨，用而常寂，黃裳元吉，清風穆如，則龜鏡有如此者，後遇高僧義福者，常晏坐清禪止觀傳明殊禮印可，又有尼慈和者，世算之識，知微通神，見色無礙，時人謂之觀音菩薩，嘗於大眾中目大師曰，十六沙彌即法華中本師釋迦牟尼之往號也，非大師心同如來，孰能至於此，而更精承密行，親佩耿光，十數年間，演其後事，他日大師厭世示疾，以開元廿五年秋九月二日從容而謂門人曰，死生者天之常道，身沒之後，於少陵原為空，遷吾神也，言卒右脅而臥，怡然歸寂，始知至人不滯於物矣，嗚呼，天喪門人，曷以仰，曷以律，時大師享年七十有六，即以十一月旬有二日從事於空，遵理命也，志無疆之德，旌不刊之典，不亦可乎，銘曰，猗那明行，足不復還，至人去兮，逍遙天地之間，九月廿有三日鐫，
亡宮者，不知其誰子也，以良家入選，充奉後庭，以忠順賢明，勤於法度，是用錫以班秩，酬乎厥勞，以開元廿五載遘疾奄逝，享年七十五，即以其年十月廿七日歸葬於亡宮之塋禮也，乃刊沉石，遂述銘云，生為匣玉歿為土，一辭九重，千秋萬故，
唐故相州臨漳縣令范陽盧府君墓誌銘並序昔者太公望夾輔周室，建封營丘，胤齊之姜，別為盧氏，遂荒東土，克家北燕，有神仙焉，有儒術焉，禮樂軒裳，緯畫圖諜，可略而言矣，公諱曒，字脁，涿郡范陽人也，曾祖寶惠，隋資州資陽縣丞，祖正論，隋德州平昌縣令，烈考澄，許州襄城縣主薄，夫賢人之筮仕也，得其時則致君於堯舜之上，失其時則養蒙於府郡之下，蓋全其真，非所好也，四岳之胄，百代可知，不及於身，則必有後，公則襄城府君之子也，初以門蔭進，解褐補陝州參軍事，轉襄州司倉掾，換相州臨漳縣令，陝國參卿，獨奉甘棠之議，峴山進對，偏承墮淚之遊，人無然矣，洎下車相土，綰墨漳濱，推誠而化行，反身而俗理，張禮樂以厚別，伍廬井而長材，道路晏然，襄不作，美聲聞於州里，人到於今頌之，情乎，天莫假年，神與與直，奄忽昭代，何痛如之，以開元廿五年六月二日卒於官舍，嗚呼哀哉，有子五人，幼服詩禮，充窮苫塊，孺慕義方，祖祭有期，封樹斯及，以開元廿五年十一月三日權殯於河南縣平樂鄉之原也，將恐歲月逾邁，風徽湮滅，勒銘芳玉，用流德馨，其詞曰，猗那四岳，本枝百代，昭德保氏，忠貞世載，頎頎顧人，養浩全真，參卿陝服，從事江濱，美錦斯制，鳴弦相土，聲溢鄴都，化行漳浦，大官大邑，為恃為怙，如何彼蒼，奄忽殲良，愛深蒲邑，切戀桐鄉，孤稚哀哀，號天靡訴，如可贖兮，百身非顧，幽兮苦月過，寒松植兮悲風度，春蘭兮秋菊，千霜兮萬露，
大唐故姚府君墓誌銘並序進士胡象文公諱處璡，字望之，河東桑泉人也，自媯水分源，有虞命氏，曾祖英，祖文，考思禮，偕脫落世務，高謝王侯，公竭其力以事親，盡其忠以事主，從調之日，解褐授司農導官丞，人嗟宦不稱才，蓋言其屈，公謂祿所及養，何患乎徵，考滿，轉尚書比部主事，不終考秩，遄遇閔凶，報復之恩，昊天罔極，喪制尋闋，余疚尚存，謂人事之難虞，乃客遊於他邑，初涉漳水，沉痼篤於劉禎，漸歷淇園，壞梁歎於宣父，時開元廿五年秋九月廿一日壬辰，卒於衛州衛縣之旅舍，春秋五十，嗚呼，人之不返，翳遊魂於彼蒼，馬之雲來，引歸柩於帝里，即以其年冬十月廿七日丁卯，權窆河南縣金谷鄉之原禮也，嗣子友邕，穆等，攀號不及，哀以送之，刻石書銘，載紀泉壤，銘曰，猗歟哲人，令問不已，官惟善政，家傳孝理，言游遠方，於彼清漳，淇太息，及衛雲亡，奉喪成周，卜宅邙阜，沉石泉扃，天長地久，
西山廣化寺三藏無畏不空法師塔記大唐開元二拾三年，三藏無畏卒，春秋九十有九，詔鴻臚丞李現監護喪事，塔於龍門之西山廣化寺，藏其全身，畏本釋種，甘露飯王之後，以讓國出家，道德名稱，為天竺之冠，所至講法，必有異相，初在烏茶國演遮那經，須臾眾會，咸見空中有毗盧遮那四金字，各尋丈，排列久之而沒，又嘗過龍河，一托負經沒水，畏懼失經，遽隨之入水，於是龍王邀之入宮講法，不許彼請，堅至為留，三宿而出，所載梵夾，不濕一字，其神異多類此，○是歲三藏不空於師子國從普賢阿黎求開十八會金剛灌頂及大悲胎藏建壇之法，其王一日調象，俄而群像逸，莫敢御之者，不空遽於衢路安坐，及狂象奔至，見不空皆頓止跪伏，少頃而去，由是舉國神敬之，○論曰，自大教東流，諸僧間以神異助化，是皆功行成熟，契徹心源，自覺本智，現量發聖，絕非兄力幻術所致也，殆自東晉尸利密已降，宣譯秘兄，要其大歸，不過祀鬼神驅邪妄，為人禳災釋患而已，其間往往不無假名比邱，自外國來，挾術驚愚，有所謂羅漢法者，正魔邪術下劣之技，亦猶道家雷公法之類也，茲豈高道巨德弘禪主教者齒哉，及開元中，西域金剛智，無畏，不空三大士，始傳密教，以玄言德祥，開佑至尊，即其神功顯效，幾與造化之力均焉，故三大士雖宏密教，抑本智現量發聖與，嘗慨資治通鑒稱真觀中有僧自西域來，善咒術，能令人立死，復兄之使蘇，太宗擇飛騎中壯者試之，皆如其言，因以問傅奕，奕曰，此邪術也，臣聞邪不干正，請使兄臣，必不能行，帝命僧咒奕，奕初無所覺，須臾，僧忽僵仆，若為物所擊，遂不復甦，此恐好事者曲為之辭，何則，若使果有是，則僧非真僧，咒非真咒，正謂邪術耳，固不足以張吾教之疵也，矧萬萬無此理，向使彼能自西域遠至長安，厥術能死人而復甦，乃不暇自衛其身，對常人無故而僵死，雖兒童莫之信也，又當是時三大士者雖俱未至，若京城大德僧惠乘，玄琬，法琳，明贍諸公，其肯坐視絕域偽僧破壞教門，不請峻治，乃留帝命傅奕辨耶，佛制戒律雖春蹊生草，猶不許比丘踐之，恐害其生，況說斷人命咒傳於世乎，故予謂好事者曲為之辭，斷可見矣，開元二十五年歲次丁丑仲秋八月吉旦刊，隴右陳褧陳廷羨，
大唐大溫國寺大德進法師塔銘並序太子司議郎陳光撰開寺沙門智詳敬寫法師法名進，俗姓高氏，渤海人也，自錫土派姜而世官懿德，姓牒代詳之矣，法師天縱淑靈，性與真粹，越在嬰弱，已現殊表，每有傺之心嬰以笑，髫就學，便習真典，年始歲誦萬言十二部經，春秋廿而畢多去慧異於今哉，文明年中，占而仙遊山將超絕世經行於中菩提樹下，三明所照，五蘊皆空，潛播諸方眾為著禪味利益身不門津梁萬物菩提用如來心，大群迷，將登正覺歸依者歲廣，鑽仰者日多，始遷香積終溫國大德由已牽在眾籍綱維寺主頃之上座余之心雖無為所應終清涅仍經身世如閱嗚呼，始師遘疾之初，彩雲所及大道俗省問三百餘人，異香氳，樂彷彿，至感測粵丙子歲開元廿四年八月日，終十五日窆茲隧禮也，弟子乘品十恩罔諸比丘比丘尼婆得講密毒不可勝數，為天地長人代遷刊記，曷播徽烈，乃銘之曰，相蕩薄，滅寂乃為樂，如如我師淨無著，音容一去長冥寞，開元廿五年歲丁丑七月癸酉朔八日庚辰建，
大唐故吏部常選楊府君墓誌銘並序公諱，字光杲，弘農華陰人也，漢太尉震之廿九代孫，華山壓地，長河連天，赤泉久封，白環流慶，弈葉重光，世傳華轂，曾祖藝，隋正議大夫，齊州司馬，祖隱，唐任秦州錄事參軍，父秀，皇中散大夫行漢州司馬，並翼宣洪化，毗贊外台，或糾察一州，或光揚千里，累承簪紱，感踐恩榮，惟公忠信之德，彰乎自然，濟代之才，實稟天挺，皇朝起家，授石金吾引駕，赳赳武夫，寄爪牙之重，赫赫蘭，為彈糾之雄，尋即簡過調選吏部，屢歷銓衡，頻移歲稔，豈謂風虛損壽，寢疾彌留，以開元廿五年七月廿八日卒於河南縣道政坊私第，春秋四，惟公適應享其榮秩，終見辭於明代，以開元廿五年歲次丁丑八月癸卯朔十日壬子歸殯於邙山禮也，嗣子痛深風樹，悲纏陟岵，以丹青易滅，陵谷方遷，式題翠石，庶旌景行，其銘曰，峨峨邙山，雄雄杞梓，德懋五公，祥呈三鯉，如何明德，忽愴茲沉，泉台既往，池樹誰尋，寂爾賓階，嗟乎祖處，廣柳長途，松生秋霧，祁山既像，芳塵永固，
唐嵩山會善寺故景賢大師身塔石記左拾遺太山羊愉纂沙門溫古書大師諱景賢，菩提大通法胤也，本姓薛氏，汾陰人，世為著族，容貌秀偉，見者肅然，幼而神明，周覽傳記，弱冠投心大覺，宿好都遣，問道於當陽智寶禪師，師言法王大寶，世傳其人，今運鍾江陵玉泉，次一佛出世，亦難遭矣，則星馳駿邁，而得大通，發言求哀，揮汗成血，大通照彼精懇，喻以方便，一見悟，然昭洗，屬世議迫隘，遠跡幽絕，客居巴峽三抗山中，山尋霓谷豺虎搏噬，毒癘蒸郁，而我歲時宴居，初無災害，豈通為之守而神靈保綏，良可知也，久之廣大圓極，悉心以獻，大通怡然，克付寶藏，傳明燈為不讓矣，時神龍歲也，中宗聞風，詔請內度，法眾仰德，乞留都下，大師雅尚山林，迫以祈懇，或出或處，存乎利濟，化自南國，被乎東京，向風靡然，一變於代，蓋三代諸佛，意法印，妙極之用，言外之功，不可得而聞也，觀乎萬形蠢蠢於黑，千界熙熙於熱毒，如來有以登大明，灑甘露，雖相示寂滅，而業遵龍象，則我先佛法身湛然常住者矣，始先祖師達磨西來，歷五葉而授大通，赫赫大通，濟濟多士，寂成福藏，爛其盈門，同波派流，分景並照，亦東之盛也，嘻，世相不實，應盡誰留，菩薩知時，亦同於物，開元十一年龍集癸亥歲八月，在嵩山會善道場，現有微疾，沐浴宴坐，神情儼然，翌日而謝，春秋六十有四，雲山慘毒，庭樹凋摧，矧夫情靈，痛可言也，門人比丘法宣，比丘慧，比丘敬言，比丘慧林等，不勝感戀，奉為建塔，迢亭赫，出於嵩半，主上追懷震悼，賜書塔額，署曰報恩，存沒榮幸，山川光燭，廿年又起身塔於北巖下，永奉安焉，若其積微成著之勤，乘定發慧之用，堅剛勇猛之操，大悲廣衍之業，率皆碑版所詳，不復多載也，開元廿五年歲次乙亥八月十二日建，
唐故深州司戶參軍武府君墓誌府君諱幼範，字少真，其先沛人，因官徙第，家於太原，出自有周，公侯繼踵，國史詳之，今可而略，曾祖文謙，陵，宋二州別駕，祖大本，周贈汾州長史，父太沖，北海郡開國公，蜀，德，湖三州刺史，並如如璋，令問令望，府君仁慈惠和，忠肅恭懿，解褐冀州參軍，轉深州司戶參軍事，襲北海公，才高位下，有志無年，以開元廿五年四月十六日，終於河南義里之私第，享年五十，以其年五月十二日，與亡妻謝氏同窆於洛陽清風鄉之原從權禮也，有子四人，震，豫，濟，，恐海變於桑田，志芳猷於蒿里，
故河南府新安縣丞清河崔公墓誌銘並序右金吾衛錄事參軍宋華撰公諱諶，字貿本，清河人也，中祖受賜田於鄭，今家管城焉，曾祖君宙，中書舍人，祖千里，貝州長史，考元緒，壽州司馬，族冠宇，官連中外，時人稱之，故相元綜，公之伯父也，常樂縣主，公之先姊也，公遠承山苗，外接天，幼標奇器，長擅名以性情，故時許直而人莫之惡，虛以應用，故常坦然而眾無以猜，夫難進易退近仁，先行後從為信，理財正辭曰義，近恭遠是禮，故君子之道四焉，公殆庶幾矣，雖曰未學，吾必謂之學也已，弱冠以諸親出身，解褐補州參軍汴州參軍，稍遷左驍衛胄曹，參卿望郡，位愈下而聲雄，戎鈴，綱有條而事，選授新安縣丞，職毗贊，邑誦推多，吏服深慈，政成不忍，自去秋遘疾，迄慈夏彌留，禍結無瘳，乖勿藥，以開元廿五年四月五日，歿於東都擇善里之私第，春秋五十有九，是月廿三日，遷窆於河南縣金谷之原典也，先夫人清河張氏，早世無祿，有子四，曰明，朋，倡，昭，在疚罔極，今夫人廣平宋氏，余之仲姊也，守靡他之志，均養遺孤，甘至難之戚，藏喪事，懷親悼往，遂為銘云，至道常昧，浮生罕期，善者，亦或夭之，之子信立，暗室寧欺，之子福倚，明神庶持，累任，聲績咸熙，庭驥方逸，隙馳旋追，奄喪壽，處捐盛時，惑符同畔，親即維私，志以彰往，情唯見辭，邙山之足，金谷，洛城之隅，自此幽去兮返千齡兮已矣夫，
程公墓誌並序左武衛兵曹參軍博陵崔願述有唐正士廣平程冬筍生而惠和，長而恭肅，信行如弦，義分如霜，強以家，孝以裕父，少以儒書自業，齒胄上序，無何，會府之，首唱高第，識者以公之取銀艾，如俯拾焉，而天難謀斯，留落不偶，郁湮聖代，向十年矣，始公嚴君，中朝雅望，以邦之司直，別乘房陵，楚人剽輕，謗我賄政，天威未察，左宦於巫，公推心晨昏，嘗贍出入，苟陛見之有地，誓煞身而雪冤，美志未從，積憂成病，年卅五，以開元廿五年四月五日，終於東都教業里之私第，其月十六日稿葬洛陽北部鄉之原，兆未從也，嗚呼，天實為之，謂之何哉，賓階客位覆紫苔，琴筵簽匣生黃埃，有志無時古如此，魂兮魂兮歸來，銘曰，天之生我兮，我曹不得有其身，彼造物者，固同期於玄夜，而是子也，乃伏恨於青春，哀挽，淒淒弔客，傳述作於大都，絕姓名於貞石，嚴君放逐兮遠未知，愛子孺慕兮今始誰，惟仁兄之友惠，獨長表弟梁郡劉崑書，大唐開元廿五年歲在丁丑四月己未造，
故泉州龍溪縣尉李君墓誌並序君趙郡人也，仕齊居鄰，世稱名家，在魏分祖，史標望族，題輿錫命，陽平太守之玄孫，衣錦晝游，趙州使君之少子，幼明敏，長惠和，寬而溫，簡而敬，士君子志者，訐有老成之風焉，才五歲，太夫人傾逝，嗥終日，路旁為之袂，寧論識者，不無哀歎之音，尚未知喪亦何常聲之有，過幼學，幸得宿衛，授左衛親府長上，選登次捨，森奉干戈，丁趙州府憂，喪過乎哀，棘心在疾，逾弱冠，調補德州平昌丞，志雲霄，名卑郡縣，子雲疲於執戟，方辭漢廷，溫舒於甲科，言從山邑，謂屈申出處，扶搖在斯，何吉凶倚伏，悔東萃，廿三年冬，妖孽潛構，禍非人召，不虞涉於弊邑，而乃聞於帝城，天威不違，鏡九泉而薄責，徽何補，叨一尉之末班，左授泉州龍溪縣尉，聽天命也，梅福賓仙，小得江湖之趣，子牟學道，載馳城闕之心，既而越閶門，將欲觀禹穴，逍遙物類，放浪浮休，俟行藏也，志不就，願亦違，維舟於浙江之濱，遘病於杭州之館，投密親而旅寓，憚嚴譴而少留，以為無妄之疾，勿藥可喜，有孚惠心，利涉攸往，禍桐廬而不，望玉山而日臻，溽暑方熾，羲和亭午，次於衢州信安縣之藉坊，就閒曠以休神，乃安時而處順，鵬圖不振，鵂鳥飛來，六月既望，十九日旁死魄，安寢而化物泊如，善終也，烏呼之神理若昧，天不遺，俾禰衡未婚，令臧孫無復，他鄉溘至，舊國途遙，駿馬悲鳴，愛妾垂泣，祭歆諸子，魂家僮，危言旋，斥洄湍險，帆侯風而初掛，棹隨歌而更哀，八月復至錢唐，權殯某所，廿五年春王二月，遷柩而艤棹，浮於淮海，達於河洛，艱辛迢帶，提挈漂泊，鄭公為維私，氏情梁棣萼，遂之衿衾，為之沐槨，卜兆邙阜，啟新宅於艮岡葉連山，據舊塋之坤地，是月廿八日啟疇懸窆，封壤負廈，用過乎儉，葬止於薄，人尚其義，事得乎隨，纏綿盡然，使我心惻，匍匐能枚，非鄭而誰，弟兄幾人，唯予哭汝，窀穸永訣，痛骨摧心，銘曰，咎繇蟬聯，伯陽希夷，永錫淑類，迄降於茲，才高位下，身沒名垂，昊天不惠，為人所悲，大隧既啟，孤墳壘壘，輿櫬縣窆，靈衣披披，馬顧兮白馬暮，車旋軫兮秋風度，哀親賓兮感行路，無胤嗣兮天不祚，幽明隔兮有攸處，泉壤兮獨愁予，懿戚謂之袂，尚哉孝子，蓋維天性，不無中路，嬰兒亦何常聲之有，
唐故穎州錄事參軍郭府君墓誌銘並序公諱珽之，字珽之，其先太原人，孝子巨之後，冠冕舄奕，代有賢良，史冊詳之備矣，曾祖汪，隋澧州長史，毗千里之風，贊六條之務，祖迪，皇朝沁源令，勖戴星之勤，居法雷之任，父義方，皇朝彭城丞，同管輅之材，止府丞之位，公少而倜儻，長而耿介，以恭肅和成其性，以忠孝信義蘊其情，以捧檄之心，從執鞭之，解褐楚州鹽城尉，屬駕幸北都，群官咸從，公以文武俱備，忠孝有聞，仗內同四色官上下，恩敕特授穎州下蔡尉，清以奉國，明以蒞人，無何，加宣德郎騎都尉，授穎州錄事參軍，雖簿領盈積，而詩酒無疲，雖塵務喧囂，而煙霞在念，常傲睨雲霄，有輕舉之志，金丹不妙，石火沉輝，以開元廿四年七月五日，終於官舍，享年五十有八，公霜骨凝明，風神秀迥，棄梁竦之歎，從梅福之班，去主父之言，當孫楚之任，才高位下，有志無年，居常待終，奄從物化，嗟乎，謝家玉樹，此日長淪，羊氏金環，何年更識，以開元廿五年正月十日，遷窆於洛陽清風鄉之原禮也，嗣子倚，次子先，先以門蔭補齋郎，有學行焉，有至孝性，欒欒其心，哀哀在疚，同二連之善喪，志九泉而頌德，銘曰，猗歟令德，實曰賢良，魂遊東岱，墳依北邙，停鳳之嶺，臥牛之崗，冥冥玄夜，蕭蕭白楊，草生路斷，性悲志傷，隴昏藏月，山幽早霜，鐫徽播美，地久天長，開元廿五年歲次丁丑正月十日書，
唐故宣德郎杭州鹽官主簿穎川陳府君墓誌銘並序君諱敬忠，穎川人也，舜帝不嗣，禪位與禹，繼其後者，開國於陳，靈源既長，盛德攸在，湖州司馬襲之曾孫，和州烏江令孝之孫，文林郎吏部常選護之子，天資秀敏，神與聰明，常以為漢文愛黃老之言，則游心玄默，魏武重謀能之士，則勵龍豹，既堂而睹奧，亦乘查而識源，詞人尚文，談者貴辯，禮情簡約，易道變通，皆暫窺而盡其要，匪習而成其功，加之以溫良，不入小人之室，日月至焉，造次於是，君子許其國器，交遊以為美談，方將金門，紆組，躡景千里，梢萬尋，竟道之不行，終於下位，悲夫悲夫，嘗聞天道助順，則顏回不壽，王者用才，則公明無貴，悠悠千載，復見之陳君焉，開黃廿三年十二月十一日終於廣陵，廿五年正月廿一日殯於邙山，嗚呼，川流不停，霜露增感，古者崇高其位，神明其道，能不歇滅者，諒在記文乎，惜其不才，勉而述德，銘曰，波天蒼蒼兮茲地茫茫，昔聞與善兮今也殲良，苟存心於理會，亦何悲夫短長，懿者蘭與秋菊，終永古而德音不亡，
唐故寧遠將軍守右驍衛翊府左郎將上柱國贈左清道率府率廣平郡宋府君河內縣君清河張夫人墓誌銘並序公諱知感，字知感，廣平人也，其先受氏，自有周與滅，錫宋開國，明哲繼軌，禮樂相傳，暨易王德，諸侯覆暴，社稷失守，散從樂土或在楚，或在代，在楚則卿子冠軍，傳劍論顯，居代則中尉睦眾，嘉謀成績，其餘令問令望，為龍為先，垂翠，拖鳴玉，以至於有隋銀青光祿大夫，安西都護廓公，生朝散大夫，涼州神烏令亮，胤兵部常選彖公，其子克家睦親，弱不好弄，進德修業，壯而有成，解褐補長上內供奉，寵命累遷，至游擊將軍，州公劉府左果毅，依舊長上，預謀惟帷幄，克清凶丑，加游騎將軍，遷岐州岐陽府折衝都尉，有制曰，材擅蹶張，捷先超乘，雲雷之際，勇效克申，洽其疇庸，宜進榮秩，可寧遠將軍守右驍衛翊府左郎將，趨侍丹墀，作朕心膂，出入青巢，為邦捍衛，斑榮已茂，忠勇益彰，豈意巢鵂興災，飛鶯遘禍，聲伯徵瓊瑰之詠，宣父起梁木之歌，以開元十年正月二日薨於道光里之私第，春秋知命有六，嗚呼哀哉，挫大鵬於楚夢，未展負天之力，伏良驥於吳阪，寧施絕電之蹤，人之雲亡，邦國殄瘁，勳績是紀，沒寵增榮，開元廿二年，有制曰，見展誠效，遽嗟逝歿，禮成慶洽，功在無忘，可追贈左清道率府率，夫人清河張氏，昔軒後錫胤，弧矢崇威，禹會諸侯，玉帛嘉信，漢貂七葉，晉鼎三公，世列孤卿，衣冠不絕，夫人生自德門，幼而淑善，有公宮之壺則，奉師氏之昭訓，及笄之歲，歸於府君，其奉上也恭，其臨下也順，饋享不忒，威儀式敘，悼哉標映，穆若清風，休命自天，寵章伊錫，府君之加寧遠也，增封河內縣君，詩所謂惟鵲有巢，禮所謂從夫之秩者也，洎府君先於即世，殆不勝喪，丹節孤高，青松比操，人謂皇穹輔德，登於眉壽，奈何天不遺，奄其雲逝，開廿四年歲在景之月，以建亥二旬有五日，終於河南府道光里之私第，春秋過耳順之五載，以其年建子之月廿七日，合窆於河南府河南縣河陰鄉伯樂郾之原禮也，孤鸞鏡里，初銜獨舞之悲，雙龍匣中，今遂同歸之樂，惟君武兼七德，勇賈千人，天假之年，位充其量，連名頗之翦，齊跡孫吳，虜騎自寧，邊烽罷候，惜乎其亡也，國之喪寶矣，夫禮貴從權，葬先其達，填塋密邇，城闕依然，太行烈後，少室居前，悠悠萬古，從茲畢焉，嗣子孝虔，思結蓼莪，悲摧欒棘，俾樹徽聲，報於罔極，懼桑田之變改，刊金石以為識，其銘曰，蒿里茫茫，松門風瑟風瑟，英雄蓋世，孰不茲畢，百齡共謝，雙劍同歸，夜台月苦，曉帳塵飛，墨龜順兆，青烏相宅，恐泉路之沉芳，勒勳庸於貞石，
大唐我府君故漢州刺史獨孤公墓誌銘並序季子乘謹撰諱炫，字不耀，河南洛陽人也，其先漢之裔胄，及大盜亂常，神器中絕，全身避地，保姓因山殊方，而代有貴位，六代祖俟尼，與後魏西遷洛陽封東平王，束馬懸車，歸於樂土，龍驤雲大人，五代祖庫者，魏第一領人長，追贈司空，隋贈太尉，久統節制之兵，累贈孤卿之位，祖信，名載於，德實應期，魏尚書右僕射，侍中，周太子太保，雍州牧，尚書令，大司馬，隋贈大師國公，曰皇追贈梁王，邑萬戶，生八男，弁冕中國，有三女，羽儀上京，金穴金鉤，更盛迭貴，翠鳴玉，為龍為光，梁王六子諱，即公之曾祖，隋上開府，領左右將軍，上大將軍，武喜縣開國公，以爪牙雄才，陳師鞠旅，勳庸碩德，畫野離疆，烈祖延壽，皇光祿，太常卿，澤，渝，湖三州刺史，位參九棘，風扇百城，王考諱道恭，皇朝散大夫，州邯鄲，瀛州博野二縣令，鳴琴以理，馴雉不驚，借無其時，良圖莫騁，公即博野之幼子，生而吸純精，母元氣，河目海口，欽頤虎顏，保於大和，合於皇極，所言王霸宏略，皆發自天機，而述作文儒，尤邃風雅，始以門蔭出身，補豫州淮陽縣丞，未歲，遭太夫人喪，在於苫塊，思而不言，終於祥，扶而後起，得百行之首矣，有二連之旨矣，後補洛州參軍，時宰韓公為元帥，特署我公以在軍，羽檄交馳，書記兼掌，降城下壘，一月三捷，有司聞於帝，帝曰俞，予嘉乃功，授滑州錄事參軍，伏舉違，秉筆司勾，廉清者從而與之，傑驁者因而斃之，故吏不為暴，無留事，廉使表第一，轉絳州大平縣令，於是朝訪六疾，晝參兩辭，夕以謀人，夜以省己，使同寮察察，不見我私，出車彭彭，不聞我過，故百役時敘，黔黎大康，八使舉尤，詔除大理司直，銜命赤墀，冤荒服，噬膚滅耳，咸得其情，後兼判丞事，屢決大獄，獻於至尊，筆削無頗，天威屢，公道則可屈，志不可移，執惟精惟一之心，杜險皮請謁之事，以茲剛操，魁然無徒，故三載考績，莫見用，直指表異，當軸者不得已而屈為司農丞，由是心也，易曰，久於其道，天下化成，無何，拜尚書司門郎，雍容省闥，出入諷議，屬太君渙號，輪紱朱焉，尋轉屯田郎中，道惟忠貞，交無舀瀆，賢者一言而自會，蒙者終日而不親，雖執政權臣，非以公事未嘗私室，於戲，大鵬尺，圓鑿方柄，故知其難合也，遂出牧巴州，公亦怡然，蓋無入而不自得矣，地接荊蠻，俗多輕剽，公政必同欲，行無越思，著猾吏於丹書，擒惡以赭服，樹之風教，民莫不用情，正其衣冠，眾咸畏其德，數月可以使，三年且知方，屬朋家作讎，噬臘遇毒，王人出按，至於再焉，公毫髮無私，風霜轉勁，是知磨而不磷，涅而不淄，與夫突梯取容，脂韋遠害，何其廓哉，時宰愧焉，乃遷隴郡，如巴之政，頗忤權豪，復轉劍部，歷一歲，又拜漢州，方欲大庇生民，入輔明主，而鬼神不逞，以開元廿四年歲次景子三月辛巳廿四日甲辰，隱化於官舍，春秋七十，人吏泣涕，行路悲傷，以其年十一月景子朔廿七日壬寅，歸厝於河南府河南縣平樂鄉邙山東原，去先塋三里禮也，公素有逸志，雅好棲隱，每經閒田曠野，青溪綠林，未嘗不甘心矣，及乎出守，茲願彌篤，而皇恩屢降，差池莫從，乃燕居以言曰，昔先正與殷遇，尚父與周遇，留侯與漢遇，皆數百年保天之祿，蒼生賴焉，吾時已過中，殆將休矣，明日遂亟，因誡其嗣子曰，啟予足，啟予手，吾以清白相遺，窀穸之事，爾其庶乎，有子系，永，采，乘等，哀以過禮，毀將滅性，求而不得，日號天，天乎，在昔過庭，小子最幼，薄聞詩禮，求進已數年闕養，不偶時命，居常無寸祿揚名，靜言思之，豈復生理，飲血忍淚，強為斯文，庶幾清風，永無失墜，銘曰，明明我祖，國自於漢，百六之極，狂童叛換，裔胄超然，于飛朔邊，哀實天啟，代不乏賢，奕葉其昌，牽復舊鄉，蟬蛻虎變，化為侯王，山川出雲，篤生我君，汪汪浩浩，馳譽標芬，學而後仕，中外是試，錦帳為郎，銅符出刺，台妙僉允，郡賦推最，明主得賢，蒼生是賴，惟木從繩，方將允，神欺天昧，棟折襄崩，不登於台，中思在野，郁我奇志，滄然淚下，大年既沒，長夜可時，卜其宅兆，將安厝之，雲日無光，賓御不忍，哀挽晨催，清笳後引，哀哀孤胤，往也何依，他山之石，以頌清徽，富陽孫纘書，
大唐故德州安陵縣宰徐府君墓誌銘並序嗣子易纂府君諱令名，高平金鄉人，高祖魏金紫光祿大夫度支尚書金鄉縣開國公諱招字思賢，曾祖隋金紫光祿大夫光祿卿江夏郡開國公諱，列祖唐右千牛諱稜，顯考朝散大夫相州臨河縣宰諱玄成，因生建封，胙土命氏，非夫代襲鴻懿，慶積忱，則曷能纘戎丕績，紹復弓冶，公履太素之貞，元和之魄，崇恕軌物，載仁歸厚，解褐以重試授邢州柏仁縣尉，次任舉賢良拜魏州魏縣尉，無何，調河南府密縣尉，秩滿，拜德州安陵縣宰，授方惟器，舉能其官，擢鳴弦之材，宰亂繩之邑，罰窳，均陂池，使淫盜無所措其奸，豪右不得權其利，是用振聲騰褒，冀崇必復之業，何圖享年不永，遽纏罔極之哀，春秋六十有一，不祿於安陵官舍，於戲，德符新市，化軼全椒，懷惠則道祭相望，追恩則邑建祠廟，跡遺海服，譽滿帝闈，作孚後昆，昭前烈，孤子易等畔深江海，罪重丘山，禮適大祥，復丁內罰，豈有禍鍾天地，而能安此鞫凶，蓼荼之情，物莫偕諭，今以開元廿四年龍集丙子十二月七日合祔於邙山北原禮也，地惟天蔭，山近國門，哀哀父母，昊天罔極，松門兮開何時，霜露淒兮心孔棘，
州大都督府處士成君墓誌之銘並序曾祖信，平陽人也，夫以鼎族傳華，茂德光於露冕，宗台演慶，劭信顯於筠驂，而知玉岫分姿，映連城而振彩，珠流異態，湛照乘以流輝，祖諱質，雅君子也，性恬丘壑，志重林泉，意樂詩書，緯鞭不，君少游朋侶，不仕龍門，不宦登朝，隨時養性，忽遇，奄從風燭，父諱全，清虛不仕，意深南畝，耕鑿積於千鐘，饑屬凶年，父母不虧其色，溫床扇枕，心慕黃香，孝友因心，不虧其操，爐香屢，非復返魂，玉體頻斟，竟無延壽，其時卒於私室，夫人韓氏，春秋八十有二，珠華郁浦，玉潤荊山，錦袖回文，似照丹霞之色，琴聲烈韻，如飄白雪之風，捧盥承夫，不虧婦禮，停梭訓子，無闕母儀，以開元廿四年歲次景子十一月景子朔十日乙酉合葬於五原村西北一里之外崗原禮也，其地華壤，土乃良申，金身入土，玉貌無新，
維大唐相州林慮縣故士邵府君仕馬夫人墓誌銘並序君諱真，字真，魏郡人也，曾祖父馬大將軍，父任益州刺史，魏郡安陽，開元廿四年十月廿六日壬申故人邵字妻馬，幼備女功，長閒婦德，共勤孝敬，和合軌儀，哲人不壽，奄及秋風，十月廿六日終於私室，開元廿四年歲次丙子十月丁未朔廿六日壬申合葬於李村北一里平原禮也，嗣子恐山海遷變，題臂記，何圖一旦哲人無壽，庭寂寥，泉扃獨守，名存歿千齡，孤子庭懷造墓誌也，
唐故通議大夫持節開州諸軍事開州刺史上柱國滎陽鄭公墓誌銘並序公諱訢，字季慶，滎陽開封人也，高祖偉，後魏侍中，曾祖權，開府儀同三司，渠州刺史襄城縣公，祖仁，隋通事舍人，父敝，皇祠部員外，駕部郎中，洛陽縣令，公生而滿月，太夫人皇甫氏歿，及三歲能言，問太夫人所在，傍人答以所諱，公便嗚咽，入精舍焚香禮懺，年十一而洛陽府君終，公哀號，水漿不入口者數日，有成人至孝之性，親族莫不哀異之，自三歲迄於終年，每常為先人追福，禮拜不闕，解褐鴻州參軍，歷宋州司功參軍，荊州錄事參軍，衛王府屬，太子舍人，坐為宮官貶戎州道令，轉曹州乘氏令，遷申王友，出攝汴州長史，改貝州長史，移邢，，濮三州別駕，上佐之任，亟廿餘年，而拜開州，公守官清白，恭慎忠肅，謹篤居家，孝友仁愛，慈順和敏，臨財廉取必義，與物無競，守道委命，不於名利，故蒞汴之後，每五歲不一轉，每轉又不遷，及暮年，嘗欲乞骸骨，草表者數四，而親族以公居官苦節，儲無擔石，強請赴巴路，到任數月，而上請休老罷職，優詔許之，尋寢疾，開元廿三年四月七日，終於故任之公第，春秋七十有六，遺命凶事務從省約，嗣子從一等，扶負靈需，遠歸於洛，以開元廿四年歲在景子十一月七日，遷窆於洛陽平陰里平樂原，公與兄銀青光祿大夫，州刺史，正議大夫，豫州長史，通議大夫，青州刺史諶，銀青光祿大夫，婺州刺史諤，咸以清公直道，俱踐通秩，時人榮之，夫人清河張氏，祖侍中公文收，父銀青光祿大夫，行太常少卿贈殿中監詢孝，累仁踐禮，弈葉重輝，夫人儀形於內，德光於外，正勤，華先落，少終於洛陽審教里之私第，今合葬於公塋禮也，公喪親三歲而號兆，十一考亡而慟泣，幼而敦敏，長而仁和，成而能官，老而能退，與友信，處家國忠，舉不失儀，言必中禮，介然獨立，貞而有終，求之古人，不亦矣，哀哉，德門誰主，冥路何之，佳城一痛，白日長辭，書之貞石，庶贊幽期，銘曰，濟截於河，化為滎波，慶昭遠葉，德茂繁柯，世列忠懿，時宣惠和，弭貂問寵，建隼能多，出入承明，惠都邑，克誕忠孝，道尊名立，輿題政康，帷褰化緝，束馬備，懸車禮及，書詔雲降，丘園未養，昊天者何，哲人長往，身歿西蜀，歸東壤，清白長留，精靈空想，哀哀令胤，欒欒何恃，曾漿共憐，韓爪是擬，同室共沉，桑田海水，敢勒松扃，永全蒿里，
唐故金明縣令上柱國張府君墓誌銘並序君諱惠則，清河人也，時年九十有二，遘疾於河南府河南縣正俗里之私第，嗚呼，秦醫不理，膏肓之疾已成，齊客去瞻，腹腠之症將結，即以開元廿四年十月九日，與夫人氏同窆於北邙之金谷鄉之原禮也，詩歌婦德，史著夫恩，秦晉之禮義協和，潘陽風流秀茂，兩門兼盛，二族俱榮，帷復桂影前銷，而乃劍光斯逝，苔久隔，土壙同歸，露草警於朝晨，蘭燈夫永夕，痛矣哉，乃為銘曰，洛陽山兮墳壘壘，冠蓋歿兮皆歸此，代將謝兮石可留，素車白馬兮使人愁，傷愛弟兮多慘，感嗣子兮胡毀瘠，攀松路兮泣霜風，仰泉台兮固幽石，
大唐故京兆府美原縣尉張府君墓誌銘並序君諱昕，字道光，京兆長安人也，漢廷尉之丕緒，晉司空之徽烈，印傳雙鵲，不墜家聲，冠映七貂，挺生其美，祖宗，隋襄城郡守，和，易二州刺史，剖符按俗，露冕宣風，明斷不謝於分縑，清白有逾於酌水，祖，朝散大夫，上柱國，行閬州西水縣令，術雄五縣，恩寵百縑，調弦則彩翟馴桑，字物乃白鳩巢室，父元，中大夫行寧州長史，才高展驥，德邁題輿，專城假翊，中朝籍甚，君門承懿範，胎教英奇，鄉譽克重於歲寒，庭訓必於忠孝，取父蔭出身，解褐授涇州鶉觚縣尉，秩滿，選授汾州隰城縣尉，丁父憂，服終，選授京兆府美原縣尉，而職司畿甸，聲流台閣，冀斯朝須方朔，欲問西風，何圖天要李通，便游東岱，以開元廿四年秋七月四日，奄終於私第，春秋五十有七，即以其年歲次景子十月三日窆葬於京城南杜城東二百步舊塋之禮也，夫人京兆韋氏，夫人恆農楊氏，遷合嗣子等，臨鶴隧而攀號，恐冥寞無知，鑿石為記，其詞曰，於昭清河，宗社翕，廷尉重道，司空博識，家傳鵲印，代襲貂蟬，剖符求瘼，綰墨調弦，龐統外台，梅福畿甸，德音尚在，魂靈不見，親親雪泣，嗣子攀號，式鐫貞琰，永播劬勞，開元廿四年歲次景子十月三日己，
唐朔方軍節度副使金紫光祿大夫行光祿卿上柱國五原公燕王慕容公故妻太原郡夫人武氏墓誌銘並序夫人太原人也，則天大聖皇后之侄孫，聳極天孫，分輝若木，峻岳疏趾，長源演派，祖承嗣，周朝中書令，魏王，父延壽，皇朝衛尉卿，夫人生自崇闈，長承明訓，女德柔順，韶資婉淑，十有九載，移天貴門，三星備於禮容，百兩煥乎盈室，言無出閫，動不逾誠，秋霜潔操，春旭齊華，才克媲於金夫，邑爰封於石，而靈根宿植，法性潛明，高厭塵樊，屏絕聲味，心念口演，誦真經而靡倦，焚香散花，才尊容而不息，然猛風至，幻體難留，紅顏落於華，素景墜於曾谷，以開元廿三年十月二日薨於京兆長安延福里第，春秋卅有三，琴瑟愴斷，館舍悲涼，紅閨闃其遂空，翠羽慘其無色，即以廿四年景子歲十月三日己酉遷窆於涼城南卅里神烏縣陽暉谷之西原禮也，嗣子右金吾衛沁州安樂府果毅都尉兆，擗標棘心，哀哉荼思，追攀罔極，載割於襟靈，岸谷難常，用刊於玉石，銘曰，南雪山兮北烏城，邦媛殂兮此瘞靈，寒草初凋兮哀挽聲，幽泉已幾時明，
亡宮者，本良家子也，充奉後庭，勤於法度，錫以班秩，酬乎厥勞，享年不永，遘疾雲逝，春秋年八十五，以開元廿四年六月五日葬於亡宮之營禮也，乃刊貞石，式紀銘云，生為匣玉，歿為野土，一辭九重，千秋萬古，
大唐故大智禪師塔銘弟子太僕少卿杜昱撰禪師諱義福，俗姓姜氏，潞國銅人，曾祖仲遷，隋武陟丞雁門令，大父子胤，烈考解脫，並丘園養德，隱居不仕，禪師體不生之神，綱無染之絕韻，爰在悼齔，游不狎群，遂更童長，身無擇行，峻節比夫嵩華，雅量方於溟渤，初好老莊書易之說，亟歷淇澳漳滏之間，以非度門，一皆謝絕，齒邁三十，適預緇流，慧音共芝若同芬，戒相與蓮花比潔，大通之在荊南也，慈導風行，聲如鼓鐘，應同鳴鶴，乃裹糧謁，偏袒請命，逮得法要，式是勵精，浹辰之間，砉然大悟，三摩隨入，順忍現前，大通印可，密弘付囑，自是多歷名山，普雨甘露，經行如市，宴坐成林，門下求謁，固嗤三年之滯，眾中樂聞，常兼五十之喜，則我禪伯之徽業，實亦駿揚於耿光，及游步上都，載脂咸洛，法梁是荷，人寶歸尊，有如王公四葉，下逮裨販百族，明發求哀，涕淚勤請，則亦俯授悲誨，朗振圓音，應器而甌缶必盈，返根則條枚盡洽，如麾尼皆隨眾色入葡，不鼻臭餘香，所可行，分獲契證，堂或落落出，其餘則滔滔皆是，前年輿駕東幸，禪師後旋有洛，閉關靜慮，猶兮言，或趺坐通宵，或冥寂終日，門弟子有觀異相，竊或怪之，知化緣將終，接衽悲侍，開元廿四年夏五月廿五日，右脅徂逝，春秋七十九，僧夏八，粵六月十有七日，恩敕追號大智禪師，秋七月七日甲申，遷神於奉先寺之西原，起塔守護禮也，禪師以道分人運，慈濟物，凡所利樂，率先弘溥，其茂德殊行，則刊在世碑，冥貺神跡，則詳夫外傳，簡茲盡美，略而不書，猶迷變海之期，示勒開山之記，銘曰，關塞西麓，相縈抱兮，極目南臨，伊汝道兮，永錫大智，神所保兮，達人已，豈多藏兮，率由代教，駿發祥兮，於蔭法嗣，道有光兮，
大唐皇甫賓亡妻楊氏墓誌銘並序觀夫孟母訓子，鴻妻事夫，年代悠邈，芳猷難嗣，其有躡前軌之蹤者，則我楊夫人踐之矣，夫人諱麗字娥英，族望弘農，因官徙洛，白環四代，朱輪十人，公侯繼踵，詳乎史策，乃祖乃父，如如璋，並奉國盡忠，居家盡孝，夫人少而柔順，長而貞潔，性廉而儉，心聰而惠，歸依釋教，契龍女之能，經營財產，會陶公之法，固得水旱無懼，吉凶有資，然悟苦空矣，明明真假，雖延誠白月，而無救黑風，不遇藥於西山，遽遊魂於東岱，以開元廿四年六月十七日終於河南縣清化里之私第，春秋六十有一，粵以其年八月廿六日遷窆於洛陽縣北邙山南麓禮也，嗣子阿沖，次子溫，並居喪禮，毀幾滅性，恐海變於桑田，敬鐫芳於蒿里，銘曰，于嗟淑媛，質幽塵，麟鳳卜兆，狐兔為鄰，地久形故，天高月，，永播千春，
劉府君楊夫人銘並序君諱秦客，其先彭城人也，世族傑，磅礡穹昊，因徙居陽焉，君特稟輕清之氣，懷豁達之度，敏而能博，貞而且廉，與朋友交，言行無點而高尚不仕，得赤松之遊，安卑盡養，欽白華之詠，世人以為得懸解之性者，於戲，昊天之酷，其壽，唐開元廿一年閏三月十八日遘疾，終於私第，其年四月十二日，假殯於平陰鄉之原也，夫人弘農楊氏，識性沖和，行不犯物，周於內正，備於母儀，不高不嘻，是貞是順，室家之道盡矣，及至暮年，恭崇釋道，知四大咸假，五蘊皆空，莫不毒火焚軀，愛河溺性，自非西方之聖，孰能拯茲苦焉，於是捨榮辱去我，妥心禪門，穎悟深旨，雖心得自在，而身現生滅，示物有終也，開元廿四年四月廿二日遷化，嗣子倩等，痛慈顏之永隔，嗟幽明之道殊，乃矗構塋域，改卜遷措，以唐開元廿四年歲次乙亥五月庚辰朔十七日丙申合葬於平陰鄉之原禮也，夫志者所以彰令德，俾百代不朽，故刊石以旌焉，銘曰，生也有崖，分命有極，安時處順，萬化之則，天長地久兮人詎存，古往今來兮杳莫分，逝者長往，淒兮傷魂，人生到此，天道寧論，
大唐故隴州刺史薛府君妻弘農楊夫人墓誌銘並序季弟禮部員外郎仲昌撰夫人諱祁麗，字祁麗，弘農華陰人也，百代著姓，五公盛葉，華山之下，墳墓碑版累然矣，則刑部尚書，魏國公元琰，魏國夫人崔氏之女，隴州刺史，新城公薛府君之妻也，於是始昌師恭，儉從傅姆，入其門而可觀，坐其宇而知美，豈有上公之子，諸侯之後，德若是乎，仍棲游覺門，撥離苦趣，福雖備於因果，理不制於生滅，水火之患，盈十年乎，春秋五十一，即以開元廿四年五月十七日自殯室朝於先塋，從夫穴禮也，有子萱，然獨濟喪，事諸親位，哭喪涕夷，物無不遷，願附貞石，銘曰，夫人之德，恭儉有成，夫人之儀，環釧有聲，從夫之死，啟於佳城，松風夕鳥，更相悲鳴，恭惟執，以展哀情，開元廿四年五月十七日建歲次景子，
唐京兆王氏妻清河崔夫人墓誌夫人號曼殊，東武城人也，世業暉映，祖德清淳，語宦者宗其高，論婚者許其大，久談於仕林矣，魯王府主簿山丘之孫，高苑令處賓之女，性與貞淑，天假柔明，自歸於我，廿餘歲，克躬節儉，每服浣濯之衣，推人豐華，自甘粗糲之食，內外以穆，喜慍之形，生五男二女，豈惟善育，故亦能訓，常欲佐夫於台鼎，致子於雲霄，然後歸心禪門，受祺曠劫，何圖天不與善，以今年三月十二日遘疾而卒，嗚呼，恨其志甚遠，命不通，時方盛，路已窮，百年荏苒，此穴終同，青春先謝，遺咸忡忡，開元廿四年歲次景子三月廿九日刻石記之，
仙州別駕張府君墓誌銘並序君諱仁方，字某，清河人也，五代韓國，方知承相之榮，葉漢庭，共識大夫之寵，爰自往古，迄至於今，鐘鼎蟬聯矣，曾祖禮，忻州刺史，褰惟布政，按部宣風，祖感，代州雁門縣令，父則，延州金明縣令，並器宇淹通，風標回拔，功超豹產，跡比恭黃，豈惟福應一門，實亦慶傳後嗣，君髫年振譽，綺歲騰華，鼓仁義於詩書，聳枝條於霄漢，含宮咀徵，偏聞律呂之能，撫玉調金，盡得笙鏞之妙，素鱗涵泳，玄羽低回，解褐授太常協律，縱容禮曹，荏苒華署，聲通竹，節赴空桑，朝廷以禮樂見推，郡邑非賢良莫可，乃出攝涇州別駕，轉淄州別駕，仙州別駕，同清河之化美，類淮海之風清，時望頓歸，允諧斯舉，業光靈派，慶蔚高，加上柱國，承聖恩也，將謂榮登半刺，必踐股肱，任豈期運畢窮泉，翻及請車之歎，以開元廿四年四月十八日，終於河南縣道化里之私第，時年七十，嗚呼，秦醫不理，膏肓之疾已成，齊客去瞻，腹腠之症將結，即某年月日與夫人姚氏同窆於其原之禮也，夫人先少保之侄孫，潞司兵玄獎之士，詩歌婦德，史著夫恩，秦晉之禮義協和，潘陽風流秀茂，兩門兼盛，二族俱榮，惟復桂影前銷，而乃劍光斯逝，苔久隔，土壙同歸，露草警於朝晨，蘭燈夫永夕，痛矣哉，乃為銘曰，洛陽山兮墳壘壘，冠蓋歿兮皆歸此，代將謝兮而可留，素車白馬兮使人愁，傷愛弟兮多慘，感嗣子兮胡毀瘠，攀松路兮泣霜風，仰泉台兮固幽石，
大唐居士梁公故夫人墓誌序夫人彭城氏，軒冕承家，簪纓歷代詳諸家諜，故略而不言，夫人即明府君之胤也，厥惟初笄，言配君子，奉上以孝，訓下以慈，榮慶二門，宣成內則，而芳菲桃李，行立嚴霜，黽俯桑榆，俄怛化，享年八十，奄化，嗚呼哀哉，天高月遠，常娥於是不歸，室虛風悲，安仁以之興悼，以開元廿四年春三月辛巳，窆於東原儀也，刻此方石，銘諸下，其詞曰，婉彼玉媛，言配君子，如何如何，聲，千秋萬歲，長悲無已，
大唐故趙君墓誌君諱壽，其先邯鄲固分枝，今為相州湯陰縣人也，傾澄居慕山水，丘園為生，長曾祖祖表三代嚴風，百年休跡，豈其言德於閭里，夫人清河張氏，夙植天姿，早承家訓，蘭儀內孰，蕙問外揚，春秋卅有金夫四德有聞，頓千仞遵資孝養為懷，則不引逝川夜廿之載心絕俗業息克成禮歸宗而西懷清溫畢世開元次亥閏十一月壬子三日寺東北三里白之右卻背崇巒，刊石勒為文記，漪達人，日月回輪，貞能不忠節為臣，
大唐故前梁君墓誌銘並序君諱義方，安定郡人也，祖多，隋任潤州長史，岳瀆飛，松柏立志，據德游詩詞原開而江波騰，翰苑敷而春花麗，得一代之判雪滅，堅吏冰清，獸去境而雨隨軒懷土而父禾合穎，張堪之麥分岐，百姓哥其來蘇，重其德，隋銀青光祿大夫行台軍大總管，韞王翦之秘略，養之奇能，動御，庇茲華夏，父言，唐朝婆娑不仕罔理脫繁籠之災，寄意丘園，優遊卒歲者也，君其德其學生知，擲賦金聲，發言蘭馥，臨乎百里，彰彼異洎，職滿住自得，爰訪林泉，遂為相州林慮縣人也，嗟夫，夜舟難固，，不考天年，忽歸泉曠，春秋七十有五，以開元十九年九月一日遘疾，於私第，梁木壤矣，邦彥殄矣，士庶潸涕，雲霧色，夫人穎川郡陳氏長女，巫峰誕美，曹媛方賢，四德三從，天生所稟，好仇君子，琴瑟宜家，何期霜葉逢飆，蘭堂永謝，春秋七十有四，開元十八年四月四日卒於寢，是故六姻悼懷，四鄰茹歎，乃命史蘇卜其宅兆，匠石雕其棺槨，方相秉鉞而前驅，孝子擗踴而後送，以開元廿三年閏十一月三日合窆於林慮縣城東五里曲村西北平原禮也，左府燕王之墳，歷千古而馳譽，右接太行之嶺，郁萬丈而秀出，前瞻淇奧，猗猗，後背洹津，魚洶，嗣孫希，嘉惲等，攀號罔極，悲恐海成桑田，山沼，匍匐來謁師，師命僕記其德，謹為銘曰，宗嶽立兮胤川流，心日豫兮名日休，尼父嗚呼魂兮蒿里游，
大唐故滄州司法參軍張府君墓誌並序公諱文珪，字元敏，南陽人也，漢庭弈業，始啟其勳庸，晉室台階，是光於綿瓞，嘉功茂績，有其人，保姓受氏，謂之世祿，公隋青州司馬詡之曾孫，唐恆州九門縣令懿之孫，晉州仁德府果毅都尉第八子，代襲文武，幼挺岐嶷，聰敏肅給，宣慈惠和，弱冠以諸親出身，轉光，萊，滄三郡掾，葭莩之戚，早沐於朝恩，蠱之能，累聞於郡選，庶以公才公望，為龍為光，何人其與能，而位不充量，以開元廿二年九月十八日終於官舍，春秋七十七，夫人恆農楊氏，吏部尚書仁恭之孫，并州晉陽令諶第十四女，公侯錫族，婉惠宜家，式禮不違，其儀可則，將偕老斯得，與善莫欺，俄及逝川，旋悲閱世，春秋六十七，嗚呼哀哉，生也有涯，歿乃同穴，而龜筮既協，窀穸斯開，越以開元廿三年十月廿七日，遷祔於洛陽北邙之原禮也，嗣子光裕，怙恃靡依，鐫見，多慚不敏，敢紀哀詞，銘曰，盛德之後，其音孔臧，庶存必復，忽爾殲良，冥寞厚夜，烏呼彼蒼，用刊貞石，永固連崗，
唐故左武衛州大同府折衝都尉公孫府君墓誌銘徐郡彭炎撰公諱孝遷，字遷，其先遼西人也，周文王始分厥族，漢丞相允著大勳，世世家賢，不絕軒冕，曾祖恪，隋幽州都督，祖亮，唐衡州刺史，父神儼，唐涇州臨涇縣丞，用大理小，不樂桓譚之任，恥居州縣，曾聞梁竦之辭，公即臨涇府君之元子也，幼而多奇，眾或且異，童蒙學劍，弱冠論兵，年卅，以左衛翊衛出身，調補右金吾衛左執戟，秩滿，改右驍衛左司戈，尋遷左御率府中候，累司京職，久侍丹墀，出授右驍衛揚州方山府果毅，勇能制敵，才足總戎，遂轉左武衛州大同府折衝，訓兵習武，以有教戰之功，置陣分行，乃見威邊之策，有制令擁旄朔外，驅傳磧西，聞鼓之聲，力能死戰，遇膏肓之疾，表乞生還，沉瘵未瘳，春秋七十三，以開元廿二年二月十五日奄終於大同府之官舍，里廬之內，孰不輟舂，公河目海口，深謀秘略，未躋高位，爰是良圖，悲夫，尋而歸櫬洛陽，權殯於城東伊川鄉，俟吉辰也，夫人琅琊王氏，窈窕淑慎，作嬪君子，年，先公而逝，公遺命合葬，以廿三年龍集乙亥十月廿七日昭告亡靈，改卜遷祔，移神於北邙山入夫人舊塋禮也，雙衾並舉，二室同封，嗣子右驍衛長上先定等，居喪有禮，毀瘠過人，懼岸谷之易平，刊玄石為銘曰，肅肅我氏自文王，紹生厥德內含章，沉謀宏略武蒞職，令名垂世壽不長，河南洛北兮邙山上，萬古森森兮松柏行，
大唐故朝議大夫上柱國杭州長史姚府君墓誌銘並序公諱珝，字連城，吳興人也，舜以姚墟命氏，恂以初姓封侯，信居八座之榮，為陸凱之舉，士林茂族，簡策詳焉，高祖僧垣，梁中書舍人，宣文殿學士，曾祖最，隋蜀王府司馬麟趾殿學士，西垣司翰，東觀著書，世業傳其儒學，時論比於歆向，祖思明，皇朝河內縣令，烈考益謙，皇朝陽曲，陳留，武義三縣令，乘德純懿，宰縣仁明，肅灌壇之風雨，興中都之禮讓，公含中和之氣，聳貞固之材，素多君子之風，雅有至人之操，沖虛率性，牆宇難窺，理識精明，標蠱之用，文旨風雅，敦正始之作，弱歲以門子翊衛，解褐以地望參卿，始自瀛州參軍，歷臨清縣丞曹州司倉參軍事，皆充本道按察使判官，職在徒勞，務兼軺傳，割常騁其新，罔布訓實，變其僥風，尋轉洛陽簿，復拜縣丞，京劇則繁，庭訟攸簡，綽綽令譽，滿於人謠，無何，遷大理丞，轉密縣令，加朝散大夫，改齊州司馬，慎獄恤廷尉之刑，作宰著王畿之稱，雖增榮章紱，仍屈佐天齊，庚午歲，制除杭州長吏，地即勾吳，人稱票俗，提綱舉目，咸推半刺之能，退食自公，獨守無為之道，而無妄興疾，勿藥嘗委其天真，閱川長逝，藏舟遽驚其遷壑，以開元廿二年十二月有三日，終於杭州之官舍，春秋六十有九，即以明年十月十五日歸葬於東都河南縣金谷鄉西北崗禮也，綃幕遐飄，旅櫬東辭於水國，薤歌啟引，靈需北上於邙山，行路失聲，寒無色，悲夫，公之夫人范陽張氏，故刑部郎中知默之女，女儀婦德，早推令淑之名，從夫訓子，動遵詩禮之義，賦年不永，先公而亡，列則同穴，今從合祔，長子廷光，故平陸尉，早亡，等，哀哀孺慕，欒欒棘心，旋葬稱家禮之意也，式忝姻戚，見斯文，敢稽實行，永播貞石，其銘曰，壽丘綿族，吳興系美，積善餘慶，載誕君子，君子伊何，今問不已，業嗣儒素，學優文史，文史騰芳，宛而成章，刀筆為政，於何不臧，如彼瑚璉，可薦廟堂，如彼竹柏，可凌冬霜，霜凋何疾，生涯遽畢，劍瘞雄雌，弦傷琴瑟，苦月懸隴，愁雲日，于嗟滕公，永秘玄室，
太中大夫使持節房州諸軍事房州刺史上柱國魏縣開國子盧府君志銘並序君諱全操，字全操，涿郡范陽人也，自大岳錫胤，異人出，列於春秋，國史詳焉，公即皇率更令范陽公赤松之曾孫也，皇父承業，皇銀青光祿大夫，尚書左右丞，雍，洛二州長史，使持節同，並二州諸軍事，父玢，皇銀青光祿大夫，使持節虢，貝，絳三州刺史，并州長史，左屯衛將軍，俱以邁德承家，賑仁垂裕，不然者安得軒冕百世，無忝前烈，有貽後昆乎，公業克崇，尤工詞令，調高氣聳，取與不雜，年十六，解褐右千牛備身，秩滿，遷尚輦直長，以材擢通事舍人，承絲布綸，有獻納之美，丁家艱去職，上惜之，服闋，制除舊官，無何，以親累出左遷州晉城縣令，鳴琴之政，下車而得，便人從事，去有遺思，稍遷襄州襄陽縣令，布新酌古，寬猛兼適，再從政，尤練物情，荊襄之間，有雅風矣，秩滿課最，加朝散大夫，上多之，復授通事舍人，及是三歷丹墀，皆出上意，宸眷之極，朝廷榮之，以考績轉尚乘奉御，又遷州別駕，以父諱改澤州別駕，於是晉城之前惠未忘，別乘之股肱斯及，人吏交賀，政有先聲，未三載，陟房州刺史君子謂是遷也，將致凋氓於仁壽，紐絕貫於龔黃，天不遺，俾屏梁木，以開元廿三年五月七日遘疾，終於官舍，春秋五十有四，夫人弘農楊氏，無子繼絕，嗚呼哀哉，初公出於北齊黃門之昭也，范陽公孑立，及公五世，從祖昆弟百人，衣冠半天下，可謂積慶矣，夫鍾無疆之慶，而身絕之，悲夫，夫人所以趨道德，樂生順命，謂死而為歸者，以皇天有福善之應，生可上中之壽，死獲鬼神之依，今躍馬之年，不登耳順，彩取之養，未展膝下，廟食血祀，無子孫之憑，華屋委而莫游，佳城閉而永絕，此識者所以留慟也，噫嘻，昔人有謂曾參浩浩而致眉壽，觀公之敦尤潔廉，素履沉綽，有近之矣，爵在通列，貴為專城，珍玩不御，嬪妾不序，閨門之，未嘗忤意，亦可謂厚德矣，而壽止於此，終以無胤，豈皇天所謂報應乎，噫，螽斯之詠，有不然乎，且大道之行，父不哭子，哭而不哀者，斬之極也，今送終之哀，往而莫返，猶母之聲，不其兩傷歟，內外之會葬執紼失聲流涕者千數，不唯臨喪是為，亦有感於斯夫，嗣子仲容，公之元昆枝子也，孝存錫類，義董承家，作為塗芻，俾備靈物，以開元廿三年歲次乙亥九月癸丑朔十八日庚午遷窆北邙平樂原禮也，嗚呼，陵谷有遷，永夜無像，名號不列，人斯安仰，銘石紀地，庶不朽於終天雲，其詞曰，維岳降神兮實生良士，清明內照兮納人以軌，蹈物不兮惠風斯靡，螽斯何莫兮于嗟絕祀，遺愛在人兮南荊罷市，今也則丘兮吾徒安擬，生為國綱兮魂則帝鄉，嗣子歸之兮遷窆北邙，親友永慟兮塗芻既藏，日月易遠兮陵谷難常，列銘幽隧兮表樹崇崗，庶佳城之不朽兮，將有紀於遺芳，
唐故吏部常選譙郡夏侯墓誌銘並序東封應制及第宋杞撰公諱，字，其先沛郡譙人也，三材肇建，百氏厥興，世濟其美，國富其德，漢魏流芳，嬰列效，名書代史，懋時賢，曾祖鐸，隋遂州司馬，祖太真，皇朝丹州汾川縣丞，當士元之職，光佐千里，在君山之位，克贊一同，公紹意家聲，參名吏部，高必以下，早趨樂廣之命閱川，俄軫孔之歎，妻彭城劉氏，登州刺史倫之第若干女，姆訓夙資，幽閒自得，左琴右瑟，輔成君子之道，敦詩閱禮，乃彰賢達之心，先遘疾，神龍二年四月廿三日卒於綏福里之私第，權殯於感德鄉，以開元廿三年歲次乙亥三月丁巳朔四日庚申，合葬於河南府河南縣金谷鄉之原禮也，雙花落照，更起於悲咽，兩劍沉川，載興於情念，嗣子自勵，痛貫天地，心纏鞠育，玄龜日卜，青烏期，移代上之光華，作泉之氣象，夜綿綿兮不曉，歲杳杳而無春，後倚邙山，風雨之所會，前臨洛水，城池之所，日月上流，銘志下鎮，乃為詞曰，宅邙山兮俯洛川，中有人兮不許年，兩劍雙花自相映，古今代事盡同然，如陵谷之將徙，寄銘志之無遷，豈譙之遺恨，沒河右之不傳，
大唐故可左監門衛將軍上柱國白府君墓誌銘並序君諱知禮，字崇敬，岐邑人也，其先武安君之苗胤，曾祖玄范，隋青州北海尉，大禹疏邑，琅琊所封，牽卑漸神仙之位，擬遠勖圖鵬之羽，祖仁憲，情不偶代，棲遲一丘，披褐懷玉，樂其道矣，父義寶，蘭菊俱美，繼代同榮，懷導養之高術，不干時而入仕，義加旌表，沒代贈綿州司馬，公有賢明之德，適文武之用，弱冠起家為左衛翊一府親衛，直殿中省，豫樟之，秀髮可知，改原州彭陽府左果毅都尉，唐隆元年，屬潛謀內構，陰結禍階，皇上有從代之賢，除後宮之孽，公其戮力，窮穴誅Θ，唐祚中興，授公為游擊將軍，右金吾郎將，復轉中郎，開十三年，東封登檀，改右清道率府率，十五年，駕幸京，留押玄武北門左廂屯營使，賜紫金魚袋，按部飭兵，警夜巡晝，克勤於國，克儉於家，十七年，敕令內使送紫袍金帶，優獎既重，寵錫孔殷，十九年，鑾輿幸洛，改左監門衛將軍兼右萬騎使，尋廿一年，特加三品，制授可左監門衛將軍，勳使如故，其年幽府破奚，以表賀，皇帝批云，卿盡忠列，與國同憂，聞掃賊徒，固多慶快，所賀知，公知心足，恃寵若驚，晚節悟道，持心齊物，榮恥如一，悔吝不生，嗟乎，閱人為代，昔人共悲，開元廿二年十月十九日薨於私第，春秋六十有一，夫人劉氏彭城郡君，婉彼初笄，幸為嘉偶，鳴鳳入兆，乘龍葉慶，胡不偕老，相繼云云，以廿三年三月廿九日合葬於洛城東北廿里舊塋也，嗣子萬，右領軍衛京兆府匡道別將，光玉，京太廟齋郎，吏部選，如玉，兵部選，奇玉，絳州長祚府別將，進玉，右武衛中候，並水漿絕口，欒棘為容，孝齊閔參，哀纏骨髓，恐百代之後，湮滅不稱，敢勒石以藏勳庸，庶將來而不泯，銘曰，禹湯受命，皋伊為臣，聖賢濟代，善惡相因，明明我後，共理斯人，羽翼霄漢，舟楫廣津，戟門甲第，金印紫綬，出入中禁，腹心元首，偉哉英哲，不我眉壽，系彼夫人，復光凋沒，雙劍下泉，齊眉隴月，國人共悲，輟舂市絕，不琢貞礎，聲塵磨滅，敢勒記於泉戶，俾楊輝於後，
大唐袞州瑕丘縣主簿馬君夫人天水董氏墓誌銘並序夫人諱某字某，天水人也，國史家諜，代有其人，狐也史之良，舒也儒之碩，蟬聯組，今可略焉，曾祖某某官，祖某某官，父忠，皇靈州司馬，夫人即司馬府君之第六女也，年十六，遭司馬府君終，十七復丁溫太夫人卒，無父何怙，無母何依，荼毒至艱，豈越於此，廿二，歸於馬君，君子好仇，樂得淑女，實資偶，實配賢才，倏變星霜，行已十載，隨宦河袞，辭滿而還，卜居洛師，歲逾周矣，持生草創，率由指麾，蠱家人，內主中饋，履三千之禮，體九十之儀，且敬潔酒食事也，黼黻纂組工也，恭恪祭祀孝也，克諧叔妹睦也，嚴以教其男，順以訓其女，整肅以臨下，閒和以奉上，讓以與人，仁以由己，詩美淑女，古稱敬姜，比德榷賢，豈是能越，詩書禮樂之規矩，動循於軌範，賢懿明淑之柔婉，行合乎箴誡，嗚呼，五福宜加，嬰此沉疾，自孟秋月，涉季春華，綿歷三時，名醫幾易，藥物寧救，遂及大期，開元廿三年三月廿一日丁丑，終於都德懋里之私第，春秋卅有二，惜哉青春，落此桃李，天道輔善，候其凶折，即以其月廿九日乙酉，殯於洛城東北隅邙山之陽禮也，遺孤藐焉，未能主祭，女子年幼，兩亂一孩，顧此興言，痛心疾首，將恐陵谷遷貿，是用志於泉扃，銘曰，彼姝首子兮，氏系天水兮，家世兮咸秦，魂旅兮邙塵，死如有知兮西上游神，嗟嗟萬古兮永青春，商洛山人高平徐占撰，
大唐故定州無極縣丞白府君墓誌並序君諱慶先，太原祁人也，秦將武安王起廿七代孫，嘉猷諜，備於舊史，曾祖君恕，唐任太常少卿，邵陵郡開國公，祖大威，歷滄，綿，梓三州刺史，父羨言，太中大夫，上柱國，歷太子內直郎，君少負令譽，長彌端愨，年未弱冠，有老成人之風，詞必師經，動必從禮，初任太廟齋郎，解褐拜通直郎，徐州沛縣尉，公廉守職，且從黃綬之榮，沖澹幽懷，獨蘊青霞之志，秩滿，調補定州無極縣丞，蘭蕙馳芳，冰壺自潔，毗贊百里，光制錦之能，兼撫兆人，益彈琴之化，君昔未從官，早丁家艱，哀毀過禮，杖而後起，絕漿七日，始悟參悲，泣血三年，乃知柴孝，為太夫人在堂，君不滅性也，君昆季繁眾，皆相次而卒，花零萼悴，君孑爾獨存，雖竭力於晨夕，猶恨虧於甘旨也，御史中丞兼幽府長史張守知君誠懇，奏充判官，遂暌隔庭闈，驅馳燕薊，所離則遠，游必有方，繩俯王事，未嘗告勞矣，今年二月廿二日，使差給熟奚糧，奚叛遇害，非命而卒，嗟夫，干祿期養，至孝也，臨敵殉節，至忠也，惟忠與孝，君實兼焉，古之仁烈，未足加也，官收骸柩，令遞至都，春秋有八，以其年七月二日卜葬於河南縣平樂鄉原次先塋禮也，胤子齊雲等，幼稚未有所知，夫人彭城劉氏，柏舟念切，松徑悲深，刻以貞石，傳乎不朽，銘曰，蘊忠孝兮惟賢，嗟殉節兮盛年，彼有願兮莫遂，空飲恨兮黃泉，
唐故處士武騎尉王府君墓誌銘並序觀夫易稱嘉道，詩著考盤，故荀卿有言，志意則驕富貴，道義重則輕生侯，其有得詩易之微，樂道義之貴者，則我王府君其人矣，公諱羊仁，字元瑜，其先太原人，因從鑾駕，徙居於洛，今為河南洛陽人也，自飛龍在天，千年啟聖，駕鶴上漢，七日登仙，躍魚標太尉之芳，顧鵲表將軍之妙，冠冕舄奕，鐘鼎蟬聯，代有忠良，史冊詳之備矣，曾祖逸，祖樹，父羊，並怡情碧落，養志青溪，不以軒蓋為榮，唯以琴書適慮，咸高尚其事，不事王侯，僉亭亭物表，皎皎霞外，公少而慈順，長而惠和，學綜九流，文該六義，常閱書於洛陽之市，或賣藥於長安之肆，故曰大隱隱朝市，小隱隱林藪，此之謂也，公吏非吏，隱非隱，逍遙木雁之間，出入是非之境，故常和其光而同其塵，晦其明而藏其用，澹然無慾，怡然樂道，每傲睨雲霄，有輕舉之志，金丹不妙，石火沉輝，以神龍三年八月十八日，終於時邕里之私第，享年五十有二，公器宇沖邈，神情俊拔，雖跡處寰中，而心游天外，雖所居環堵，而志狹九州，生兮若浮，委鴻爐而順化，死兮若休，睹來而何易，亡妻陳氏，陳主先之裔，令德有四，貞心惟一，詩禮備聞，箴誡咸奉，自良人下代，守志孀居，歎松蔦之無依，誓柏舟而有願，大明真假，深悟苦空，延誠白月之辰，不救黑風之難，以開元廿三年五月一日，終於清化里之第，春秋七十有六，粵以開元廿三年八月十九日，依周公合葬之禮，同窆於河南縣之平樂原禮也，有子七人，長子溘先朝露，第四子奄入夜台，第二子前撫州參軍惟忠等，並孝過人，居喪盡禮，恐海變於桑田，敬鐫芳於蒿里，銘曰，洪源括地，峻岳凌天，玄經有術，丹灶無煙，道積猶學，輕舉成仙，緱山七日，遼水千年，嗟嗟哲士，不嗣前風，四大非有，五蘊皆空，北山之北，牆東之東，園林蕭索，丘壑冥蒙，洛陽城北，邙山之陽，衣成蛺蝶，樹化鴛鴦，草生路斷，山幽早霜，騰徽播美，地久天長，
唐故中大夫行太子內直監白府君墓誌銘並序君諱羨言，唐之聞人也，昔天命祝融，制有於楚，洎王熊居太子生勝，避地於吳，錫號白公，爰命氏矣，勝孫起適秦為良將，爵武安君，始皇踐祿，思武安大業，封太原侯，今為太原人也，後十五葉生建，仕齊為中書令，贈司空公，生曾祖士遜，齊為散騎侍郎，生大父君恕，參神堯皇帝霸府倉曹，轉開府大將軍加太常卿，生皇考大威，持節滄，綿，梓三州刺史，公則梓州府君之第二子也，世傳光亨，駿有聲，維家之榮，年可稱，弱冠從政，以公文足經代，武能鞠旅，拜長上果毅，坐家季極刑，黜為封州司馬，要荒題贊，貞亮不渝，雖之蠻陬，我亦何懼，稍遷吉州太和縣令，恪居乃政，政是日躋，仁厚於人，人無卒癉，豈伊小邑而用牛刀哉，無何，拜中大夫左金吾衛長史，嚴城夙夜，以警巡偵，輦路驅殿，莫匪革奸，詔為太子內直監，裳服以司，玩好以時，自公典之，罔不勉之，公守雌全真，樂天知命，不矯詭以干進，常含弘以誕節，秉儒墨之術，道將有孚，負韜鈐之材，時未見用，於戲惜哉，享齡七十，以先天二年正月廿七日終於京兆里第，夫人河南賀若氏，海陵公懷武之孫也，其頎鮮膚，綢直如發，亦既就禮，林風肅然，螽斯載歌，采繁循度，天不駿德，降災如何，春秋七十有六，龍集戊戌八月十有五日遘疾毓財里，考終厥命，胤子有十，仲曰慶先，官至定州無極縣丞，季曰嗣先，官至漢州參軍，並先夫人而逝，噫哉有若李氏女平遙縣君，永言孝思，欲報罔極，載問龜策，如炎如荼，以開元廿三年八月十有九日奉府君夫人神安厝於平樂原禮也，邙山之陰，壘壘丘隴，瘞此人琴，車止兮遏，古木閉兮煙深，俾刊貞芳，以永終譽，銘曰，芊強霸兮我氏出，貽孫謀兮世咸秩，鍾令名於夫君，偶淑賢於家室，孝女奉厝需於吉兮，冥冥丘墳禮其畢兮，
唐故朝散大夫滁州別駕蕭府君墓誌銘並序中大夫檢校尚書工部侍郎集賢院學士上柱國徐安貞撰公諱謙，字思仁，蘭陵人也，蕭氏之族望舊矣，梁武皇帝，公六代之祖也，高祖梁宣皇帝，曾祖岑，梁太尉，吳王，大父球，隋秘書監，仁化侯，皇考繕，皇朝銀青光祿大夫，衢州刺史，蘭陵侯，比三後之餘，猶列侯之盛，公幼而純固，專精學植，傳乃為癖，詩而能言，年十六，國子明經擢第，仕之初筮矣，調補許昌丞，轉河內丞，廉使舉以清白，時天後稱制，以姻戚之累，限乎朝列，乃授許州錄事參軍，滿歲，丁蘭陵府君憂，而泣血過制，誓身不仕，親黨謂之曰，揚名不復，非孝也，亦以蒸嘗或闕，遂起為蘇州長洲令，因讓德之風，行清靜之政，州牧梁惟忠雅相器重，復以上聞，尋加朝散大夫，轉滁州司馬，滁實清流，合公之性，無何恩制除別駕，仍聽致仕，羽翼為命，屏星已懸，在浚之郊，歲時半祿，昊離鼓缶，貧居晏然，遠近名賢，希風慕義，以開元十二年七月十四日寢疾而終，春秋七十有四，權殯於大梁城東，公孝乃純至，清以為寶，守其沖和，幾乎壽考，有如此者，安排處順，夫人彭城劉氏，永樂令行之之孫，洛陽主簿延緒之女，爰以女憲，成乎婦道，繁衍親屬，中外為儀，閨門之，室家相謂，子不立父也，不忘既誡，是擇賢夫，有若諫議大夫河南褚庭誨，有若河南縣尉義興蔣渙，皆人倫之選也，不亦知人，動著容範，倏爾乘化，以廿二年七月八日終於東都弘道觀，享年六十有六，即以廿三年歲在乙亥九月癸丑朔八日庚申與別駕府君合祔於河南縣平樂鄉北邙之平原舊塋禮也，子習，普，哲等，克終遺訓，雨露增思，萬石之門，能傳孝道，其銘曰，於惟蕭公，厥德淑清，恭而好禮，善不近名，乃歷官政，休有列聲，人皆事親，公為盡孝，先意竭力，是則是效，翼子謀孫，率以成教，卿族之，琴瑟有之，差池考終，合祔同時，舊塋新墓，銘石於茲，
唐故冠軍大將軍行左屯衛翊府中郎將幽州經略軍節度副使翟公墓誌銘公諱詵，字西城人，漢高陵侯方進之派別也，錫羨滄青郊，當雲雷之初，效誠款之節，故嘉之，以曾祖逸為新安府右果毅都尉，至大父奴子，授左玉鈐衛將軍，允武允文，有嚴有翼，緇衣弊而改作，寶刀秘而傳，公挺鷹揚之姿，履弓冶之業，能其蠱，克誠以勳，解褐授右衛中候，遭家不造，丁茲閔凶，襲父之故，授冠軍大將軍，行左屯衛翊府中郎將，情禮斯奪，哀訴莫申，拖玉參榮，琳琅之聲自遠，佩成德，芄蘭之氣自芳，無何，左威衛將軍，封遼西縣開國男，又進封遼西郡開國公，如故，屬天驕尚梗，河朔未清，以公為經略軍節度副使，廟堂算遠，金鼓氣雄，遭時不遇，王師小衄，貶授左威衛中郎將，體厥命也，寵辱不驚於心焉，夫人李氏，初自系嬰，終於訓，琴瑟之韻，穆貞信之行高，故宗族稱其孝也，州閭稱其仁也，悲夫，聚為委和，散為委順，夫人開元廿一年歲次癸酉十二月七日終於薊邑之第，春秋有三，公以廿二年歲次甲戌二月十八日終於幽郡之第，春秋五十有七矣，嗣子滔，哀深岵屺，感絕楹書，以其年七月十四日祔葬於北邙原禮也，切行之美，冀垂馨香，故授筆於我，以旌不朽，其詞曰，鬱鬱滄海，生忠烈兮，英材，效心節兮，物以時變，奄千月兮，桂馥蘭芬，長無絕兮，
大唐故朝散大夫行幽州都督府薊縣令南陽白水張公墓誌並序公諱積善，字餘慶，南陽白水人也，父昌州帶方府果毅仁倫之子也，若木高標，蕩吹星辰之氣，太阿淬鍔，騰躍雲龍之色，洎大唐御歷，策名聖朝，道偶會昌，遂趨宸極，解褐內中尚令，又宰漆水薊縣，入則嚴侍衛之威，出則馳清白之譽，絃歌不理，聲華早肅於武城，鷹忽飛，貞廉遂清於六合，在天胡忍，殲我哲人，景龍三年四月八日，薨於薊邑，享年六十有一，夫鸞凰沉冥，詞人與之謠詠，松桂凋隕，君子為之歎息，以開元廿二年歲次甲戌八月乙丑朔十四日壬寅遷於洛城之北邙山之陰，飾其墓也，章善述德，而作詞云，真人御極，英靈運昌，馳我忠節，來賓上皇，入侍軒陛，出奉輦轂，天眷勳華，朝章明肅，理化人宰，絃歌武城，德合鸞鳳，志尚廉貞，名跡起然，人世淪沒，旌表惟賢，操觚有述，
故吏部常選遼西段府君墓誌並序公諱貞，字處默，京兆長安人也，天道悠遠，吾不得問，人理天閼，是不知然，公素行冰清，深心鏡白，與朋友信，在州里仁，鴻漸於陸，思盡忠以奉上，羝羊觸藩，空委命以守道，時不我與，心其樂之，如何不天，遘疾而殞，以開元廿二年六月十四日奄終於尊賢里，以八月十四日祔葬於北邙山平樂鄉之原禮也，嗣子萬碩，號天雨泣，擗地摧心，招榮不歸，祖庭有禮，卜其宅兆而安措之，雲旌翩飄，風挽淒楚，作魯之合，非衛之離，閉黃壤以千春，與白日以一訣，有來觀者，情何以堪，嗚呼，孝子生事之以禮，死葬之以禮，在於是乎，敢作銘曰，才洪騰，功名麼麼，時不與兮行果，父兮顧我，母兮育我，欲報德兮無可，掩玄泉兮松柏煙生，哀哀孝子兮淚墜，
大唐故雲麾將軍可右威衛將軍員外置同正員上柱國右羽林軍上下兼知射生使監河東河西道兵馬使內供奉高府君墓誌銘並序公諱定方，渤海人也，祖神，右金吾將軍，考護，左衛將軍，公含煙之秀德，稟河岳之上靈，氣蘊憤於雲霞，志藏貞於金石，立行可模，置言成軌，英華外發，冰潔內明，其動也若雷之震，其靜也若山之寺，其正兮如電之逐，其取兮如風之飛，信貔虎之威，實熊羆之壯也，爰拜雲麾將軍，守右威衛將軍，員外置同正員，右羽林軍上下仗，內供奉，上柱國兼知射生使，敕賜上宅三區，亂彩一千段，細馬十匹，公修七德以侍衛，謀六奇以偶戎，忠誠越飛之效，策功殊汗馬之勳，爪牙之詠以鄣，腹心之頌斯煥，邇無不懷其德，遠無不畏其威，雖廉藺之高，無以尚也，而遘疾彌留，焉大漸，開元廿二年秋七月四日甲子薨，春秋五十一，以其年八月廿六日甲寅葬於洛陽東袁村之原禮也，嗣子琳等，痛慈顏之永隔，悲風樹而無徵，奉觴奠以摧心，仰蒼而泣血，悲乎，蟋蟀在堂，歲聿其暮，梁木其壞，哲人其委，克播遺塵，以刊茲石，其詞粵，赫矣將臣，忠焉居位，腹心內貞，爪牙外利，德蘊貔剛，志懷虎毅，驕悍戎夷，哮豁不義，振育禁兵，侍衛蘭，居安如危，恭勒勵己，巖巖若山，清冷如水，檢跡闕庭，名揚遐邇，太山其頹，是人所竦，逝者川流，寂寥楊塚，一辟荒埏，長扃幽隴，身歿名存，鐘石所重，山人愿詞，
大唐故贈綿州司馬白府君墓誌銘並序君諱義寶，字休珍，岐邑人也，秦左更白起之枝胤，祖玄范，隋青州北海尉，齊代之間，南陽卑秩，黽俯從事，理乃有聲，父仁憲，散發林丘，傲情墳素，有箕穎之節，誠羲皇上人，黃叔度無位宦心，郭林宗棄人倫望，君繼代襲祉，蘭菊更秀，稟中和之道，含大雅之仁，物不能屈，時不能幹，慶緒克昌，天寵殊及，沒代贈綿州司馬，豈不以堅白其操，涅而不渝，孰能無求，更榮身後，以天授二年十一月七日疾終私第，春秋五十有三，夫人李氏，成紀人也，作嬪君子，承奉宗廟，內則明訓，月儀毓德，何鳳皇之吉兆，促為之深災，閉日泉中，移天地下，有子知禮，少梗有文武之略，所經擢用，皆處要津，位列通侯，門榮戟，開元廿二年十月十九日在官而薨，時窆洛城東北，玄龜卜地，白鶴留祥，貽厥孫子，胤業其昌，嗣子萬，父沒觀行，顧命有誡，匍匐而遵，乃於壽安，發徙祖墳，京師迎親喪，同歸此塋，用周公合葬禮也，雙需雙，載馳載驅，號泣隨之，先遠攸屆，新塋舊櫬，哀今悲昔，敢作銘曰，神理浩浩，生死無涯，薤歌先路，蒿里為家，伊惟府君，遺善後聞，塋松為蓋，隴兔成群，卜宅移吉，俄遷此墳，爰自河南，遷神鞏北，恐湮淪而不紀，寄琬琰而斯勒，
大唐故清夷軍倉曹兼本軍總管張君墓誌銘並序朝議郎行冀州下博主簿集賢院學士万俟餘慶撰宣德郎行許州許昌縣丞直集賢院南陽張若芬書君諱休光，字芬，清河人也，昔揮為弓正，初開得姓之源，仲稱孝友，始大承家之業，車騎以勳高七葉，位極漢朝，司空以德冠一時，榮參晉室，代濟厥德，不隕其名，曾祖素，祖隴，父泰，並聲聞海內，道著衡門，美璧明珠，不為池隍之寶，安車駟馬，不屈巖藪之心，君雅願不羈，宏才脫略，鐘鼓不能啟其齒，脂膏不得潤其容，汪汪萬頃，不見涯，至如韜鈐秘術，譎變權謀，莫不吞若胸中，運諸度內，旋以良家子調補清夷軍倉曹兼本軍總管，後以軍功，有詔賞緋魚袋，憬彼東胡，獨阻聲教，蹂踐沙漠，蒸湧囂氛，皇靈遠鑠，爰整其旅，君躬擐甲冑，屬當戎行，短兵既交，摧然陷沒，次子上柱國游秦亦以武勇，時隸軍行，奮不顧身，抽戈赴敵，蜂蠆有毒，忠良殲焉，萬姓于是呼嗟，三軍為之飲淚，馬革來歸，果效班超之願，家成忠孝，遙徵卞壺之名，以開元廿二年十月廿二日歸葬於河南北山平樂鄉之原禮也，次東南十四步，即游秦之墓，高墳同域，拱樹連蔭，千載歸魂，此焉游處，妻柏氏，長子游晉等，枕戈嘗膽，毀貌隳情，庶揚徽烈，永利泉壤，銘曰，英英乃祖，灼灼靈苗，才通思洽，武烈文昭，烏桓末裔，檀石余，挺氛地豈，作援天驕，皇威赫怒，軍容大振，偃月臨營，橫雲拂陣，猗嗟夫子，哀哉令胤，既不力存，空將命殉，洛城之北，邙阜之陽，新移宰樹，式瘞便房，榛枯野火，葉死秋霜，唯余盛烈，終天不亡，
唐故太原府太原縣丞蕭府君墓誌銘並序公諱令臣，字禎之，蘭陵人也，微子嗣殷，源以之遠，侯相漢，流以之長，至彪為中書令，徙居蘭陵，代有懿德，曾祖岑，梁吳王，祖瑾，永侯，隋親衛大將軍，父凝，趙州司功，左授雅州盧山令，公生稟淳和，靡德不鑠，孝友資性，直方立身，若貞松高標，良玉發潤，俗不可得而黷也，代業不墜，祖德聿修，出入無違，餘力成學，至於六經正始之道，九鑰凝神之術，四禪絕謂之教，罔不精該，洞與心悟，常曰，吾遠祖漢相國何，每僻陋安宅曰，若使後代賢，師吾之儉，不賢，無為勢家所奪，又外遠祖大尉震云，無廣室宇，使後代知吾清白吏子孫耳，欽若二祖之訓，克舉百行之美，至哉，年弱歲，丁廬山府君憂，泣血絕漿，幾於滅性，鄉閭遠邇，無不嗟服，解褐荊州當陽丞，德禮變荊衡之俗，改授汾州介休尉，直諒成汾晉之風，秩滿從調，會府屬塚宰氏大練多士，尤旌書判，密名考，示人以公，判入第二等，超授北都太原尉，羨才也，累遷太原丞，寵政也，噫，天縱其能而不與其壽，以久視元年正月九日遇疾，啟足於太原之官舍，春秋五十六，公體惟真素，行實高邈，業固豐碩，器則沖深，抗節加乎彝倫，立言成乎不朽，誰謂與善，曾不遐齡，壯志溘於白駒，遠圖歿於黃綬，悲夫，夫人南陽張氏，鄆州刺史偉度之孫，州長史越石之女，祗若婦德，克閒有家，宣昭母儀，撫訓孤嗣，義方既著，棠陰不留，以開元八年六月十三日終於河南縣政俗里之私第，春秋六十四，以開元廿三年二月十日遷祔於清風鄉安樂里之舊塋禮也，長子寬，濮州濮陽主簿，不幸早世，次子寂，蠱用譽，丕烈克揚，孝感終身，哀荒罔極，於戲，茫茫天壤，鬱鬱山河，積餘慶之無窮，知子孫之逢吉，銘曰，殷臣播德，漢相流慶，才賢繼軌，子孫其盛，矯矯高節，忠孝自然，安仁體道，知命樂天，蒞彼二邑，人以康理，聿來汾京，獨擅其美，牧卑晦跡，志匪旬榮，天假之才，而奪其齡，玄堂神邃，貞石載刻，萬古千秋，潛靈紀德，
王府君墓誌並序府君諱德倫，河東太原人也，志性貞廉，執心亮直，解褐任原州右玖監牧，處職克濟，公有聞，奉使東京，便居雒邑，開元十九年十一月廿三日，終於洛陽縣思恭第時年九十，夫人吳氏，母儀有則，訓子方，與善無徵，奄風從燭，開元廿二年六月廿三日，終於本第，時年七十三，開元廿三年二月廿三日，合葬於都城東北邙山丁巋其禮也，二息花萼增思，霜露均哀，茹荼之酷何追，攀柏之悲罔及，遂為銘曰，卜葬伊何，邙山之側，薤露歌斷，松風思惻，墳欲兮土還色，草青青兮傍荊棘，歸赴本期，反魂無力，白楊一聽，悲來填臆，
唐故大中大夫使持節青州諸軍事青州刺史上柱國滎陽鄭公墓誌銘並序鄭之先，簡牘詳矣，公之事，耳目存焉，聿思覺德，於以正議，議曰，仁者壽，德懋官，自天命之，惟人所召，抑壽則多辱，貴將期驕，是滿盈誡，非報施，或者公求之歟，天與之歟，不然，以公之仁，年才八十四，以公之德，官止二千石，則古之上壽九命者，彼何人哉，公諱諶，字叔信，滎陽開封人也，五代祖先護德，授右僕射，勳封襄城公，子偉，仕魏，官至開府儀同三司，華州刺史，加少傅，偉子大仕，隋開府儀同三司，渠州刺史，並襲爵襄城公，大仕子仁基，隋通事舍人，仁基子敞，皇朝洛陽宰，公即洛陽之中子也，氣德靈粹，行中規繩，寬而不束，柔而能斷，敏而好學，文而有禮，年七歲，丁內憂，悲號不飲，屢至殞絕，洛陽憂之，遂自抑以從，立身揚名若此，其孝之大者歟，識者知積慶有歸矣，弱冠國子明經高第，授潤州參軍，丁洛陽憂，解，服闋，補始州參軍，丁繼親憂，解，皆僅至毀滅，俯而從禮，其後歷齊，涇，定王，洛州四掾，廉察使重其名，引為判官，轉安邑，尉氏，江都，伊闕四宰，入為符璽郎，佐徐，曹，許三州，守歸，楚，萊三郡，其在參軍也，墓猷塞，其在廉察也，清濁辯，其在掾佐也，采以貞，其在牧宰也，政以德成，時論歸美焉，於是永懷止足，抗疏誠請，優詔嘉許之，拜青州刺史，仍聽致仕，尊德崇年也，居數歲，以開元廿二年十一月十五日寢疾，薨於河南洛陽審教里之第，嗚呼，惟公入則孝，出則忠，撫親以和，彼友惟信，因謂性與道合，動不違仁，豈徒聞義力行，見善且格而已哉，方將翼贊一人，儀刑百辟，梁木其壞，凜如壓焉，公之夫人，宗之祖姑也，實有內則，先公而終，閨範家聲，志在豐石，嗣子元一，貞一，太一，志一，興一，今一等六人，貞一早亡，余實就養，咸有一德，是稱五常，性成老萊，哀深孺泣，思復良冶，式遵聖政，爰定窀穸，以從禮經，以開元廿三年三月廿三日權窆於洛陽縣平陰鄉之原禮也，以宗忝內子之族，居執友之胤，嘗荷一顧，匪圖百身，彼蒼者天，無為善己，乩若明德，龔述哀頌，頌曰，司徒種德兮大啟邦宇，僕射因之兮載建茅土，光光三葉兮嗣居端輔，挺生我公兮圓規方矩，寬仁恭儉兮莫余敢侮，褰帷剖竹兮則曰黃杜，惟翰作霖兮將陟申甫，天胡不惠兮殲人之主，愛棠罷市兮匪獨伊古，參漿柴血兮誰謂荼苦，哀哀哲人兮此泉戶，其後必大兮是亦何補，凡百君子兮泣涕如雨，朝請郎行右金吾衛兵曹參軍事楊宗撰，外孫前寧王東祭酒元光濟銜哀書丹，鐫工陳須達，
唐故右威衛將軍上柱國王公墓誌銘並序觀夫由余入秦，日仕漢，楚材晉用，自古稱美，其有才類昔賢，用同往彥者，則我王府君其人矣，公諱景曜，字明遠，其先太原人，昔當晉末，鵝出於地，公之遠祖，避難海東，洎乎唐初，龍飛在天，公之父焉，投化歸本，亦由李陵之在匈奴，還作匈奴之族，蘇武之歸於漢，即為漢代之臣，公之族代播遷，亦其類也，聖主嘉之，賜第京兆，今為京兆人也，祖湛，往在海東，養高不仕，不以軒冕為榮，唯以琴尊自逸，雖室居方丈，而志狹九州，雖跡處寰中，而情逾天外，同魯連之遊東海，若四皓之隱南山，父排須，皇朝贈安東副大都護，隨會可作，眷眷忉九原之悲，相如可生，凜凜有千年之氣，公忠貞成性，廉直居懷，尤善駕馭，明乎廄牧，初授殿中奉乘，稍轉七衛中候，俄除率府司階，尋改甘泉果毅，無何加游擊將軍守翊府左郎將，頃之加中郎，超右威衛將軍借紫金魚袋，並依舊仗內，驅馳紫禁，趨侍丹墀，扈太液而登建章，從長陽而過細柳，作明君之牙爪，為聖主之腹心，頃緣親累，出為黨州別駕，天子知冶長之非罪，思樂羊之忠赤，特追復舊官，依前仗內，調夏後之二龍，馭周王之八駿，進奉之妙，簡於帝心，雖古之造父王良，無以過也，嗟乎，逝川不捨，朝海之志徒勤，曦光易流，捧日之誠空積，以開元廿二年十二月六日薨於位，享年五十有五，粵以開元廿三年二月廿三日承詔葬之禮，依周公之儀，與亡妻李氏，高氏合葬於河南平樂原禮也，李氏先以開元十年十月廿日終，春秋有三，高氏先以開元廿二年正月廿三日亡，時年卅有九，並婦德聿，母儀成訓，契柏舟而皆誓，同華而早零，簫成鳳遠，暫分飛於紫霄，劍合龍還，長共盤於黃壤，嗣子右肱，同二連之善喪，泣九泉而頌德，銘曰，翔空矯翼，縱壑騰鱗，猗歟炳靈，郁為忠臣，帝澤如海，王言似綸，慎同萬石，勇敵萬人，榮隨歲積，寵為恩親，赳赳蹺捷，邦家之鈞，曲池既平，高台已傾，北軍除籍，西第餘名，人生到此，飲恨吞聲，四大非有，五蘊皆空，宜男依草，少女隨，貴賤雖別，存歿情同，魂遊東岱，墳依北邙，常觀鵲，恆瞻鳳皇，情同戀主，志若勤王，隴昏昏兮藏月，山幽幽兮早霜，痛行秋兮萬古，列青松兮白楊，
大唐故揚州海陵縣令李君墓誌銘並序粵天地立，禮義行乎其中，禮義興，孝為百行之大，以孝加仁而義著，以仁道而德全，是以事於國而名位光，習於家而衣冠繼，有唐之代，甲子累百，李氏之業，寵列簪軒，纂祖承家，傳之不朽，可為善人歟，父貞，惠和溫肅，英懿柔良，孤立玉峰，秀兼文史，曉為泉徹，通鑒人倫，累歷清資，脂膏不潤，初從班列，任羽林倉曹遷袞州平陸縣令，重遷舒州司馬，又改揚州海陵縣令，馴翟有聞，牛刀再屈，強禦有憚，奸豪不禁而亡風，孤弱是存，貧下有懷而仰德，以開元六年十月廿七日寢疾，薨於宋州，妻郭氏，開元廿一年九月八日終於時邕之宅，以開元廿一年十一月廿七日，合葬河南縣梓澤之原禮也，其地也勝，其時也良，嗣子良左等，孺慕有切，悵離感恨，三年泣血，其粒不加，其情倍，志表豐石，圖文銘曰，白花萼萼，采之何獻兮，黃泉沉沉，永思不見，庭有兮望無樹鳥為鄰，地久天長兮苔石古，水流代無，歲次癸酉十一月甲子朔廿七日庚寅郭書，
大唐孟府君墓誌銘並序君諱暉，字懷璧，其先出自有周，魯有三卿，則孟孫之後，曾祖昭，祖方，父保，並天骨韶茂，風神回拔，仁義窟，國珍家寶，君弱不好弄，長實素心，進退可觀，言行無點，挫廉逃譽，不以榮利關情，知命樂天，常以琴書自許，故明時不仕，從其志也，所冀積善餘慶，長保休寧，何圖享年不永，奄見傾落，開元廿一年八月廿七日寢疾，終於洛州，遷於私第，春秋六十有五，以開元廿二年正月十日，遷窆於東都河南縣金谷鄉之原，從周禮也，嗣子，不墜析薪，克紹光烈，仰求作者，乃勒銘雲，其詞曰，哲人兮既往，行路兮悲辛，九泉兮一閉，千秋兮萬春，
大唐將帥舉文武及第前振威副尉守右武衛蒲州永安府左果毅都尉崔澤夫人張氏墓誌銘並序夫人諱端，字康，清河東武城人也，皇朝御史大夫，吏部尚書嘉福之季女，弱貴夙孤，保柔知訓，言不苟應，時然後發，心所在謙，動而途照，逮有行他族，常室如懸罄，美全乎婦順，執於姑喪，故能家人忘貧，君子涉道，奚華之早落，致鳴鸞之獨飛，行年卅，開元癸酉祀十二月廿九日，逝於河南思順里，逾年龍集甲戌正月癸亥朔廿八日庚寅，稿殯於邙山伯樂原，俟吉兆也，噫，有涯共盡，無年是恆，遺女在藐，幼男尚咳，餒而則思，但有屑泣，禮未雲識，焉能服喪，墳櫬遽深，對平生之象物，松賈不殖，起窮愁之暮煙，敢撰徽烈，謹銘下泉，辭曰，德既孤兮禍未悔，鏡已空兮人復，息垂之清響，閉權封之夜堂，
唐故定州唐縣丞柳府君墓誌銘並序君諱正確，字隱之，河東解人也，士師錫羨，國史流芳，蔚為茂族，冠諸著姓，州別駕諱客尼，君之王父也，人推展驥之才，洪州豐城縣令諱明傑，君之皇考也，俗賴馴之化，君芝蘭育德，清白承家，初以門蔭，夙趨天闕，晚以能，亟勞州縣，劍門馳譽，河朔飛聲，期福善之有徵，奚陰騭之無准，以開元廿二年二月廿六日寢疾，終於洛陽縣豐財里，春秋六十有六，嗚呼哀哉，以其年三月九日殯於邙山北原禮也，銘曰，天道亡親，寧夭善人，河山萬古，松柏千春，刻貞石，庶不泯，
大唐故左千衛鎧曹源府君夫人薛氏墓誌銘並序夫人諱淑，字婉，河東汾陰人也，家承鼎鉉，代襲衣冠，魯傳聯輝，漢史載德，瑰奇間秀，禮樂攸聞，曾祖敬仁，隋銀青光祿大夫，本郡太守，檢校泰州刺史，祖臻，隋京兆萬年縣令，父玄繹，鄧州錄事參軍，並才高一時，德邁千古，或政從人化，庭聞鳴鳳之祥，或惠及風行，履有飛鳧之美，作人倫之楷則，為州郡之紀綱，夫人降淑凝芬，含章誕懿，體芳規於妙歲，展柔范於笄年，教始公宮，配成君子，昭組川之事業，懷瑰琰之真心，娣姒欽其母儀，內外高其仁行，未盡板輿之樂，旋嬰夢奠之災，他日宜家，已積階庭之慶，倏來從子，俄聞窀穸之期，以開元廿二年正月廿日終於河陽私第，春秋七十有七，即以其年三月十一日權殯於洛陽北邙之原禮也，嗣子挹，前許州長葛縣令，在邦必達，政或方於卓茂，居家有聞，孝乃比乎曾子，號上天而靡及，痛遠日而將盡，遂褒行紀德，俾作銘云，夫人之貴兮祚流高門，夫人之行兮泉潔蘭芬，佐君子以義稱，事先姑以孝聞，悲飛鳳之早夭，守遺孤之在抱，冠梁國之婦節，成孟氏之母道，如月之輝，如澤之滋，德音不朽，後代其師，
唐故宣德郎守潞州大都督府參軍事裴肅墓誌銘並序公諱肅，其先河東人也，錫封邑鄉，因而為氏，曾祖基，隋河間令，祖爽，隋饒陽令，父，皇恆州長史，咸以英材著聞於代，公聰明俊哲，卓犖奇，肅之以清貞，行之以易簡，祖德孫謀，是為代濟，開元十六年自清道率府兵曹參軍員外置同正員調潞州大都督府參軍事，以材授職，使我參卿，明試以功，遽當考績，官命未改，且歸私第，以開元廿二年三月八日寢疾，終於河南崇政里，春秋有三，以其月廿四日葬於河南城之北山禮也，嗚呼，美其宏材，傷其短命，天道寧論，何其不偶，千秋萬古，存乎此銘云，北邙崔嵬兮對黃道，悲風樹兮縈蔓草，于嗟裴公兮此藏寶，右衛兵曹兼集賢院大學士洪孝昌撰，開元廿二年三月廿二日癸未時建，
維大唐開元廿二年歲次甲戌二月癸巳朔，廿日壬子，崔公諱嘉祉，字嘉祉，博陵人也，公特稟異靈，雅好博古，弱冠以明經選調，補濮州鄄城縣尉，雖遠跡南昌，無以加也，清白進，拜左千牛衛胄曹，洋洋德音，集於從政，秩滿，改授尚輦直長，可謂愷悌君子，邦家之彥，時年有九，暫嬰臥疾，藥餌不及，至乎大漸，終於洛陽尊賢里私第，以其年四月壬辰朔，六日丁酉，權安厝於河南縣平樂鄉邙山之原禮也，天不遺，殲我良善，思令名不朽，爰勒金石，其銘曰，崇墳峨峨兮北邙之岑，長夜兮喬松之陰，背洪河兮唯地之紀，素清洛兮乃天之心，述平生之遺愛，將永永而逾深，
唐同州河西主簿李君故夫人蘇氏墓誌銘並序夫人諱字兗，京兆武功人也，自火正錫胤，秋官命氏，門襲紱，世為龍麟，皇朝贈秦州長史孝充之曾孫，皇朝戶部尚書向之孫，今銀青光祿大夫，左庶子，河內郡開國公晉之第五女，年十八，適隴西李全，蓋鳳皇于飛，女子有行也，夫人體柔毓姿，則順成性，容擅婉麗，二昭組川，矧河內公德為士先，文為世范，將以誡及般巾，匪唯訓立義方，故夫人稟和而誕靈，習教而茂行，居泰不以捨約，承慈不以驕人，奉姑以孝稱，待眾以和聞，初李君之蒞河西也，廉以自處，及丁艱免職，家無餘資，而夫人增織之勤，貿金綺之飾，內唯節用，外不示勞，故盾之費，獲以時給，雖昔之服浣於沼，何以尚茲，嗚呼，壽才弱齡，笄暨六稔，父有公侯之貴，夫有干陸之資，方將展駟以歸寧，服祿而榮室，揄揚四德，二宗，豈謂遇玄夜於朝暉，隕嚴霜於春候，覲親而未及返，誕子而未及名，遘疾彌留，奄忽長逝，烏呼哀哉，以開元廿二年歲次申戌三月壬戌朔二日癸亥，卒於洛陽縣通遠里蘇氏之私第，春秋廿有三，粵以其年四月六日丁酉歸祔於河南縣邙山之北麓禮也，無嗣子，有女三人，嬰褓相次，行楸列只，懸棺穴只，遂為銘曰，浩浩生滅兮短一期，識浪騰轉兮或以之悲，英英華兮方春而萎，祝禱靡及兮針石無施，何桃李之照灼兮，忽掩翳而不持，捨赤子兮不亂，顧慈親兮涕，瞻庭宇兮如舊，方冥昧兮永辭，抗丹兮飛飛，引素車兮逶遲，山雲幽靄兮谷風淒其，黃壤一扃兮白日無時，
大唐故翊衛副尉澤州太行鎮將騎都尉安府君之墓誌銘並序夫以三教之法，與天地合興，聖演流傳，俱當是一，君諱孝臣，太原郡人也，惟生翹心逸眾，勇氣超群，鎮靜邊疆，寧清塞境，何忽終於敦厚里之私第，春秋卅有六，夭哉中化，嗣子興宗，次子承宗，次子榮宗，嗚呼，以開元廿二年歲次三月八日，魂歸四大，氣散春風，荒郊之野，永世長居，用其年四月九日，殯於河南縣平洛鄉邙山之原母大塋內安措禮也，夫子之德，其銘曰，盛德何在，荒田一丘，含霜風切，覆壟愁，惟靈生母塋內，敬造尊勝石幢，高二丈五尺，又就墓所寫花嚴經一部，願靈承塵影，往生淨土，
唐故徐州滕縣主簿王君夫人吳郡張氏墓誌銘並敘從祖兄朝散大夫行禮部員外郎仲丘撰吾弟曰疑，宗門之孝子也，天性純深，率由禮范，養盡其愛，喪盡其，弱歲而孤，卓然而秀，極恭友於兄弟，罄慈敏於遺孤，其於仁義誠信，汲汲焉若不逮，遑遑焉若不及，掌記幽易，有縱橫之才，作吏徐方，有清之目，開元之廿二載四月廿日，遇疾而卒於位，年卅有八，嗚呼，吾家本枝百代，憑乎積德，自晉光祿已來，十有五世，非台鉉則令僕，咸盡忠於國，有功於人，先叔故太子中舍人，廬州刺史府君諱濟，堅直之行，造次不渝，降生於爾，偏所鍾愛，爾外祖侍中吳興公姚，一代之良臣也，賞爾於孩提，吾謂積善所徵，式鍾於爾，何期年不介永，位不適才也，悲哉，新婦吳郡張氏，國子祭酒後胤之玄孫，乾陵丞瑋之女也，禮樂名家，賢明有裕，謂松柏之長茂，豈梧桐之早凋，生一子，孩笑而沒，他鄉千里，靈櫬將歸，初發徐方，吏人哀慟，途次杞國，家室雲殂，何負幽靈，及此冤酷，二棺並引，哀感親姻，雙翻飛，義傷行路，銜哀拭淚，乃為銘曰，太保遺令，西邙土堅，家世卜宅，罔不歸焉，哀哀爾季，今來奉先，百年琴瑟，萬古風煙，魂兮如在，永誌幽泉，
亡宮三品墓誌銘並序亡宮者，不知何許人，以良家之選，充後庭之職，且賢且明，有典有禮，肅勤中，榮秩斯崇，與善無假，殲良永歎，以開元廿二載徽儀淑質，秉德凝芳，列在彤管，瑩茲紫裳，百年奄忽，萬古淒涼，式銘貞琰，永空玄堂，
唐故秀士張君墓誌並序君諱點，字子敬，其先范陽方城人也，軒轅錫族，司空分派，繁衍光大，自北徂南，九代祖貞，從西晉入東晉，六代祖策，去西魏自南齊，遷宦弈葉，因家攀沔，祖漢陽郡王中書令柬之，佐命元勳，建封立廟，服器有具，子孫其昌，父嶧，則王之第二子，君則王之第七孫，渥窪躡足，有權奇也，丹穴卒羽，異騫翥也，學詩學禮，舞象舞，克孝克溫，曰肅曰厚，成童未冠，遘疾而終，誰與聰明，不假眉壽，先天二年八月十六日瘞於私第，時年十七，開元廿一年十月十六日改殯於安養縣西，祔先墳，禮也，祔祖廟，祭也，嗚呼哀哉，君之兄駕部郎中願，痛萼跗之不祿，悲涕泗之無從，銘曰，陟彼先塋，東西隧之，伊何君子，左右位之，成童備德，痛幽之，棠棣之華，上春墜之，
唐故朝散大夫著作郎張府君墓誌銘並序侄子愿述君諱漪，字若水，范陽方城人，四代祖策，從後梁宣帝入西魏，子孫遂家襄陽焉，隋灃陽令，諱則府君之曾孫，皇都督安，隋，郢，沔四州諸軍事，安州刺史，諱元弼府君之嫡孫，特進，中書令，漢陽王諱柬之府君之塚子，天縱明達，家傳孝友，質而能史，文而不華，周舉成均進士擢第，上聖曆封事，一命懷州武陟尉，後應長材廣度科，再轉洛州登封主簿，肅畿甸，望雄台省，累遷左補闕，擢惟樊侯，緝我袞職，而狡童怙寵，碩人之過，多士側目，莫之敢指，君疾彼蠹政，上害苗書，帝嘉其言，且未能用，除著作佐郎，恩示累加，實遠之也，尋而盜有巨力，將生大變，故我王父堂秉鈞，剿其凶邪，有以興復，狐鼠何有，城社惟艱蓋老智謨之，少壯決之，內有獻納，外則合，匡定之力，君參半焉，洎王父錫券受封，恩欲別開君邑，王父辭曰，天飛聖也，利見時也，臣且饕竊，漪何力之有焉，帝曰，曩在春闈，嘗見卿子敢言時事，朕實拒之，今乃同諸公，果集是績，真其兆也，卿奚讓焉，對曰，同室協謀，父子偕邑，非典也，父執政，子開封，重嫌也，恩實天啟，人謂臣何，頓首固辭，然後乃已，於是稍加朝散，授大著作，循厥資也，爾後王辭廟堂，恩拜本郡，君表乞扶持，采蘭樊沔，無幾而太妃薨，棘人欒欒，哀毀滅性，未卒哭，終於倚廬，嗚呼痛哉，壯年有七，君丕承烈光，克稟彝訓，虎變詞囿，翰飛天衢，自祖及身，皆秀才觀國，遙源巨浪，三葉一枝，故七蒞官秩，六承恩拜，而典要有禮，變通適宜，所居之政，皆為後式，雖光塵混物，而而雅素恆真，口絕薰味，心多禪悅，非夫體合道而行中權歟，是蓄希聲，將登大用，天實冥昧，降此鞠凶，凡百君子，靡不震悼，夫人成紀郡君李氏，皇朝瀛州司法參軍昭佶之女也，洵淑且都，柔嘉惟則，詠采而服禮，示斷機而流訓，巢有奔駟，澤無藏山，以開元廿年十一月廿五日寢疾，怛化於靖安里之私館，春秋六十二，越明年孟冬月才生魄，與君合窆於相城舊塋王墳之甲從先也，子孚，毖，勰，軫，勰歷荊府倉曹，軫參河府軍事，不幸早世，先夫人云亡，孚郾城縣丞，毖王府掾，白華半落，綵衣長罷，陟屺奚望，風枝結哀，願不天，早歲無怙，伯父垂訓，嚴君若存，生孤藐，以至成立，恩深罔極，思報無階，茹血申哀，務傳家政禮也，銘曰，在昔雲雷，遘屯華夏，王祖伯父，克勤宗社，翼戴飛龍，肅清天下，君臣一合，名器無假，讒構於朝，忠棄於野，惟伯扶侍，除官告罷，太妃俄薨，血淚交灑，荼苦過制，因淪大雅，今則有之，古所無也，未謚忠孝，空塋松賈，非斯慟乎，孰可悲，
唐故河南府參軍范陽張府君墓誌銘並序呂巖說撰君諱軫，字季心，其先范陽方城人也，九世祖貞，仕宋南徙，五世祖策，隋梁北歸，寓居襄陽，因為此土舊族，先考漪，朝散大夫著作郎，大父諱柬之，特進，中書令，漢陽郡王，曾大父諱玄弼，益府功曹，贈都督安，隋，郢，沔四州諸軍事，安州刺史，皆諸侯之選，朝廷之良矣，君著作府君之第四子也，孩而岐嶷，而穎亮，卓犖機鑒，汪洋德聲，人難其才，共許遠大，年九歲，以母氏宿願，固請為沙門，自削髮緇流，持衣紺宇，內求三藏之實，外綜六經之微，蹈其玄扃，得其深趣，蓋以為攝慧乘者艮己以弘物，知理道者從義以適權，況乎祖之謀孫，初聞遺旨，兄之誠弟，再有忠告者哉，所以曳長裾，游太學，不諂不黷，為寵為光，尋以進士甲科，拜河南府參軍事，參彼都輦，萬方是則，分茲俸邑，四海能均，雖曹參以獄市留心，魯肅以倉濟友，未足於古也，春秋卅有六，以開元廿年六月五日因調遘疾，終於洛陽陶化里之私第，禍霜露，顏回之才不幸，歎興筵幾，孫楚之涕無從，越開元廿一年十月十六日，改祔於本郡安養縣相城里先祖之舊域禮焉，君立身謙和，為性孝友，兄弟溫如也，鄉黨穆如也，始以甘脆寧奉，至行樂於晨昏，終以醇醪養閒，深仁絕於膻血，斯志固不可得而言已，嗣子單，紹等，風訓有紀，義方成素，其在哀疚，遠近傷之，巖秩自衡閩，道由襄漢，撫嵇孤以央咽，楊塚而遲回，漬絮非馨，柔毫可奠，永惟陵谷，無愧丹青，詞曰，堂堂乎張，川岳降神，文華經國，孝友謀身，我才以通，我命以屯，三魂為主，四體為賓，古樹蒼蒼，幽火磷磷，冥漠千世，悲涼萬春，樊鄧之郊，周楚之津，紀此玄石，知予故人，
給事郎行太平公主邑司錄事柱國韓府君墓誌銘並序君諱思，字思盛，東周穎川人也，原夫其本，則授策於黃公，緒其才能，則跡留於青史，曾祖覬，志高山嶽，道洽江湖，棄朝市之利名，繼友於之作政，祖善行，敏而好學，候三春之鶯遷，言行寡尤，及六月之鵬舉，唐任和州別駕，終焉，父寶，任岐州陳倉縣令，德合灌壇，息歸神之風雨，才同單父，嗟過客之絃歌，君稟氣山河，授靈夜月，處家則色養庭闈，在倫則信恭朋友，無錫也之貨殖，得回也之庶幾，棄許由之淪山，狎楊王之入仕，解褐拜登州參軍，會闕不成，直太平公主府，後任邑司錄事，加柱國，才高位下，期後漸於馮唐，識博名雄，擬即齊於管仲，游心經史，洞達古今，屬意詩書，盡閒時俗，豈天胡不，殲我良人，嗚呼哀哉，以開元十九年十一月十四日，春秋六十有五，卒於私第，夫人彭城劉氏，自三星伉儷，保百歲綢繆，修荇菜於廟祧，勤浣濯於家室，雍雍肅肅，內悅舅姑，閒閒和和，外怡束屬，以長安二年六月廿四日終矣，以大唐開元廿一年癸酉十月甲午朔十六日己酉，合葬於河南府北邙山禮也，嗟青烏之作宅，歎黃鳥之興歌，名價流於洛陽，魂魄飛於京兆，塗萏封樹，則禮成焉，旌銘文，法儀安也，嗣子景等，其往如慕，其反如疑，聞之者傷心，見之者墜淚，敬刊琅石，以紀幽門，其詞曰，我祖肅肅，以誕貞良，其容不改，出言有章，委道通塞，任時行藏，天胡不，降斯之殃，人間擾擾，泉路茫茫，睹佳城之鬱鬱，視松柏之蒼蒼，窀穸兮一播，玄夜兮長長，子孫從茲永隔，徒流淚兮斷腸，嗚呼命旃，有去無旋，違帝城之白日，歸野澤之黃泉，
大唐襲容城伯盧君故夫人隴西李氏墓誌銘並序夫人諱松，隴西成紀人，後魏姑臧公承之六代孫也，曾祖玄則，皇朝許州長史，祖思節，皇朝宋州虞城縣令，父從周，皇朝越州諸暨縣尉，世為冠族，人盡公才，夫人則諸暨府君之元女，自然聰明，天資淑慎，彼者李，實敷其華，惟標有梅，爰迨其吉，即笄而歸於我仲兄炅，爾其旁恭內順之節，上奉下承之禮，服勤中饋，馨問四流，宜其室家，將綏福履，何與之以美行，而夭之於妙年，春秋廿八，以開元廿一年正月九日遘疾，卒於韓城縣官舍，權窆邑城之北，其年十月十六日，歸葬於洛陽邙山之原禮也，嗚呼哀哉，子貽孫，年才齠亂，志極哀毀，懼高山之為谷，幽石以傳芳，銘曰，北邙山下東流水兮，青松上蒼煙起兮，其死若休誰可紀兮，彼者李名不已兮，
唐故承議郎行慈州呂香縣令趙府君墓誌並序君諱元，天水郡人也，曾祖昶，祖廉，父表府君，並嘉遁為貞，丘園養素，君即表府君之子也，緒無事之業，蘊天和之姿，孝以率身，忠而能力，凡所歷職，皆以清白著，嗚呼，何名之則令，而年或未登，以開元廿一年閏三月廿三日寢疾，奄逝於慈州呂香縣，春秋六十二，粵開元廿一年十月廿一日，權窆於洛陽北邙之原禮也，夫人陳氏，帷殯而哭，晝不絕聲，女五娘等，泣血銜哀，是行喪禮，余以志，蓋孝子之用心，銘曰，北邙北邙，是曰玄堂，丘壟無限，古今何常，夏之日，冬之夜，于嗟趙君兮此長謝，冬之夜，夏之日，吁嗟趙君兮居其室，
唐故冀州棗強縣令贈隨州刺史裴公墓誌銘並序公諱同，字思泰，河東人也，聞喜人也，自楷檀榮於西晉，陽茂籍貴於燕，令名孔臧，書在玉府，盛德不泯，世有其英，瓜剖豆分，至於公矣，曾祖仲卓，周武都，天水二郡守，閥閱傳業，清明自躬，既陟龔黃之班，頻效張廉之政，祖，隋朝議大夫延州司馬，仁以成性，禮以檢身，雅望高於周行，雄才屈於佐貳，父模，隋義旗初，大將軍府察非掾，隋之察非掾，今之御史也，冠鐵衣繡，含憲詰奸，柏颱風行，四海草偃，屬皇家受命，擇賢蒞人，加朝請大夫，鴻臚寺丞，懷州治中，出入兩朝，寵祿咸秩，公即治中之第四子，風神成於早歲，言行備於中年，貞操霜嚴，孤標嶽立，始自筮仕，終於掛冠，凡五宰方城，兩掾郡府，起家為州司倉參軍，漸於千也，累遷巴州司兵參軍，至於盤也，無何轉復州監利，許州臨穎二縣令，皆以善政聞，天子嘉之，拜朝散大夫，慶州弘化縣令，歷延州金城縣令，又除冀州棗強縣令，會林胡作畔，來侵冀方，負豺狼之心，肆蜂躉之毒，憑凌我郡邑，撓亂我黔黎，公氣摩青霄，誠貫白日，率疲弊之卒，當勇銳之師，懸門以拒攻，浚塹以堅守，發言則三軍挾纊，轉斗則群凶解圍，嗚呼，執忠不回，司馬俄而握節，臨難無苟，仲由於是結纓，以萬歲通天二年六月廿一日薨於官第，春秋六十有五，時自士將庶緬，邇逮遐莫不霧委星馳，雷慟雪泣矣，朝廷聞而傷者久之，乃下詔曰，皇帝咨爾故棗強縣令某，籌略邁古，義勇冠時，天不吊余，碎此奇寶，可贈使持節隨州諸軍事隨州刺史上柱國，惟公金石偕節，緯象炳靈，方將陵島漵而擊三千，摶扶搖而九萬，命也不造，中夭良圖，夫人蘭陵段氏，祖，隋銀青光祿大夫，，貝，冀，潞，等五州刺史，上柱國，父融，皇朝歷合州石鏡，晉州霍邑二縣令，並質表淳和，道諧墳索，入巖廊而籍甚，出郡邑而騰遷，夫人令淑天資，敏懿家范，始乃親於織，用就厥功，女則昭矣，次乃務於浣濯，施諸條枚，婦道成矣，終乃勤於訓立，皆以忠信，母儀備矣，然後應期偕老，繼跡雙沉，奧子澤鄉，開元廿一年十月廿七日遷厝於河南府河南縣之連崗禮也，嗣子宋州寧陵縣令等，蒸蒸孝思，願紀其德，俾千載，凜然猶生，銘曰，砥柱錫靈，汾川騰精，匪濁匪辱，哲人用生，厥行孔淳，厥德孔明，量乃萬頃，職唯干城，蠢茲群凶，輕我廟算，乘畔以作，違天肆亂，如何斯人，而有斯難，負屍而汲，折骸而爨，於赫我公，獨運其籌，肅肅敵，元元處休，壯節倏殞，雄圖不留，哀延萬，贈列諸侯，稜稜英威，穆穆音徽，己而能作，人將與歸，
大唐故朝議郎守邛州司馬楊公墓誌銘並序君諱瑤，字瑤，弘農華陰人也，晉大夫以居地命氏，漢將軍以受寵移關，豈伊仲尼，此亦孔子，曾祖歡，青陝青三州刺史，湖城公，贈太常卿，王三錫命，承天寵也，祖師，慈州刺史贈汾州刺史，謚忠武公，開國承家，大君有命，父元亨，射策甲科，授鄭王府典簽，左監門兵曹，懷州獲嘉尉，父用譽，承以德也，君任左衛勳衛，鴻漸於陸，其羽為儀，初調補婺州金華主簿，利物和義，貞固事也，遷并州榆次丞，以從王事，智光大也，授右羽林軍胄曹，彼己之子，邦之司直，轉太原府交城令，久於其道，而能化成，拜邛州司馬，夙興夜寐，朝夕臨政，夫保姓受氏，以守宗方，代不絕官，祿之大者，果行育德，含章可貞，禮仁長人，嘉會合禮，泰受之否，物有其終，嗚呼，以開元十八年歲次庚午月十三日，終於河南府鞏縣之私第，春秋六十有七，以廿一年冬十月癸酉十月甲午廿七日庚申君楊公於洛陽縣清風鄉邙山之原禮也，夫子之德，其志銘云，盛德何在，荒田一丘，含霜風切，覆壟雲愁，
大唐侍御史歙州司馬許公故夫人趙郡李氏墓誌銘並序前左司郎中陽伯成撰兼書夫人諱肅邕，字演，趙國人也，自廣武君負霸王之略，為成安之師，實欲北興帝圖南面稱制，雄心未展，大運陵頹，必有其昌，世濟不泯，曾祖叔階，北齊給事中散騎常侍，祖彥琛，趙州刺史，父承祚，皇朝黃梅令，皆承家席寵，世有令名，夫人即黃梅府君第二女也，稚歲有溫約懿量，淑姿清真，出言鏡圖，踐行詢史，逮笄，歸於高陽許公，公豪蕩而好奇者也，敬之如賓儼然矣，外以讚許公之德，內以光中饋之政，於戲，仁而不壽，生也有涯，開元廿一年八月十五日遇疾，終於洛陽縣毓德里之私第，享年五十五，嗚呼哀哉，以其年十月廿八日，權殯於洛陽縣平陰鄉北邙之原禮也，嗣子仲等，孝思罔極，哀毀過禮，吾睹其家道，清風藹然，故敘之而未充德也，銘曰，溫溫柔范兮，皎皎貞節兮，嗟百年之不永兮，泣松門之長閉兮，
唐故宣州溧陽縣令贈秘書丞上柱國開府君墓誌並序朝請郎前行侍御史太原郭虛己文開氏之先，出自有周，昔武王克商，以母弟康叔建封於衛，其後十五代至懿公，懿公之子開方以衛國之難奔齊，齊桓公任之，功亞管仲，周天子嘉其勳績，故錫姓為開氏焉，公諱承簡，字混成，廣陵江都人也，隋亳州刺史靖之曾孫，楚州山陽縣令翼之孫，皇朝徵君德仁之子，公天資融朗，神用閒邈，含弘沉毅，有吞蘊之量，弱冠四海知名，公初無宦心，欲以所好求志，廿一去家游蜀，時天下賢豪，慕公英名而歸之，若眾鳥之從鳳，於是李宏，郭振，薛稷，竇元海之徒，皆千里命駕，一見公如舊交，公恭己待賢，虛誠納士，盡其力而濟美於人，殫其財而博施於物，時論以此多之，故常食客盈門，高車結轍，林亭風月之賞，琴酒笙竽之盛，雖封君蔑如也，公知大名之下，其道難全，遂乃退閒歸休，塊然養德，潛曜於惟楊者久之，神龍中，故人朔方軍大總管韓公初奏君為隨軍要藉，公所好者道，所懼者名，持議未行，而軍牒三至，迫不得已而從事焉，到軍未歲，解褐授豐安軍倉曹，公參謀帷幄，兼掌書記，總攝中權，獻替惟允，韓公親之重之，待為益友，旋以功擢授常州司法，公以從政，威能動物，州將於經野按察江東，特奏公為支使，公逸足前趨，利劍能斷，公庭無留，官事畢舉，人到於今稱之，秩滿，遷宣州溧陽縣令，公才兼文武，累歷州縣，蒞人之方，無政不美，去開元十四年國子博士範行恭舉公才堪將率，時中書令燕公以兵權事重，尤難其選，乃於數千人中得一二賢俊，公居其首，天下以為美談，惜乎官未授而卒，時年六十有六，有其才而無其命，哀哉，即以其年二月十六日權殯於洛陽感德里之平原，今以開元廿一年十一月九日葬於北邙朱陽里之南原禮也，公有子六人，長子休元最知名，位歷清要，為朝廷所推，先是國家有陵廟之事，恩崇先遠，追贈公秘書丞，生榮死哀，何其盛也，次子休祥等並人倫俊秀，廊廟奇才，嗣德承家，不失舊業，念薰猷之可紀，敬仗斯文，懼陵谷之方遷，勒於貞石，乃為銘曰，積慶自遠，傳德及身，稟靈誕秀，含和藏真，弱年高尚，隱不違親，晚歲登祿，暉光日新，茫茫者天，默默者神，孰雲與善，胡其匪仁，苟賦才而生器，何當亨而遇屯，吾實未知夫倚伏之形兆，誰將問乎陶鈞，
唐故朝散大夫國子司業上柱國開君墓誌並序朝請郎前行侍御史太原郭虛己文君諱休元，字長蒨，廣陵江都人也，曾祖翼，隋楚州山陽令，祖德仁，皇朝徵君，父承簡，宣州溧陽令，贈秘書丞，君即秘書府君之長子，幼而聰辨，七歲能誦詩書，雖處於兒曹，不好戲弄，府君當謂人曰，大吾門者，必此子矣，十五篤志於學，究通經傳，廿一，鄉貢明經擢第，其年預大成，君一覽千言，成誦於口，因經拾紫，易如取芥，故時論以為榮，尋轉婺州蘭溪丞，秩滿，調補梁州兵曹參軍，時中令蕭公作牧斯郡，按察劍外，唯賢是舉，以君清白在躬，禮義由己，拔自曹掾，為判官，君罄節投誠，推心奉法，蠱王事，綸使司，嘉謀孔臧，允迪厥美，蕭公入為鴻臚卿，移按河北，奏君從事如初，君閒邪存公，舉直厝枉，示人以道，先之以教義，齊物以刑，後之以黜罰，由是風行郡國，德洽吏人，聲振河關，名聞中外，蕭公任賢之譽，時議允歸，古來所謂得人者昌，吾見之於公也，旋以使功擢授國子助教，君四遷官秩，再歷庠門，終始禮經，優遊道業，故能沉研鑽極，殫見洽聞，郁為儒宗，是稱師範，又常歎經中文字舛誤實繁，歷代相因，其來自久，方欲刊定三史，校正六經，懸之序門，以傳學者，惜乎雅志未就，丁府君憂去職，君純孝由衷，窮哀過制，柴毀骨立，杖而後起，故州黨以至孝聞，服滿，除國子博士，屬國家有巡享之禮，以君容止可觀，人倫師表，特預入廟行事，制加朝散大夫，無何，除國子司業，君頻遷寵命，累歷清貧，佩朱紱而從班，綰銀章而通貴，雖則功成名遂，謙沖之節不渝，位達身榮，貞白之風益峻，吾見其進，未見其止，方將接鸞而飛紫極，出宵漢而負蒼穹，豈圖生也有涯，哲人斯逝，天乎不問，君子道消，以開元廿一年五月七日遇疾，卒於西京永興里之私第，時年五十有五，嗚呼哀哉，即以其年十一月九日，葬歸於河南北邙朱陽里之南原禮也，君含章挺生，植義種德，貞純發性，孝友因心，初丁府君憂，誓不近薰血，心經口佛，日有常紀，雖吏局紛，官曹喧黷，寢膳有時而不暇，經行靡闕於恆數，其篤行有如此者，蕭公更歷中外，入居塚司，門客故人，時或去就，唯君晦明無易，終始一心，卒蒙深知，尤見欽重，其周旋有如此者，長子宏，次子寓，並能崇堂構，克紹家聲，奉先人之成訓，承祖宗之懿範，故所以闡揚徽烈，殷敘德音，志之泉扃，貽於不朽，乃為銘曰，陽動陰靜，天成地平，秀氣鍾會，達人降生，惟君茂德，克紹家聲，強學干祿，專經拾榮，儒門首出，膠序先鳴，寵秩雖具，良圖未成，馳年忽往，大運俄傾，百代之下，空傳令名，
唐河東上黨郡大都督府屯留縣故彭君墓誌之銘並序君諱珍，字洪珍，其先宗彭祖，洛川彭城彭仙公之後，曾祖，齊伏波將軍，上黨太守，因官子孫於此家焉，父亮，上柱國，志重琴書，博通詩禮，寬而得眾，敏而有功，接士則握發吐飧，迎賓則恭而倒屣，立義則友親三益，存信則朋洽二難，敦張范之淡交，喜披雲之邢呂，不謂災纏二堅，乏方朔之神經，夢奠兩楹，少秦醫之良驗，俄然魂歸蒿里，魄散岱宗，范炎還空，形神寂滅，嗚呼哽塞，涕恨奚言，春秋六十，開元七年二月，殞於私第，夫人郭氏，柔儀淑質，昆南國之無雙，貞順閨庭，比西施之少匹，訓母儀之令則，撫孤幼之慈仁，四德不虧，六行兼備，其君居家至孝，棄公名而不仕，鑿井而飲，耕田而食，晝夜匍匐，易色而養二親，竭力勤勞，夙興而恭君父，孔懷數十，怡怡之敬雁行，猶子五三，推梨之讓尤重，共被傳衫之美，千古流芳，弟瘦兄肥之恩，百齡不朽，俄然纏積朔，痛疾彌留，風燭不停，奄從化往，春秋有八，開元十一年五月殞於私第，嗣子禮順，仁深至孝，思慈父之悲酸泣，開元廿一年十一月甲子朔廿一日甲申葬屯縣西北十里高原禮也，前臨絳水，逝矣驚波，後背余吾，煙霞淒愴，左眄右顧，勝境尊焉，其詞曰，遠祖老彭，不滅不生，延年壽考，日月齊明，何代無賢，何君無聖，石火須曳，輪迴無定，人皆去留，有衰有盛，三年之重，七日銜悲，慎終追遠，以時思之，父母之年，不可不知，生在唐年，歿在唐時，幽泉永固，千秋不移，
大唐故慶王府典軍江府君墓誌並序君諱璀，字思莊，濟陽金鄉人也，其先出自顓頊，伯益之後，遂封於江，蓋周之諸侯也，至春秋之際，為楚所滅，因以國命氏焉，則楚之大夫其後也，爰自大運，洎乎金行，種德者不獨楚國先賢，遺芳者盡在陳留耆舊，蟬聯不絕，迄於梁陳，尚書僕射總，通直散騎淹，軒鼎文儒，代濟其美，曾祖，隋太子少詹事，亞職宮尹，高步儲闈，陪侍文房，從容於博望之苑，討論藝府，刊正於銅龍之閣，祖仁友，唐徐州長史，元寮任重，半判聲高，既作歌於海沂，信不空於邦國也，父臣，乒朝明棣州陽信縣令，敬其事以順人，謀其教以從物，不嚴而理，豈俟於下堂歟，君即陽信府君之第三子也，弱不好弄，長立名節，常以為文武之道，亦可兼之，慨然曰，吾豈為淳儒乎，遂投棄筆硯，有封侯定遠之志，乃習以射藝，和容有儀，既發弦而中的，亦主皮而合禮，始應制科，武藝超絕，舉及第，無何，調授左衛翊壹府隊正長上，秩滿，又轉左金吾衛司戈，次調右金吾衛中侯，又拜右領軍衛司隊，筮仕登朝，歷官有四，楊雄尚疲於執戟，傅介未展於懷戈，非其志也，自頃戎禁日久，雨露頻沾，乃策勳上柱國，去開元十七載，遷拜慶王府典軍，王即今上之愛子，特所寵貴，凡曰寮屬，尤難其選，以君才藝兼優，故得常陪驂駕，翊飛蓋於長阪，扈清蹕於平台，作扦維城，著能藩國，方將擁金節，傳虎符，滅敵崇勳，綏邊建績，此乃平生，君之志也，嗚呼，壯年不永，良圖未成，皇穹匪忱，殲我忠義，不亦悲夫，粵以開元廿一年秋七月廿有一日遘疾，終於洛陽審教里之私第也，時年五十有四，君歷職既久，功效則深，至著之階，勞蠖屈於卑位，垂之際，掩鴻漸於天衢，先是國家北巡，有汾陰之禮，制加一等，所司奏君授游擊將軍，本官如故，時敕尚未出，而朝露先，恩在生前，榮沾歿後者也，嗟乎，位未充重，賞不及時，惜朱紱之斯煌，痛玄扃之修掩，乃以其年十一月甲子朔廿二日乙酉，葬於河南之梓澤鄉金谷原塋禮也，嗣子等，祗奉遺訓，泣血迷圖，永慕哀號，殆至毀滅，懼世業之莫紀，痛將來之無徵，乃為志銘，刻石而記，銘曰，巖巖岱岳，岳靈其神，磅礡秀氣，是生伊人，文武之道，卓爾傑出，忠義之，克滋乎身，皓耀霜雪，貞勁松筠，故能四入雲陛，一為諸侯之賓，其紱增寵，其命惟親，痛佳城之白日，惜榮宦於青春，吾聞諸天道與善，亦奚為胡匪仁，諒莫知其倚伏，豈能問乎陶鈞，
唐河南府溫縣尉房君故夫人崔氏墓誌銘並序夫人諱順，字順，博陵安平人也，昔炎皇聚貨，用諸噬嗑，尚父致師，殄彼泉藪，商顏之後嗣大出，遼陰之無德不報，宜哉，曾祖儀表，相州洛陽縣令，大父逵，京兆府富平縣主簿，王考高丘，衛州司兵參軍，皆安身後動，大才無位，展如善家，克誕宜室，夫人則司兵府君之第二女也，麗澤…氣，絳河垂象，用之牖下，季蘭惟馨，俟於城隅，歸荑且異，年十有六，適我房君，鏘鏘鳳凰，既合兆體，采采苡，非無錫胤，房君孝友天至，在邦必聞，豈不由衷，亦賴相儆，已而柔慍無懈，晦明生疾，繫於苞桑者久之，以開元十五年寢疾，至廿一年後二月十五日，終於洛陽毓德里之客舍，春秋三，嗚呼哀哉，房君以三歲食貧，彌切糟糠之念，七年臥病，不乖琴瑟之歡，況乎遺桂猶在，斷機長廢，是用傷浮奉倩，禮逾仲舉，逝者如此，為之奈何，即以其年四月十三日，旋窆於北邙山平陰之原禮也，有子四人，寬，宇，，良，遑遑焉如有求而不得，爰謀泰筮，載刻貞琬，永懷東門之池，實志西階之葬，銘曰，烈山帝者兮營丘大賢，世祀不泯兮家聲克傳，生此淑女兮作配君子，仲室鳴鳳兮詩泉躍鯉，膏肓莫達兮此年行小，晝月長兮泉燈不曉，東流之水兮西流波，不得兮將奈何，陝州河北縣尉崔鎮撰，哀子寬書，
唐故左領軍衛翊衛高府君墓誌銘並敘君諱毛，字貞簡，渤海人也，肇伊石耳，纘於非罷，食邑承家，因封命氏，曾祖貴，前齊驃騎大將軍，祖仁，唐秦府車騎大將軍，父休，周朝授上柱國，勳華代襲，聲問雄振，烈烈王父，於赫其光，君神清氣逸，恭肅能順，倜儻之操，朋從見欽，初因門資，宿衛宮禁，後以時望，擢為司市，亦猶梅公，隱跡肆，質劑無訟，商賈駢聚，嗚呼，何林茂兮運促，朝遘厲而夕亡，享年五十六，終於私第，鄭喬有歎，已聞棟折榱傾，管輅所嗟，不見女嫁男娶，蕩蕩上帝，曷如是也，前夫人扶風馬氏，桃李春敷，會夕隕，繼室天水蹇氏，必齊流詠，明艷遽凋，以開元廿一年歲次癸酉五月寅朔八日癸酉歸祔於歷城縣東榮山西原，侍先塋也，孤子崔生鞠然童稚，號叫靡托，堂兄承業，悲閔疚心，原榷感，雖合葬非古，而吾從於周，琢石幽陰，克昭來裔，銘曰，叢蘭始茂，長松忽崩，一刊芳石，萬古猶稱，
大唐故新城府別將張府君之墓誌銘並序君諱翼，字凌虛，南陽西鄂人也，其先出自晉大夫張老老裔孫，後漢河間相衡即君之十壹代祖也，弈葉相繼，因是家焉，昌緒冠於章陵，洪名派於白水，家傳吝武之列，代光軒冕之榮，曾祖約，皇中散大夫眉州司馬，祖扈，皇徐州司功參軍事，父嗣元，皇游擊將軍，萬春府左果毅，並國秀時英，世兼文武，聲塵偕茂，令望惟崇，用能垂裕後昆，像賢繼美，永錫祉胤，而誕貞良，爰自幼年，遂岐嶷，含章蘊粹，夙躋通理之談，擢穎束束翹，俄振聞天之響，年甫廿，以門蔭資調左親衛，轉左金吾引駕，翊奉軒墀，侍玉階而七載，考登庸，始加榮於一命，屬金方逆節，玉塞多虞，詔選良能，以充統鎮，君以富於謀略，仁傑見稱，虔奉綸言，充安人軍子將，五氣凌雲，前啟控羽林之傑，六戎是總，後殿當貔武之雄，八尺之形，孤聳壯嵩華之氣，壹寸之府，滔滔總涇渭之源，然而奉上竭誠，盡心效在公之節，臨下以柬，必寬信以愛人，重以寥廓為懷，不羈於榮寵，靜宴居量，自歸乎儉素，可謂禮義不侃言，秉德無逾者也，方期輔仁招祉，受戩於無疆，豈圖天不遺，遂災生於伏集，以開元廿年十二月十三日，卒於安人軍官舍，春秋卅三，有子五人，長曰棲，年方舞象，遘此凶艱，攀號罔極之悲，哀忉王褒之毀，絕漿泣血之感，痛窮顧悌之情，旋奉櫬輿，歸於洛邑，妻濮陽吳氏，容範端莊，儀形令淑，吉人之祉，遠穆清風，季女屍之，能其政，自關河阻隔，行已參年，一東壹西，死生離別，長號慘怛，有深寒谷之悲，攀戀增哀，更甚旋隍之慟，嗚呼哀哉，雖年華尚，冬睽桃李之歡，瞻顧鸞皇，永絕于飛之望，痛復痛兮痛難任，傷胤子之嬰弱，悲復悲兮悲不極，恨孀心而無，嗚呼哀哉，喪制有期，爰遵禮典，卜斯宅兆，以窆幽靈，以開元廿一年七月十八日，遷窆於北邙原禮也，山形起伏，既符白鶴之祥，地勢風煙，乃合青烏之兆，將使平陵之東，聞松柏而虛惕，壽安之地，瞻宮觀而非，乃為銘曰，顯祖烈考，載昭清則，溫彩生藍，良精產棘，鳳姿麟祉，國華邦直，六轡如濡，重光有，百齡倏忽，九原淒愴，馬送佳城，魚懸泉帳，高台寂兮歌吹晚，盧山兮風月曠，景問於瑤琨，流清輝於薄葬，
王府戶曹參清河張故妻鉅鹿魏夫人墓誌銘並序夫人魏氏，鉅鹿郡人也，曾祖滿，行刑，戶二侍郎，贈侍中，負邁代之名，蘊禾氏之璞，祖正見，庫部郎中，宣，彭等五州牧，材學映古，道業光時，父施，貞白貫俗，才優命薄，終衡州新寧縣丞，夫人清貞自結，殆越笄年，歸於張門，有典有則，無異議，心無異思，廿餘年，六親為范，淑順天授，華飾性鄙，閨門之內，代莫與籌，積善致欺，且誣厚德，少嬰微，遂先風露，春秋有五，嗚呼哀哉，以開元廿一年七月廿五日權殯於河南縣平樂鄉崔村之原禮也，有子四人，並幼而至孝，長而工文，嗣子等，將恐陵谷有改，志此銘雲，銘曰，溫惠其心，松柏其性，恭儉中禮，肅穆其令，應道則同，與物無競，何神福之不，而壽年之夭促，嗚呼邙山，永佳躅，
唐監察御史杜公故夫人張氏墓誌銘並序夫人張氏，清河人也，列曾岐州刺史諱發，大父博州長史諱約，考陵川令諱義，食鐘鼎門，榮衣冠地，貴光烈自遠，聲類攸存，夫人承餘慶之兆，稟柔和之則，德配君子，致繡衣之榮，道葉女圖，得錦之妙，芳蘭有比，能著賢婦之名，苡無施，終起碩人之詠，爰自蛟龍有偶，鳳凰于飛，將德音以無違，乃誓期以偕老，豈上天不慧，殲我良人，以開元廿一年七月八日寢疾而終，時年卅八，粵八月八日，權窆於北邙原禮也，樹吟秋，泉門閉夜，誓而無贖，式以題銘，四德備，六行，容華歿，芳音流，月生兮松風吹，佳人逝兮薤露，百歲之後有同歸，
唐右武衛將軍高府君墓誌銘並序大君御宇十有四載，天下晏如也，外戶不扃，四郊無壘，以逸預也，復下嫁聖女以結其心，殭屍猶橫於路隅，胡騎尚寇於城下，蓋戎狄無厭，負我玄德，俗有聳聽，皇心孑然，乃將選韜鈐，董夫是守，帝惟簡哉，得乎高公矣，公教人數年，亦可以即戎也，自寧遠將軍制兼幽州副節度知平盧軍事，才可為裨副冠首，公諱欽德，字應休，渤海人也，曾祖瑗，建安州都督，祖懷，襲爵建安州都督，父千，唐左玉鈐衛中郎，公即先君仲子也，偉乎冠冕繼踵，世將攸稀，乃子乃孫，克保茲任，何綬授斯美也，公文武洞達，識弘智深，文能濟時，武可攻亂，此乃羲黃上人，則吾無然矣，伊先君身死王事，鴻澤酬汲，贈一子官，解褐拜陶城府果毅，職自先君遺效也，每夕惕乎位，軋軋在躬，賀承天休，匪懈惟恪，自束髮從仕，總八任焉，首自果毅，毅可濟時，再授折衝，藝能保塞，三授郎將，翼侍於天人，四調中郎，武匡於帝里，五登二率，捧佐乎儲尊，六事將軍，乃分憂於閫外，凡此六者，若非雅政特達，焉能致於此乎，世人亦謂騰化霄漢，封歸於高門，大福旋殃，俄先於風燭，秦醫不療，魏使途歸，楨遽朽於中巖，哲人忽綿於蒿里，以開元廿一年九月十有九日，終於柳城郡公捨，春秋五十有七，夫人太原王氏，河南程氏，繼公逝亡，並權措私第，蓋貞德愉敏，閨門令芳，作嬪淑人，克諧婦則，有制各封郡君，乃夫貴妻榮，飾躬泉壤，鴛鸞掩匣，會魄於九原，龍劍雙飛，環精於湘水，粵以天寶歲惟庚戌月在申朔日辰乙巳合葬於洛陽縣清風里北邙洪原其右禮也，嗣子崇節，器可搏翥，孝能躍鱗，背土成丘，頹燕泥而匪用，負材擇兆，感靈龜而指原，勒石銘勳，萬古無朽，銘曰，彼蒼者天，氣能降賢，君凜其質，與而同年，崇雄者岳，峻自天鑿，君授其性，與而並邈，九王九王則文，赳赳則武，君其才也，入仕堪輔，君其毅也，出塞如虎，期鵬化兮丹霄，嗟亡兮螻，起予起予，日居月諸，刊石冥掩，勒碑翕如，列佳城兮廣陌，閉龍劍兮荒墟，孫婿東海徐察撰，
唐故鄧夫人墓誌銘並序夫人尊號，南陽人也，幼而英明，長而淑慎，瞻謝庭之落雪，雅韻攸興，聞蔡之斷弦，清徽自發，至柔成德，至靜推仁，中饋是司，允歸內位，曾祖康，隋本郡功曹，祖龍郡主簿，自隨牒宦游，膺肅諾，數奇運舛，代有其人，父觀，高尚秉節，貞肥立志，慕聃彭之壽，躡園綺之蹤，道不貴於王侯，情豈忘於潔白，夫人幽閒設范，艷逸歸容，遘疾彌留，焉大漸，以儀鳳二年六月十五日，終於冀州之官第，春秋卅，有二子，仲，雍，茹荼莫及，泣血何追，陟彼岵以增哀，感鄰居之休社，以開元廿一年十月七日遷舉於東都北邙之原禮也，千里遙遙思煞人，九原冥冥空有塵，悲風苦月徒相繼，壟隧泉台不復春，其詞曰，代居白水，績著青史，弓冶克傳，衣簪播美，宛兮淑慎，花若桃李，言念幽閒，以君子，遵奉禮則，冀全終始，睹松丘，迫乎蒿里，壟隧常暝，泉台無晷，懵天道之何為，俾人生兮到此，
唐故宣德郎驍騎尉淄川縣開國子泉君志銘父光祿大夫衛尉卿上柱國卞國公隱撰文夫溫良恭儉，人之本也，詩書傳易，教之宗也，其有總百行之懿德，稟兩儀之正性，吐納和氣，佩服禮經，體仁義以立身，蘊忠貞而行已，造次不逾於規矩，顛沛必蹈於矜莊，蓋古人之所難，匪唯今之所易，兼而有者，其在茲乎，諱毖，字孟堅，京兆萬年人也，曾祖特進，卞國襄公男生，祖左衛大將軍，卞國莊公獻誠，父光祿大夫，衛尉卿，卞國公隱，並繼代承家，榮章疊祉，惟子克茂貽厥，早著聲芬，年甫二歲，受封淄川縣開國男，尋進封淄川子，食邑四百戶，又授驍騎尉，以蔭補太廟齋郎，屬有事於后土，授宣德郎，尋蒙放選，即開府儀同三司，朝鮮王高藏之外孫，太子詹事太原公王之子婿，豈徒門承鼎，兼亦姻婭蟬聯，雅度稟乎天姿，詩禮聞於庭訓，加以強學請益，休譽日新，韜銓遁甲之書，風角鳥情之術，莫不研幽洞奧，精跡探微，方將步天衢以高驤，登太階而論道，何知百齡倏忽，五福之驗無徵，一代英靈，九泉之悲俄及，粵以開元十七年歲次己巳九月四日，終於京兆府興寧里之私第，春秋二十有二，以開元廿一年歲次癸酉十月甲午朔十六日己酉遷措於河南府洛陽縣之邙山舊塋禮也，高墳崛山勿，望二室於雲端，茂柏蕭森，俯三川於掌內，將恐風移郁島，海變桑田，式昭貞土之名，用表籐公之室，乃為銘曰，天之蒼蒼兮其色正耶，人之悠悠兮其能久耶，蠢茲萬類兮生老病死，悟彼百齡兮今也已矣，生於氣兮立於空，倏而見兮忽而終，何賦命之飄索，知造化之無窮，重曰，梁木其壞兮太山其頹，哲人一去兮不復再來，幽扃永兮邙山之隈，萬古千秋兮嗚呼哀哉，
唐故通議大夫鄂州刺史上柱國盧府君墓誌銘並序公諱翊，字子鸞，涿郡范陽人也，昔者賜履東海，分封北燕，開霸國之圖，受大名之錫，盧氏得姓，厥惟舊哉，烈烈昌緒，綿綿遠系，漢則尚書為之雄，晉則中郎貊其德，代濟不隕，以洎於公，公稟元和之精，擅人倫之英，資孝友而性與，兼文質而混成，藏用晦明，莫能量也，屬則天皇后受圖溫洛，以門子預執邊豆，因調選授杭州錢唐丞，入為右武衛倉曹左監門率府長史，澹乎出處之際，卓然政理之跡，遷御史台主簿，繩按之地，准裁攸歸，尋以親累授梁州城固令，理行尤異，拜太子文學加朝散大夫，轉司議郎，宮朝得人，於斯為盛，又以親累出為滁州司馬，復歷泗，齊，汴三州，元寮提綱，所居致理，緝是聲惠，被於謠，朝廷韙之，故授以階闥之任，遷右衛親府右郎將，軒禁之重，夙夜惟寅，時開元十九年，主上以外台宣風，頗多缺政，精選良吏，以求人瘼，乃授鄂州刺史，軒車首路，江皋胥悅，蓋以克昭惠和，而遠聞風烈也，歲十月屆於南陽，遘疾彌留，以十四日終於旅次，春秋六十二，南通北走，途路哀咽，不崇朝而聞於武昌，達於洛師矣，人吏焉，仁人云亡，孰不嗟悼，邛州刺史君胤，即公王父之父，常州刺史幼孫，即公之王父，公蓋黃門侍郎獻之次子也，兼四科之美，繼三代之風，在公竭忠，執喪加等，居敬而行簡，詞以立誠，與人推多，處已惟約，大門閭以合族，弘訓誘以肥家，有餘則歸之，不足同資之，九族六姻穆如也，士林朝列，以為美談，信謂邦國之光，衣冠之準，而位不充量，道屈頹齡，豈命也夫，而不留，即以廿一年十月十六日遷窆於河南府邙山之南原，從先令也，曩時以緱山塋域，無陪祔之所，因卜遷焉，東望先塋，南瞻天闕，蓋邢山忠孝之志也，初公以弱冠見於父友吏部侍郎房公諱穎叔，有知人之鑒，眷深國士，以元女妻焉，夫人閒婉淑明，動遵禮度，生四子，曰嶷，昂，炅，晏等，祗服義訓，咸有令名，哀迷蓼莪，匍匐窀穸，信臧氏之有後，知公業之不亡，命可贖乎，茲謂不朽，軒裳禮物，或備哀榮，青山白雲，此焉終古，銘曰，佐周建國，封燕得姓，繼代傳徽，蟬聯疊映，允矣昌緒，久而逾盛，文茵暢轂，淑旗章，惟相惟禰，休有烈光，夫君挺生，克紹前緒，孝友天至，溫恭性與，仁焉是，義焉是處，寵祿來假，章黻有暉，謂華袞兮可襲，何之不歸，滕公之室，言貞其吉，於彼崇邙，龜謀允臧，永悠悠以終古，地久而天長，
大唐故亳州譙縣令梁府君之墓誌夫白日西匿，圓月就虧，天道也，百川東注，物盛則衰，地理也，進德脩業，功立名垂，人事也，是以孔宣泣鄭僑之遺愛，趙文懷晉會之餘風，公侔是焉，斯不朽矣，公諱璵，字希杭，京兆長安人也，其先金天氏，於周作伯，在漢為公，三絕播名，五噫流譽，封侯大志，歎州縣之徒勞，養性高情，悅詩書之林藪，公即其後也，曾祖諱剛，皇朝議大夫陝州司馬，稟川岳之秀，負璋之德，佐理分陝，馳聲桃林，祖諱庥，皇費州司倉，出納實繁，蓋藏攸寄，類陳平於社下，同汲之周給，人知禮節，士識廉隅，考諱膺，擅美當時，夙齡棄代，公五歲喪父，母氏隴西李，皇開府州都之元女也，操行高潔，嚴恭守節，養孤以保夫家，內外仰其貞烈，公生而岐嶷，見異州閭，羈肖之年，日新藻，明梁傳，入太學，逮乎冠稔，博通經史，諸所著述，眾挹清奇，制試集文，朝野多歡娛詩，君臣同德賦及第，編在史館，對策不入甲科，還居學，歲舉進士至省，鶯遷於喬，鴻漸於陸，屬皇家有事拜洛明堂，簡充齋郎，逡奔執豆，其年放選，鄭部雄藩，原武大邑，公牽絲作尉，道德安人，草偃風行，威加恩布，統軍糧數萬，涉大海三千，足履波濤，躬巡委積，不時，克濟軍須，州將嘉之，超考課，扶風右輔，石柱當衢，人士殷繁，物產眾夥，改授公茲邑尉，朱絲配直，白玉其溫，清畏人知，威而不猛，一郡欽其德，四方懷其惠，按察使源公擢公為判官，巡覆隴表，關中之士，仰其風猷，河西之人，以蘇息，行有廉潔，薦之而不疑，政有貪婪，黜之而無懼，官吏側目，軍師振容，其難也陟隴阪之嶺，其遠也涉流沙之迢帶，功既成矣，望烏府以先登，道將行焉，素鳳池而待命，丁母憂，哀過於禮，絕漿五日，迫遠之思，侔善二連，居廬造家社銘，述敘行事，每讀興感，逾增泣血，服闋，授河南府伊陽縣主簿，獨步王畿，飛聲帝里，移梅福之道，綜仇香之任，東都留守韋公，以公清介特達，綽有餘裕，請公為勾兵使，往懷，澤等州，勾獲數多，補益尤廣，緣邑中稅草，有旨改支，曹官被枉，科事連累，勾局秩滿，申雪明白，抑屈數年間，人僉曰，天將以夫子為木鐸，極衰必盛，公習常知命，樂道忘憂，否泰必省於躬，喜慍不形於色，盤庚理，亳，魏主生譙，引浪宕之長流，控渦河之清漕，郊郭隱軫，人物豪華，選賢與能，庚俗和眾，調補公為邑宰，自下車理，寬猛相濟，出入觀星，主忠信而得情，居莊敬而行簡，執良吏之規矩，若佩韋弦，奉聖朝之憲章，如依繩墨，豪猾以之屏息，貧窮由是獲安，荷蕢丈人，播五於田野，懷仁童子，歌三異於街衢，信可謂超魯恭，邁言偃，逾單父，越東阿矣，公撫字之暇，綴述為事，每至祖餞，興動篇什，莫不奇絕，狀異流輩，人有善唱，必自和之，太守王君以為判官，巡行縣鄙，俗欽賴焉，公制錦四周，政如初到，無偏無黨，有始有卒，年七十有三，遘疾彌留，蓋寢七日，開元廿年二月十九日壬辰，終於公館，孤嗣在疚，悶絕神傷，小大失聲，叫呼天地，舉州慟哭，合境哀號，太守群寮，素服臨吊，贈以車服，祭以牢羞，自出譙城，入於宋界，號哭道側，萬有餘人，朝野稱揚，遠近嗟歎，公生多陰德，歿有餘榮，未逾年八月廿七日，旨授許州長社宰，華芳九族，美耀三川，相彼土宜，卜其宅兆，以廿一年二月十六日甲申合葬於河南北山金谷原禮也，孤子等痛幽明之訣，泣人代之行遷，刻石為銘，式昭功烈，其詞曰，於戲宰君，守貞，善麗邦寶，儒光席珍，出言作式，下筆成文，御煩以簡，撫弱以仁，鰥寡不侮，忠信是主，作吏東州，遷官右輔，聲飛京邑，化行石柱，匿擒奸，河西規矩，濟川待舟，構夏須棟，猗歟明哲，禮儀動中，畿甸割雞，枳棘棲鳳，以德理小，愛人安眾，譙故殷都，長社許郭，公宰二邑，恤孤求瘼，視人如傷，敬恭早作，坐楹夢奠，山頹日落，萬歲千秋，流芳伊洛，
唐故唐州別駕蕭君墓誌銘並序君諱浮丘，字子真，蘭陵人也，昔漢高祖廓清天地，侯為之音，梁武帝奄有大邦，吳王受親賢之寄，即君之高祖也，維城盡，布在國史，朱紱金章，煥乎家牒，曾祖瑾，祖，並公侯子孫，陳隋冠冕，父令思，括州括蒼縣令，刀筆檀長，絃歌就列，潔白當宮，循良布政，君即府君之元子也，弱冠發，長而強學，書劍兩習，藝能雙美，解褐授魏州參軍，秩滿應將帥舉，對策高第，歷洛州懷音府別將，溫城府果毅，秦州清水府折衝，並兼長上，又遷左金吾郎將巡左使，屬梁山作難，貶授郡州古限鎮將，量移授潤州石頭鎮將，授京兆府明光府果毅兼長上，十八年四月十日，恩敕遷舊資，授唐州別駕，將赴任，丁內憂，未聽海沂之歌，鄰人之泣，庭延吊鶴，方迎陶品之賓，門集巢鶯，奄遘張之禍，以開元十九年二月十二日寢疾，卒於私第，十有七，開元廿一年龍集癸酉二月己巳朔十六日甲申，安厝於平樂鄉北邙之原禮也，嗣子益州溫江縣尉等痛深過巢，悲纏改燧，敬謀卜兆，用安窀穸，庶東西，既表封墳，恐陵谷或遷，重於泉壤，銜哀見，乃述銘曰，侯芳源，開吳懿藩，風流克紹，緒胄斯繁，才智信美，名未尊，方遷喬木，奄闕遊魂，人生到此，天道寧論，唯出郭而，之，
唐故京兆府渭南縣尉張府君墓誌銘並序侄翃奉述翃聞曰，導其源而清流激，立其風而德聲遠，況天文命氏，黃石為符，景福有開於我先，載籍無曠於吾祖，吾諱時譽，字虞卿，安定人也，高祖諱敏心，隋亳州刺史，曾祖諱文會，皇朝洛州長史，大父諱處節常州錄事參軍，烈考諱齊丘，山茌縣丞，或牧彼南亳，尹茲東夏，為掾三楚，同塵陸安，雖章冕有差，而清白傳素矣，君即山茌府君之長子也，年十五，總太學文章，居無何，預南郊禮物，乃歷試從調，行衢州參軍，時江王建，賞愛僚屬，非夫才高枚叔，筆抗禰衡，孰能至此，再命閿鄉縣主簿，兼充南台判官，咸洛道由，亭傳逾劇，賈我餘地，彼時須，而風參台閣，摯並鷹隼，俄及辭滿，旋丁內憂，君至性自天，踴絕過禮，柴瘠骨立，殆不勝衣，於戲，當代孝聞，百行可知矣，制闋調集，α然登科，遂結綬王畿，神仙作尉，三仕州縣，吾道未行，忽漸膏肓，上玄不予，以開元廿一年正月朔日終於官，時春秋有六，乾坤授滋液之氣，河岳挺純粹之材，勞其生而不假其壽，襲其慶而不使其昌，悲夫，報施我欺，善惡何有，海內游好，平生懿親，但仰君豪翰聲姿，未測君淵涯絕境，嘗歎曰，吏道喧卑胡不歸，仙山瑤草徒芳菲，欲掛冠而輕舉，悵晚節之多違，既心有遠期，而事無近玩，歸全之日，家無贏儲，遺令孀孤，俾無厚葬，以其年三月五日，敬祔先塋禮也，嗣子翊，次子曳羽，勺飲不入，氣竭號昊，幼奉深規，敢述高旨，銘曰，乾坤岳瀆兮精誕君，龍章鳳德兮卓不群，嗟未行於吾道，何遽喪於斯文，塋原蒼翠兮邙山趾，送終擗標兮哀哀子，長川東注兮無還流，千齡萬代兮悲風起，
大唐故苑西面副監孝子房公墓誌銘並序公諱惠琳，字惠琳，清河人也，天垂象以齊政，星殷火帝之列，君有命以錫氏，邑祚丹朱之封，世濟其美，咨胡可備言矣，曾祖粲，建州司戶參軍，祖士豐，將作丞，考亮，吏部選，公器古韻清，調閒才逸，敦龐以度禮，純嘏以在邦，解褐調補總監主簿，無何改蜀州清城縣尉，漂俗哥其能政，京輦許其仙才，轉長甯公主府大農，自玉壘而登金榜，國之優賢，捨劇班而游散，人嗟失位，丁太夫人憂去官，蓬髮垢容，絕漿泣血，毀過於禮，殆無人形，伊曾閔之後身歟，何塵軌之或繼也，孝則不匱，感而遂通，達於神明，彰於休祉，青萱綠├，凌霜雪而抽萌，狡兔野，入邱壟而狎義，鄉黨譽其節焉，朝廷式其門焉，既免取，詔以忠臣資於孝子，除延州延水縣令，尋遷汾州靈石縣令，下車而人吏欺，彈琴而獄訟自息，入拜苑西面副監，以開元廿年五月十六日遘疾，卒於崇化里第也，時年六十五，夫人汝南周氏，女師克訓，壺德惟修，春樹凋零，墳垓蕪沒，以廿一年三月十二日祔葬於龍首原先塋禮也，長子，次子子岳等，慎終追遠，紀德幽石，銘曰，軒轅弈葉兮人之英，孝友資身兮國之楨，天不兮摧梁木，兆其吉兮閉佳城，因烈考之松柏，祔同穴之園塋，
大唐宣化寺故比邱尼堅行禪師塔銘禪師諱堅行，俗姓魯氏，京兆府櫟陽人也，惟師貞行苦節，精勤厥志，捐別修而遵普道，欽四行而造真門，豈荼晨霜易，夕露難久，寢疾床枕，藥餌無徵，嗚呼哀哉，以開元十二年十月廿一日遷生於本院，春秋七十有六，夏矣，臨命遺囑，令門人等造空施身，至開元廿一年親弟大雲僧志葉，弟子四禪，賢道，法空，淨意等收骨葬塔，以申仰答罔極之志，閏三月十日，
大唐故左羽林軍長史姚府君墓誌銘並序君姓姚，諱重曒，曹州乘氏人，君有生也，智圓不礙，道雅而霍，謀躬處權，鬱於玄化，孝謙純至，不以凌先，故畢為天街，東多文，西多武，我府君孕天街之東壤，而枝秀於武，豈非郁移玄化乎，祖曾為文藻儲闈，黼芸閣，我府君敬前人之文業而避習於武，豈非不敢凌先乎，則皇太子文學昂，公烈曾，秘書丞節，公烈祖，夷州都上縣主簿，公皇考，公初以歲德春偉，策運天從，杖武藝之調，補右金吾執戟，課嚴取之績，轉左金吾司戈，終以事匪堅留，跡投會府，乃受僕寺丞，尋遷左羽林軍長史，思復其始，蒞清克，公貴季，厥唐之良，布悌之，文武雙光，家國殄碎，相次雲亡，公時三百八十甲子矣，異哉，君之即命，星躔作噩，春歷甲辰，注一念以從，湛清禪而坐滅，雖娑竭成佛，天女轉男，倫之剎那，曷可論速，越以開廿一年閏三月十七日景申，葬於邙山，權也，長子黔，孔氏之遊道，與予舊故，敢志徽云，聖嗣百世我舜後，德舉四職我國，道揭無鄰，善逝而歸真，至人至人，絕夫斯仁，
唐處士王公故夫人程氏墓記夫人程氏，廣平郡人也，閨中之諱，禮所不出，曾曰賢，大父曰賓，考曰琦，或出或處，與道與仁，克承前休，勿墜舊業，夫人淑稟胎教，惠發自然，韶茂映時，孝巽標黨，初笄之歲歸太原，事上之容，移天行而不捨，何暗室之雲欺，易欺易贊，威如詩稱，任只求之，於我曾無間然，宜其獲佑彼蒼，見詒遐壽，昌茲婦道，作式母儀，而乃輔善靡誠，福謙無效，憂家致疾，妖堅降災，享年十九，以開廿年六月廿八日終於大梁，王公曰宰，痛猗桐之半折，哀寶劍之偏沉，悼心失圖，叩甕增慟，載求龜筮，爰及人謀，既日協從，式來遷兆，以開廿一年四月十三日，遷厝於邙山之趾平樂鄉之原禮也，嗚呼，遊魂既散，玉樹雲摧，夜台不春，佳城長閉，慮桑海之或變，湮沒而不彰，爰刻斯題，紀時而已，庶後來者，知閥閱焉，
大唐故冠軍大將軍行右威衛將軍上柱國金城郡開國公李公墓誌銘並序公曰仁德，族李氏，其先蓋樂浪望族也，自堯臣類馬，周史猶龍，真裔散於殊方，保姓傳於弈代，考甲子，皇贈定州別駕，天上降成綸之恩，地下光題輿之寵，公即別駕府君之元子也，風骨驍奇，器用英遠，智為甲冑，義作干戈，談王霸則金火生光，說甲兵則旗鼓動色，當昔中宗晏駕，韋氏亂常，將欲毒黎元，危宗廟，公於是義形於色，憤起於衷，發皇明，披紫闥，奔走電激，左右風趨，心冠鷹，手刃梟鏡，人再色，帝宇廓清，翊二人以御天，功存社稷，膺四履而列地，封固山河，是用拜公雲麾將軍行右屯衛翊府中郎將，金城縣開國子，食邑三百戶，晝巡徼道，環黃屋而竭誠，夜拜殊榮，佩紫綬而光寵，是用遷公右威衛將軍，錫馬承恩，一日三見於天子，以爵馭貴，十卿同祿於諸侯，是用加公冠軍大將軍，進封開國公，增食二千戶，何居昊天不，哲人其萎，山嶽收神，日月奄壽，以開元廿一年正月廿日薨於醴泉里之私第，春秋六十有一，嗚呼哀哉，公履謙謙，杖翼翼，不軒裳而恃，不江海而閒，其生也榮，其死也慟，匪止鄰不相，巷不歌，實亦負興嗟，同盟畢吊，特敕贈絹二百匹，賻物二百段，米粟一百石，供喪事也，即以其年四月十三日葬於高陽原禮也，南面近郊，問三龜而一吉，東首顧命，減大樹而小封，金玉靡藏，誡之智也，琴瑟空置，奉之仁也，有子二人，長曰思敬，右驍衛中候，次曰思讓，右驍衛司階，並七日絕漿，式五月而葬，孺慕罔極，賓拜無容，防地道而變盈，紀天性於幽隧，銘曰，惟岳降神，冠軍當仁，忠孝是佩，清白為鄰，曷其榮也，社稷貴臣，曷其哀也，朝市悲人，生可續兮，孰不萬春，死可贖兮，孰不百身，生不可續，死不可贖，歷考古今，誰免風燭，人閱代兮代閱人，倏兮忽兮一丘塵，舟移壑兮壑移舟，蕭兮索兮九原秋，意氣盡兮萬事罷，泉門閉兮九重幽，悲夫悲夫空默默，魂兮何悠悠，
大唐故朝議郎行幽州會昌縣令上柱國賈府君墓誌銘並序君諱元恭，字元恭，長樂人也，屬隋氏亂離，遷居洛陽焉，曾祖相，祖廓，俱以德行，著稱鄉黨，賢之父楚，守道丘園，不求聞達，君少馳雅譽，聞徹州閭，長懷貞節，聲滿廊廟，以才行清白，後遷幽州會昌縣令，琴歌不輟，制錦無傷，童子知仁，孚禽仰惠，百姓遺愛，千秋不泯，秩滿，以白歸洛陽，噫，陵移谷徙，水閱舟藏，奔景不留，哲人其委，遘疾以開元廿年七月廿四日考終於洛陽義里之私第，春秋八十有一，以其年九月辛丑朔二日壬寅權窆於河南縣平樂鄉北邙山之崇原禮也，嗣子朗州武陵縣尉福延，次子河南府溫城府別將福祚，季子絳州崇樂府右果毅福祥等，風樹增哀，蓼荼纏感，號天永絕，攀慟何及，恐陵谷遷徙，人事西東，紀德表賢，庶茲貞石，銘曰，神授聰敏，天降沖和，禮樂陟，仁義經過，立德行道，操斧伐柯，死生代謝，今古如何，佳城鬱鬱，寒草芊芊，陵谷驟變，風雲黯然，隴隧長夜，便房洞泉，唯余貞石，萬祀猶傳，亡男右武衛長上福殯墳東北一百步，
大唐故上柱國趙君墓誌並序君諱，字南山，其先琅耶人也，若乃列郡分官，拔第聯從事，時與貿遷，今來所居，即為洛陽人也，曾祖邃，甘州刺史，筮淮餘慶，我公侯之於孫，合浦珠還，是挹家之令譽，祖清，鄆州須昌縣丞，副二有屈於雄飛，才高既勞於雌伏，父德，皇潞州禮會府折衝，文武不墜，纏綸舊業，泓澄萬頃之陂，少留千里之任，韜鈐在口，政術居心，世無遺能，塵上言最也，君識重融雅，淡然無從，傲睨煙雲，削跡不仕，六明言敉，晚歲將行，天子有征，策勳第壹，退就書籍，指命懸車，逍遙於門，兩楹歸夢，禍生不，寢疾彌留，春秋七十，終於私捨，夫人太原郭氏，銑碧疑韶，薰蘭沓茂，作嬪君子，式自宜家，特妙婦工，章程母訓，壽年不永，先下井梧之悲，死必同歸，訊啟佳城之兆，以開元廿年九月二日，合葬於北邙山之南原部村里禮也，洛城鐘鼓，風傳曉夕之聲，季月林塋，日薄蒼黃之至，君情殷物，孝自周人，深在義方，盡環利隱，親親愷悌，秩秩充閨，嗣子嘉猷，趨庭訓習，詩禮備聞，痛裂心靈，摧魂罔極，毀不滅性，視息苟存，遷窆既時，外姻畢至，僕以擁門見請，而撰銘雲，其詞曰，白鶴吊兮青烏兆開，人世遷忽兮逝川不回，埋金玉兮萬古悠哉，
大唐故朝議郎行蒲州桑泉縣丞輕車都尉路府君墓誌竊聞聖王御歷，賢人應時，千古挺生，四方間出，則我大唐故蒲州桑泉縣丞路府君諱惲，字子重，陽平郡人也，曾祖承伯，隋袞州別駕，祖操，唐隨州棗陽縣令，父玄卿，唐京兆府三原縣丞，公海岳降靈，松篁挺質，忠賢事國，孝友承家，舉孝廉為郎，譽滿時聽，解褐拜潤曲阿縣主簿，又遷蒲州河縣主簿，又遷懷州武德縣主簿，器蘊瑚璉，位棘，又遷蒲州桑泉縣丞，詩書再，德齊顏子，神仙入仕，位漸桓覃，望以門高，慶流榮列，如何地下，籍修文，福善無徵，膏肓遘疾，以開元廿年六月廿四日終於桑泉縣廨宇，以開元廿年歲次壬申九月朔卅日未辰，權殯於河南府河南縣水西原禮也，嗚呼，天高難問，泉深莫知，空餘雕篆，永紀明德，其銘曰，河朔秀氣，伊旅魂，殯隔鄉邑，山依國門，操比松篁，心逾石席，譽滿中外，德光今昔，音徽遐逝，德業幽玄，青烏此日，白鶴何年，骨肉號泣，鄰里傷心，雲迷荒徑，風悲野林，
大唐故益州都督府戶曹參軍姚君墓誌銘並序左監門衛倉曹鄭乾詞公諱字遷，吳興郡人也，昔黃神執契，始軒台而派族，媯舜受圖，因姚墟而命氏，德光遐祚，福延後昆，在趙則弋仲鴻勳，居晉則方興碩學，曾祖昂，皇朝別駕，祖節，皇朝著作佐郎，父，皇朝夷州都上縣主簿上柱國，並明月之寶，青雲之器，門傳禮樂，世襲衣冠，公即著作郎之元孫，都上君之猶子也，幼而能言，長不好弄，年卅，起家宿衛出身，解褐初調邛州蒲江縣主簿，二拜徐州沛縣尉，三轉河南府伊陽縣尉，梅福南昌之美，橋玄北部之榮，欲騁長衢，且安卑位，四授京兆府奉天縣丞，五遷益州大都督府戶曹參軍，桓譚之入陸安，何辭官薄，王陽之遊蜀道，不畏身危，在官每盡於廉平，去職實多於遺愛，於是政秩未滿，休假而歸，不尚繁華，深試榮辱，嗚呼，不考德，景命失靈，以開元廿年八月五日遇疾終於河南府洛陽縣審教里之私第，春秋五十有九，公居忠履孝，蘊義懷仁，三年不鳴，一日千里，方諸瑚璉，則宗廟之器，同夫杞梓，則棟樑之材，言笑若秋風，顏色如春日，士也不祿，命將矣夫，中山之印未傳，佳城之銘以發，夫人京兆韋氏，良金相門，明珠貴室，易錦衾以苫席，改羅而素帷，誓彼柏舟，要歸同穴，長子邈，吏部常選，次子逾等，哀毀骨立，杖而後起，比顏丁之居喪，等高柴之泣血，以其年九月辛丑廿日庚申遷窆於河南府河南縣邙山之塋禮也，東南接銅人之原，西北近尚書之谷，青松鬱鬱，悲風更多，白楊蕭蕭，恨聲無盡，勒刊貞石，紀錄幽泉，銘曰，唐襲軒業，虞纘堯勳，姚墟命氏，蒲阪垂芬，累葉相繼，弈代承家，何朝不，何世不華，君之不永，享年奚促，榮未鏘金，痛深埋玉，
大唐故泗州司馬叔苗善物墓誌銘並序夫碑誌者，紀其德行，旌乎功業，俗多以文詞藻飾，遂使道失其真，家叔狀能，願存實錄，昔祝融命氏，得姓承源，令尹分官，楚材晉用，子孫傳繼，便居晉焉，曾門父筠，屬隋季亂離，潛行晦跡，識占烏之爰止，遇飛龍之在田，陪從義旗，發乎汾晉，竭盡忠節，輔詣咸京，唐祚攸歸，光宅天下，疇庸之際，一拜正議大夫，本郡中正，俄嬰疾罷職，大門父，海岳孕靈，器識宏遠，鄉黨見重，牧宰推高，屢有薦揚，不敢就命，屬以諸父凋逝，家累孔殷，方乃謝絕衣冠，垂訓子侄，其時伯叔總有廿，不逾數歲，孝廉擢第者一十有三，遂得羔雁成行，不獨仲弓之室，芝蘭交映，豈唯太傅之庭，加以擬汜毓之字孤，衣無常主，跡孔融之愛客，座乃盈賓，叔即大門之季子，父每雲叔有豐下之貌，為保家之主，父恆偏愛，重令侍養晨昏，叔感父情鐘，不離膝下，推諸伯以從仕，請一身而色養，父更切深懇，其志不奪，便有嚴命，令父逝之後，可即從官，尋丁禍酷，三年泣血，禮制終畢，式遵遺訓，遂宿衛出身，解褐任宣州涇縣尉，秩滿一選，授婺州東陽縣尉，位卑黃綬，道青雲，屈梅福之高才，就橋玄之下列，又轉許州鄢陵縣丞，趙溫慨歎，每揚雄飛，朱博多能，逾彰美政，又轉邢州沙河縣令，鳴琴而理，投刃皆虛，術著分縑，道光制錦，尋擢拜泗州司馬，雖官未盡才，尚屈洪鐘之量，而階資所漸，遽遷浮磬之郊，光佐理於專城，惟半刺，郡邑人吏，實所具瞻，既而年漸居高，願從禮退，遽反初服，以就懸車，以開元十四年十二月五日傾逝於汴州私第，春秋八十有二，叔母徐氏，少閒婦則，舉案聿，長訓母儀，閨門擅美，遽遘疾，開元十二年十月廿一日，逝於泗州公館，春秋七十有五，嗚呼，昔居蘭室，克諧琴瑟之歡，今赴佳城，爰合衣衾之好，以開元廿年歲次壬申十一月庚子朔十日己酉，同祔於北邙之原禮也，嗣子滑州匡城縣令奉倩，次子右武衛司階蔓，並博綜經史，恭承友悌，永言孝思，孝思維則，見白華之潔，願與同歸，誦吹棘之詩，合之天性，望安厝之域，號叩崩摧，赴先遠之期，肝心潰絕，期之不朽，勒石為銘，其詞曰，惟叔才望，實孝友，繁華道德，識量捨受，具天規，貞心歲守，檢身以約，下期久，生必有死，惟天之常，道飆掩夕，朝露陽，合祔何地，同歸北邙，哀哀孝子，號叫穹蒼，侄衛州刺史延嗣撰，
大唐故騎都尉智君之銘並序君諱玄，字慶，其先隴西苗胄，智百王之後，曾祖隴，齊南陽郡守，祖德，板授汾州司馬，父燕，隱儒勖志，廉讓兼施，守節丘園，辭榮不仕，君神姿竦遠，稟天淑靈，帝族分輝，藏光匿耀，浮沉閭巷，博義寬仁，二柄精修，時當用武，雄心猛烈，召募從征，克敵無遺，蒙授騎都尉，豈謂鳥災庚日，俄飛北斗之魂，人夢已年，無復南山之壽，遂穆雍家室，遜悌鄉閭，未竟規模，忽離私疾，春秋七十有五，開元十七年三月十四日卒於私第，遂使愁雲泣鳥，澗吟爰，道俗歎其遺蹤，內外嗟其舊跡，以開元二十年十一月二十一日葬於夕陽村東北四里自營禮也，東連覆元，西眺龍門，南瞻象河，北臨徐水，哀子懷文，號天罔極，叩地無追，痛切南陔，悲纏陟岵，即以龍需去去，男申踴之悲，素飛飛，女發號兆之泣，其詞曰，青烏讖兆，白鶴臨墳，梁山歌雪，遂路無春，
皇朝秘書丞攝侍御史朱公妻太原郡君王氏墓誌並序秘書監集賢學士賀知章纂夫人諱，姓王氏，太原祁人，五代祖宇文朝司徒思政，即周太祖之外氏，故受錫姓之恩，加以拓字，故今為拓王氏矣，曾祖玄，皇朝銀青光祿大夫，秦國軍副，祖師古，司農主簿，杭州錢唐令，考承業，廣州錄事參軍，伊笙高飛，家聲載遠，淮筮永瀉，祖德增流，冠冕被乎國圖，芬馨著乎人譽，夫人稟教修立，持身潔靜，年既笄而班訓已聞，禮從縱而姜勤彌劭，逮事舅姑，備婦道，景雲中，侍御奔林剡山，聯邑稱最，爾後頻佐海郡，大國用亨，夫人內以助政，啟外以安家，姻黨傳其令聲，僕役資其寬德，而天不與壽，奄而先逝，嗚呼哀哉，以今開元二十年歲次壬申正月乙巳朔三日丁未遘疾，終於侍御所職滄州海運坊之官第，春秋六十一，以其年十一月庚子朔二十日庚申，窆於邙山之北原禮也，嗚呼哀哉，承祖德兮緱氏陽，瘞令儀兮邙山岡，逮捧帚兮恭養，奄長簟兮增傷，春與秋兮換序，存與歿兮誰忘，嗣子冀州阜城主簿自勖，自勸，自勵，自π等，痛偏罰以泣血，感因心以哀訴，題厥善行，旌彼泉扉，銘曰，周儲流裔，感德弈世，司徒署公，雄勳靡窮，挺生令女，宜家爰處，執笄逮禮，受秩斯啟，配我俊人，於以采，亦既齊體，其儀濟濟，亦既埋魂，其悼悶悶，平生衛物，北岡是紼，眇歲陰，東洛是深，隔此長送，涕且慟，哀哀嗣子，繞墳杖起，
故大唐故揚州揚子縣令崔府君墓誌銘並序君諱光嗣，字光嗣，博陵安平人，曾祖彭，隋銀青光祿大夫，利州刺史，祖知德，皇朝朝散大夫，果州長史，父景運，皇朝泉州龍溪令，君生而神異，幼而岐嶷，三冬為學，則義必窮微，七步成章，則文不加點，解褐以明三教舉高第，授左率府兵曹參軍，秩滿，選補河青主簿，尋轉鞏縣丞又遷揚子令，自微之著，竟未俠於鹽梅，才雄命奇，終徒勞於州縣，春秋七十有一，大唐開元廿年六月十六日，卒於官舍，夫人范陽盧氏，皇朝太子洗馬悅之孫，益州青城尉弘獎之女，誕茲茂族，歸於君子，既葉在州之問，即有宜家之名，嗚呼，降年不永，奄捐館舍，春秋五十有一，即以開元廿年十一月廿一日，合葬於洛陽城東之金墉鄉禮也，銘曰，閱川伊何，歎其不息，防墓伊何，懼其不識，城臨苦月，思南陌之歌鍾，地即荒郊，痛北邙之荊棘，
大唐故馬君墓誌銘並序君諱師，字元方，其先扶風人也，因任播遷，遂為相州安陽人也，曾祖奉，博學無窮，棲遲丘壑，懷經蘊史，澡德浴身，祖通，優遊鄉曲，慕賢容眾，明義，崇德報功，父膺，楷模當代，規矩後昆，君素聞嘉績，樂天知命，志崇內業，希上壽之年，福無徵，奄然俄謝，嗚呼哀哉，春秋五十有三，以開元廿年九月廿三日卒於私第，夫人史氏，春秋卅有八，以開元六年正月廿四日卒於私室，資靈婉順，不貴鉛華，詎珍羅綺，玉匣沉水，奄爾長淪，即以開元廿年歲次壬申十一月庚子朔廿一日庚申同窆於相州城西南卅里勳村西一里平原禮也，背山臨水，盡川原之體勢，筮吉龜從，得安厝之嘉兆，孤子典，攢荼集蓼，紀鐫瑤，佳城有銘，爰圖博約，其詞曰，龍山西峙，洹水南連，地多秀氣，人稱象賢，誰其嗣美，吾生在旃，昔歲睢游，齊眉相敬，今辭華屋，雙魂俱詠，孤子標，親賓橫迸，一佳城，德音，
大唐故靜塞軍司馬杜府君墓誌銘並序公諱孚，字若虛，京兆杜陵人也，曾祖君賜，皇贈懷州刺史，祖正謙，慶州司馬，父元安，本郡涇陽尉，咸功濟一時，譽稱四海，門風世業，可得詳焉，而曾昔嘗據熊軾，祖亦命題輿，及父且總黃綬，雖名位則煞，實德業具優，從容任適，隱見相半，逮公席彼禮樂，式茲弓冶，文武不墜，名實克，始以門蔭補皇廟寢郎中參吏曹，調仙州西平尉，才大任小，安卑效初，雖跡屈州縣，而心盡戎旅，開元中，幽州節度趙含章特相器重，引攝漁陽縣兼知判營田，屬林胡不庭，皇赫斯怒，而幽州稱天之罰，絕漠以討，乃總徒率馭，負糗束甲，熊羆萬族，輜千里，爰徵假護，見推才略，遂轉授公靜塞軍司馬假緋魚袋，始籌運帷幄，終折衝垣翰，卒使東胡殲夷，北虜窮逐，赤地草翦，黃沙骨鋪，雖任專將帥，蓋力展稗輔，斯則公之效也，而趙將軍凱奏未畢，誹書縱橫，功歸廟堂，身繫下獄，對主吏以魂奪，援征驂而骨飛，屍僵路隅，名削勳府，部曲且死，占募何從，豈任安獨存，逝虞卿偕去，適免所假，遂安初服，感欒生之義，哀趙氏之孤，文血無依，吞聲莫辯，怏怏終日，將成禍胎，悠悠苦思，奄缺中壽，雖生死恆理，誠今古所難，知己之分，未之有也，春秋五十一，啟手足於河南樂城里之私第，嗣子望之，荼毒蒙昧，僅於滅性，及夫喪祭卜宅，皆猶子黯之主焉，以開元廿年十一月十日屬纊，至廿一日遷窆於邙山之後原禮也，琢彼豐石，式存嘉號，沒而不朽，此之謂歟，銘曰，惟公之族，越自唐杜，世濟其美，福延於祚，福延伊何，是生盛德，克家睦親，其儀不忒，為郎左個，作尉南昌，安卑效淺，志屈名揚，投筆北部，揭干東道，心馳塞雲，血灑邊草，朝誅上將，府責小吏，不遑啟處，敢恤名義，怏怏終日，悠悠苦心，寧祈福善，奄泣禍淫，石以勒文，文惟紀行，念茲在茲，永錫餘慶，
大唐故贈博州刺史鄭府君墓誌並序天大地大，亭之毒之，父兮母兮，育我鞠我，嗚呼，樹欲靜而風，子欲養而親不逮，哀哀父母，生我劬勞，欲報之德，昊天極，之家世，源於開封，百代相承，千古無昧，滎水流而不弊而更新，史牒詳焉，可略言也，高祖述祖，北齊侍中，開府儀同三司，尚書左僕射，謚平簡公，曾祖武叔，冠軍將軍，太道授隋廣陵，下邳二郡守，父懷節，皇朝澧州司馬衛州刺史，府君即衛州之長子也，諱進思，字光啟，皇朝舉孝廉，褐授韓王府典簽，轉梁州南鄭丞洛州河陽丞雍州襄陵縣令，贈博州刺史，道有三寶，一曰慈，二曰，三曰不敢為天下先，府君持而行之，以上元二年二月廿日於襄陵官第，享年五十，夫人權氏，華州刺史千孫，右監門將軍千金伯文之長女，禮有四德，一，二曰功，三曰容，四曰言，夫人罔不畢備，以開元十年歸全於西京華里第，享年八十九，即以開元廿八日歸葬於廣武原禮也，四子陪祔於新一名宜尊，州三水令，贈太子少保穴，嗣子實，少府監主簿，次子昂，字千里，穴，嗣子俊，三子，字三明，夫人氏子通事舍人，四子綺，字四子備，荊州江陵縣丞還鄉也，繇，雲，戎，願，游等，銘曰，此室兮得連兮，
大唐故康州司馬上柱國來府君墓誌銘公諱慈，字思毓，南陽新野人，其先殷之，或沉淪東夏，或翼贊南陽，帶銀，冠蓋，史冊詳矣，曾祖演，周清水縣侯，宏材廣度，御下方，祖弘，隋開府儀同毅明斷，事上無隱，父表，上谷郡丞，雅志高尚，脫巾不仕，公孝友因心，忠肅內發，閭閻慕義，朝野欽風，起家擢授蓋松，唐安二府都尉，屬西戎不賓，河右時梗，乃拜公河右道鎮守副使，公丹青式舉，干戈未耀，酋渠革面，種落歸心，然淮夷叛而逐其宗，都而黜其族，由是左遷春州司馬，後南蠻蟻聚，嶺外蜂飛，廣州都督奏公行康州事，公示以明信，以威武，逾山襁負，航海譯誠，其訓俗安邊，類若此也，既秘略未究，奠夢興災，泰山其頹，彌留遘疾，以神龍三年薨於府第，春秋六十有九，公系象文武，獨得心靈，吳阪魯庭，無虧視鑒，公薨之日，知與不知，揮涕相趨，何止輟舂而已，夫人段氏，褒國公之長女，後夫人吳氏，大將軍志之小女，並母儀令淑，婦德幽閒，俱不終遐齡，先公而歿，開元二十年歲次壬申，遷葬於坊州宜君縣石祠東原禮也，長子斐，次子，早亡，次子邱，次子彝，孽子獎，女婿常令業等，崩心孺慕，泣血纏哀，懼陵谷之推遷，勒斯銘以騰實，曰，悠悠我祖，肇自商殷，歸周佐漢，馥蘭芬，或侯或伯，乃武乃文，德音秩秩，垂裕後昆，世載忠孝，惟公挺生，風流玉潤，道葉金聲，材高位下，虛業，刻石播美，敢勒芳銘，
唐故王文學天水趙公墓誌銘並序公諱夏日，其先天水人，七世祖崇，東魏開府儀同三司，封下曲陽公，因家之，至父不器，為監察御史，徙居河南，故今為河南府河南縣人也，家世以秀才進士見用，六世於茲矣，公幼而聰慧，八歲善屬文，十八入大學，才名冠諸生，弱冠以進士擢第，歷宋城，朝邑兩縣尉，開元中，招擇能為縣宰者，公應詔高第，除平令，風化大行，巡察使以名，進為第一等，擢拜王府文學，王以公名重，常敬事之，逾於師傅，公晚乃晤道，遂屏棄世事，學禪寂，世稱得道果焉，既而遘疾一旬，不甚求療，雖寂滅為樂，豈自顧於形骸，而幽明異途，唯痛深於骨肉，以開元廿年六月十二日，終於私第，春秋五十有九，嗚呼哀哉，群弟，哀哀諸孤，禮未及藏，權在塗，銘曰，天水靈長，英才世昌，卓犖家寶，葳蕤國章，方期權慶，奄歎摧梁，往則寂滅，存而咸陽，
唐故左衛伊川府長史太原王府君墓誌銘並序公諱希俊，字希俊，太原晉陽人，出自宗周靈王太子喬之後也，八代祖廣業，後魏太中大夫中書令，曾祖元，隋左衛將軍，氣勇如雲，功成汗馬，親奉鉤陳之侍，貴蘭之榮，祖暉，皇泗州長史，父履貞，皇登州別駕，咸以出身入仕，積德寬仁，俯視題輿之名，光復海沂之詠，公即登州府君之長子也，公幼而岐嶷，卓犖兒童之輩，長而弘裕，優遊君子之林，若冠，以門蔭補左衛勳衛，務列嚴更，年資考績，俄移武禁，遽入文場，調補左衛伊川府長史，才高位下，梁立身徒勞之歎，據德遊藝，仲尼旅人之象，非其好也，元亮歸來，是卜終焉，子陵偃息，豈意負杖驚夢，勿藥無喜，逝川斯閱，梁木斯摧，奄故於洛陽縣義里之私第，春秋五十三，粵以開元廿年龍集壬申七月辛丑朔廿一日辛酉，卜兆於河南府洛陽縣清風鄉之北原禮也，嗣子，次子，寇氏女九娘等，號訴罔極，孤窮無依，高岸防遷，刻石旌表，銘曰，衣冠禮樂，忠孝儒學，稱德門兮，家牒國史，代濟其美，時所尊兮，生我明慧，必復祈世，山仰止兮，輔善不信，方亨為，淮絕水兮，青松白楊，馬鬣牛崗，封斯域兮，千秋萬歲，孔昭不替，紀賢則兮，
唐故河南府澠池縣丞慕容君墓誌銘並序嗚呼慕容君以開元廿年歲次壬申七月四日甲辰卒於東都擇善里第，春秋有九，粵今年八月十四日甲申遷窆於北邙山舊塋之側禮也，君諱瑾，其先昌黎棘城人，始後魏都洛，徙於滎陽也，昔者慕三光之容，因而錫氏，列二國之霸，是謂人英，威震南燕，勢雄西晉，自茲厥後，代不乏賢，曾祖三藏，隋大將軍和州刺史，祖正言，袞州都督府司馬，父知晦，汾州刺史，並台懸水鏡，應物呈象，匣開霜鍔，弗鍾無聲，故以內備爪牙，外膺方岳，鄒魯儒俗，道映題輿，汾洮奧區，寵光飛蓋，君酌清明之秀氣，孕懿粹之淳德，幽覽默識，洞微詣精，越自髫年，不為童兒之戲，暨乎弱歲，有老成人之風，年廿，明經擢第，解褐岐州參軍，尋丁太夫人憂去職，毀瘠逾制，杖而後起，服闋，調補左衛兵曹參軍，稍遷河南府澠池縣丞，始階鴻漸，終覬鵬圖，遽歎鶴書，旋驚賦，惟君經明行修，義昭漢史，參卿軍事，道冠晉賢，入纂五戎之司，出毗百里之政，人以斯賴，聲用有孚，至夫行在言先，所以勵其俗，名居身後，所以隱其光，世無得而可稱，命有數而何道，長男未亂，先君而殂，幼女始孩，不知凶諱，嗚呼哀哉，青烏卜兮邙之山，丹飛兮不復還，黛括森兮鄰故域，翠琬鐫兮紀碩德，撰揚休庶不忒，千秋萬古允昭塞，銘曰，恢令范之有融，毓和淑之淹通，才為士則兮行為紀，家為至孝國為忠，不欺幽以負理，竟安卑乎歿齒，惜顏氏之短齡，傷鄧攸之無子，從宦未達，生涯已矣，玄房深兮白楊悲，悲風急兮苦月遲，仁與不仁而同路，問蒼蒼而不知，
大唐故右領軍衛將軍上柱國新城縣開國伯薛府君墓誌文並序子婿左補闕內供奉集賢院修撰琅邪王仲丘撰粵開元廿祀龍集壬申七月辛丑朔，河東薛府君諱璿卒於東都正平里第，春秋五十有二，賓朋軫恨，朝序延哀，國之爪牙，於何不幸，啟予手，吾知免夫，有嬪恆農楊夫人，台鼎承家，克明閨範，有子王府參軍萱，哀哀孺慕，遐感昊天，欽奉遺則，祗膺理命，即以其年八月辛未朔廿日庚寅，安神於河南之北原禮也，門生故吏，懿戚良朋，方聚而謀曰，我公之盛德有五，道在人間，不刊貞石，安可默已，夫千八百國，薛祖先封，六十四侯，薛君爭長，漢魏之後，衣冠遞襲，曾祖景山，金紫光祿大夫，太常，光祿卿，謚曰恭，大父元嗣，司農，太常卿，岐，貝州刺史，洛州長史，烈考溫，銀青光祿大夫，太常卿，又散騎常侍，制兵部尚書，謚曰昭成，國之崇也，人之望也，先公則厥有成績，垂裕後昆，府君則克保象賢，善守先伐，所以聳長戟，羅曲旃，乘珠輪，佩蒼玉，由積慶而種德，致深仁而厚義，其盛德一也，府君稟淳粹之淑姿，含靈和之休氣，孝誠因地，精感動天，爰自幼童，逮乎成立，出告反面，候色承顏，冬夏扇枕之儀，晨昏盥漱之敬，既抽鄰筍，復致丁籐，及嚴慈繼背，哀號罔極，終朝一溢，泣血三年，不嘗菜果，不衣縑纊，毀瘠之貌，可以雞支，摧咽之容，還聞鶴吊，祭之以禮，惟豐惟潔，葬之以禮，如慕如疑，事親之道至矣，孝子之事終矣，其盛德二也，友愛之志，通於神明，信義之誠，通於木石，長兄恆州長史曰昭，士林之尊也，推讓之切，敦喻之規，怡怡無，人倫所極，撫視猶子，過於所生，十起之恩，仁慈至矣，平生朋友，遍在台閣，久而益敬，終和且平，匍匐之心，不遠於千里，名節之重，無棄其一言，其盛德三也，家有賜書，門為藝府，揮翰則蛟龍雨，積學則金玉為山，百函所制，一能畢，千詩匠意，七步能成，莫不意出人，情生象外，凡有述作，動盈緗素，其德四也，府君年十二，解褐左千牛，尋轉魏王府騎曹參軍，鄭州司戶參軍事遷符寶郎，太子右贊善大夫，加新城伯，以親累出為黃州司馬，滁州別駕，貝州司馬，遷靖陵令，轉太廟令，左衛中郎兼陵使，遷隴州刺史，下車布政，風偃浹辰，垂神明，人懷父母，蓬飄轉之子，皆賀來蘇，星郵日傳之郊，方聞樂業，轉內率兼喬陵使，檢校右領軍衛將軍，所居必理，所去見思，忠勤之節，貞之藻，蓋不而不忘，終有始而有華，其盛德五也，秉斯五德，光映一時，切之歌，不坐槐之席，悲哉，仲丘忝姻親之，得門庭之遺事，啜泣題序，乃為銘曰，盛德之後，清明在躬，承家以孝，奉國惟忠，光吾舊業，必名清貞有裕，藻翰推工，將軍樹老，薛縣池空，秋歲，烈烈遺風，左司郎中陽伯成書，
大唐故亡宮八品年五十八亡宮者，本以良家入選，充奉後庭，勤免克，班寵斯及，遘疾無象，遽閱生涯，以開元廿年八月廿日，奄從運往，以八月廿日安厝於恭惟中禁，是資內職，念彼賢明，克諧夙植，如何芳歲，青林換色，一丘墳，宿悲荊棘，
大唐故鄭州刺史源公故夫人鄭氏志銘公從祖叔父朝請大夫太子司議郎惠津撰夫人滎陽人也，以夫貴封同郡原武縣君，自後魏定五姓，推為甲族，爾來三百許歲，譜牒存焉，五代祖偉，魏襲襄城公，北徐州刺史，使持節驃騎大將軍，開府儀同三司，王父元祚，皇朝鄧州內鄉令，考惟恭，蘇州司戶參軍，自我從祖之姑而出也，生而閒敏，長而惠和，不資傅誨，舉成女則，早喪父母，幼而有行，年十三，歸吾從祖兄之子光俗，蓋以克孝，聞於親族，是用問名，以聚鄉黨，授以室事，無不宜家，有奉舅姑之嚴，而移父母之孝，每一善也，薦美於君子，有遺事也，引慝於厥躬，未嘗不流謙自卑，蘊飾於內也，故能成君子之孝，服勤於親，成君子之忠，盡節於主，成君子之友，睦於弟兄，成君子之仁，愛於萬姓，是以賢婦之目，世人稱之，乃喪舅姑，哀深宗婦，君子毀瘠於次，夫人憂於宮，厚諸遺孤，甚於平昔，始於夫人之德，有永舅姑之義，故君子著而能遠，夫人內以相熾，君子尊位而不溢，夫人閒家以悔亡，洎君子永終，夫人晝哭，訓育男女，若全師父，承淑妹之意，居娣姒之和，無改君子之道，有答平生之志，奉持釋教，深契至真，福豈唐捐，降年不永，春秋五十有一，以開元廿年五月五日疾終於河南縣康俗里居子之故居，嗚呼哀哉，夫人之平昔嘗曰，無以我先於舅姑，嗣子洧等敬順聖善，不愆於儀，而日月有期，宅兆今吉，以開元廿年壬申九月辛丑朔二百壬寅迎府君子殯，遷夫人於堂，同窆一塋，為庚壬兩穴，斯亦衛人之祔焉，嗚呼夫人，敬也禮也，嗚呼嗣子，親親尊尊，銘曰，系西周兮建東國，錫土姓兮流至德，夫為郡兮我為邑，慰族人兮感先泣，衣錦衣兮游故鄉，俄晝哭兮被襄裳，同萬化兮從君子，俟舅姑兮敬終始，室其邇兮思其遠，求仁得兮又何怨，
唐故朝散郎行潞州長子縣尉太原王公墓誌銘並序朝議郎檢校大理正上柱國雍惟良撰公諱怡，字友睦，太原人也，其先出自有周，曾祖繪，隋朝散大夫，北澮州別駕，祖琰，唐青州北海縣令，烈考晉俗，以賢良射策，價重一時，授益州蜀縣尉，轉大理評事，公即評事之第二子，我德先，世表文學，初公以在疚之辰，年才歲，母氏鞠育，迄於成長，及以門資甫授長子也，太夫人在堂，寸祿逮親，立身為貴，嘉慶相次，何慰如之，頃年大駕在西，小人謬掌風憲，夫人以女氏之愛，少留咸京，公之友於，亦同於彼，是歲夫人之薨於宣陽里，喪服同次，哀慕親睹，水漿不入於口，浹有旬日，長樂之別，公當有言，毀滅之際，請侍於神道，君子以孝之極，又何加焉，一昨外營家艱，遠赴祥忌，葷久不茹，杖而後行，遘疾彌留，奄忽長逝，嗚呼，今之去也順，向之來也浮，順與浮寤寐之一也，降年卅六，福善之應無，啟手而歸全，天經之道著，以開元廿年七月七日終於集賢里之私第，即以其年歲次壬申九月辛丑朔二日壬寅艮時遷殯於河南府河南縣平樂鄉張陽里之北原禮也，惟公才行尤高，器識精密，譽流刀筆，體肅風霜，滿長子清白有聞，廉使奏以能官之狀，故衣冠拭目，實台閣之人，與善無徵，徂年何促，痛矣，公夙承閫訓，小依外家，不空成宅之言，彌結舅甥之義，惜王氏之一俊，落喬枝於千丈，嗚呼，公之平生，必擇賢偶，常欽坦腹，竟未結離，有子且孤，懇與承繼，行路增感，親知撫膺，聽羽翼之分悲，惜零落而承瞼，愚實不敏，多慚世親，服義懷仁，輒紀行事，乃為銘曰，終身之戚，君子有之，滅性將報，處亦何悲，今我長子，實繼孝思，昊天不吊，溘露為期，緬懷前烈，道冠當時，永錫爾類，揚名在茲，大暮同盡，不死者誰，正欣玄發，重惜焚芝，悠悠神理，福善竟欺，哀哀此送，泣下漣，陽山上，古墓壘壘，公其體，逝矣何追，千秋萬歲，魂兮永辭，
大唐故萬州司法參軍王君墓誌銘公諱韶，字伏護，太原人也，有周太子晉之裔耳，盛德之胤，聖人之後，族均河滸之葛，氏協淮水之著，自是代有公侯，門通軒冕，曾祖贊，實宰百里，著鳴琴之譽矣，祖巋，昔長千夫，承推轂之寵矣，父懷信，青襟嗜學，黃綬有位矣，公弘其度，多其材，敬慎在躬，不貪為竇，於是趨庭請益，下帷自強，通光儒之學矣，尊其所視，卑以自牧，守君子之道矣，然後正位乎外，學古入官，解褐廬州參軍，累遷萬州司法參軍事，夙夜在公，不改冰壺之節，旬時弊獄，唯施甘棠之政，方希考績之陟，忽同過巢之往，開元廿年三月十二日，終於洛陽縣教業之里第，春秋五十有六，嗚呼哀哉，外姻既至，逾月而葬，禮也，子嵩等，號泣日夜，哀感內外，可謂善居喪者夫，銘曰，後稷之孫，文王之嗣，敏而好古，學優登仕，楚俗懷德，巴人獲利，棠下流恩，燭前垂淚，樹此陰德，允哉大賢，如何斯人，胡不永年，東未啟，南山已騫，夜台冥寞松柏下，人生到此復何言，
唐故太廟齋郎吏部常選郭子墓誌銘並序太原郭氏之子懌，字如城，自得姓于姬，受封於虢，言秉高致，燕王為之築台，才蘊良圖，魏後因之決策，至於纂戎世業，榮耀國經者，不可毛舉而縷述也，曾祖感，皇邢州司馬，祖善，皇朝英王府記室參軍，父，朝議大夫將作少匠，子幼而敏沖，生而岐嶷，謙恭得於成性，孝悌稟於自然，雖徐稚之辯月晦明，王戎之知李甘苦，春卿之幼曉章句，子正之夙慎威儀，蓋未足方其少異也，年十二，補太廟齋郎，奉職宗，虔誠毖祀，潔俎趨事，式禮莫侃言，屬天官擇人，拘以恆格，有才無祿，君子病之，以開元廿年歲次壬申四月十六日寢疾，終於東都恭安里第也，春秋二十，嗚呼，將騁千里，遽沉良驥之足，僅登七年，翻折豫樟之，苗而不秀，豈獨前賢，以其年五月十九日殯於洛陽縣平陰鄉之原禮也，郭公夢均王導，哀甚卜商，悲玉樹之摧階，痛明珠之碎掌，纘其遺事，見斯文，銘曰，原幽扃，長夜冥冥，奠觴沐槨，塗車芻靈，露濕荒逕，雲埋野庭，山川今古，松柏青青，
唐故括州遂昌縣令張府君墓誌銘並序滎陽鄭稷撰公諱先，字普賢，范陽人也，晉司空華之後，曾祖剛，隋大業中為雅州司法，生王父期，唐州永壽丞，則又無祿，世早隕命，皇孝善，纘承丕業，德允，有高才，而無貴仕，官止陵州貴平令，非其所也，天誘其衷，誕育良嗣，蘊靈積秀，乃萃於公，公聰明正直，博聞好古，學無常師，道一以貫，而尤精墨妙，早鳴譽於天下，弱歲秉筆，繕錄王言，周旋翰林，有年數矣，國之爵賞，胥及逸勤，竟以校功，一命補彭州導江尉，既藝，蔡蒙底績，雖鴻漸於陸，位屈南昌，而鶴鳴在皋，聲聞上帝，天子復申，命公直中書省，仍授左司御率府倉曹，舊猷，踐加命，兼官總務，公實宜之，屬會府後時，擇京職之良者，令督過郡，在邦必達，蒞事許人，乃以公為亳州錄事參軍，閒邪綴，賞善德，有條不紊，若網在綱，秩滿，補括州遂昌令，於時東吳阻饑，人越茲蠢，先是從政，率多曠官，淫縱豪強，暴蔑鰥寡，以故編戶流冗，十四五焉，公於是董逋逃，詰奸妮，振乏絕，出滯淹，教之誨之，飲之食之，人得，政有經矣，洎南至陰復，國家告虔於圓丘，雲物必書，雷雨作，紫泥天降，朱紱方來，無何，有制加公朝散大夫，尚德也，寵章建，大位未躋，公乃慨然，感梁生之言，懷束公之志，辭祿謝病，考盤園，春秋四百有五十甲子，己年九月，哉生魄，寢疾，終於懷仁坊之私第，灼龜不食，乃權殯於洛師東偏，夫人扶風郡君，南康丞之季女也，閒家生饋，令儀淑德，斬焉在襄，中月而覃，天不遺，薦降鞠凶，哀哀門子，在疚，宅兆雲卜，日月有時，啟杜氏之西階，祔周公之前曲，即以開元廿年灘歲如月壬寅合葬於平樂鄉之原禮也，敢憑實錄，乃為銘云，受氏分族，宅幽都兮，世祿保家，貽孫謀兮，明時綰墨，蒞東吳兮，不惠不傭，殲良圖兮，仁焉終，智焉斃，豈天乎兮，同穴邙丘，國城隅兮，
唐故明威將軍守左領軍衛河南府金谷府折衝都尉上柱國太原王府君墓誌銘並序公諱崇禮，字何四，太原祁人也，司徒輔漢，王子賓天，淮源啟兆於龜書，葉縣芳傳於鳧舄，盛德之後，公其裔焉，曾祖越，後周司馬，祖敬，遭隋朝喪亂，遁跡丘園，高道不仕，父貴，皇朝贈博州司馬印綬位，公即司馬第四子也，立志雄勇，秉節忠良，往屬韋庶晨鳴，將危社稷，今上殷憂多難，戡剪群凶，公當侍從北宮，申威奮武，揮戈電轉，躍馬雲屯，洎天地貞觀，日月光明，乃僉定功勞，封其爵命，唐隆元年七月十六日，有制授公松州牛頭鎮副，歷職廿五考，改官九政，至開元十九年三月一日，遷至明威將軍，守左領軍衛河南府金谷府折衝都尉，上柱國，公忠能奉國，孝以承家，養正以蒙，鑒窮於未兆，處心以默，智周於無際，自爪牙丹禁，超衛彤墀，載歷暄，嘉聲無替，以開元十有九年從駕東都寢疾，十月廿四日，薨於新豐，享年五十有九，開元廿年龍集壬申二月甲戌朔十七日庚寅，葬於河南北山平樂鄉原之禮也，嗚呼哀哉，天之報施，輔仁誰保，命之修短，與善無徵，俄驚吊鶴之賓，遂掩占龜之兆，夫人彭城劉氏，沛邑郡君，泣喪所天，哀號擗地，雙桐半死，空歎龍門之山，雄劍先沉，但恨延平之水，佳城鬱鬱，遂掩崇邙，厚穸冥冥，空悲永夜，松楸蕭索，遙迎鑾鼓之聲，旌旆逶遲，更引薤歌之曲，長子元敬，次子元獻，次子元貢，次子元賓，次子元俊，季子元，並跣步千里，絕漿七日，孝心罔極，哀毀過人，恐陵谷貿遷，耿光無紀，銘於貞石，輒敢當仁，其詞曰，邙山之下，白日將低，塗車欲掩，馬連嘶，原荒草遍，龍暗松齊，沉沉霧夕，瑟瑟風淒，泉門莫曉，徒聽埋雞，
大唐故朝議郎前行薛王府兵曹參軍上柱國太原王府君墓誌銘並序朝散郎行懷州司戶參軍陳利見撰京兆府金城縣晉昌唐逸書夫長才廣度者，天授也，積行累仁者，代業也，於赫二者，君子宜之，奈何府君祿不充量，是知窮通者存乎命，否泰者繫乎時，故不可得而言也，君諱令字簡，始家太原，徙宅臨汝，今為臨汝人也，前人得姓，乃周王之子孫，烈祖登朝，即隋人之祿位，曾祖興，弘懿明肅，保和光大，方展士元之驥，還題仲舉之輿，仕隋榮州司馬，祖嗣，強學待問，辭立誠，作慈惠之師，設知方之教，不取壽春之犢，常飛葉縣之鳧，皇朝蒲州桑泉令，父了，幼閒韜略，克著戎昭，為八校之規模，作三軍之氣色，仲容才美，始加都尉之名，蘇建功多，遂有將軍之號，官至懷州丹水府左果毅，公河山挺出，金火成，孝友備於閨門，忠信行乎鄉黨，兼子游之文學，有季路之言詞，以王功而授上勳，自門胄而入匡衛，其清持地勝，臨邑城雄，天垂星，地列郡國，尉者慰也，非才孰堪，爰有博州清平之選，夫王姬築館，主第分官，思深脂粉之田，富有山林之地，以公之美，遂命參卿，於是乎有成安之拜，沉沉魯室，隱隱梁台，墨客臨風，更陟崇蘭之阪，仙人致雨，仍留小桂之山，與明遠而同游，共惠連而併入，於是乎有兵倉二曹之任也，公行藏付命，寵辱若驚，滿歲雲歸，括囊無咎，降年不永，何痛如之，仲尼泣其遺愛，叔譽思其可作，享年六十，以開元十九年十一月廿七日終於洛陽義里之私第，夫人隴西李氏，先公而亡，則唐揚州倉曹通之孫，湖州安吉府君遠之長女，幼而明敏，長而婉妮，稟貞純之德，有淑順之儀，宗族稱其賢，舅姑稱其孝，事上以禮，馭下以慈，宗伯姬則貞而守謙，曹大家亦恭而有訓，孤子吏部常選尚賢等，痛慈尊而永翳，瞻屺岵而增哀，越開元廿年二月十一日合葬於河南北山禮也，嗚呼，千秋萬歲，古木荒煙，酷訴遺烈，傳之下泉，其詞曰，惟公膺期，問望不已，邦國之秀，人倫之紀，允光前烈，代濟其美，奈何高才，而無貴仕，歲聿雲邁，生涯已矣，祔禮非古，周公所存，遠期三月，長雙魂，重山霧暗，極野雲屯，題少女之碑石，紀貞夫之墓門，祖以天冊萬歲二年正月十七日安厝於鹽坎，祖妣李氏以景雲元年十一月十三日殯於老君廟之西宣武陵之北，因遷奉亡考，孤子尚賢以開元廿年二月甲申並徙此原，合葬於禮，謹祔銘後，刻紀千秋，
唐郭君墓誌銘並序夫賢材應運，嵩氏代歷命之英，乾坤不人，岱岳有喪良之咎，思故沒而不朽者也，夫人王氏，太原人也，儀貞月亮，色茂春社，韞四絕以成規，裁七篇而作范，於是琴書，玩風月，拓五畝而制居宅，面一丘而山水，不為逝川已往，風樹難停，降年不永，遂風燭，日下長安，名流將遠，天上京兆，與歸終絕，春秋六十有四，卒於私第，以開元十九年歲次辛未十一月丙午朔廿七日壬申，葬於呂柴村西南一里平原禮也，夫人智範，門重文成之教，家承孝友之資，敬生即之齊眉，重今時之合體，門無胤緒，遂闕溫情，智范當身，自營墓所，其詞曰，夫妻二人，一沒一存，孤魂一別，雙美何陳，丘隴，知伏何言，
故孫居士塔志銘並序夫大道無為，陰陽以之造化，自性常住，因緣以之遷變，惟居士俗姓孫，諱節，字惠照，望沐河西，先宗魏野，德茂純備，可以軌物訓人，高才貫穿，可以光音待價，善明覺性，至悟玄律，絆識馬於禪支，掛青爰於道樹，得大總持，證乎寂滅，以正月廿二日化跡乎旌旗之國，預造仙塔，後息勞人，用今吉辰，遷於邙岫，敬勒石文，式陳銘曰，真如性淨，非悟非迷，因緣代謝，有去有來，六窮空色，何免輪迴，體茲寂滅，用證菩提，開元廿年正月廿九日丙時殯，
唐故振威副尉清河張君墓誌銘並序君諱漢，字泰，其先清和人也，遠祖遷官，因為安陽人焉，曾祖威，齊定州刺史，祖壽，黎州司馬，父秀，婆娑鄉里，連黨之領，緣公少而驍捍，長而奇絕，皇朝振威副尉，手握簪紱，腰曳銀紐，出入都國，為雄牧所重，優遊鄉黨，而豪望所矚，既而棄榮祿，傲風月，薄游林亭，散誕原野，迫啟期之三樂，坐仲弓一丘，忽焉如流，不知逝景將至，以神龍二年十月廿三日終於私第，夫人馬氏，植性芝蘭，態惟清雅，夫婦之儀允洽，始終之契攸歸，悉魂化幽台，俱臻泉壤，即以開元廿年歲次灘為如之月十一日甲申，乃合葬於相州城西卅里平原禮也，左觀城闕，已別煙霞，右矚山原，有傷灰燼，前臨淇，北眺漳濱，嗣子子珍，昊天網極，泣血無從，恐代易時移，竹帛難久，用題金石，以茲不朽，乃為詞曰，君之上姓，南方一星，古王盛族，雄豪寵精，日月逝矣，山川誕靈，奄君龍壙，用列墳塋，
大唐故薛王傅上柱國司馬府君墓誌銘並序鄭州原武尉張脩文撰君諱詮，字元衡，河內溫人也，昔者黃帝軒轅氏沒，少昊金天氏興，厥胤重黎，分享天地，其後大司馬以官命族，從周適晉，楚項王封於殷，始都河內，國歸於漢，子孫家焉，自晉高祖宣皇帝弟戴侯馗，洎君十五代，賢人之業，世濟其美，君子克家，不失舊德，曾祖運，隋國賓龍泉郡丞，封琅邪公，祖玄祚，隋國賓琅邪公，皇朝膳部郎中，禮部侍郎，通直散騎常侍，琅邪縣開國男，帝五尊賢，興廢繼絕，是以禮封二代，傳崇三恪，則武王滅紂，嗣帝舜之苗，漢皇至洛，紹宗周之裔，及鼎遷隋室，歷紀唐年，初則為郎，草舍香之奏，終而近侍，竭獻可之規，父希，皇朝舉秀才，解褐梓州永泰主簿，陝州芮城縣丞，雍州萬年，明堂，長安三縣尉，甲科登第，策名筮仕，每安時以處順，無朵頤而躁求，故才高於人，位不充量，神龍初，以長子中書侍郎追贈懷州長史，錫高班於既歿，千載猶生，降榮命於幽泉，三光再燭，公則府君之第二子也，垂拱四年，以成均生明經擢第，解褐授湖州安吉縣尉，次授蒲州永樂丞，充巡察使判官，論功課最，擢授左肅政台監察御史殿中侍御史，轉尚書比部員外郎，庫部郎中，鐵冠懲俗，斂權豪之手，石室疇庸，得郎官之最，久之，除慈州刺史，時天子廣憂人瘼，傍求共理，吏之本也，以公為能，丁內憂去職，服闋，授戶部郎中，轉太子家令，遷光祿卿，榮參列棘，甫踐九卿，職是握蘭，頗同三入，改仙州刺史，入為薛王府長史，轉宋州刺史，授薛王傅，屬國家有事陵寢，恩賞大行，以本官加金章紫綬，朱邸再勞，赤帷頻駕，政平訟理，天下謂之循良，麗藻長裾，時王重其文雅，嗟夫，睢陽城廣，重喜來游，長沙地卑，俄聞作賦，開元十九年六月廿二日遘疾，終於洛陽毓德里之私第，春秋六十有七，以其年十一月廿七日，權厝於北邙原故夫人范陽郡君盧之塋左禮也，公自幼及長，主忠履信，柔嘉外宣，陽秋內備，進退可度，何暗室之有欺，言行為樞，將與物而無競，自晨歌絕音，夜庭終燎，邦人罷市，鄰杵不相，長子絳，次子寬，並先君夭折，次子繇，次子寧，孺慕終天，宅兆遠日，號三泉之永隔，雖千鍾而莫逮，乃勒石潛闥，以刊德音，庶松柏為薪，而丘墳可記，銘曰，少昊之苗，宣皇之胤，乃祖烈考，龍驤鷺振，府君生矣，像賢繼俊，行為士則，身以德潤，宦歷台省，牧雄方鎮，玄玉垂腰，黃金鑄印，賈誼為傅，壽不得長，壺遂未相，今也則亡，龜筮卜兆，威儀啟行，塗車芻靈，素蓋黃腸，歲去長古，春來不陽，賢臣壟隧，千秋北邙，門客東海搖寶珪書，
唐故通直郎前行延州都督府士曹參軍事長孫府君墓誌銘並序公諱眄，字洛賓，河南洛陽人也，昔軒轅濟物，因人而利道，或拓天以寬代虐，後嗣享福，世靡不昌，故夫赫弈英異，備得載諸史諜，曾祖總，隋金紫光祿大夫，趙州刺史，祖大敏，皇職方員外郎，父希古，皇洛州福昌縣令，咸以令譽，光乎當世，公即福昌之長子也，雅習於善，少而知名，德則有鄰，鄉人皆好，志於學，恥一物之不知，敏於行，必三省而後作，神龍初，以外戚陪位放選，解褐授寧王府典簽，屈龐公之驥足，同賈生之作傅，恪恭其職，知無不為，轉延州都督府士曹參軍，途接京華，務兼邊鄙，修築之固，必慎置薪，出納之宜，膏腴不潤，己巳歲，丁太夫人憂去職，公謙以自牧，清畏人知，罷祿之後，家無餘產，寓居畿甸，迫於桂玉，因告糴戚屬，遵彼故部，班馬首東，遇疾而止，以開元十九年歲次辛未十月丙子朔八日癸未，暴終於延府豐義驛之館宇，春秋有四，悲夫，宦仍黃綬，年未學易，男尚為悼，女猶在懷，孤攸攸，遠方還國，靈需寂寂，幼堅是依，哀切親朋，傷感行路，粵以其年十一月廿五日出殯於北邙山之南崗金谷鄉，權宜禮也，嗣子晟，垂髦當室，呱呱何常，夫人天水趙氏，號天泣血，吞恨罔訴，顧撫稚子，旋驚未亡，欲追思揚名，以志幽壤，懼陵谷靡定，故刊貞石，其詞曰，軒後靈胤，魏主支孫，餘慶克保，芳聲早存，彼蒼如何，降年不永，言詣僚屬，櫬還鄉井，玄堂既啟，素車首途，孀婦泣血，稚子呱呱，地久天長，陵深谷易，冀傳萬祀，勒銘茲石，
趙氏亡子汝南塔，白楊樹南十三步，哉柏一根，在圖西南五十步，以大唐開元十九年八月十三日殯在龍門菩提寺山，故堅記，
唐故散請郎行黃州司法參軍奉敕檢校上陽內作判官房君墓誌並序族之伊始，堯孫有房侯之封，望之所興，漢代為清河之守，清河房氏，厥惟舊哉，公諱孚，字脩凝，即其苗裔，曾祖獻，襄陽縣令，祖泰青州錄事參軍，考文絢，豐城縣令，州縣之職，雖曰徒勞，仁賢之風，抑則未昧，公既承積慶，實秉奇節，所務也，不求人以取飾，所行也，自已以為容，故浮華之譽微，而忠實之規厚，以翊衛選授朝請郎黃州司法參軍，公孝之績，雖在南陽，子牟之心，實馳魏闕，人之所欲，天必從之，以本官奉敕檢校上陽宮內作判官，志大而任輕，道遐而運促，陳力就列，方佇高遷，浮生有涯，遽悲長往，以開元十九年歲次辛未八月廿二日因疾終於河南府洛陽縣歸仁里之私第，以其年十月丙子朔十日乙酉遷厝於邙山之平樂鄉禮也，公之妻南陽張氏，望絕偕老，痛深撫孤，存乎柏舟，誓以同穴，子楚珍，志清，志察，堅璋等，年雖佩韋，哀若成人，陟岵靡瞻，號天欲報，假詞刊石，以表清風，銘曰，邙山丘墟，試望蕭瑟，松柏之下，惟君之室，疇昔歡娛，於今永畢，悲哉孤嗣，痛矣孀妻，爰圖刻石，以表泉閨，斯銘地久，休烈天齊，
唐吏部常選滎陽鄭公故夫人廣平宋氏墓誌銘並序夫人諱練，廣平郡人也，昔我先公微子開者，帝乙元子，仁而又賢，殷革周新，有宋存矣，禮義之國，載在春秋，冠劍之容，盛乎史氏，曾祖大辯，皇遂州司馬，祖守恭，皇睦州遂安縣令，父楚璧，大理少卿，咸忠肅惠和，明德純懿，宮牆重仞，允得其門，夫人內則承家，閫言師訓，翠鬟笄總，玉珮施盤，像服是宜，素章增絢，習禮蹈和，明詩納順，所謂樂得淑女，以配君子者歟，年十有八，歸我鄭公，展如之華，作嬪高族，琴瑟在御，鐘鼓於堂，箴識言清，食德班彪之室，文章韻遠，動詞秦氏之闈，嗟乎，始裁團扇之篇，俄滅乘鸞之影，錦筵徒設，安仁望祭之悲，羅帳虛歸，奉傷神之念，春秋廿七，開元十九年九月廿二日遘疾終於教業里第，初，夫人婉娩聽從，授之順也，標梅之實，得乎時也，衣錦衣，盛乎儀也，藻脯，存乎道也，既誕既育，言乎成也，斯可以儷我碩人，張煌婦德矣，故詩雲彼美淑姬，可與晤言，此之謂也，以十月丙子朔廿二日丁酉，權窆於洛陽縣清風鄉原禮也，於戲，嚴君在堂，愛子滿室，二男稚齒雙女嬰孩，減羅紈與寶瑟，掩泉閨於夜台，銘曰，彼荷華兮藻耀漪瀾，譬淑女兮懿姿羅紈，惟魴鯉兮戲於沼，瞻姜宋兮作配君子，雁旭日兮冰未泮，百兩迓兮錦衾爛，翡翠雙游蘭之苕，蘭始華兮霜露凋，有美一人魂已遙，重泉大暮何朝飲恨，
大唐故金州參軍李公墓誌銘並序君諱侯，字思貞，趙郡贊皇人也，三代為將，茅土始分，百代其昌，衣冠不泯，曾祖寶，傳美譽於天下，垂令德於後昆，祖達，不事，自有壯之節，起家授右衛遂城府別將，連偃月，陳橫雲，父知仁，德州將陵令，宣風布政，息末敦本，人存禮節，家識廉恥，君承門調，為利州葭萌縣丞，轉撫州司法，五聽無私，州將見累，貶金，衡二州參軍，一命從事，兩任參卿，方申鴻漸之儀，返遘鶯棲之酷，以開元十九年十一月八日癸丑卒於洛陽私捨，春秋七十有五，嗚呼，人生實難，艱甚，流寓千里，悲深九泉，以其年月十五日庚申葬於北邙之原禮也，嗣子希喬，次子僧奴等，痛孺慕於茲晨，悲零丁於弱歲，故妻徐氏之女，號所天之無階，哀孤遺之眇爾，呼名不已，無驗於仙鶴，銜士成墳，空嗟于飛鶯，乃為銘曰，千月未窮，一生俄畢，哀鐸夜動，靈驂曉出，霍湊黃腸，滕銘白日，今來古往，飛聲標實，
大唐朱氏夫人志銘夫人朱氏，出自吳地會稽也，慕其榮所，弱齡受聘，慈父光配，適於陶君，廿辭家，洎茲三載，親族善其嬪則，舅姑稱其婦宜，今廿有三，以開元十九年二月臥疾於洛陽，至六月十五日，終於北市豐財坊之第，取六月戊寅朔廿日子酉，殯於城東王趙村平樂鄉，嗚呼，二子猶雉，慈母見離，夫盡哀慟，親也感悲，白日無睹，黃泉何依，罷琴歌兮長逝，隨化沒兮無歸，白楊樹下，風柯思人，墳塋寂寞空乎鬼鄰，恐陵谷遷改，克光乎石記之，銘曰，長歸蒿里，永閒幽門，魂兮寂寞，何年再春，
大唐故道州唐興縣尉路府君墓誌銘並序起茂績，沒垂徽號，苟有常胤，猶樹家聲，況乎子乏賢，纂修堂構，寧可寢之而已哉，公諱循範，字千里，陽平人也，曾祖先，秘書郎，鄧，安二州刺史，祖政，皇齊州歷城令，隨先皇平遼，加游擊將軍，隴州川府左果毅都尉，父慶，皇趙州癭陶令，並文照武烈國珍家寶，公生而特稟，夙通時譽，博聞強識，杖義巢仁，承學古之資，副調弦之化，授給事郎，行道州唐興尉，公率性忠讜，急於濟物，佳其美名，故牽卑而無慍也，方擬鴻漸於近，克復前烈，窺分陝之跡，愜生令望，景命不融，奄見傾落，開元十七年八月五日，屬纊於道州官舍，春秋五十有五，神車北指，闔境號戀，攀祠邀享，欲前不能，自非明允篤誠，孰能至於斯矣，開元十九年七月三日，遷厝於河南府北邙山平樂鄉之原，從周禮也，嗣子盈從等，瑤林瓊樹，花萼相輝，遠祈通賢，撰銘神，其詞曰，邙山掌，洛北，松柏冬夏色，萬古千秋長無極，
大唐故江王息故澧州刺史廣平公夫人楊氏墓誌夫人諱無量壽，弘農人也，則天武後之外氏，右屯衛將軍知慶之女，故節敏太子妃之姊也，夫人令淑早聞，芝蘭獨茂，德奉君子，操行逾申，屬唐祚中缺，宗族遷播，公謫南陬，敕降西掖，爰及外氏，命離夫人，夫人赴鑊道亡，從義守節，父恭荷造，旋乃迫離，脅奪志懷，改醮胡氏，君父之命，難以固違，閔夏之禮，或釋其道，因茲遘疾，久積纏，返香無徵，暮華有限，嗚呼，以開元十九年六月六日，薨於鼎邑殖業里私第也，春秋六十有五，即以其年月十九日葬於洛陽縣清風鄉北邙山之原，二氏各男，絕漿泣血，卜遠申議，別建封塋，拜饗之儀，具得其體，嗚呼哀哉，乃為銘曰，年長海變，節迅灰移，金璋貴族，玉碎珠靡，新塋列柏，舊草累，玄泉水凍，白日風悲，一朝，萬恨奚追，
大唐懷州司戶參軍陳氏故賈夫人墓誌銘並序彼姝者子，實邦之媛，習至教於公宮，炳柔德於宗室，有繼於此，惟夫人焉，夫人賈氏，本家太原別駕之孫，諸侯之子，聰悟明敏，氣態閒和，女弟數人，倬出群表，讀內則之記，有肅昏昕，誦采之詩，能法度，此蓋先太夫人之遺訓，年十有三，歸於陳氏，成嫡婦也，爍四德之儀，行一獻之禮，饗於客位以授室，降自阼階以著代，躬纂組醴配之勤，專委積蓋藏之饋，叔甥既孺，助養知方，女妹有行，執勞不匱，有大蓄之儉，無小過之愆，富長世之規，寡享年之壽，開元十九年五月八日暴疾，終於立行里之私第，春秋卅，以其月十四日假窆於邙山之南禮也，嗚呼，淑德三女無男，長也未笄，孩也在哺，藐爾諸小，呱呱在房，何生人之至艱，而冥錄之斯酷，夫利見，有才名於天下，開元中，歷河南緱氏主簿，懷州司戶參軍，怨嘉偶之永暌，思德音之未沫，勒銘樂石，以紀繽風，詞曰，何彼矣，顏如華，被服綺羅兮德柔嘉，花未兮人已謝，奄冥冥兮歸長夜，嗚呼夫人宜永兮天不借，配於君子，輔國才之光價，夕台兮邙山曲，靈之安兮松已綠，空仿像於帷燭，
大唐故騎都尉劉府君墓誌銘自軒丘命氏，兄弟之姓初分，若水降居，諸侯之國斯建，碭山瑞氣，沛公之霸王猶存，蜀國將軍，劉備之檀溪有裕，因官弈葉，各據一方，授職遷榮，光華萬古，君本彭城郡人，今屬富平焉，高祖羅，祖師，並嘯傲山水，苞含篆籀，綱紀仁物，領袖鄉閭，息智以鑄思韋金，早擅八龍之譽，侄琮以雕情卻玉，久彰三武之名，將軍則鎮遏山河，風高李廣，游擊則勤王霸上，氣重周瑜，方亞夫而仕漢朝，英規尚在，譬景侯之存魏主，盛跡昭然，君諱祿，字，矯矯其貌，必自平輿之泉，于飛，多出朝陽之岳，累代台袞，不獨袁家，七葉貂蟬，豈唯張氏，朝廷以君河中星緯，妙該玄女之符，橋下兵書，深洞黃公之略，蒙授騎都尉，賞其勳效也，昔李陽忠鯁，方綰此官，竇憲從軍，燕然立號，開元十九年三月二日，奄捐館舍，春秋八十有五，杖國杖朝，曰耆曰耋，君以蓬飄八水，梗泛三川，優遊鞏洛之郊，卒於綏福之第，沙門黃散，尚藥無徵，負局紫丸，服之無驗，嗚呼哀哉，古往今來，牛崗以築，馬鬣先開，愛子惠琮等，璞略不郡，孤標出俗，一日千里，王允有卿相之才，三都五城，嵇康負林泉之節，貞廉稟性，史籍兼苞，官乃徵事題名，勳則騎都留號，以其文蔚，差直秘書，生事以孝，死葬以禮，即以其年四月十九日殯於河南府北邙山原之禮也，君以懷材抱器，風骨不恆，命迫泉台，痛傷猶子云爾，
大唐汝州魯陽府別將胡明期母曹夫人志銘並序維開元十九年辛未歲二月廿六日汝州魯陽府別將母曹夫人終於進德坊，粵四月七日己卯殯於洛城東北隅王冠村禮也，夫人性質柔惠，心體幽閒，進退可師，俯仰成則，樂妻斷織，無以諭其勵夫，孟母移居，未議方於訓子，而風雨為媒，霜露成疾，返魂之香難見，閱川之恨已深，哀子明期，痛結終天，哀纏畢地，恐人代遷易，原野荒蕪，爰勒貞規，志於幽石，銘曰，高堂摧兮大隧開，聖善居此兮謂何哉，泉扃夜台相窈，千秋萬歲何時曉，前國子助教特敕知太常儀注騫國俊撰，
巨唐故門衛長史安定皇甫公墓誌銘並序公諱慎，字慎，其先安定朝那人也，本以皇父卿士官命氏焉，自後葉聯榮，郁為四海望族，英髦人物，到今稱之，曾祖珍義，皇歙州休寧縣令，資州長史，郡邑以理，邦家實賴，累歷清白，風貽子孫，祖文亮，皇鸞台侍郎，楊，魏等四州刺史，密勿之委，以獻可為誠，共理之能，以移革開，父知常，汾，懷，汴等六州刺史，楊，洛二州長史，代不乏賢，必復其始，故能德被淮海，聲流河洛，所牧推擇，政掩龔黃，公即楊州府君之三次子也，弄年蔭，授左千牛，秩滿回補尚捨直長，曾未周天，家憂遄及，喪禮畢，調任尚乘直長，督守馬政，職司龍閒，公執信於人，無施不可，又換監門衛長史，兩考，因遘疾在京，以開元十九年三月二日告終於京兆通義坊之客舍，春秋有，無後，即以其年四月七日歸葬於北邙先塋側西北百餘步梓澤鄉之原禮也，嗚呼，人誰不死，悲公壯年，居常無喜慍之容，在官多公勤之績，奈何明德無輔，福謙不流，宦未崇榮，門無胤嗣，早娶博陵崔道照女，一劍先沉，九泉俄往，今祔葬有禮，改移同將終天永，銘其志之，詞曰，天何不仁兮奄茲埋玉，返京兆之魂，歸邙山之曲，
故朝議郎歙州北野縣尉上騎都尉程府君志銘並敘志者記也，以記其勳庸，銘者名也，以名其大烈，故杜預曰，焉知此地不為陵谷乎，遂刊石鐫金，以傳不朽者，即求之前載，亦何代無其人哉，公諱逸，字思亮，京兆咸陽人也，明哲繼軌，餘慶克傳，曾祖輝，朝散大夫左贊善，祖伯英，涇州陰盤縣令，父彥琮，殿中尚食奉御，體道宏遠，公侯必復，生而五色，一日千里，公即府君之長子也，年甫弱冠，不拘常軌，優遊經史，晦明藏用，天資亮撥，崖岸峻峙，遂入太學，射策甲科，調補歙州北野縣尉，加上騎都尉，州縣之勞，每懷梁竦之歎，冠冕思掛，常蓄陶公之志，居無何，以辭秩，斥中流以歸國，風塵不撓，賓友通，詩書載怡，風月自賞，歷歷在目，洋洋聞耳，以一十五年矣，公體質貞義，神情警悟，眉目如畫，清明若神，善書工，有劍術，降年不永，天道如何，春秋五十有四，遘疾，以開元十九年正月十八日，終於從善里之私第也，即以其年三月十三日，權殯於北邙之原禮也，南臨巨河，北枕雄阜，車馬繼軌而相續，鼓鍾攸聞於亂響，吾寡兄弟，哀哀昊天，少婦孤，嗣子襁褓，不有封樹，誰旌厥，其銘曰，夜台深兮難歸，天道常兮人莫悲，于嗟程生兮不遺，鐫金勒石兮名不衰，
大唐登仕郎行河南府洛陽縣錄事呂君故夫人李氏墓誌銘並序夫人姓李，隴西敦煌人也，皇朝徵事郎，前行京兆府萬年縣錄事守敬之子，陵州始建縣丞爽之孫，珍州司戶參軍感之曾孫，自高祖隋憲部郎中，茂閥冠於三朝，本支繁乎百世，夫人姿容秀麗，體性閑雅，怡怡義志，終始不渝，蒸蒸孝心，斯須無捨，嘉胤五六，育之不倦，甥侄二八，情拊彌勤，恩偏舅姑，特由仁惠，嗟乎，皇穹不，急景凋稔，春秋卅有一，以開元十九年正月廿七日因難染疾，終於洛城義坊第也，悲哉，男悍，悛，惕，五，洛奴，女高娘等，幼雉哀哀，殆將滅性，虔卜遠日，以安宅兆，即其年二月五日，權殯於河南府河南縣金谷鄉界邙山之西南泥溝之東北別業之東坎禮也，刊其行志，以慰泉壤，其詞曰，瑤源演派，瓊瀆疏流，婉茲柔順，媲彼好仇，動必合禮，儀恆克，敬恭不忘，德容有疇，閱川不息，落景難留，嗟乎蘭蕙，泉路長休，
大唐故銀青光祿大夫使持節陳州諸軍事陳州刺史上柱國陶府君墓誌銘並序公諱禹，字玄成，家本丹陽，遷為河南人也，粵若稽古，出自帝堯，在殷則七族見推，居晉而八州為貴，歷觀圖史，代有才賢，公則介州司馬贈滄州刺史瓚之孫，銀青光祿大夫，懷州刺史大舉之子，開府儀同三司，中書令梁國文貞公姚崇之婿，不辭齊偶，因大吾門，九族於是增輝，六條由其必復，弱冠以資授右千牛，轉尚食直長，家令丞，典設，符寶郎，靖恭乃位，無忝厥聲，出任濮州司馬，衛州長史，屈佐州郡，思齊海沂，入遷太子中允僕，郯王府長史，國子司業，自我得之，適光於刈楚，所居必理，無愧於伐檀，累牧縣，澤，陳三郡，分憂之任，實難其材，公處劇若閒，持平不撓，威惠以臨下，明察以知微，褰帷而美惡自彰，投印而奸邪屏跡，政惟畫一，吏不敢欺，求之古人，不可多得，自承恩灞，言赴宛丘，才屆許昌，便增舊疾，豈生涯有限，何福善無徵，以開元十九年二月十二日，終於許州之旅館，歸葬於河南北邙之原禮也，公弱不好弄，松柏之性自然，長而能剛，璋之譽斯洽，人惟益敬，家鮮惰容弘訓子之義方，竭與朋之忠告，蠱而克承先烈，清白而留遺後昆，啟手歸全，孝之忠也，子說，銳，兌，有祖父之風，成門戶之寶，恐陵夷谷變，冥寞難徵，日往月來，徽音永墜，志茲貞石，式紀玄堂，乃為銘曰，洛河之北，邙山之陽，瞻牛得地，指鳳開堂，不遠先，無遺故鄉，于嗟玉樹，瘞此連崗，春秋五十有四，
唐故華州鄭縣主簿李府君墓誌並序君諱景陽，隴西成紀人也，曾祖客師，皇冠軍將軍，丹陽郡開國公，祖德，尚輦奉御，父守真，虢州司兵，或勳載盟府，所謂國之柱臣，或業傳代家，所謂邦之君子，府君丕襲純耀，獨懸清光，學不常師，郁為博物，文參大雅，超然獨步，國子進士高第，解褐太常寺太祝，秩滿調補華州鄭縣主簿，正詞有腆，鬼神來格，用文無害，人吏以康，秉忠一心，方期大用，疾生痛首，奄盡小年，以開元十八年十一月卅日遇頭疽，終於館舍，春秋有四，君素無胤嗣，孀妻平涼員氏，終始喪事，遷葬於洛陽縣北邙之原禮也，刊青礎永固玄堂，銘曰，倬含章，登造士，翩就列，班祝史，司罹，官以理，遘災妨生忽已喪，賢哲痛夫子，開元十九年歲次辛未二月庚辰朔十七日景申，葬於北邙原平陰鄉之禮也，
唐故籐州感義縣令韋府君墓誌文並序君諱行懿，字景邈，京兆人也，粵前志，金不，挺生夫子，黃中通理，初間筮仕，俄百里之榮，忽歎閱川，更切九泉之，夫人駕婁氏，燕山北指，昔燕代之名家，河水東流，今河南之盛族，庶氤氳蕙若，而折丘山，嗚呼哀哉，以調露二年二月廿二日遷窆於河南府洛陽縣平陰鄉張相村，嗣子元順，次子元後，悲食鍾之不逮，感防墓之未修，龜筮僉從，宅兆爰畢，天地萬化，河山千古，瞻白日以興懷，送騰公於此土，其文曰，恭聞舊史，韋平繼美，公侯必履，委諸百里，惟茲茂德，內修坤則，班氏典儀，自家形國，蘭摧玉折，天道若何，狐蹤繚繞兮青棘徑，牧堅躑躅兮白楊府，開元十八年歲次庚午十一月辛亥朔廿二日壬申，
唐故左領軍衛執戟李公墓誌銘並序教書郎崔珪璋撰公諱，字元光，隴西狄道人也，其先老君之後也，賢達膺期，有赫前古，公五代祖肇，周左金紫光祿大夫，大都督，鴻臚卿，鄴縣開國侯，高祖慶，隋大都督儀同三司，車騎大將軍，濮陽縣開國子，食邑四百戶，祖師福，蔣王東閣祭酒，父釋子，皇任鹽，甘，肅三州刺史使持節州都督，咸台輔軒榮，公卿錫爵，子男五等，寵光遐嗣，公少負英毅，志懷忠勇，力拔河山，氣射雲物，常有言曰，大丈夫不繼單于頸，不碎顏良軍，曷以答聖朝之休美，紹先人之鴻業，遂投筆戎幕，冀滅，橫矛海外，千里無鬥戰之役，仗劍河源，三軍息鼓之進，雖歷年勤戍，空疲汗馬之勞，入貢西曹，一舉高第，旨授左領軍執戟，年卅有九，以開元十七年己巳載六月暴亡軒禁，開十八庚午歲十二月廿九日，陪葬於北邙山平樂鄉先塋之東禮也，嗚呼，青烏改卜，牆柳生風，丹建旌，陰溝噎日，歎流年之不駐，魂兮逝兮何之，銘石傳芳，期於不朽，其詞曰，李氏兮之先，玄之兮有玄，派流兮狄道，冠蓋兮貂蟬，忠孝兮性立，文武兮天然，蒼兮不，白日兮徂遷，邙山兮之陰，土兮水深，陽燧晨兮露泣，貞松暮兮風吟，百年兮人事，萬古兮名沉，
唐故銀青光祿大夫行光祿少卿上柱國渤海郡開國公高府君墓誌銘並序公諱懲，字志肅，渤海人也，炎農之系，其源浚邈，虞則伯尼列岳，周乃尚父作藩，都營丘，大齊國，五侯九伯，實得征之，舉賢尚功，未可量也，八代有公子高，高之孫曰，遂以王父之字而命氏焉，金冊垂洪，玉璜延映，振古勳業，貽厥存乎清風，近代官婚，日新之謂盛族，五代祖德正，後魏黃門侍郎，北齊侍中，七兵，殿中，吏部三尚書，左僕射儀同三師，藍田縣開國公，進封渤海郡王，謚曰康，贈太保尚書令，高祖伯堅，北齊東閣祭酒贈海州刺史，曾祖王臣，北齊給事中，通直散騎侍郎，藍田公，祖敬言，皇朝給事中，戶部侍郎，吏部侍郎，果，，虢，許四州刺史，父光復，皇朝吏部員外，吏部郎中，檢校復州刺史，咸孤出人表，連華帝載，弘禮樂以成器，謙尊而光，疊軒裳以立朝，惠訓不倦，宜其克荷前烈，以燕後昆，故生我偉我，纘是洪閥，公雅量淳粹，令圖光遠，聞詩聞禮，必由言行之先，將翱將翔，竟得飛鳴之地，弱冠以太學明經擢第，調補豫州參軍，會越王貞以誅錯為名，勒兵觀畔，亦既部署，先威斧質，復州府君時為吏部郎，計無所從，闔門待罪，而教忠有素，道死于歸，安親奉國，有如此者，上親勞問，特授朝散大夫，改尚乘直長，尋加朝議大夫，再遇艱禍，幾乎殞絕，柴毀過禮，純至見稱，服闋，除太子典設郎，成均監丞，遷尚書職方員外，上柱國，轉太常殿中丞，遷都水使者兼判大理，衛尉兩卿，使持節隰州刺史加銀青光祿大夫，換雲麾將軍，左衛副率判大理卿，累加爵至渤海郡開國公邑二千戶，又除銀青光祿大夫，歷澤，亳，曹，潞，瀛五州刺史，入為光祿少卿，台閣久之，共稱倫理，帷裳屢辟，皆聞政聲，徐防之十載朝廷，魏相之一行淮海，未足多也，嗚呼，未之下壽，奄忽上游，開元十七年歲在荒落，遘疾薨於河南之尚賢里，春秋六十有六，則以明年龍集庚午葬於北邙先塋之南原禮也，公有殆庶之義孔多，絕倫之藝不預，以正直為牆仞，以行能為矛戟，清白為從政之本，仁恕為週身之防，督交契而益敬，審事宜而利物，言體道動中權，即之也溫，望之儼然，如琴盡伯喈之雅聲，書得右軍之逸勢，行有餘裕，且善弈棋，公未嘗以矜，但人所仰止，至於良辰美景，德儕氣合，亦文酒存焉，像外之名理與歸，海內之風流籍甚，甚矣夫，不使長世，天之或者謂之何哉，嗣子寧，寬，密等，棘心在疚，殘喘執喪，懇言門人，俾旌不朽，銘曰，四岳十亂，曩時賢弼，良牧名卿，當代崇秩，祖則純嘏，胤亦元吉，高衢未終，大暮俄畢，中堂祖載，外野蕭瑟，厚地無天，窮泉閉日，生涯罔二，死者惟一，刻石伊何，恭傳茂實，次子孤子通直郎前行邢州南和縣尉縣男寬書，
唐故襄州長史韋府君墓誌文並序伯商者韋，代祿斯遠，宰漢者孟，良規，故得梓咸許其環材，賢良有光乎胤裔，君諱麟，字齡，京兆人也，白無玷，黃裳元吉，魯仲康之化，初長十城，陳仲舉之宏材，竟毗千里，方期克台鉉，永茂德音，而南海未圖，西崦已及，夫人天水趙氏，善柔之形於婦道，均養彌重其母儀，冬霰俄敗芝蘭，春蹊有乖桃李，平生舉翼，雙飛瀚海之鴻，此日銷魂，再合延津之劍，遷祔於河南府洛陽縣平陰鄉張相村，嗣子行哲，次子行懿，雖高衢並鶩，或秀木前凋，衣衾己葉古經，宅兆未亨終古，嗣孫元順，追成夙志，更卜新塋，寂寂玄壤，悠悠苦月，誄有道而無愧，敢運詞乎，文曰，周曰唐杜，昔惟厥先，葳蕤簡牘，弈葉忠賢，珠玉茸譽，謀孫翼子，別乘參榮，康沂用理，如何不予，瓊魄喪美，戀本仁也，歸魂此丘，月照遷壑，雲迷夜舟，慚色絲之雅句，紀玄隧乎千秋，開元十八年歲次庚午十一月辛亥朔二十二日壬申，
大唐故特進涼國公行道州別駕契苾公墓誌銘並序公諱嵩，字議節，先祖海女之子，出於漠北烏德建山焉，祖何力，蒼天不徵，年幼偏露，母謂公曰，觀汝志大，在此荒隅，非是養德，比聞大唐聖君，六合婦之，四夷慕義，將汝歸附，汝意如何，公跪而言曰，實有誠心，若至中華，死而不恨，將部落入朝，姑臧安置，後移京兆，望乃萬年，授右領軍衛將軍，高昌不賓，授嶺道總管，破國虜王，尚臨洮縣主，封張掖郡公，燕頷為將，班超酬西域之侯，麟閣圖形，公建勳誠之節，高麗逆命，王師問罪，先鋒直進，斬首數千，苦戰被傷，通中者七，主上親問，入帳傅藥，太宗晏駕，陵側割耳，為下過禮，奉制追入，屯營檢校，龍朔元年，詔為遼東道行軍大總管，於時九月，水陸兩軍，大會平壤，兵至鴨綠，波濤浩瀚，無舟可濟，恐失王期，仰天而，具申忠志，寒風四起，流澌立合，軍眾才渡，冰隨後銷，高麗謂神，耿恭拜井，魯揚麾戈，精誠所感，信非謬也，旋師錄功，錫甲第一區，加涼國公，拜長子明朝散大夫太子舍人，北蕃公子，歸帝京而得名，南陽武侯，懼中華而不入，授公父明為都督，檢校部落，南御鮮零，北防凶虜，征戰不息，遷至右鷹衛大將軍，授公克為都督，狼星怒，群羊虜雲，不夕即朝，時無可識，凶奴大下，公兄頻勝，為虜所擒，荒外身亡，骸留不返，主上矜念，褒贈榮官，部落有餘，授公為都督，檢校征戰，累功遷至右領軍衛大將軍赤水軍副持節，吐蕃頻擾，領兵不千，輕入青海，破軍斬將，敘錄功績，授公為特進，表請入朝侍奉，留子檢校部落，輕兵陷陣，耿第可同年，坐指白麾，謝艾方應可匹，為子嬌逸，言誤侍臣，眾口非金石，浮被謫連州別駕，南觀冬柳，愁傷葉乃寒生，北望春梅，歎惡花分半發，結氣成疾，虐仍，自壽不長，還來服鳥，遷至道州別駕，兩住炎中，連綿四載，望居坎北，放至山南，既濟有文，終正則亂，其道窮也，開元十八年歲次庚午六月辛未，薨於任所，洋從得，歿後難申，至金香來，無由再起，天命已畢，大數而歸，二萬七千，同盟而至，其命十一月廿二日，葬於咸陽洪瀆原先塋之側，嗚呼哀哉，孀妻慟哭，傷於杞城崩，孝子悲深，表上圖形厲俗，乃為銘曰，張倉被法，王陵見祺，身歿之後，福及妻兒，三代為將，道家忌之，損殪賢良，誡之思，劉實性儉，子情非，殘林被類，謫逝魂歸，柏靡西顧，白楊風悲，從今永往，唯葛累，
大唐故宣義郎行涇州陰盤縣尉騎都尉周君墓誌銘並序弟朝議郎行濮州鄄城縣令敬友撰，孫兵部常選良弼書蓋聞少微成象，處士列於星，大易垂文，觀國明其繇，故進而退，行必示藏，抱德懷才，徇時濟物，忠孝克著，語默以康者，其惟君焉，君諱義，字敬本，其先邰國人也，自堯命棄為稷官，封之於邰，食邑於姬，故有姬姓焉，卜襲卅代，枝派於豐郇，祚延七百葉，分於河洛，其有鐘鼎繼軌，紛綸聖代，列於青史，詎可得而備焉，開元初，以姓聲同帝諱，遂改為周，曾祖瓊，素懷高尚，祖嶠，無求官祿，父范，任都苑總監主簿，君幼多聰敏，長逾博厚，抑揚禮樂，冠服詩書，鄉曲之譽必聞，朋友之交是信，其於遁跡色養，殆數十年，恨無祿及親，恥有道不仕，乃投筆東洛，奉慰西戎，邊烽罷虞，漢馬入奏，遂因常調，拜相州錄事，秩滿，又授涇州陰盤縣尉，雖統軍務逼，警慮實繁，而牽絲為理，從容不撓，暨三載考績，千里言歸，對潘岳家園，興仲長琴酒，嘗獨坐歎曰，人生幾何，豈復急於名利，而仙術未驗，良木將摧，春秋六十五，以開元七年六月十五日，卒於洛陽私第，葬於北邙清風鄉之原禮也，嗣子思莊，卜措以往，哀祥之外，限以名宦，將授淄州淄川縣令，慈親清河房氏，承顏膝下，扶侍東征，痛風樹不停，壑舟仍謝，春秋七十有一，開元十六年二月四日，終於所任之公館，中秩解綬，上洛號歸，比緣歲月匪宜，權殯營側，以開元十八年歲次庚午十一月戊子朔十日庚申，圖筮習吉，合葬於父之舊墳，佳城既啟，大隧將安，叩地無追，號天豈訴，平生德業，畢濟其家聲，冥寞精魂，特冀題於泉路，其銘曰，系周承緒，封魯傳家，茅土代襲，組紱增華，惟君毓德，晦而能明，忠孝兼舉，出處斯亨，賦命有心，偕老同休，書盡朝露，奩移壑舟，鶴塋既吊，烏兆將安，孤號詎徹，幽石其刊，
大唐故朝散大夫行申州長史上柱國劉府君墓誌銘並序君諱如璋，字子玉，弘農人也，原夫玄錫祉，御龍系其芳胤，彤雲應符，斬蛇開其景業，厥後異人出，英才踵武，簪紱光乎域中，軒裳偏於天下，洪柯碩茂，橫鄧配而捎雲，巨派靈長，納江湖而運海，詳諸典冊，可略而言，曾祖術，隋陝州上陽府折衝，邁昭陽，勳高蔡賜，祖咸，隋蘇州長史，聲華，譽滿全吳，考勃，皇朝岐州岐陽縣令，奏武城之絃歌，息灌壇之風雨，惟公太華之精，洪河之靈，擲孫金而振響，抽卻桂以飛英，某年鄉貢進士，射策甲科，解褐州武安縣尉，歷豫州上蔡主簿，遷左司御兵曹參軍，河南府澠池丞，濮州濮陽令，又拜申州長史，梅福有神仙之望，即預官聯，仇香居德行之科，實同班秩，騰鱗少海，雖就列於司戒，揮翰澠池，更陶歡於擊缶，撥煩劇縣，佐理專城，愜周景之題輿，嗤尹何之制錦，嗟乎，歲聿雲暮，辭滿言歸，憶元亮之田園，尋仲長之山水，方且煎香玉釜，煉丹金灶，莫駐松子之齡，遽啟滕公之室，嗚呼哀哉，龍集敦開元十八年載冬十月遘疾，薨於河南府道光坊之私第，春秋七十有三，夫人清水縣君姜氏，重黎之子孫，尚父之苗裔，聿修婦德，嬪我良人，昔劍別南昌，先虧只影，而棺移東府，卒祔雙魂，粵以其年十一月十日，合葬於河南府河南縣河陰鄉之北邙山，長子左衛司戈諱景嗣，秀而不實，鯉也前亡，痛孀婦之立令立屏，嗟幼弟之孤藐，恐年代浸遠，岸谷遷移，志彼佳城，刻於貞石，詞曰，靈和氤氳，載誕夫君，豢龍遺緒，吐鳳騰文，玉潔冰淨，蘭芳桂芬，懷其朱紱，自致青雲，行道立身，為仁由己，四皓不留，兩束知止，冥厥得喪，澹其憂喜，皎潔明心，優遊慕齒，既返初服，旋嬰美疹，隙影西馳，箭湍東迅，去彼華屋，茲靈櫬，白驥寒斯，丹旌曉引，蕭條邙阜，寂寞河陰，野曠煙積，泉幽路深，佳城鬱鬱兮狐兔道，寒蒼蒼兮松柏林，匪一朝而一夕，信悲古而悲今，
大唐開元十八年歲次庚午十月壬午朔廿八日己酉故陪戎尉孟君墓誌銘並序君諱頭，字惠，隴西之望也，原夫孟氏，裔自姬宗，武王克商，紹開帝業，四履授邑，分土惟三，委康第治於隴西也，錫壤田而述望，然以三監酒俗，未泯余，命康叔為孟侯也，將以肅清衛國，俗革弊殷，因官謚姓，遂為孟氏，書曰孟侯，美其第事可明矣，曾祖﹀，吉州參軍，翼清風於仁扇，鏡彼百城，贊熊軾以宣威，高視千里，祖伽，隴州參軍，恭懿純篤，忠肅惠和，舉三禮以教人，光六條之訓俗，父達，吏部常選，銅進策，金馬申奇，始入清通之司，俄沉孤朔之魄，咸以風神地骨，敏博天姿，隨命殞年，窀穸，君以粹靈愛敬，孝感曾興，哀慟六情，守墳三輔，屬永淳之歲，大帝恩遷，萬國西馳，六軍東指，君之扈從，隨駕洛陽，既列榆，敕賜桑井，則水人也，嗚呼，夢楹凶兆，大漸彌留，委彼哲人，壞斯梁木，權殯於洪溝里禮也，夫人太原王氏，孀居畢志，異明心，禮節哭於中宵，契同穴之冥會，開元十八年泣瓊凶兆，災鳥棲鶯，終徑柏於松門，有能文於團扇，嗣子玄楷等，如疑若忘之感，切甘荼而貫心，所以遷考泉台，偶妣申，式遵稱襲，棺槨陳儀，慟祖龍盾，銜酸馬鬣，遂宅兆於三山之陽禮也，其詞曰，左連漢堞，右通牛口，澶淵據前，靈河帶後，千秋萬歲，可大可久，
大唐故上柱國兵部常選廣平宋府君墓誌銘並序公諱守一，字仲容，廣平人也，父廣，皇涇州司法參軍事，仲由以片言獲譽，孟博以蠱推芳，公自天生才，因性成德，汪汪雅量，包叔度之波瀾，落落宏材，抱長輿之勁直，策名就列，已展效於勳庸，委質城，且同塵於常調，羔裘聖者，晚富貴之難祈，鶉衣賢哉，審死生之有命，以開元十一年十月十一日遘疾，卒於洛陽城南孟村私第，享年六十八，嗚呼哀哉，公自少及長，潔身服義，禮無僭器，利不疚回，惠以厚物，謙而自理，元卿道高三徑，賤代遺名，顏生德冠四科，有才無位，銷聲負郭，埋照丘園，恭惟古今，良增歎訝，夫人史氏，即河州司士參軍亮之子也，教崇孟室，風穆陶門，寶氣干星，終見雙沉之跡，禮明非月，式遵同穴之儀，以開元十八年九月廿一日卒，粵以其年十月十六日合葬於邙山之原禮也，嗣子庭暉，哀哀悲痛，欒欒視息，慎終追遠，長懷曾子之心，陵移海堙，敢志滕公之室，銘曰，牛山有淚，賢聖同傷，非我今日，空歌壞梁，於嘻夫子，問孔藏，天乎不，今也則亡，期臨遠日，兆得前崗，庶題貞琰，永誌玄堂，
大唐故柏府君墓誌銘並序河南府士曹參軍馬光淑撰君諱虔玉，字清務，河南陸渾人也，源本系之由，自結繩之代，盛德芬若茂族，而論其濫觴，固實遠矣，闕其文籍，可以焉，曾祖守貞，隋正議大夫，陳，宋二州司馬，祖才，皇潤州江寧縣丞，公秉德，果在治中，桓譚有才，猶居外郡，常因祖德，我，父文策，兵部常選，雖任俠成窟，終德行為科，志立蒙輪，久從，功酬斬級，適參衡鏡，惜其武騎，不授榮班，君即府君之第十八子也，少以用父勳蔭，授驍騎尉，當其入幕之雄，豈失為裘之業，行為中道，慮必三思，常曰，才無不可，命或推夷，智之無涯，時有通塞，知墨之非遠，恥簪裳之固求，遂育德希夷，谷神虛白，倨王侯以高尚，慕城闕以閒居，朱輪無北闕之榮，日貴有東山之志，豈不為盈虛委時，卷舒在我，永以無咎，保其元吉者也，況乎恭敏成行，忠貞可加，恂如鄉黨之間，窟起風塵之表，亦將騰驤倫伍，奮拔爾曹，俟徵求於鶴書，竟淹留於漁釣，以開元十八年六月六日寢疾不豫，終於通利里之私第，春秋五十有三，命也夫，吾何足以知之，夫人隴西李氏，修祭祀之誠，秉和柔之節，訓子合母儀之道，宜家聞哲婦之能，龍影皆沉，鳳鳴不和，以神龍二年六月廿二日，春秋廿有九，終于思順里之私第，以開元十八年歲次庚午十月壬午朔十六日丁酉，合葬於河南縣平樂鄉北邙之原禮也，藏舟已失，東川之逝者如斯，懸棺及期，九原之遊魂可作，嗣子幽巖，名稱俊秀，學謂幽深，既負輪轅之材，何歎斗筲之，感思顧，永誌泉扃，銘曰，北邙山兮墓攢攢，松柏吟風兮日夜寒，哀哀孝子兮捧懸棺，萬歲千年兮丘壟殘，
唐故朝散大夫守巴州別駕上柱國朱公墓誌銘並序公諱庭瑾，字庭瑾，吳郡人，帝顓頊之遐裔，梁僕射異之五代孫也，維城磐石，岱宗之勢壓龜蒙，派別增瀾，江漢之導源淮海，子游抗規於萬乘，士素辭詔於千金，孫權重交拜之歡，光武發指河之誓，隋衛尉卿，司勳侍郎諱長仁，公之曾祖也，皇滑州匡城令諱延年，公之大父也，周王府執仗，吏部常選諱景微，公之皇考也，咸溫慈惠和，忠肅恭儉，世濟其美，永觀厥誠，令問無喧，清風有穆，言推精理，性合道心，命代之秀生其德，非常之傑鍾其器，早以門調輦腳出身，解褐隴州司倉，秩滿，制授長寧公主府倉曹，未幾丁艱，茹哀塋廬，銜恤終已，調補衛州司法，詔舉能宰，國子司業韋奉先表薦，制授徐州蘄縣令，災蝗不入，宣撫使奏稱善政，有制褒美，秩滿，轉舒州司馬，河西節度使，涼府都督張敬宗奏請充判官，舉西河諸州佐統邊事，尋以功勞改授忠王府掾，無何加朝散大夫，俄轉巴州別駕，凡再踐京邑，五遷外台，門交貴賓，識洞知人之鑒，府無黠吏，政成御下之能，獵惠氣於虛無，含精爽于飛動，故楚舊耆老，巴新吏人，嗟歎徽猷，吟詠邦國，有如此者，若夫劍射斗於豐城，璧爛目於秦殿，材擅豫章之木，竹美會稽之箭，郁江之上峰濃，照巖下之溪練，未承輿輦之渥，屢疲廊廡之選，噫夫德不怨而仁無援耶，況乎制勝樽俎之器，︳謨社稷之寶，出則用利人，進為昭有道，已而頓委雄圖，溘傷歲早，嗚呼，世固於悒乎穹昊，開元十七年四月廿六日遘疾，終巴郡之官舍，享年六十六，夫人河間縣君許氏，漢平恩侯之裔，皇濮州雷澤宰澄之女也，鐘鼎膏粱，姆箴蘭，婺輝淵令，月皎沖華，俾淑作貞，因心棄世，其年越八月朔十一日，終於官捨之後寢，嗚呼，蜀江千里，巴山萬仞，月館孤魂，雲車雙櫬，轅馬顧，銘旌遲引，歌堂簫管虛容衛，舞閣羅紈長掩瞬，以十八年十月朔四日，歸窆於洛陽縣清風鄉東原祔先塋，因周公也，嗣子鎣，揚州江都縣尉等，在疚比連，同欒氣共，上存先志，俾我作頌，銘曰，昂昂君子，四方之式，愷悌象賢，以引以翼，萬仞峰峻，千尋直，於穆上帝，官惟其能，虎嘯風集，胡寧不應，雲龍春掩，鸞鳳朝，彼天不惠，降茲大戾，人望國華，霜蘭焚桂，月長古，泉門永閉，大圓蒼蒼，大方茫注，青松白楊，令人傷，高門戚里，珠樓皓齒，彈商激徽，矜名適己，夏之日，冬之夜，城闕宛然人代謝，視頹古之丘墳，孰不潸然而涕下，
大唐故忠武將軍河南府懷音府長上折衝上柱國河間郡劉府君墓誌銘並序公諱，字庭訓，沛國豐人，古者生而有文，因官得姓，堯之妃見日纍纍南流，感而有娠，生子有文在其手曰劉，因以為氏，漢河間王廿七代孫哲仕晉為河南尹，封新城侯，子孫因家焉，今為河南伊闕人也，哲即公之十六代祖，自周秦以降，齊梁之興，四姓八族，多敘以弈葉貂蟬，累代簪紱，公之先前後兩漢廿餘代，代為天子，至於三台四岳八座五侯，蓋不足而稱也，祖敬，豪，饒二州司法，朝散大夫，滑州匡城令，暫毗千里，猛獸渡河，旋綰一同，飛蝗避境，父節，青州千乘主簿，堆案盈幾，糾剝如流，無勞水馬之猜，自有灰猜之鑒，公幼而岐嶷，長逾明悟，至乃仁義禮讓，忠信溫恭，道可以經邦濟時，行可以宣風動俗，加以六韜八陣，五策九宮，長兵短兵，傷李陵之莫曉，多灶少灶，惜龐涓之未工，公以良家子補引駕左衛長上，右衛司戈，左羽林軍中候，戈肅肅，為夜警之羽儀，矛戟森森，作晝巡之師範，尋遷巖邑府果毅，屬契丹作梗，侵擾邊陲，恃蚊蚋之師，系雷霆之怒，是以天子按劍，將軍奮戈，大總管李多祚奏公為謀主，星卸電邁，傳風驅，行觀細柳之營，坐指長榆之塞，公智如泉湧，勢若轉圓，曾未浹辰，丑徒斯潰，假有餘燼，竄谷潛山，公示之以吉凶，諭之以威福，射貂騎馬，趨魏闕以馳誠，群羊負魚，入金門而獻款，遂授通樂府果毅，小賊張易之恃寵憑陵，因為叛換，逞不臣之計，有無君之心，公翼奉聖躬，親當矢石，斯須之際，遽從梟首，加游擊將軍，賜勳七轉，亂彩百段，遷龍興府折衝，尋轉太平公主府典軍，委質沁園，參榮魯館，不假洛陽之令，自有匡衛之謀，加忠武將軍遷崇信，懷音二府長上折衝都尉，公前後八任，歷仕四朝，頗倦繁華，游心江漢，泛泛黃龍，若林宗之遊洛水，搖搖赤馬，如仲御之還會稽，既而白犬呈災，青蠅夢，醫人秦緩，不救膏肓，術士華佗，無湔腸胃，才過揚雄之歲，旋及孔丘之年，以開元十六年八月十六日終於揚府之旅亭，時年七十有二，交瘴癘，伏波由是不歸，長沙卑濕，大傅於焉莫返，用十八年十月十六日葬於邙山上東里，嗣子棲梧，號天靡訴，叩地無追，毀瘠羸瘦，殆將過禮，山形起伏，既符白鶴之祥，地勢風煙，乃合青烏之兆，嗚呼哀哉，乃為銘曰，氣稟山嶽，體惟純粹，劍斷一蛇，門傳兩驥，百萬充擲，五丈聳轡，返風滅火，幕天席地，入奉廊廟，出靜囂氛，弓開滿月，馬控浮雲，台閣畫像，燕然勒勳，時觀大樹，知有將軍，止鳥生災，飛蠅入夢，於何不敏心，摧我梁棟，妻子號絕，賓朋哀慟，館宇長辭，邙山是送，方相仡仡，旌翩翩，昔為人羨，今謂人憐，雲隨闕擁，月逐墳圓，泉扃一閉，睹日何年，
銀青光祿大夫行太子右諭德鍾紹京妻唐故越國夫人許氏墓誌銘並序，夫人許氏，其先穎川人也，暨晉永嘉，南遷於江表，因為句容焉，率禮有行，命河南今遂居之，源其發，曠緒逾蔓，衣冠儒素，代多人物，則有漢朝循吏，夙展譽於彤，魏代清郎，早飛名於粉署，況叔重異義，子將人倫，國史家諜，可略言矣，祖叔牙，唐太子洗馬，父子安，台州司馬，並器局沖和，文儒該博，兩梁絳服，早從江統之班，千里題輿，即展士元之足，夫人膏腴地籍，婉順天資，婦德閨儀，聞詩習禮，昔在笄歲，以腆義合於關氏，無何，關侯早逝，噫，過隙不駐，崩城奄泣，一行作配，有乖同穴之期，三去無從，再結移天之援，後適越國鍾紹京，公昔歲輔上龍飛，有大勳，遷中書令，今為太子中諭德，公含恢傑之量，為社稷之臣，引桂楫以充資，列茅封而表貴，以茲邦媛是元良，所冀榮曜之期，將同柏悅，豈圖哀畔之結，奄泣蒿亭，開元十七年五月八日遘疾，終於洛陽敦厚里第，春秋六十，嗚呼哀哉，以十八年龍集庚午，九月壬子朔，九日庚甲，窆於城北邙原禮也，長嗣關氏子潭府兵曹瑗，早歲偏孤，桓玄之孝感，迨茲畔，曾參之酷裂，恐陵移谷變，勒石題銘曰，大丘路廣，汝水源長，異義攸重，人倫之光，於穆祖考，鏘金鳴玉，衛從，龐元騁足，懿哉媛，作配寶，痛矣斯終，天乎不造，哀以窆室，郭外邙原，偉夫孝感，茹毒銜冤，古往今來，稱代易，慮彼遷，茲銘石，
唐故朝散大夫上柱國穎州汝陰縣令史公墓誌銘並序公諱待賓，字待賓，河間莫人也，粵自濟北，遷於燕垂，在昔史魚，懷驚直之誠，史岑著出師之頌，家聲無替，才賢繼美，曾祖護，隋任宋州楚丘縣令，長吏之能，親人之要，時聞理，政不煩苛，得之於此君矣，祖卿，皇朝國子監助教，鴻儒碩德，依仁遊藝，同匡衡之射策，類曹毗之入仕，父威，滄州長蘆縣丞，屈台鄉之用，蒞全趙之，公土風質願，操履貞慎，行惟可則，言必有章，少好禮經，長閒吏道，解褐授眉州清神縣丞，蜀城南望，梁山北峙，接江國之三巴，通商旅之方族，忽忽不樂，雄雄有聲，秩終選授魏州魏縣丞，縱巫馬星入，門豹風行，不資贊貳之勞，豈弘寬猛之政，至任未經考，恩制授中書省主事，其後又重踐斯職，密勿王言，清切禁省，恭勤勵志，夙夜在公，於時居廟堂者共所嘉歎，又改授泗州下邳縣令，山植孤桐，水見浮磬，郊原控帶，田壤膏腴，公約身率下，勸農務穡，地不荒閒，歲實倉廩，亦猶滎陽之渠，盡決壽張之界，獨豐者哉，其後又授穎州汝陰縣令，汝穎多奇，人吏尚譎，公大敷善誘，潛察奸訛，賞罰既明，比戶咸若，州課第一，縣異有三，字人如子，公是賴，前後作宰，並樹豐碑，稜韓蒯鈞，可比職同年矣，公臥疾久之，醫藥不救，春秋八十二，終於審教里之私第，嗚呼，命先薤露，魂歸斗星，卜其宅兆，安此窆穸，夫人邵氏前亡，今合葬於洛陽縣平陰鄉邙山之原禮也，生乃宜家，死則同穴，雖合葬非古，而垂范將來，嗣子宣義郎行豫州新息縣主簿隱賢，銜酸茹泣，誰謂荼苦，送終全禮，恐掩松扃，痛隔幽明，悲纏屺岵，僕鄉連瀛海，宦均堂邑，遂懷眷而匍匐，因撫事而含毫，銘曰，洛陽東京，邙山北橫，悠悠人代，鬱鬱佳城，飛曳影，哀挽傳聲，終欒樂棘，蕪沒墳塋，開元十八年閏六月廿三日安措於此原，
大唐故十學士太子中舍人上柱國河間縣開國男贈率更令劉府君墓誌家臣等纂序外孫王進撰銘公諱濬，字德深，汴州尉氏人也，後漢章帝子河間孝王開十九代孫，曹州使臣之孫，尚書左丞相司空文獻公之子，公利用崇德，精義入神，清明在躬，終始典學，年十七，從文獻公平百濟，功授熊津都督府參軍，累遷太子通事舍人，宮門郎，著作佐郎，秘書郎，尚書郎，秘書丞，朝廷選十學士，以公為諸儒最，是以龍樓籍其羽翼，麟閣推其校理，忝卿外郡，起草南宮，孫楚能名，田鳳才望，復存於此文明歲，敬業作亂，惟揚王師未捷，授公江佐五州簡募宣勞使，開恩信，制權宜，無不倒戈，有如破竹，因表言，敬業若不入海，即當自縊，飛奏不日，果如所料，雖孫臏，陳湯屈指，不足儔也，制曰，允膺八駿之榮，克定五湖之俗，遂加朝請大夫，兼賚馬口金帛，無何，丁文獻憂太后俾宗族之臣，崇弔問之禮，擬為改革，潛為禪纂，收率土之望，先大臣之家，既作威福，令表勸進，事若風從，功當隗始，公曰，忠臣守節，不附邪謀，死而後已，未敢聞命，便被密奏，長流嶺南，終於廣州，春秋有七，延載元年，權殯河南午橋東原，夫人隴西太原李氏，絳郡公六代孫，故右衛將軍揚休之長姊，麗如朝，操若寒筠，年甫初笄，奉嬪高族，每因戚屬歡會，文獻輒褒揚行能，命公持杯就勸，使滿座而崇德也，及文獻夫人老疾，公與夫人親侍湯藥，豈遑懈怠，年逾十年，日勤一日，天後召文獻夫人曰，年老抱疾，幾女在旁，對曰，妾有男及婦，殊勝於女，太后嘉之，及文獻夫人薨，公終禮謁見，高宗曰，常見皇后說，太夫人云卿夫婦俱能至孝，忠臣取於孝子，豈忘卿乎，公歸自朝，言及於內，譽聞家國，足謂光榮，及公枉歿南荒，夫人攜幼度嶺，行哭徒跣，扶櫬還鄉，寒暑四年，江山萬里，一朝而止，誰不嗟伏，夫人之舅太常崔公，夫人妹婿使君王公，皆當時貴傑，各與昆季謀議，遣子女供承，冀染清規，爭求近習，其欽望也如此，太后自永昌之後，寬典行焉，如公數家，例還資蔭，夫人誡其子曰，用蔭足免征役，不可輒趁身名，汝祖父忠貞，亡身殉國，吾今食周粟，己愧明靈，汝儻事偽朝，如何拜掃，二子親承訓誨，甘守鄉園，神龍之初，中宗監國，詔國夜過，夫人夙興，因率一子入都，修詞詣闕，時有親表愚昧，非笑是行，數日之間，果有恩命，各授班秩，咸驚訝焉，其為識見也如彼，屬以往纏瘴厲，患漸膏肓，皇上特降金丹，親頒藥法，名醫不絕，中使相望，生也有涯，命不可贖，以開元十七年六月三日薨於道政里之私第，春秋七十有九，臨絕之際，歎曰，古有失行者，恥見亡靈，所以用物覆面，後人相習，莫能悟之，吾內省無違，念革斯弊，子孫敬遵遺訓，內外彌仰賢明，至翌日，上令中使賻絹布六百段，仍問卜葬之所，二子口奏，父母遺願，並請歸祔先塋，優詔曲臨，便允所請，制曰，故太子中舍人劉，俾榮充奉之禮，宜加寵飾之命，可贈太子率更令，以十八年五月十九日，合祔葬於文獻公陪乾陵舊塋西次禮也，父子鄰兆，存亡事君，夫妻同穴，始終今義，嗣子秘書少監晃，次子祠部郎中昂，昊天罔極，泣血過禮，故聖旨屢降以恤之曰，毀不滅性，忠可移君，聞者榮之，莫不哀仰，朝流故吏，共綦徽猷，嗣子家臣，互通遺闕，外孫王進，長自渭陽，援翰如寫，乃為銘曰，豢龍有氏，斬蛇方貴，禮樂相承，衣冠不墜，實惟司空，邁德於公，文武其道，清白其風，輸忠兩闈，歷職八政，入為羽翼，調護克聖，出擁韜鈐，淮海以定，旋遭憫凶，克莫追蹤，後其來吊，權以脅從，俾書表章，以勸登庸，義不苟活，志不可奪，竄身嶺外，沒齒天末，生妻稚子，既少且孩，他鄉異縣，不哀哉，山長海闊，萬無一回，卓哉夫人，貞操絕倫，涉水萬里，乘舟四春，扶櫬攜幼，來歸洛濱，不事偽主，有奉神明，訓誨其子，光榮及身，天何不，遽掩窮塵，龍泉劍合，馬鬣封新，小子倖存，夫人之力，收之孵，生以羽翼，痛甚蓼莪，恩深罔極，愧無外孫之詞，輒述渭陽之德，
唐大中大夫行定州長史上柱國李府君墓誌銘並序公諱謙，字虛己，趙郡贊皇人也，爰自咎陶昌言，徽五典，老氏明道，混成二德，慶緒必復，烈光載融，趙國賴其元勳，韓王憚其英略，固多奇士，大啟高門，曾祖孝貞，隋內史侍郎，隋書有傳，祖允王，皇朝台州刺史，父崇德，給事中，或以文章冠氏，或以禮樂匡時，休有令名，郁為著族，公象賢降靈，含章誕秀，確乎堅正，介然方嚴，時而後言，道不苟合，偉量與崇山比峻，清襟與止水齊明，少以門資，宿衛軒禁，光暉廊廡，籍甚周行，解褐易州司戶參軍事，境臨邊候，政兼戎索，善佐小國，克揚嘉聲，轉齊州司士參軍事，海物惟錯，齊兒多詐，肅以知禁，靜而解煩，轉宋州司戶參軍事，水陸交馳，農商殷阜，版圖攸攝，戶載安，遷隰城令，實惟汾晉之郊，爰賦子男之國，肇有方社，式奏絃歌，紓堯人之深憂，移魏風之扁俗，朝廷休之，入拜司農寺丞，加朝散大夫，贊卿士之有司，加大夫之元服，米鹽必誡，錢孔殷，出為相州司馬，商都舊壤，鄴京遺俗，是稱尤劇，雅杖茂才，佳政乃孚，康歌允洽，累加大中大夫，策勳上柱國，遷定州長史，官則通貴，鄴於命卿，位方元寮，亞彼列國，宜介眉壽，以邦家，胡不留，奄捐館舍，未到官，以景雲二年九月廿六日終於河南府康俗之里第，春秋五十九，夫人彭城劉氏，隋大將軍子將之曾孫，皇朝禮部尚書德威之孫，工部尚書審禮第二女也，丕承餘慶，誕敷淑德，柔明光乎典則，韶令暢其聲華，年十八，歸我府君，睦二族之和，詒五宗之范，恭儉齊敬，端莊宣慈，行歸於周，禮無違者，天乎不吊，與善徒言，生也若浮，辭代何早，享年，先終於宋州司戶官舍，有子三人，伯迅，襄城尉，仲迥，臨汾尉，季造，左威衛錄事參軍事，咸有令德，莫永齡，舟壑屢遷，松賈未樹，長女適王氏，嬰蓼莪之巨痛，懷顧復之深恩，永言孝思，克合封樹，粵以開元十有八年歲次庚午四月乙卯朔十六日庚午合葬於北邙之原禮也，尚懷陵谷，思表泉壤，乃刊石勒銘，以志幽宅，詞曰，允矣君子兮令德而，懿夫作配兮碩人其頎，方嚴介直兮正色寡詞，韶茂端肅兮柔明宣慈，天道神理兮冥何之，胡畀盛德兮莫永期，階庭芳秀兮崇蘭華芝，春霜夏霰兮零落無時，克成封樹兮宅兆於茲，白楊青棘兮萬古長悲，
大唐故魏州冠氏縣令清河崔君墓誌並序原夫崔氏之先，其來尚矣，有神農氏少典其後也，有全齊郡太公之邑也，以伐豪而賜封，因讓國而得姓，南安，東武，二族始分，人望地靈，一宗為最，君訊羨，一宗為最，君諱羨，字幼卿，清河東武城人也，曾祖君肅，皇朝黃門侍郎秦王府長史襄州刺史贈鴻臚卿，掖園崇重，王門道德，展刺舉之能，像河海之贈，祖思約，皇朝祠部郎中，曹王府長史，壁，復，和三州刺史，焚香高才，致酒盛禮，懷必復之美，垂領郡之聲，父騫，皇朝周王府屬左領軍衛長史，曳裾長阪，麾蓋領軍，君即長史之第三子也，宿衛天朝，解褐宋州參軍事，以秦府故吏子弟，改汾州司法參軍事，清白著稱，授岐王府功曹參軍事，尋轉記室參軍事，王出蕃，遂宰冀州武邑縣令，俄而領益州新都縣令，復臨鄭州滎陽縣令，又統魏州冠氏縣令，所居必克，所在必聲，理之能，中庸不讓，敦厚之德，上土疇茲，所以二職參卿，再游蕃邸，四臨劇縣，一以貫之，良冶有裘，承家業也，王壺有冰，遺孫謀也，世代王府，不忘本也，稠疊宰邑，貴養人也，方當大鵬翻飛，整翮理翰，何期巢任鳥構見，白日黃泉，春秋六十九，以開元十七年三月六日遘疾，終於魏州冠氏縣之官舍，嗚呼哀哉，嗣子黯，烈等，痛深荼蓼，禮及幽冥，即以十八年正月二十一日安措於河南府河南縣界河陰之原禮也，夫人滎陽鄭氏，即右內率府長史日用之姊也，宜家率禮，主饋攸歸，初歌鳳凰，自矜毛羽，何言琴瑟，忽此古今，杜有道之妻，稱孀嚴憲，楊戴侯之女，遂哭任咸，傷只影之難堪，寄哀情於窮壤，一身無贖，九原與歸，見斯文，是弄柔翰，歎平素之未識，惜才禮之俱空，魂兮有靈，子其不昧，銘曰，駟其過隙，壑其藏舟，藏則己夜，過則不留，有子鑿穴，有妻奠羞，墓門閉矣，嗟嗟此侯，開元十八年正月廿一日，
唐故梁處士墓誌銘並序夫鴻爐構象，雀冶凝精，傳秀氣以為人，考最靈而紀物者，惟梁處士乎，君諱英，字慈明，金城人也，遠祖芬，官上黨，子孫因家焉，今為潞州大都督府長子人也，自分土惟三，列爵惟五，保命受氏，茂緒聯華，遁漢甸而馳名，輔晉台而擅寵，觀乎國史，可略言焉，祖感，隋寧遠將軍，父感，唐上騎都尉，惟君驪泉蓄粹，鳳穴韜英，卻桂一枝，和松千丈，敏而好學，恭近於禮，趨庭洽訓，懷橘奉親，幼而多奇，長而增秀，加以糟粕今古，脫略聲華，觀易象於重餚，貴不如賤，悟真筌於一指，已笑鵬，豈謂逝水遄流，藏山遽疚，倏為物化，徒嗟露，春秋七十六，遇疾終於私第，二夫人王氏，並柔姿輝映，陰德堅貞，鵲巢嚴然，鳩均愛，家室之道，松蘿彩，琴瑟之調，隨唱俱亡，春秋五十，並遇疾辭於屏帳，嗣子思業，孝極絕漿，哀纏負土，嚴父臨終之日云，男思順不幸早亡，吾死之後，與吾同葬，遂開元十七年歲次己巳十一月丁亥朔廿三日庚合葬縣城西北三里之原禮也，恐漳川浩漫，陵谷移，爰求勝文，謹勒銘曰，漳川曠望，鳩嶺岑，危墳霧黯，松戶泉深，佳城鬱蓊，木蕭森，惟嗟淚柏，曉夕悲吟，
大唐故興聖寺主尼法澄塔銘並序法師諱法澄，字元所得，俗姓孫氏，樂安人也，吳帝權之後，祖榮，涪州刺史，父同，同州馮翊縣令，法師第二女，降精粹之氣，含宏量之誠，大惠宿持，靈心早啟，鑒浮生不住，知常樂可依，事蔣王，求為離俗，遂於上元二年出家，威儀戒行，覺觀禪思，跡履真如，空用恆捨，遂持瓶缽一十八事，頭山林，有豹隨行，逢神擁護，於至相寺康藏師處聽法，探微洞悟，同彼善才，調伏堅持，寧殊海意，康藏師每指法師謂師徒曰，住持佛法者，即此師也，如意之歲，淫刑肆逞誣，及法師將扶汝南，謀其義舉，坐入宮掖，故法師於是大開聖教，宣揚正法，歸投者如羽融趨林藪，若鱗介赴江海，昔菩薩化為女身，於王后宮說法，今古雖殊，利人一也，中宗和帝知名放出，中使供承，朝夕不絕，景龍二年，大德三藏等奏請法師為紹唐寺主，敕依所請，今上在春宮，幸興聖寺，施錢一千貫充修理寺，以法師德望崇高，敕補為興聖寺主，法師緝畢功，不逾旬月，又於寺內畫花嚴海藏變，造八角浮圖，馬頭空起舍利塔，皆法師指授規模及造，自余功德不可稱數，融心濟物，遍法界以馳神，廣運冥功，滿虛空而遇化，不能祗理事塗，請解寺主，遂抄花嚴疏義三卷，及翻盂蘭盆經，溫室經等，專精博思，曰起異聞，疲厭不生，誦經行道，視同居士，風疾現身，乃臥經二旬，飲食絕口，起謂弟子曰，我欲捨壽，不知死亦大難，為當因緣未盡，後月餘，儼然坐繩床七日不動，唯聞齋時鐘聲即吃水，忽謂弟子曰，扶我臥，我不能坐死，臥訖遷神，春秋九十，開元十七年十一月三日也，以其月廿三日安神於龍首山馬頭空塔所，門人師徒弟子等未登證果，豈知鶴林非永滅之場，鷲嶺是安禪之所，號慕之情，有如雙樹，法師仁孝幼懷，容儀美麗，講經論義，應對如流，王公等所施，悉為功德，弟子嗣彭王女尼彌多羅等，恐人事隨化，陵谷遷移，紀德鐫功，乃為不朽，銘曰，易高惟一，道遵自然，大法雄振，豈曰同年，優花色，曇彌善賢，錯落倫次，師在其間，濟彼愛河，拯斯苦海，導引群類，將離纏蓋，不虛不溢，常住三昧，是相無定，隨現去來，雙休言滅，金棺復開，有緣既盡，歸向蓮台，眾生戀慕，今古同哀，宗正卿上柱國嗣彭王志暕撰並書，刻字朱曜光，
大唐故商州司馬楊府君墓誌銘公諱瑊，宣義郎，初應制拜宋州襄邑主簿，後遷汴州俊儀縣丞，恩制拜監察御史，次殿中侍御史，出為太原文水縣令，除商州司馬，未上而歿，有子四，長子不器，吏部常選，開元十七年二月十六日歿於文水縣官第，其年歲次己巳，十一月丁亥朔，十六日辛丑，權殯於河南府河南縣河陰鄉北原之地，
唐故河南府劉府君墓誌銘並序君諱龍樹，彭城人也，唐寧州羅川府折衝，往韜戎要，警衛斯朝，英傑，僚友思直，曾彥，唐并州太原府，分錫壤，久隸此焉，地望清華，圖光載籍，以君門鼎祚，早著縑緗，冠蓋相輝，簪紱斯在，不謂日月環周，頗守盈虧之數，春秋代謝，無由紀衰盛之名，忽乃畔起棲鶯，奄傾東岱，白駒易往，隙駟難停，藥餌無施，道飆斯及，春秋七十有五，早喪於此焉，石炯無端，窀穸斯告，夫人姚氏，夙朝露，素掩夜台，以長辭，仰鳳棲而永逝，屬以同墳角枕，歲偶，天澤必從，遂啟塋而創立，粵以開元十七年歲次己巳十一月丁亥朔十六日壬寅，冀遷厝洛城北邙山之所禮也，厥孫玄豹，惟忠惟孝，奉國安家，移官之效屢聞，庶品荷公平之德，禮樂斯畢，敢申哀於罔極，致恐屢易，紀歷雕，詞曰，匹夫匹婦，惟潘與陽，松並茂，蘭菊齊芳，同心寵重，克昌，不期斯畔，俱以滅亡，
唐故靖君墓誌銘並序君諱策，字廣，平列人也，齊龍襄將軍，諫議大夫，廣平侯之曾孫，因官徙居鄴，遂為相州安陽人焉，鐘鼎具詳，略而言，嘉聲難紀，曾祖君亮，齊任龍襄將軍廣平侯，珠位重，杖戟轅門，或懲開弦，或捐軀許國，慕班超之投筆，向月彎弓，學王粲之從軍，凌霜拔劍．祖隋任三衛隊正，闌肅陳，山河業，才高若桂，韻調如泉，玉輦於青墀，飾金吾於玄夜，父表，唐任越王府隊正，秉筆兔園身懷鳳藻，有大之高節，奉小山之英敏，精開蕙畹，韻吐蘭泉，曜談戟於玄林，倚辭峰於丹旭，惟君承規繡褓，玉珠昭，西之琳琅，是東南之竹箭，觀其器宇，千丈之棟樑，聽其言談，一座之琴瑟，歡情偃仰，一丘之內，州縣欽其令則，鄉黨方其軌儀，不將珠玉為珍，不以公名為貴，豈謂天不悔禍，風枝不停，崦駕遽追，鄒歌忽唱，以開元十七年六月日遘疾，卒於私第，春秋六十，嗚呼哀哉，即以其年十月廿八日殯於防水之陽，一平原禮也，悲哉身代，愴矣何論，，月孤墳，餘蘭菊，永播留芬，乃為銘曰，神鉦西峙，漳水東漪，河朔稱美，人亦英奇，或文或武，以娛以嘉，言河復何圖不吊，逝者如斯，哀哀嗣子，煢煢失，東水不停，南棄養，何天地之茫昧，痛墳塋上，刊翠琰於戶，庶嘉聲而不忘，
唐故郭君墓誌銘並序君諱仵，字朗，太原人也，齊相甯戚之苗裔，夏臣虢之後，遂因祖宦居焉，乃為大都督府潞城縣人矣，祖仁，板授岳陽縣令，銅章遞映，玉壺齊，變俗在於絃歌，宣風期於簡惠，父其，辭榮不仕，虛白自居，播禮讓於鄉邦，賢良於宇內，君樽列洽賞，玩琴書以自然，物外逍遙，睹林泉而寫志，忽以電光已往，巢影頻流，奄盡生平，俄歸物化，春秋五十有六，開元十七年七月終於私第，嗣子道子，哀纏風樹，思返哺之無期，痛結悲楊，報乳之恩永隔，粵以其年十月十六日癸酉，祔葬於縣西廿里平原禮也，左連王岫，右接漳濱，前眺羊山，後瞻鳳岳，將恐山海遷易，光徽寂寥，刊石鐫銘，乃為詞曰，晨曦徙馭，夜力遷舟，蘭徑何寂，蒿里何幽，山荒霧慘，野晦雲愁，睹塋域兮斯在，庶魂靈兮可留，
大唐故處士宋君甘夫人墓誌銘並序君諱感，字仁感，其先南陽人也，曾祖達，齊任秦州紀城縣令，祖寶，隋任宣州長史，父龍，唐任本州錄事，並以英奇拔擢，俊傑超榮，蒞職逾移動之功，作藩來暮之詠，六曹無滯，五德構身，鄉抓一圻，聲揚千里，君性敦泉石，朽腐榮班，養志丘園，逍遙墳籍，欽詩欽禮，履節蹈仁，為鄉黨之楷模，作生人之領袖者也，豈期二離迅速，四序遄流，居諸之，風燭俄及，以長安四年一月十七日卒於私第，春秋六十有四，夫人甘氏，長閒婦德，幼達女工，貞潔以冰鏡比心，志松筠並性，積善之徵無驗，惠迪之吉有乖，良早頹，總人私委，以開元十七年九月一日卒於私室，春秋八十有二，粵以其年歲次己巳元月戊子朔十九日丙午合葬於相州城西南十四里平原禮也，抱璧等，悲纏風樹，泣牲，恐帶礪不恆，式題瓴甓云爾，乃祖乃，慶，遊藝依，唯賢是行，哲人不壽，
大唐故右監門衛中郎將高府君墓誌銘並序朝議大夫行許州司馬魏承休撰君諱嶸，字若山，渤海人也，其先周太公之後，高祖岳，北齊清河王，曾祖勵，北齊樂安王尚書右僕射，祖士廉，皇朝開府儀同三司，尚書右僕射，申國公，圖形麟閣，贈太尉并州都督，制謚曰文獻，配太宗文武聖皇帝廟向，父審行，皇尚書右丞，雍州長史，戶部侍郎，渝州刺史，昔西周之興也，維師辟其四履，北齊之帝也，維城繼乎兩蕪，生則榮寵，在麟閣而圖形，沒見追思，居廟庭而配向，京兆尤精於吏，願兼持於二輔，渝川遺愛在人，永流芳於三峽，君弱冠崇文生明經擢第，授荊州參軍，特敕試通事舍人，尋正除，無何，以親累出唐州長史，不之任，改左衛長史，少府監丞，遷右衛率府郎將，加游擊將軍，轉左衛郎將，加寧遠將軍，遷右監門衛中郎將，君籍慶挺生，含章秀髮，初裹糧於拾紫，俄漸陸於參卿，出玉言其若綸，累光敷奏，亮天孽之可逭，還司禁戎，才茂應生，承明已過於三入，興深潘子，騎省彌傷於二毛，雖暗合於孫吳，每韜光於樽俎，榮非袞職，長懷孝伯之嗟，歲在已年，奄迫康成之夢，春秋六十，以開元十七年五月廿七日遘疾，薨於河南府洛陽縣通遠坊之私第，君生而惠和，言必忠信，體備四時之氣，行包九德之美，負逸群之才，屈沖天之勢，壹捐館舍，永歸窀穸，粵以其年十月十六日遷厝於河南縣平樂鄉中原禮也，有子祗等，率由孝道，因心冥至，思盛烈之不亡，用題芳於貞石，銘曰，尚父龍驤，清河鳳峙，蟬聯代祿，暉煥前史，公侯之孫，必復其始，中郎英英，方為國楨，高志未騁，薄宦雖成，空餘千載，凜凜猶生，
唐故相州城安縣令夫人和墓誌並序夫人諱幹，字貞堅，隴西天水人也，其先後羲和之官，因以命氏，後建國松漠，世為君長，至魏道武，為國附臣，微子適周，項伯歸漢，高祖通，魏虞曹尚書吳興公，曾祖業，襲爵吳興公太中大夫，祖士約，隋儀同三司，絳州長史，父智方，許州襄城縣令，珍粹景曜，英髦仰止，夫人桂巖吐馥，蘭畹揚蕤，行齊春日之和，性比秋霜之厲，標梅之序，出適程門，夫處立，相州城安縣令，父知節，十二衛大將軍，盧國公，城安府君早悲怛化，藐爾諸孤，夫人援柏舟而自誓，豈謂奄忽中閨，百年皆歸於定分，以開元十七年四月八日，終於本第，春秋九十，嗚呼哀哉，城安府君不獲合葬，還嗟半被之空，痛積湘妃之淚，即以開元十七年八月廿六日葬於城北邙山禮也，長安右領軍中候妻，達識內融，柔姿外發，每增蓼莪之思，頓毀桃李之容，樹欲靜而風搖，松將枯而淚染，及為銘曰，重黎之裔，因官命氏，開國北荒，附魏南徙，曰祖曰考，葉轂朱紫，德列樂歇，名載圖史，夫人挺秀，志光日月，文耀春華，藻凌冬雪，靈扃一掩，千年永訣，悲纏風樹，淚流如咽，蘭玉有摧，英聲無歇，
行節敏心太子廟丞洛陽賈府君年歲次己巳，七月己丑朔，十四洛陽賈栖汭，字福牛，君以下知名，負天何辜，不幸短命，行石州別駕父通議大夫君解褐申府，尚未弱冠，參母疚絕糧泣血，毀服改容以儔也，悲夫，月生泉戶，舊帙猶新書未卷，適君素館，徒諷之形骸何，臨君喪葬，撫交頤，敢為銘曰，化難圖，父蒞江浦，妻留洛氣咽南湖，百年到此，雙女偏孤，臨雙闕，落日難駐，泉燈易滅，何可說，自揚我風，青松偃月，
大唐義寺故大德敬節法師塔銘並序夫王而作則者大雄，見而遄者大寶，聲被周漢，義逸齊梁，學比享毛，富如昆玉，道飾其行，俗賞其音，或內秘靈和，或外見常跡，起伏不拘於代，出沒所謂於須臾孰有以兼之，公得其門也，惟大德俗姓盧諱敬節，范陽人也，祖尚書遠藥，棲志丘園，父樂司徒季英，閒居遁世，愍於稚子，以群流，放令出家，不從文秩，上可以益後，下可以利人，不累莊嚴，足陪淨藏，令投虔和上受業，年甫什歲，日誦千言，維摩妙高，飛峰海，法華素月，吐照情田，奏梵音以雲揚，感神明而電激，厭俗之垢，王澤遐沾，落發之貞，天魔為，至二十九入道具臘，寺舉都維那，二十載清拔僧務，造長廊四十間，不日克就，光嚴帝宇，粹表祗園，結棟凌霞，飛簷振景，士拜左顧，靡怯風搖，人謁右旋，非憂雨散，亦嘗柔外以定定力振振，順中以如如心弈弈，吁法橋而虹斷，切義舫之神移，莫不悼哉，何嗟及矣，以開元十七年七月十五日終於私房，春秋七十有五，定於神和原律也，門人處王延祚等，念松回茂，仰蕙遙芬，恨頹景之不留，恨驚風之早落，師魂遠何至，資影痛何孤，恐岸成川，起塔崇禮，式為銘曰，跡滿三界，神放六通，教令遞囑，德位常融，轉延像世，運及都公，木選寒柏，山寶舒虹，行高獎下，言貴居忠，俗承遠聲色，道洽化無窮，水搖魚徙，人斷院悲空，日影何旋北，山陰遽已東，荒郊悲慘慘，煙氣亂蔥蔥，式修營兮妙塔，用表列於仁雄，柩窆歸於泉壤，性遙拔於樊籠，挫一代之濁命，流千古之清風，
唐故太中大夫使持節泗州諸軍事泗州刺史琅耶王公墓誌銘並序朝散大夫行考功員外郎趙不為撰公諱同人，周太子晉之後，因號命族，家於河東，洪瀾派分，邁德惟永，漢昌邑王中尉諷諫宏遠，謝歸皋虞，因為琅耶著姓，大勳懋績，繼世象賢，隨官徙居，今為京兆人也，曾祖續，皇吏部侍郎贈魏州刺史，祖德儉，御史中丞歸仁公，贈袞州都督，實掌天官，人倫以敘，載司宮正，邦憲以清，考，兵部尚書，同中書門下平章事，殿中監，贈越，衢，溫，婺等四州刺史，榮當八座，政在三台，生有大造，歿有遺則，公即府君之第二子也，包元和之粹，蘊淳靈之厚，幼不好弄，冠有成德，口誦詩書而無擇言，心規禮樂而無擇行，早辟孝廉，明經高第，解褐雍州參軍，以相門侍衛授左衛司戈，遷太常協律郎大理評事，克諧六樂，詳練五刑，人神以和，枉直知措，轉太常主簿，相王府記室，司農丞，漢，岐二州司馬，贊大農之務，貳方伯之雄，九成績，六條增化，奏課連最，是儔厥庸，入拜工部員外郎轉屯田郎中，應列宿之精，綰冬卿之務，彌綸故事，動合時矩，朝廷以淮陽之風，去聖己遠，渤海之政，必佇能賢，遂輟承明之奏，以康洙泗之俗，除使持節泗州諸軍事泗州刺史，公化行革物，燮然一變，方將荷天衢之遐舉，絕滄溟而勁躍，而彼穹不，與善無徵，以開元十六年七月十三日寢疾，終於郡館，春秋五十有七，人吏哀號，痛及鄰境，豈直輟舂罷市而已哉，粵明年八月廿六日，返葬祔先塋於京南大仵付原禮也，公純德孔明，靖共厥位，不自大其事，不自尚其功，齊莊以順於中，進退必由其政，故鄉黨稱其孝也，僚友稱其悌也，閨闈稱其睦也，交遊稱其信也，豈非子產之遺愛，隨武之可作者乎，有一子曰渙，直弘文館，皇皇有望，哀哀罔極，思志其美，見為文，感親懿而不忘，陳信詞而無愧，銘曰，惟周之裔兮弈葉重光，誕生令德兮恭儉溫良，靖共厥位兮能賢孔彰，與善無徵兮哀哉彼蒼，佳城不曉兮冥彼南岡，刊石勒銘兮厥後彌昌，朝議郎前行蜀州清城縣尉燕國公於遵孝書，
大唐故左衛司戈劉府君墓誌銘並序昔龍醢既亡，纂堯以稱杜，馬策斯贈，秦而作劉，君諱景嗣，弘農人也，歷聖之緒，大名之家，禮樂宣其寵光，陰陽鍾以純粹，曾祖樸，文武殉國，公侯干城，游擊將軍，同軌府折衝，禦寇之雄也，祖，溫良有，敬臨人，朝散大夫，白馬縣令，宰邑之美也，父如璋，依仁遊藝，立德樹聲，朝散大夫申州長史，佐郡之標也，君即長史公之元子，幼負大材，學書已成，每恥腐儒之節，說劍無敵，常多烈士之心，弱年游國庠，博貫群籍，以門子起為右衛翊衛，從其好也，番休天仗，趨侍禁墀，耀皇威以誰何，盛國容於羽衛，轉為右威衛隊正長上，冠曉謁，監陛盾之郎，翕戟暝巡，董門欄之子，秩滿，遷左衛司戈，頃天游鎬京，分職咸洛，雖嚴防龍闕，空勤事主之誠，而恭趨鯉庭，頗展安親之義，忠孝兼遂，歡榮幾時，司命不仁，中年降喪，君子是以怨夫天也，粵開元十七年秋十月庚寅，暴卒於蘭之內，享年二，嗚呼，人生要死，死者天下之大期，物盛必衰，衰者古來之常運，然短無准，善惡難徵，何劉君才明而稟壽之脆促矣，君方為王之爪士，國之虎臣，振關羽之髯，併吞敵，飾王商之貌，坐駭藩臣，雲漠久清，徒然蓄銳，於是參以酒德，間以琴心，未盡娛於散金，旋遺歎於敲石，聞者失聲流涕，咸曰喪茲家國之寶哉，嚴君暮途，傷齊壑之念，婦晝哭，致崩城之哀，塗芻既陳，宅兆斯卜，即以其月壬寅窆於北邙之先塋禮也，孝子庭暉，終天孺慕，攀註明靈，志於泉壤，光此銘，辭曰，帝系傳胙兮昭有融，展如之美兮揚英風，生作人傑兮死為鬼雄，福謙無驗兮將訴昊穹，北邙之原，青松之下，永筮幽宅，何夫君之道窮，
唐故朝散郎行蘇州嘉興尉談君墓誌銘並序君諱昕，字先儒，北平人也，其先出自有秦，晉馬浮江，衣冠南度，因家於曲阿，先父職在樞密，隨侍於京，今為洛陽人焉，曾祖孝武，文林郎，不仕王侯，高尚其志，祖胤友，皇朝韶州司馬，位亞專城，榮高半刺，述職雖遠，譽聞帝鄉，父子陽，皇朝監門率，吉州刺史，入衛春宮，重光之威莫犯，出司南郡，一本之強自拔，君少而端愨，長實素心，年十五，志乎學，以親衛附讀於成均，頻舉考功，以無媒被擯，聖朝有事於泰山，選君執司俎豆，有制量才擢用，調補蘇州嘉興尉，緣非孝廉得進，君不以為榮，未上遭吉州府君憂，少連之居喪，高紫之泣血，殆無以過也，毀至滅性，未練而卒，開元十七年三月廿日，終於時邕里第，春秋廿有八，四月十三日，遷窆於河南縣平樂之原，從周禮也，僕與君慕金蘭之契，范張之交，慘悵之懸，陳絮酒之享，謚其高行，乃勒銘云，佳城鬱鬱，三千年見白日，嗟乎談公就此室，
大唐孔府君墓誌銘並序君諱桃，魯司寇十八代孫，因官居洛陽，高祖宗，隋朝散大夫，祖光，家食平生，鼓缶自樂，公禮以節之，信以結之，容貌以文之，衣服以移之，朋友以極之，欲人之有壹世，學不習於操縵，業豈遺於堅木，年十一，讀易至損益卦，輟卷歎息，聖人立言，像以誠之，座右流誡，虛左禮賢，無子路之宿諾，有顏回之不幸，井洩不食，為我心惻，時年六十年，以開元十七年三月一日亡，遺令誡子，孝於惟孝，友於兄弟，即以其年四月廿四日葬於北邙，夫人鄧氏，叉之孫，世承筐有實，執無虧，訓子勵於折菱，事姑聞於泉湧，以長安三年亡，時年，即以開元十七年與父合葬，嗣子永穆公主邑令乾滿等，悲哀在中，形變於外，痛疾在心，口不甘味，恐陵谷之遞命詞人以銘之，其詞曰，木鐸猶傳，獲麟應賢，天縱之胤，大聖之先，才千古，庭落三，夢楹積畔，贈絹無年，北邙山下，東流水前，風蕭蕭兮松作蓋，樹森森兮氣為煙，勒芳猷於青石，頌盛德於黃泉，
大唐故忠武將軍行薛王府典軍上柱國平棘縣開國男李府君墓誌銘並序工部員外郎賈彥璿撰君諱無慮，字忠，隴西人也，昔月貫於昴，咎繇誕而邁德，氣感流星，伯陽生而啟聖，惟彼降瑞，因茲命氏，曾祖貴，隋太中大夫延州刺史涼國公，皇降封隴西公，任切分憂，寵加勞理，朱旗映日，皂蓋生風，屬隋室道喪，我唐天啟，疇庸錫壤，俾崇舊勳，封以隴西，昭其業也，祖斌，皇銀青光祿大夫，隰，吉二州刺史，襲封隴西公，高御下以寬，洗幘清心，不言而理，襲封本郡，昭其祚也，父道，皇金紫光祿大夫，汾州刺史，股肱之郡，公輔之材，克著政，尤愜人望，遷鎮軍大將軍，左驍衛大將軍，上柱國，襲封隴西郡公，武庫森森，縱橫矛戟，智囊風雲，煥乎鉤陳，設在蘭，乃祖乃父，自公自侯，昭其貴也，君衣冠弈世，禮樂賢，慶藹炳靈，光昭茂緒，大君有命，入衛天階，雞冠呈祥，仲由負三軍之勇，燕頷標異，班超封萬里之侯，弱冠於清邊軍立功，授游擊將軍，左衛長上，明略經濟，雄心英果，克清妖孽，飲至天庭，師出以臧，功宜上賞，朱紱斯曜，可不偉歟，無何，轉授州葦川府右果毅，時關內按察使強以君蠱，奏攝會州司馬，又改授同州洪泉府左果毅，仍令長上，一貴一賤，喜慍不形於色，或出或處，寵辱無戒於懷，位題輿，申龐統，名參都尉，負屈曾洪，有敕差充野軍副使，舉不失德，勤不告勞，展充國之務農，輟揚雄之執戟，軍儲是給，馬賴焉，尋為太原節度使李奏授薛王府典軍，蔽扦雄城，趨侍，每入招賢之觀，時陪樂苑之遊，習習雄風，和而扇物，粲粲，寵而益，青春始華，元夜景，歲不我與，天奪其運，以開十七年五月七日終於靜恭私第，春秋六十有二，以其年六月十一日歸葬於萬年縣神禾舊京陪先塋禮也，嗚呼哀哉，賢王端憂，故人啜泣，垂夫之翼，必煞於紫霄，經國之材，俄辭於白日，遂使瑤林瓊樹，瘞松草於佳城，龍章鳳姿，沒風煙於，嗣子庭等孝履增感，攀號無訴，恭陳遺事，俾刊豐石，銘曰，公侯之子兮累代其昌，河岳之秀兮為龍為光，克岐克嶷兮發言有章，立功立事兮厥政其芳，天何為兮速罹其殃，哲人痿兮為代所傷，飛翩翻兮出帝鄉，素車逶遲兮面龍岡，閉以大隧，瑾於便房，勒勳鐘鼎，畫像旗常，日黯黯兮愁欲暮，風蕭蕭兮悲白楊，
大唐故蜀州司士參軍事崔府君墓誌銘並序公諱瑛，字子訓，博陵安平人也，曾祖餘慶，皇朝兵部尚書，祖遵業，皇朝同州澄城縣令，公行惟淳懿，性則恬和，禮樂之餘風，得章之令范，起授左千牛備身，轉授蜀州司士參軍事，擬之妙，親奉震犀羅錦之洪筆，豈圖積善鐘，以開元十六年十二月十六日於蜀州廳捨倉卒遘禍，春秋二十有七，以開元十七年二月二十五日權殯於京兆府萬年縣洪原鄉鳳棲原先塋之側禮也，嗟君未婚，痛爾無嗣，魂且歸於故里，里長謝於人間，何紀遷陵，用利貞石，銘曰，嗚呼哀哉，已矣徘徊，永辭冠蓋，長委泉台，有變陵谷，無易瓊環，紀石斯閉，何年復開，
議郎前行忻州定襄縣令上柱國張府君墓誌銘並序諱楚璋，字楚璋，其先南陽向人也，自晉永和中，避巢維山，因受氏陶正，遂家焉，今為河南告人也，代濟其美，屯比必復，恤胤錫，固可略而言，曾門全，隋驃騎將軍，大祖君寬，皇右領軍郎將，烈孝蓋，茂才擢第，縱誕不仕，公則茂才之季子也，少魁詭性，不志於物，雖童亂中，若老成者，嘗父黨目之曰，生知是兒，足慰人意，公慷慨謝之曰，龍駒鳳雛，何足為慰，長而好書，尤善百家言，但詳其旨趣，不窮章句，事有易，可以智力取者，未嘗不探其右，因宿衛調補勝州參軍，董攝眾曹，假蒞旁邑，所居則化，必聞其政，戶部侍郎兼御史中丞強循深器之，願與從事，多其濟清能，累奏推按事，或根盤而訟，疑者剖之如神，若視諸掌，帝用嘉之，授上柱國行其州錄事參軍，可謂任能也，綱目前軌，儀明後章，具瞻彼寮，勢不可近，大肅鄰域，旁懾轅門，數百里，政聲行矣，有詔攝東城司馬，累拜忻州定襄縣令，土風驍旱，井邑偏卑，人無廉義，俗尚鋒鏑，自公之至也，掃地大變，豈從四子講德，獨任中和，伍倫懷道，大革貪穴而已，黃門侍郎兼大原尹李聞之，奏充節度判官，公家之務，盡委之矣，公亦當之，曾無讓色，迨數月，疾發於內，抑役心之由，春秋五十有四，終於太原府官舍，嗚呼，天命有在，代祿無疆，雖明晦以時，何始終之速，粵以開元十七年二月廿四日，歸窆於邙山北原禮也，右極洛表，左壓河朔，函關之仙雲四起，緱山之白鶴長飛，佳城一訣，令望空在，嗣子杲，毀滅相受，荼蓼無依，攀永錫之誠，切循陔之戀，緬惟陵谷，龔從志云，紛庶幾兮張氏之子，公侯之孫兮必復其始，雖從政乎俎豆之，曾未忘於武賁之哀，何吉凶兮倚伏無門，降年不永兮天道寧論，白日一玄兮蒼蒼松賈，令問不朽兮貽之後昆，
大唐故越州諸暨縣主簿崔君墓誌銘並序君諱齊榮，字涗，博陵人也，代為著族，傳於舊史，曾祖大方，皇海州刺史，祖思古，太僕寺主簿，孝子儀，太僕少卿，楚，陵，通三州刺史，並克襲家聲，用光朝選，君即通州君之次子也，幼有成德，長而允恭，夙孝聰敏，內彰於性，強學該洽，外潤其身，踐忠信之途，滿朋游之譽，卿之輿子，未仕旄車，帝以離孫，許令隨牒，授越州諸暨縣主簿，未之任遘疾，以開元十六年六月廿七日卒於長安，飾棺歸殯，至於洛陽，即以其年七月廿八日權厝於北邙山之原，越鋒行專，荊璞潛輝，運促道喪，未婚絕緒，遽焉埋歿，空謝平生，良可悼也，兄前彭州導江縣尉榮，哀慟之志，感於行者，雖揚悲仲武，潘哭茂春，慟往之情，異時同極也，琦忝姻好，早枉光塵，痛兼友親，見命題序，瞻陵貿或，刊石為銘，其詞曰，賢既可慕，德必有鄰，秀而不實，見之若人，忠焉斯蹈，義以為珍，地華邦戚，帝念睦親，飛石天府，從蒞江濱，摶風矯翰，激水摧鱗，將行南國，委化西秦，如何茫昧，褰施與仁，年催逝景，水閱歸津，昔為吉去，今也凶臻，祖遷靈櫬，卜定幽窀，深泉掩穸，大夜寧辰，式銘沉壤，永播音塵，開元十六年歲次戊辰十月廿六日刊，
唐故朝散大夫行歙州休寧縣令上柱龐府君墓誌銘並序公諱敬，字仁敬，其先馮翊人也，因官於河南居焉，昔畢公冊命，家昌眾子，系孫襲寵，錫土龐鄉，因地為宗，我之保姓，至於葳蕤，問望聲華，歷代有之，具存竹帛，曾祖壽，隋右衛大將軍，懷，鄭二州刺史，剖符千里，佳政滿於河需，祖昶，中散大夫永州長史，毗贊六條，遺愛留於江浦，考相，王府倉曹參軍，包松槧之菁華，攀桂山之風月，公即倉曹府君之嗣子也，生而奇，長有峻節，翊侍天闕，冰雪居心，歲滿，調補丹州汾川縣主簿，又遷隰州蒲縣丞，處桓譚不樂之位，首長謠，有子賤康俗之能，行當蒞職，俄遷穎州下蔡縣令，又遷歙州休寧縣令，公以撫字之術，聲聞於朝，特製加朝散大夫上柱國，祗天寵也，方將慰彼黎庶，崇此勳庸，降年不長，奄墜厥緒，以開元十一年二月卒於休寧縣之館舍，時年六十七，嗚呼哀哉，夫人廣平程氏，父度，撫州南城縣令第三女也，嬪於君子，政閒內則，甫年五十九，先公而亡，嗚呼哀哉，始公之述職於休寧，夫人權殯，自公靈櫬歸北，未安宅兆，嗣子左羽林軍胄曹參軍言等，追惟先志，含憤咽雲，以今開元十七年歲次己巳三月辛酉朔廿四日甲申，恭啟亡靈，改卜神域，合葬於邙山之北阜禮也，庶天地長久，神祇獲安，忝承宗方，敢勒斯記，銘曰，神理默默，邙丘崇崇，攀靈櫬兮息室號泣下缺，
唐故鼎州三原縣令盧府君夫人辛氏墓誌銘並序夫人姓辛氏，隴西人也，自書契以降，氏族爰初，則我先人，光有土姓，備於載籍，可略言焉，佐治為骨鯁之臣，慶忌稱賢材之將，盛德流衍，世襲尊官，遺風餘烈，播美圖諜，曾祖，隋吏部侍郎，懸鏡提衡，參九流而指掌，持平履正，總萬心而一致，愛憎之地，人無謗言，祖偃武，唐太常卿州刺史，棘署稱孤，褰帷使刺，吏清樂正，君多力焉，父義，同屯田郎中鄧州刺史，星官奏草，方岳頒條，言成故事，政為楷式，夫人即使君之第七女也，植慶德門，鍾美淑哲，韶儀蕙茂，婉心柔嘉，四德馨聞，百兩斯質，年甫廿，徵禮於府君，展敬如賓，和鳴比好，藻克修於中饋，織無替於公宮，方諧琴瑟之娛，遽遘任鳥棲之禍，中年榮曜，而府君捐館舍焉，夫人躬撫遺孤，勤恤教義，清風佈於宗黨，典訓立於閨門，遂使元方得名，也有後，配答君子，豈誣矣哉，春秋六十有五，以開元五年六月終於河南之歸德第，嗚呼，先遠尚遙，吉辰未葉，仍以其月青引而權厝焉，長息彥緒，少息彥胄等，感風枝而無從，痛棘心而罔極，恭惟壤樹，敬遵丘也之封，蓋附猶存，式奉周公之制，粵以開元十六年十月廿三日改卜惟吉，遷祔即於府君之故塋禮也，銘曰，天賜慶余，降生淑德，溫恭沖懿，婉是嬪則，潔行整，芬華充塞，率禮無違，其儀不忒，徽猷尚藹，人世俄遷，容光窀穸，蔓草委風煙，大夜冥冥何極已，壟樹青青無歲年，
唐故朝散大夫行吉州長史疋婁君夫人西河縣君靳氏墓誌銘夫人淑令，君子作嬪，堯彰婦德，光啟母恩，男恭女美，弈葉無垠，禍鍾天罰，忽喪良人，年登耳順，孀居歷春，悲深同穴，染輕塵，名醫竭療，上藥何親，俄捐侍省，歸全道真，歲移唐祀，位遷戊辰，開元統歷，十六維新，月正魄起，二九景賓，魂飛仙路，精持櫛巾，陰陽異法，合葬難申，權借斯兆，界絕不鄰，家聲銘跡，改卜方珍，刊石作記，孝行之殷，開元十六年二月五日記，
大唐故杭州司士參軍趙府君故夫人張氏墓誌銘並序奉義郎行睦州新安縣丞廉察撰夫人諱柔範，字內則，南陽人也，其先軒轅之後，食邑於張，因而著姓，世為華族，周籍孝友之將，漢假英謀之輔，其盛矣乎，可略言也，曾祖諒，以循良命牧，在隋為涿郡守，大父景，以惠化宰，在唐為郴縣令，考烈，以高尚不仕，為時所知，夫人承訓德門，結恩良室，歸於趙氏，年十有三，府君則陳曹州刺史超之曾孫，唐鹽城縣令禮之少子，諱越寶，字連城，十八幽素擢第，解褐門下典儀，秩滿，授秘書省校書郎，轉右司御率府錄事參軍，遷洛州合宮縣尉，貶杭州司士參軍，因正人以推能，由直道而被黜，悲夫，夫人詩禮在性，箴誡居懷，下堂而環為節，適野而帷裳自蔽，明鏡之贈，比秦氏之光華，團扇之詞，得班家之才藻，方冀儀其酒食，和以瑟琴，彼蒼不仁，我天胡奪，夫人柴骨明節，蓬首誓心，之死靡也，天下知矣，夫人無後胤，今朝議郎，睦州司功參軍京兆杜憲，子婿也，扶侍游宦，緣歷江山，悲人夢於己年，痛鳥災於庚日，以開元十四年秋七月遘疾，廿二日終於睦州之官舍，歲六十九矣，嗚呼，夫人葷則不御，錦繢無施，四禪恆以在心，六念未嘗離口，臨終誡曰，若逝者有知，雖異穴而奚妨，如逝者無知，縱合防而豈益，我歿之後，勿祔先塋以開元十六年歲次戊辰二月戊辰朔十五日壬午，遷窆於河南府河南縣梓澤鄉芒山之原我君之塋左，從遺命也，有女杜氏五娘，泣以繼血，毀將滅性，一夕由來五起，愛極生前，七日未嘗再食，哀深歿後，外孫若華，追慕裂於五情，攀戀潰於雙瞼，乃斫以貞石，志於幽堂，庶陵谷之有遷，俾德音而無泯，銘曰，武作周將，文為漢相，厥族既華，其人亦望，賢明柔雅，懿淑端莊，鬢髮如雲，韶顏似霜，得鳳凰兆，昔歲齊飛，夫蛟龍偶，今日同歸，內則孝女，外唯順孫，長號泉路，永訣山門，
卜君墓誌銘並序君諱素，字仁，濮陽人也，因官住此，曾祖長師，祖政，父素，執性敦直，信讓無闕，先亡夫人王氏，母儀內著，婦德外彰，四氣不諧，二堅肓疾，卒於私第，開元十六年三月十三日葬於西北一里平原禮也，恐桑田變海，石劫山移，勒以碑銘，表茲景行，其詞曰，溫柔執性，和悅為情，不違禮義，惟信是經，哀哉薤露，痛心矣石光，永歸泉壤，長別華堂，
大唐相州安陽縣日觀鄉杜君墓誌銘並序君字永先安郡人也，唐堯之胄，之後，之二代弈葉傳芳，相周宣代爾公宗因之邑，曾祖祖英弘軍詔史乃卑風雲三備郡縣五德閒邑仰入孝出悌，展名儒，握發吐，賓彥，何期災任鳥殃┼，於神龍二年二月五日卒於私第，春秋五十有二，夫人郭氏，承襲太原郡郭元亨之胤，芳枝散萼，祖居此部，夫人性習曹訓，情曉傅功，容欺唐楗殊潔喻盍於君子內行殊播婦彰取軌雲奔未雨驟只土開元十六年四月十九日而終寢室，春秋七十有三，即以其年歲次戊辰五月丁酉朔六日壬寅孟村東南六里祖塋之域，前臨小澗，，屬雁堂，右窺豬萼，哀子敬僧等俄同風燭，荒迷跡血，恐海田，祖式端君乃金蘭，夫人是下缺，
故燉煌范府君墓誌銘並序君諱崇禮，字承休，敦煌人也，其先有功於晉，世為晉卿，因而食菜於范，遂以命氏，爾其賢俊之秀，衣冠之美，光華曜時，組映世，則我祖宣子備言之矣，曾祖懷，幽州薊縣丞，燕都雖雄，屈於雌伏，祖褒，泗州漣水縣主簿，以孫寶之器，可無不為，父堯肅，趙州象城縣主簿，好黃老之言，深知止足，君幼而敏速，長實聞道，傾蓋之際，相知豁然，游談之人，遠邇咸服，其始好也，鄭莊田文之事，其晚慕也，金仙真諦之意，於戲，物不可以遠本，俗不可以去道，能捨萬而歸一，豈不謂善始善終哉，春秋七十九，遇疾終於義里，返其真也，以開元十六年七月三日，歸窆於北邙，嗣子延光，先君而卒，次子仙嶠等，號彼天之罔極，刻茲石於泉壤，銘曰，嗚呼嗚呼兮彼棘人之欒欒，無父何怙兮我何安，泣盡繼之以血兮，對松門而夏寒，
大唐河南府河清縣毛府君墓誌銘君諱鳳敬，字愛，三原人也，因事居洛偏為河清縣，今為河清縣人也，曾祖岌，捨俗辭榮，祖高上不事，父言，好歸田里，鳳敬七月廿五日終於清化坊之私第也，春秋六十有六，今卜宅兆，用今月八日遷奉河南縣平樂鄉之原禮也，嗚呼，妻子攀戀以崩絕，弟妹號哭以漣濡，庶幽魂之有識，知記石於當時，維開元十六年歲次戊辰十月癸亥朔八日庚午故，
大唐故右驍衛大將軍雁門縣開國公上柱國左萬騎使河東薛君故武昌郡夫人史氏合葬墓誌銘並序公諱莫，字武強，河東人也，隋末喪亂，徙居涼州，曾貞，隋任統軍，祖政，隋右金吾衛將軍，父智，開十年贈郎將，或干戈挺拔，或松賈增光，夫人諱字，武昌人也，洎周室衰微，遷於隴右，祖藏，左驍衛中郎攝肅州刺史，父夏州長史，兄思謙，右領軍衛大將軍，或忠懿範設，或奇謀軌施，公至德年中旋車都郡，解褐授左金吾衛絳州夏台府別將，借緋魚袋，孝和皇帝復授左領軍衛蒲州奉信府折衝，便留宿衛，屬以官闈作孽，赤心從謀，景雲元年授雲麾將軍上柱國赤水軍防禦使，俄授左羽林軍大將軍雁門縣開國伯，三年，又進封開國公，食邑二千戶，十三年，宴設賜馬，金銀器皿，仍令少府監，丹青圖寫，將以功最，帝撰纘文，又封鎮軍大將軍押左萬騎使，十四年，復進右驍衛大將軍聞喜縣開國子，食邑四百戶，風威肅肅，若巨淵對於冬霜，神氣稜稜，狀雕於雲漢，豈圖運數俄及，賢良鍾禍，十五年十二月十一日，薨於醴泉里之私第也，天皇軫悼，吊連緒，前贈雜物三百五十段，後贈米粟各一百石，夫人五年封武昌郡夫人，欽四德之優美，歎百年之俄及，十二年六月，薨於醴泉里之寢室也，權葬於萬年縣長樂鄉界龍首之原，今發棺柩，簡擇良曰，開元十六年歲次己辰四月丁巳朔卅日景申，合葬於夫人舊墓之傍禮也，降闕，恨近日而長陰，東俯河，觀逝川而增悼，次子左領軍衛坊州仁里府折衝，上柱國仙童，次子左羽林軍中候，聞喜縣開國子，上柱國仙鶴，戀慕無及，攀號宅追，恐變桑田，式以志，乃為銘曰，河東望族，聯冠冕兮，武昌淑胄，崇弈葉兮，詎圖染疾，偕傾逝兮，千秋萬歲，痛無窮兮，
唐故崔君墓誌銘並序君諱嚴，清河人也，遠祖從官上黨，子孫因而家焉，昔漢朝有命，貂蟬開七葉之榮，韓國克昌，印綬錫五侯之寵，可略言也，祖道，隋本州縣令，夫人李氏，父獎，唐朝騎都尉，正直是則，忠烈是聞，恥屈節於公侯，樂歸田於農圃，夫人一王氏，一李氏，並支芳八桂，葉茂九蘭，向夜月以分姿，就朝雲而絢質，叔洛，唐朝文林郎，詞行芳潤，裹珠露於春叢，割析片言，盤金波於秋漢，夫人二，並李氏，婉婉淑德，灼灼華，弟洪福，妻輔氏，毅，妻路氏，並不終孝養，俱卒私第，以開元十五年歲次丁卯十月己巳朔廿八日丙申會葬於縣城西北卅里之原禮也，左綿九達，右控濫川，智水縈映繞其前，靈剎吟空鎮其後，嗣子洪毅，洪爽，洪太，洪藏等，絕漿七日，泣血三年，杖而可行，扶而後起，恐陵谷貿遷，乃勒銘記，其詞曰，哀纏薤露，痛結松音，何期兩劍，前後俱沉，
大唐崔府君墓誌銘並序朝議郎前行河南府緱氏縣尉韋隱之撰公諱守約，字安，其先清河人也，因遷衛，子孫居之，其系長振，由來遠矣，推才省，終為挽弩之談，繼安陽，果得良弓之嗣，曾祖茂之，隋幽州兵曹參軍，祖世師，隋絳州夏縣丞，父弘規，，如如璧，蘊囊中之譽，為席上之珍，鶴聞於天，音徽自遠，以垂拱年中宿衛入選議考，以為昆山片玉，桂林一枝，何足多也，於是閉門不仕，以屯其膏，優之遊之，無代無悶，崔公有焉，嗚呼，閱水成川，樹風難止，傷奠楹之夢，歎庚子之災，七日不皇，十全非愈，以開元十五年歲次丁卯閏九月廿八日辰前，俄因寢疾，終於通遠之里私第，春秋七十有四，嗟夫，千載寂寥，百身難贖，粵以十月廿八日權窆洛陽北山之原禮也，嗣子遠等，藐藐不圖，哀哀在疚，悲蓼莪以隕涕，向凱風而啜泣，毀則過瘠，孝乃因心，熟不哀之，遂作銘，嗟彼梁木，於其壞之，堅貞已矣，誰其嗣之，其嗣伊何，清芬令躅，一朝溘盡，百身難贖，
巨唐故朝議郎上柱國豪州定遠縣令楊府君墓誌銘並序夫冥冥九泉，眇眇千載，松楸已折，丘隴將平，代絕祠祭，時遭穿發，庶盛德不朽，為人所知，識茲幽靈，存此神兆者，莫近乎志焉，故豪州定遠縣令弘農楊府君諱高仁，字子音，祖凱，父禮，河南洛陽人也，受封命氏，出自關西，因官遂家，居止洛北，常多軒冕，繼有英賢，公天骨挺生，風神恬灑，智謀劍利，心識鏡明，果於立身，達於從政，初宿衛調選，解褐拜均州司倉，庚積盈，人和俗阜，次鈴衡超授任薛王府士曹參軍，文參曳裙，敬洽置醴，罷職選補豪州定遠縣令，聖急宣化，精求良宰，志勤匡飾，甘就屈資，蘭芳無幽，邑小能理，仍嬰劉楨之疾，不下密賤之堂，而教遠矣，於時女並有行，同尚子之畢娶，官未及滿，似邴生之請歸，公疹彌留，以開元十五年七月廿八日終於豪州之墩，人吏哭送，朋寮涕零，魂歸故鄉，葬卜新域，以其年十月廿三日遷窆於北邙之田也，夫人太原王氏，先以景龍四年六月十日卒，亦同祔焉，辭帝里之城池，對空山之川谷，一扃窀穸，長隔幽明，公有六女二男，適人者恨絕歸寧，捨家者悲睽色養，幼子主喪而未解，繼室孀居而可哀，孺慕辟號，痛心在目，走之多幸，家眷嘉姻，承親既阻於淮湖，喪偶尚經於離別，女之嫁兮公不見，公子化兮女已亡，何孤昊天，永生死，敢銘幽壤，知義存焉，銘曰，門多軒劍，地出才賢，公最秀逸，代之所傳，一拜參卿，再司王府，銅墨既佩，絃歌而撫，謝病非滿，歸鄉始行，首途奄忽，號送縱橫，靈旋南土，墳起北邙，昭代喪哲，幽振芳，第十六女婿進士博陵崔岑撰，第廿女婿薛王府執仗王有志書，
唐夏延州膚施縣令上柱國于公墓誌銘兼序公諱士恭，字履揖，其先東海人也，漢太守定國之胤，洎五代祖謹仕魏，遂居河南，今即河南人也，績著前史，慶貽後裔，曾祖宣道，隋左衛率，皇涼，甘，肅，瓜，沙五州諸軍使，涼州刺史成安子，祖永寧，皇商州刺史，增建平公，父元祚，皇益州九隴縣令，襲建平爵，尚德靜縣主，公即主之次子也，公言行周密，風儀閑雅，弱冠以諸親出身，解褐授好縣尉，初大周御宇，分邦制邑，劃爾畿甸，隸為稷州，選部甄才，擢授斯職，亦當時之榮選也，自茲已降，累遷郡邑，尋贊臨穎，復典膚施，關右馳聲，許邦思惠，非此能備也，開元十四年春，天子若曰，縣令在任清白者選日擢用，公即遷調，方俟遷陟，命何不融，疾成不治，以其年秋九月戊戌卒於私第，春秋六十有六，時來不偶，其如之何，夫人譙郡戴氏，妍妙凝華，貞順勉行，自承饋盥，克諧琴瑟，降年不永，雖恨偏沉，同穴相期，果然終合，開元十五年十月乙酉，權祔於京兆神和原禮也，拱樹蕭蕭，坐看成古，佳城杳杳，空見微月，嗣子弼，嬰等，泣血崩心，絕漿茹蓼，昊天莫報，長夜不曉，慮陵為谷，刊石為表，銘曰，死生有數，晝夜不捨，嗟彼於公，長歸地下，高墳峨峨，宅此崇阿，千秋萬古，孰知其他，
大唐故興州司馬王君墓誌銘吳興姚景山撰公諱字遊藝，太原祁人也，其先周王子晉之後，自漢，魏，晉，宋，璋劍，聯輝疊彩，史策備焉，曾祖秀，隋朝議大夫，黃州別駕，祖膺，唐朝散大夫，汝州司馬，考朝請大夫，許州許昌縣令，公溫清侍奉，禮聽絃歌，過庭而趨，慈訓巖壑，屬隋季版蕩，避地河南，今其人也，公弱歲岐嶷，早預榮班，以永淳二年九月，充定襄軍判官，妙理軍容，克濟邊要，制授濕州蒲縣，定州安喜二縣丞，贊佐有方，勤誠是著，天授二年九月九日，加階入朝散大夫，又遷安州都督府士曹參軍事，八屯分職，還參武庫之兵，六條佐理，仍預平台之集，又遷袞州都督府錄事參軍事，是司，寮吏清肅，皇上知其善，制授相州內黃縣令，揮毫吏道，載結人謠，綰墨漳濱，允歸時望，又遷集州，興州二司馬，安仁鳳藻，申騎省而先飛，士元驥足，遇治中而獲，滿盈為誡，靜退居懷，開元七年奉計還州，奏請致仕，既陳誠款，優制許焉，束傅高情，未極揮金之賞，庾公盛德，奄纏埋玉之悲，開元八年十月十六日遘疾，終於官舍，尋歸殯於洛陽，嗚呼哀哉，夫人彭城劉氏，唐滁州清流縣令靜之女，貞規玉立，淑問蘭芬，地德所將，履幽閒而成性，閨儀載穆，資婉順以凝規，惟馨羞沼之毛，繁祉錫公侯之胤，鏡中鸞絕，傷淑儷之先凋，匣里龍沉，見神物之終合，開元二年八月六日，夫人終於洛陽里捨，粵以開元十五年歲次丁卯十月五日，合葬於河南府邙山之原禮也，地指牛氏，有陶公而嗣世，封崇馬鬣，得夫子之遺風，幽重以終古，群拱木而愁聽，嗣子朝議郎前莫州司兵參軍事崇古，衛勳一府勳衛望古等，人倫至性，孺慕終身，刊德音於貞石，播徽范於窮塵，其詞曰，墳塋新啟，松柏初植，耳北臨，龍門南逼，蒼榛日氣，白楊風色，邙山繚繞，洛河紆直，飛，淮流不息，千秋萬古，我厥伊識，
唐故朝議郎行楚州安宜縣令太原王君夫人劉氏等合葬志銘並序頓邱閭玄亮撰君諱晉，謚康，其先太原人矣，遠祖因宦，而播遷京兆，祖獻，隋任蘄州蘄春縣丞，父，唐任邵州武崗縣丞，並天縱寵材，地靈孤秀，故得匡維大邑，翼贊皇風，惟君素籍徽陰，早承余潤，詩書積性，刀筆從榮，或鴻陸猶潛，且先鳴於吏道，或鶯喬迥翥，亦馳譽於仙台，遂解褐司農太倉丞，猶是清白澄襟，防四知於靜夜，恭勤爾職，亦戒三惑於良宵，故得朝野有聲，言行無點，後從太倉丞遷楚州安宜縣令，既而牽絲撫化，妙膺循良，制錦裁規，彌光上宰，下車之際，既胥悅而來蘇，秩滿言歸，亦棲遑而益詠，方冀人欽白玉，垂令問於生前，豈謂鬼贈青鳧，瘞芳魂於厚夜，以唐開元十一年十一月廿三日卒於故里，春秋六十有七，夫人劉氏，四德馳芳，三從著美，寬裕貞順，翼爾宗枝，纘組系絲，作嬪君子，誰謂風霜早降，桃李先，遂使影謝蘭帷，芳辭桂閫，以景龍四年八月四日奄從風燭，宅兆未終，權為殯厝，以唐開元十五年十月五日隨於所天，旋祔葬於龍泉故里矩陰山北平原禮也，次子崇義，茹荼軫泣，風樹纏憂，嗟令問而空存，庸慈顏而永謝，將恐居諸易往，先烈無聞，爰想德音，重為銘曰，大載乾象，神妙無方，延埴元氣，降此貞良，貞良於何，淑人君子，刀筆從宦，韋弦播美，清白守職，胡寧不臧，人謠善政，俗贊甘棠，天道攸攸，人生若浮，魂兮奄喪，永古長秋，恭惟後嗣，敬想前猷，茹荼軫泣，風樹纏憂，啟玄扃與蟻，庶慈顏而永濟，列善頌於餘芳，望明德兮長存，既龜從於五兆，亦何謝於千春，
平陽郡故敬府君墓誌銘並序府君諱覺，字德峻，平陽晉人也，昔虞帝之孫，命陳開國，厲公之子，賓齊啟邦，莫之與京，承敬仲也，春秋以王父字為氏，府君得之，乃教述職平陽，子孫因宅，遂為郡人也，遠祖孝英，北齊太常卿尚書左僕射永安郡公，祖並逍遙不仕，含光藏輝，盛德之餘，生府君也，荊璞以抱真為貴，魏珠以含潔為尊，天生逸人，遁世無悶，先王之訓，咸摭精華，非聖之書，吾之不好，七十之黨，回也亞丘，五百之賢，子陵逃漢，厭俗者以寵榮為身累，居貞者以淡泊為天和，樂志林泉，偃高霞月，何必珍食，沉瀣可以為飧，何必錦衣，薜荔可以為服，商山穎水為方外游，享年八十有四，以天授二年寢疾，終於絳州大平縣之私第也，夫人天水郡趙氏，坤儀克順，乾以之貞，婦道克柔，夫以之正，詩興苡，禮獻蘩，鳳皇于飛，紹前烈也，一言辭辟，楚於陵之妻，三徙擇鄰，鄒孟軻之母，享年七十有四，以萬歲通天二年寢疾，終於洛州河南縣之里也，粵大唐開元十五年歲丁卯十月五日，合葬於河南縣河陰鄉之原禮也，長河北濟，嘶白馬之朝來，崇岫南臨，泣青烏之夜掩，嗣子朝散大夫行國子監大學博士，集賢院侍講學士會真，以先君弈世貽慶，故後嗣高門象賢，侍講丹闈，承恩紫殿，以為陵谷將徙，硯碑之歲不留，瓊瑤可書，滕碣之名斯在，俯命狂簡，式銘洪休，其詞曰，河之南兮山之北，中有佳城掩冥默，均雨露於天和，葉陰陽於地德，君之來兮爰處，慶之流兮彌億，紫綬兮金章，長耀耀兮光國，
唐故朝議郎行蓬州宕渠縣令王府君墓誌銘並序粵天道暗短長，人代貴道德，靈，周太子之華宗，忠義逾高，漢司徒之析派，君諱思齊，字思齊，其先太原人也，臧孫後，望因封，官序蟬聯，今為冀州棗強人也，曾祖貴，隋國子博士，祖詮，皇陝州司馬，父求，宣州宣城縣令，簪纓代襲，器業俱弘，公則宣城府君之第三子，貞純立性，孝友居身，業廣以勤，學優登仕，咸亨元年，州辟孝廉擢第，調補宣州溧陽縣尉，次遷滑州白馬主簿，尋授蓬州宕渠縣令，所居則理，知無不為，處劇若閒，明道若昧，乃嘗言曰，名則須遷，欲不可縱，人皆苟取，道沖而用，何必制錦關情，鳴弦佇頌，但利人而益國，則道高而德重，茲所謂以蒙養正，用晦而明，量包三台，跡先百里者也，而光陰不借，人事焉留，膏肓之疾遽增，泉壤之悲俄結，春秋六十二，景龍二年七月十五日不祿於宕渠官舍，痛深京兆，魂歸舊鄉，既彌瘁於邦家，固辛酸於聞者，夫人平原張氏，司農卿游之親市，作嬪君子，宜其室家，德映曹妻，行侔女史，豈意承祧慶薄，職饋旋乖，淪月彩於中年，掩星姿於大夜，春秋卅三，垂拱元年四月一日遘疾，終於京兆勝業里之私第，長子行坊州中部縣丞元燮，不勝哀毀，永慕劬榮，泣血將畢於機筵，號穹竟悲於怙恃，爰詢合禮，遂飾送終，開元十五年十月五日癸酉遷祔於河南府河南縣梓澤原之禮也，共河東注，鼎邑前通，風物詎減於昔年，悲歡自成於度代，況龜筮葉吉，儀具淒涼，隔乎幽明，終彼天地，斯則愛敬之道著，哀之情深，刻石宜哉，遂為銘曰，倬彼仙裔，誕姿聖朝，孝友天假，德音孔昭，比之人倫，風範獨遙，探之道粹，精義孤標，位以德興，或從王事，子喬為宰，梅福作尉，彼滑及色，天錫爾類，政理無疆，時俗純懿，夫良妻婉，正家有章，曷延此酷，難忱彼蒼，行路流涕，諸孤豈當，送終雖畢，銜哀詮忘，山阿體，郭門遽辭，聽松風而有日，看戶曉而無時，
河間邢府君墓誌君諱均，河間人也，磐石維城，本枝百代，風流雨散，河海千里，因官卜第而居郟城焉，祖均州司馬，父彥，泗州宿預縣主簿，並業堅明，風神懿雅，學優從仕，譽重當仁，君以符瑞挺生，璋作德，皇天不，溘往窮泉，享年八十一，夫人張氏，清河人也，偕老中虧，孀自毓，降年不永，朝露俄，越開十五年歲次丁卯十月庚午朔，合葬於北邙之原禮也，天長地久，萬古秋，嗚哀哉，乃為銘曰，田變海，蒿里開塋，式鐫茲石，以光，
先府君玄堂刻石記嗣子前鄉貢進士蓋述次子前鄉貢明經宇書先府君諱憲，字志平，族高氏，弱冠明經高第，補汴州參軍陝州司兵，尉萬年一歲，宰郾城，考五載，許之襄城，數月同之蒲城，蒲城者，左輔之地也，開元始，睿宗崩，山則奉為園陵，邑則編為畿甸，復居奉先令，五歲，制為鄧司馬，一年遷遂長史，始進朝散大夫勳上柱國，三載奏課，除秦之別駕，加朝請焉，到官視事累月而寢疾，有唐開元十五年歲丁卯春正月十日，棄背於郡之官舍，享年六十有五，嗣子蓋，蓋等顧瞻微軀，盡喪則致哀之禮，仰感前哲，存毀不滅性之義，奉慈親之教命，求先宗之宅兆，謂不忘本，三月而言，歸於洛也，必以從宜，五月而卜，居於池也，既夕，未遑營辨，龜筮是謀，歲時仍祖，即以其年閏九月十七日權安厝於河南府洛陽縣河陰鄉邙山之原，夫慎終追遠，聖賢至教，世業家風，著述恆禮，今子心靈迷亂，氣息絕隔，恭惟德行之常，敢忘刊勒之事，輒用微紀，往系少傳，遺范則炎農其始矣，公其先福祚遐邈，子孫昌盛，至今依渤海之也，有若北齊僕射府君名德正，盡忠本朝，遇禍私第，生海州府君名伯堅，銜冤詣闕，致命忘身，生散騎府君名王臣，佩角雋而預纓冕，起家而登省闥，生吏部府君名敬言，以九流綜人物，六條察郡縣，生猗氏府君名繼，得五行氣，非百里才，是生先府君，先府君幼丁家艱，柴毀骨立，母氏訓育，情兼愛敬，始自強褓，逮乎簪笏，動則承顏，舉無違事，創巨之祭，復始居猗氏之喪，孝也，與兄絳州府君閨門怡怡，出入咨稟，悌也，尉京時，有妖人潛逸，大索都市，鄰黨盡空，莫之能見，於是設變詐，窮巢穴，卒擒大猾，稱為神明，明也，宰許時，鰥寡獨，給由以惠之，盜職奸蠹，賜食以恥之，仁也，理畿甸，邑人有發古塚得奇物，半似銅鐵，至十數種，磨則雕瑩，巧妙殊絕，陰求致旃，竟不之受，悉分群下，罕留一焉，義也，佐巴蜀，蜀土豪傑，望風懾，莫不督以條章，威以夏楚，罷印歸洛，畢無盈餘，廉也，居寢疾謂蓋等曰，沒奉先人無所悔恨，但憐汝曹，志未就，名未耳，猥以愚劣，辱蒙教，且懼且悲，刻肌刻骨，何圖蒼不，精誠無感，大漸彌留，奄垂孤放，蓋等行違忠孝，神降酷罰，神當自滅，上延先府君，號天叩地，無所逮及，破膽隳，不自堪忍，追惟平昔，畢代長辭，尋感凶畔，才何補，窀穸冥，堂宇寥廓，攀援靡所，瞻奉何依，撫膺自咎，泣血相，奈何，奈何，殘魂余喘，貪及短漏，伏紙操筆，哀纏終古，言不敢文，刻而為記，
大唐故金紫光祿大夫行州刺史贈戶部尚書上柱國河東忠公楊府君墓誌銘並序右庶子集賢學士賀知章撰夫神則無方，慶惟有積，故善人為紀，種德幽潛，君子慎獨，用心微隱，由是丹書玉環之祉，慎知去惑之仁，種德用心，其義弘矣，啟源畀谷，侯其遠歟，府君諱執一，字太初，弘農華陰人也，自十九代祖漢太尉震暨曾祖隋司空觀王雄，靈河開積石之宗，太華作坤元之鎮，家聲籍甚於海內，國史紛綸於天府，固可略而言焉，祖續，皇鄆州刺史，都水使者，弘農公，考思止，皇司馭，司衛二寺卿，德，潞二州刺史，湖城公，咸積德藏用，分竹苜茅，府君岱岳桂林，漢池明月，幼罹凶閔，毀瘠加人，由是顓學禮經，深明喪服，雖兩戴之所未達，二鄭之所盤疑，皆劈肌分縷，膏潤冰釋，尤好左史傳及班史，該覽詢求，備徵師說，性柬亮方直，能犯顏讜言，當天後朝，以獻書諷諫，解褐特授左玉鈐衛兵曹參軍，蓋賁賢也，常以攀檻抗詞，削草論奏，遂為賊臣張易之所忌，黜授洛州伊川府左果毅都尉，長鳴必在於遠途，左退適成其宛足，次當禁衛，復以封事上聞，天後深納懇誠，亟蒙召見，趨奉軒，咫尺天威，載犯驪龍之鱗，爰求斷馬之劍，衷見於外，朝廷嘉焉，擢拜游擊將軍，遷右衛郎將，俄除左清道率，轉右衛中郎將押千騎使，既而長樂政，辟陽僭權，壓鈕之兆未從，左袒之誠先發，安劉必勃，望古斯崇，中宗踐祚，以佐命匡復勳，加麾將軍，遷右鷹揚衛將軍，封弘農縣公，食邑一千，實賦四百，賜絹二千匹，雜彩五百段，金銀器物十事，無何，進封河東郡公，增邑二千戶，加冠軍大將軍，特賜鐵券，恕死者十，並廄馬，金，銀，瑞錦之類，昔周武建邦，賢人所以表海，漢高創業，功臣所以誓河，魏絳錫重於和戎，甘寧寵加於克雋，無以尚也，府君秉心直道，奉上盡忠，雖窮鑒水之規，猶勖維塵之誡，初為武三思所，出為常州刺史，後轉晉州，又譖與王同皎圖廢韋氏，復貶沁州，久之，三思以無禮自及，府君許歸侍京第，景龍四載，維帝念功，擢拜衛尉卿，還復勳爵，俄除劍州刺史，丁內憂，創鉅逾，昔今上載懷王業，將幸晉陽，起府君為汾州刺史，雖苴外改，而欒棘內殷，心既憂而理深，言不文而人化，清靜之政，上葉聖暮，徵拜涼州都督兼左衛將軍河西諸軍州節度督察等大使，府君安人和眾，利用厚生，懷之若椒蘭，愛之若親戚，不戰而犬羊自服，用德而烽候無虞，河右之戎，蔥西之旅，解辮屈膝，關塞相望，殆五六年矣，於是降頡利發，敗乞力徐，璽書慰勉，相繼道路，乃加兼御史中丞，賜絹二千匹，金銀繒彩，更優恆數，久之，轉原州都督，未赴，復授涼州，前愛已殷，新教逾穆，尋復右衛將軍，余官如故，府君懷柳惠之直，任汲黯之氣，或忤時政，頗不見容，出許州刺史，屬單于犯關，上急邊任，復授右衛將軍，檢校勝州都督，處置降戶等使，府君德以綏之，寬以蒞之，邊氓用安，外戶不閉，尋還本官，復兼原州都督，以功徵拜左威衛大將軍，尋檢校右金吾衛大將軍，無何即真，皇上蒲盧荒憬，蚊虱夷狄，聽思將，授鉞推賢，府君城已多，克勝者眾，屬河塞殤堇，軍實屢空，覆命為朔方元帥兼御史大夫，慰撫凋亡，繩濫竊，攘強逾於巨萬，盜駿軼於千蹄，而皆社鼠稷蜂，咸乃傾巢熏穴，竟以黃金見鑠，白玉成磷，遂移疾朔方，來思右戟，復為右衛大將軍，尋除右金吾大將軍，朝論未愜，俄拜金紫光祿大夫行州刺史，時北郡冗旱，農夫輟耒，既而下車雨降，負雲趨，邑有箱哥，人無菜色，屬城流詠，鄰郡懷仁，方冀伊鼎調風，虞庠養德，豈期道悠運促，終古同哀，人之雲亡，雅俗斯彌，嗚呼哀哉，以開元十四年正月二日遘疾，薨於官舍，享年六十有五，豈止罷南荊之市，息東里之相，禮輟當祭，哭甚趨車而已哉，郡司上聞，聖君憫悼，乃詔贈戶部尚書，賜絹百匹，米粟各百石，官給靈遞還，葬日官借手力幔幕，蓋聖人優賢悼終之令典也，以十五年九月三日與故夫人獨孤氏同祔於京兆府咸陽縣洪瀆原禮也，夫人本系李氏，隴西成紀人，祖楷，隋開皇中有功，錫以後族，因為今姓，官至開府儀同三司，驃騎大將軍，並，益，原三州大總管汝陽郡公，父卿，皇右威衛大將軍上柱國，襲汝陽郡公，贈益州大都督，邁德休祉，咸劭洪勳，夫人姆教夙成，婦禮冥立，友於琴瑟，恭於藻，景龍中，封新城郡夫人，從府君之貴也，悲夫，不克偕老，奄先長逝，嗚呼哀哉，以開元四年三月卅日終平康里第，春秋有八，嗣濯，汪，，汲，汶等，茹荼泣血，伊蒿增慟，以為藏澤遷夜，佳城無曉，爰勒琬琰，志夫徽烈，敬因佩德，敢作銘云，天道祚德，地靈潛祉，一君作，百世必祀，於鑠楊侯，周宣之子，避居西嶽，遠跡商址，太尉台漢，德王佐隋，積慶二十，長源逶迤，玉環照爛，朱輪陸離，盛烈無已，高門在斯，猗歟祖考，徽業靡墜，苴茅侯服，列棘卿寺，渤海仁君，河渠賢使，降生才子，洪勳重位，爰在幼齒，學如不及，逮乎成童，孝以冥立，柴骨如毀，飲血而泣，苴僅勝，水漿不入，明主理奪，忠臣直難，千祀一會，興言結歎，惟公秉列，抗議朝端，利見攀檻，肇允彈冠，官序初卑，德聲已盛，冕旒虛受，簪黻推敬，君子道興，佞臣所病，貞石可轉，寒松本性，仁由造次，聖啟殷憂，北軍誅呂，左袒安劉，雲雨感義，經綸獻謀，弓矢命錫，山河胙侯，行直雖毀，功著終錄，遠出江介，載臨汾曲，驥乃贖轅，蠅非污玉，十城善價，千里良足，大君出震，天下文明，三顧墨，萬里長城，我旅爰奮，我謨用精，帝澤無遠，王師有征，屯則小往，享為大來，總戎北塞，專席南台，擊海自遠，摶風上培，泉魚炯察，翅遲回，德謂不亡，人亦誰久，十五虎竹，二六龜鈕，黃金飾吾，紫文飛綬，存榮終，忠公不朽，夫人邦媛，德惟展如，命服飛翟，文軒盡魚，長簟先委，孤墳已蕪，周禮從祔，咸陽故墟，秦郊蒼莽，渭川，別館北臨，橫橋南度，秋日無影，寒禽相顧，孝子之亭，忠臣之墓，季子汲書，
大唐故荊州大都督府司馬陳府君墓誌銘並序江寧王少伯書公諱頤，字志一，陳文帝子江夏之曾孫，祖察，皇朝文州刺史，父照烈，并州文水令，公承弈葉之餘慶，得氤氳之至和，孝友忠貞，溫良清慎，故出入中外，歷官一十二政，咸著能名，春秋七十有二，終於鄭州之別業，嗚呼哀哉，公性自天資，行由衷至，涉履之所，莫不遺愛在人，是故聞之者皆愴然，思其至德焉，夫人西河蘭氏，四德成范，九族欽風，而華早零，遽先霜露，以開元十五年歲次丁卯八月辛丑朔九日己酉，合葬於此塋，地久天長，人移事往，盛德何載，是銘云，至矣陳公，淑哉藺氏，生為人范，歿同於此，松賈蕭森，原陵邐迤，望斷幽穸，心兮如毀，天道何在，人事，唯余盛德，播美無窮，
故朝散大夫行郢州司馬盧府君墓誌銘並序公諱思莊，范陽人也，曾祖毅，隋袞州都督肥如恭侯，祖大質，皇朝朝散大夫，始州司馬，淮源侯，父知玄，殿中侍御史，襲淮原侯，昔北海避地，東京獻書，道重神仙之友，名高文武之拜，公培自遠，積水恆深，直致之價，超然鸞鳳之羽，解褐通直郎，慶州司倉參軍，歷朔州司法梁州督府兵曹，代郡戎馬之郊，華陽禽獸之俗，或一言興競，累牘藏欺，公筆不再更，而刃皆餘地，遂宰洋州興道，湖州安善，加朝散大夫，轉杭州紫溪，徙郢州司馬，漢皋之分楚望，震澤之孕吳洲，惠風利於三金，仁政浮於九派，大位不至，斯豈命歟，以開元十三年十二月廿二日，卒於洛陽景行里之私第，春秋七十有二，夫人博陵崔氏，故房州刺史敬嗣之女也，配風火之正位，體柔明之上姿，奉以幽閒，是從君子之室，循於法度，所謂大夫之妻，德音不違，而先即代，婦也埋魂於汴浦，夫也旋殯於汝墳，棄我類於沉劍，望君同於化石，公長女即膳部員外郎楊恕之妻也，因伉儷之重，啟門閭之心，非求曼父之知，乃合季孫之寢，以十五年九月三日遷窆於邙山原禮也，華屋不追，桂梁何在，昔時喬木，常齊葛之榮，今日蒼山，唯見梧桐之樹，銘曰，松柏青青塚累丹旌素蓋車馬時，見相送之復還，哀夫君之此辭，今夕何夕兮秋風落日，彼美淑靈兮同居此室，
大唐故州崇儒府折衝滎陽鄭府君墓誌銘並序從弟左監門錄事參軍虔撰三衛引駕張書君諱仁穎，字惟一，滎陽開封人也，始自華陰，移於虢邑，山川秀氣交暉，三周弈代蟬聯，儒風國雅，緇衣之詠，大啟其門，曾祖鼎，隋朝散大夫，鳳州司馬，祖環，隋宣議郎，定州北平縣丞，父素，皇明經擢第，並仁祖義，直道正辭，忠孝不虧，風流累葉，君少不好弄，長嘗志學，達人仰止，君子器之，文有九流，吾無聞也，武憑七德，我其重焉，解褐授左金吾長上，轉目澗府別將，加上柱國，期城，上黨二府果毅，拜崇儒府折衝都尉，所歷之職，休問英英，享年不遐，以開元十五年六月廿四日終於洛陽懷仁里之私第，春秋七十，悲夫，即以其年七月廿七日葬於洛陽縣平陰鄉邙山南趾禮也，夫人隴西董氏，常州錄事參軍無忌之女，六行四德，蕙質蘭儀，取訓閨門，無愧圖史，以開元五年十二月十八日亡，即其同祔，嗣子崇業等，哀哀窮訴，仰彼昊蒼，敬擇吉辰，奉茲寧厝，銘曰，邙山之上松柏楸，萬歲千年洛水流，自古賢聖皆有沒，煙吹蕭蕭吊苦舟，
大唐故寧州豐義縣令鄭府君墓誌銘並序滎陽鄭君諱溫球，字耀遠，洪源浚流，鼎門碩胄，固以炳煥圖傳洋溢，曾祖遜，隋鴻臚卿河南公，祖福祥，皇唐州刺史，父方喬，始州臨津縣令，昭穆暉映，芝蘭芬馥，咸迪雋業，不其休哉，君溫恭好學，出言有章，貞白成性，立行無玷，解褐虢州玉城縣丞，毗贊有倫，人吏胥悅，時蠻方作梗，王師出誅，監軍御史元公欽君器能，相邀入幕，克清夷落，韜弓飲至，君之策焉，優制嘉之，轉蒲州汾陰尉，儀形關輔，損益絃歌，秩滿調補寧州豐義縣令，以膺精擇，無事自理，示信不欺，子游不下堂，賈父歌來晚，儔君之政，無以加焉，方將樹勤王家，勒休天府，彼蒼不，瘥瘵所纏，藥石何欺，靈斯爽，以開元十四年七月廿九日終，享年五十有八，才優命舛，沉屈下僚，巢駟不留，巖電易謝，人生到此，天道寧論，君有昆曰溫琦，廊廟巨，朝廷重寶，由禮部侍郎轉州刺史，君詣兄所，憩息未行，哀哉禍臻，於彼廨宇，天倫之，振古莫儔，即以其時柩遷於，以開元十五年七月廿七日權窆於京兆府縣福鄉原禮也，有子七人，皆精敏之士，寅，絳州翼城主簿，兼，汴州開封主簿，揆，充，收，孚，回等，並茹肌膚，沉痛創巨，纂夫懿德，寄我松槧，予夙預姻親，曲承誘顧，士感知己，懷此無忘，聊系情於斯文，庶有光於泉壤，銘曰，陘鎮巖巖，溱流湯湯，展我之子，為龍為光，有昆如，有子如璋，家瘞其寶，國殲其良，千秋萬歲，杳杳茫茫，前左內率府胄曹盧兼愛撰，
維大唐開元十五年歲次丁卯三月甲戌朔五日戊寅定州安喜縣鮮虞鄉故人李文幹妻張殯在石橋西南一里，故為銘記，
故前安樂州兵曹參軍京兆程君墓誌銘並序君諱德譽，字文琦，京兆神泉人也，其先太原廣平郡，則晉夫程鄭，程嬰之後，本枝郁育，何代不昌，祖太子親事奉裕，父大賓，吏部常選，少孤侍叔，流孝謹於鄉謠，長睦眾弟，振惠友於族昌，雖黃金賜郭，紅粟贈殷，而珍貨霧積，刀布山委，交冥，亦曷以加焉，君幼而閑雅，長而溫克，恭以事長，孝以奉親，交遊竭誠，朋友推其信讓，閨門盡禮，兄弟悅其仁，起家別敕署安樂州兵曹參軍事，拜謝既已，辭以養親，俄而電駟難留，風枝不靜，負米興歎，終身結憂，乃嗟曰，名與身孰親，身之苟安，名於何有，遂削跡仕伍，沉蹤流俗，或東尋禹穴，愛波濤之沉溶，或西入銅梁，樂山川之體勢，既而懈怠，將息丘園，盡怡怡於玉昆，取陶陶於金友，命與人背，願不天從，奄忽之，長恨黃壤，春秋有三，以開元十五年歲次丁卯四月癸卯朔十二日甲寅，遷神於汴陽附郭里別業，即其年五月癸酉朔十二日甲申遷終於洛陽縣平洛原禮也，長子未齠齒，父子天性，獨至哀哀，嗚呼哀哉，乃為銘曰，趙氏不絕，我先公，孤救之，後嗣猶遵，卓卓伊君，孔能真，貌溫如玉，言柔而，天不遺，殲良夫早，盛夏葉落，方春花老，地不文，天京兆，一涉幽途，千年莫曉，
大唐故袁州參軍李府君墓誌銘並序君諱和，字孝忠，本隴西成紀人也，曾祖善，常州武進縣丞，祖玄，將仕郎，父大隱朝市，不應州郡之辟，時人似為侯嬴呂望之流也，君含章挺生，傑立角出，起家調補袁州行參軍事，阮孚嘯詠，嘗聞方外之談，孫楚詞才，特見參卿之重，方期一翥漢，遠振大鵬之翮，豈圖九泉沉沒，俄纏故雁之悲，粵以開元十五年五月廿六日遘疾，終於臨闕之里第，春秋，即以其年六月十三日甲寅窆於北邙山之原禮也，嗚呼哀哉，慘煙雲，悲涼道路，恐陵谷遷變，遂為銘曰，惟遠祖兮生此隴西，惟子孫兮如璋如，煥兮若五色之鸞鳳，騰兮似千之夫是，何穹蒼之不，入長夜之幽迷，既罷市以流慟，亦輟相以興淒，即天道之如此，混賢愚而共齊，
大唐故徵士平昌孟君墓誌銘並序君諱俊，字光宣，平昌人也，永嘉南徙，因官流轉，故為揚州江都人，其先魯卿孟孫氏之後，代有哲人，風徽不絕，曾祖嵩，崇義郡太守，聲采繁縟，祖，太子中允，器識明敏，父奐，左威衛錄事參軍，德義可尊，含章有美，君資和挺質，稟秀凝精，聰識周通，強誼超遠，閏身之德豐備於家庭，達志之誠滿聞於士友，然則宣慈發暢，仁之方也，剛斷明闡，義之行也，卑體崇讓，禮之情也，泉源飛湧，智之深也，言不虛美，信之至也，用斯五者，已千能之，游於人間之代，何往而不有孚光亨者矣，其於就閒退靜，離乎喧雜，則能致虛極於心魂，絕聲利於塵滓，不見是而無悶，不見用而莫憂，非禮相干，必以理遣，人有不及，必以情恕，不窺榮祿，其心晏如也，方當無慾觀妙，常存百順之中，豈其有道喪精，永沒九泉之下，嗚呼哀哉，遠近賢達，莫不痛惜之甚，悲埋玉樹，有絕儀形之則，恨沉璧響，無復言談之妙，嗟矣吁矣，明時隔矣，慟乎傷乎，幽壤淪矣，春秋五十有六，粵以開元二年歲次甲寅朔八月丙辰朔十九日甲戌，終於河南府里第，十二月甲寅朔一日甲寅，遷窆於平樂鄉先君之舊塋禮也，嗣子，等，孝思罔極，追慕摧傷，乃安厝畢矣，長子，一鍾偏罰，時當綺歲，閨門之內，不聞戲歎之音，純孝事親，能盡綵衣之樂，然而古之曾子黃香趙咨之倫亦無以加也，夫人天水趙氏，周東北道行台尚書之曾孫也，隨唐公征齊，敗於陽平，子孫因家焉，夫人秉則居宗，懷賢婦德，孝情純至，蘭菊芳襲矣，但稱其令范乃東海之母師，語以軌儀，即京陵之婦則，愛惠之地，彌所推重，以為家風世業，貽厥後昆，騰實飛聲，事資眾述也，惟婦德興美，永著於縑緗，顯考徽猷，不朽於金石矣，粵以開元十四年歲次丙寅正月庚辰朔廿四日癸卯，終於相州成安縣良川鄉里第，春秋五十有二，豈意一朝，俄成萬古，男等號兆彼蒼，遺凶禍，方冀永綏與善，亮采明時，不為報施無徵，奄至薨背，哀慕摧割，痛徹骨髓，以開元十五年歲次丁卯七月辛未朔十二日壬午，將遷祔於夫之舊塋，合葬禮也，仰惟懿範，畢世不追，恐田有成於變海，澤不固於藏山，消沉德業，絕滅輝光，文言兮有美，刻貞烈兮傳芳，其銘曰，昭昭遠系，藹藹遙芳，魯卿有美，孟族其昌，傳諸載籍，懿業孔將，乃祖乃父，令問輝光，惟君懋德，終始明晉，古烈俞闡，金休彌振，眾美常存，獨梁恆慎，從時變復，無往不順，夜川遽掩，妝樓忽辭，神儀尚在，泉扃莫追，夫先婦後，忠孝相隨，隙馬俄度，藏舟遽移，婦德，閨帷發曜，心敬幽明，情閒內昭，遵詩奉言，閱禮方笑，蘭菊萬古，芬芳久要，委運無慾，觸緒存誠，達人之正，幽人之貞，昭其休范，揚其善聲，是為明智，乃曰賢英，方其永久，發暉士則，孰謂降年，罔終厥德，朝露傷歎，夜台幽塞，鏤石傳徽，風流不極，
唐故方律師像塔之銘律師諱寶手，字玄方，俗姓王氏，其先太原人也，後代因官鄴京，遂宅於斯，又為鄴下人焉，師道性天稟，法器神資，年十三，就當縣大慈寺投大德度律師和上誦法花維摩等經，年廿一，沐神龍元年恩敕落髮，配住龍興寺，依止大德恪律師進受戒品，五夏未周，備閒持，於是眾所知識，允屬光隆，法侶傾心，居任當寺律師十餘年間，理疲身心益靜，春秋三十有七，凡一十有五，以開元十年三月一日脫形遷識，嗚呼，大士雲逝，孰不悲傷，門徒玄超，玄秀，玄英等，攀慕慈誨，遂於靈泉寺懸壁山陽起塔供養，粵以開元十五年三月一日安厝，言因事顯，頌以跡宣，乃為銘曰，大士攝生，不貪代榮，豎法幢兮，諷詠葉典，玄章要闡，隳邪教兮，增善法戒，累鄣腐敗，摧苦輪兮，生必歸滅，悲哉傷哲，懷哀戀兮，建塔山陽，刊石傳芳，兮，
大唐故孝廉上谷寇君墓誌銘並序寇鈞，字子平，小字弄璋，上谷昌平人也，姓為著族，世載清范，隋襄國郡守通城閔公暹之曾孫，曹州長史思遠之孫，宋州刺史上谷公之元子也，生公族之門，紹良弓之業，在襁褓自然岐嶷，佩韋即絕童心，專精力行，不交非類，年登弱冠，以明經擢第，勤學損心，便嬰氣疾，以大唐開元十一年五月三日卒於京兆府延康里之私第，春秋廿三，以十五年丁卯歲二月甲辰朔廿九日壬申，祔遷於河南府西邙金谷原之舊塋禮也，庶遂平生之懷，式展晨昏之志，嗚呼，與聰明而不假年壽，埋玉樹而碎掌珠，古今同哀，斯豈命也，猶子之痛，情見斯文，銘曰，哲人云亡歎殲良，念此骨肉毒中腸，死生夭壽天道常，達人大觀庸何傷，伯父大理寺丞新除涇州司馬洋文，
大唐故陪戎校尉太原王君墓誌銘並序君諱字勗，其先秦將王剪之後也，騰雲駕鳳，自周代之神宗，留舄飛鳧，實漢朝之仙族，祖讓，域中清秀，海外宏才，皇朝授朝散大夫上柱國，父本，居家聞孝，在邦懷節，宿衛功成，吏部常選，悲夫，勖弱齡簡易，志毓田園，人物無尤，情恬放曠，歲余耳順之紀，魂遊溟漠之林，一洽九泉之交，永闊兩楹之夢，春秋六十有三，以開元十五年歲次丁卯正月申戌朔卒於私第，嗚呼，天長罔極，地久由恆，白駒移時，紅塵將沒，孤子鳧等，欽依喪禮，即以其年二月甲辰朔廿九日壬申，葬於北邙山之岑表，聚散風煙，愴靈之倏忽，往還日月，淒烏兔之分飛，徒生石上之金，終系松中之寶，嗚呼哀哉，乃為銘曰，東周玄胄，西晉挺生，春秋慕德，書劍空名，松年合蓋，雲日分英，人琴雙歿，寒泉獨清，
唐故朝議郎周府君夫人南陽趙氏墓誌銘並序夫人諱璧，字仲琰，南陽宛人也，曾祖壽，齊散騎常侍，鎮東將軍，漢陽郡開國公，祖儒，齊廣德將軍，通置散騎常侍，父志玄，隋安定郡丞，唐中散大夫，瀘，潭二州長史，浚儀縣男，並如如璋，令問令望，白茅未卜，累簪紱之榮，青松挺材，世列諸侯之土，錫胤流慶，誕生夫人，年十有五，適汝南周府君諱紹業，唐上柱國朝議郎太穆皇后挽郎，曾祖靈起，齊桂州刺史，保城侯，祖炅，梁定州刺史梁城公，父法尚，隋伏波將軍譙郡開國公，並人望國華，資忠履孝，禮樂組，自得家風，傳弓嗣徽，是生二子，長子道沖，朝議郎漢州司戶參軍，早卒，次子道濟，朝請大夫益州溫江縣令，並英偉秀拔，允光前構，道德敷美，垂裕後昆，夫人絳河流潤，珠星孕彩，淑德貞諒，識度閒明，御浣濯之衣，工織之，禮以訓子，義以從夫，徙宅依賢，還同孟母，剪髮俟客，無異陶親，自喪所天，鞠育孤孺，屏絕人事，歸依法門，受持金剛，波若，涅般，法華，維摩等西部尊經，晝夜讀誦不輟，昊天降，積善無徵，粵以長安二年十一月二日寢疾，終於河南府河南縣洛城鄉靈台里第，春秋七十有六，以府君傾逝年深，又持戒行，遺囑不令合葬墳隴，還歸舊塋，道濟尊奉先言，不敢違失，即以大唐開元十五年二月三十日窆於河南府河南縣平樂鄉邙山之原禮也，楚挽哀咽，愁雲淒慘，南望帝城，俯千門之宮，北臨邙阜，對萬古之丘陵，悲夫，閶闔風來，始分條而半落，延平劍墜，終異匣而同流，嗚呼，泉台一扃，白日不啟，陵谷有變，人代何常，敢紀鴻烈，銘之不朽，其詞曰，天祚明德，達人挺生，出入文武，莫之與京，婺宿呈姿，坤靈降質，婦道堅著，禪心秘密，合葬非古，得自因心，受無匱，體晤茲深，窀窀，蒼蒼孤，紀鴻烈以永傳，痛終天而誰奉，
唐故梁郡喬公墓誌銘並序公諱崇敬，字崇敬，其先軒轅皇帝之苗裔，家族京兆，渭南人也，曾祖達，驃騎將軍，期城郡公，祖寬，左驍衛將軍，營，幽二州總管，父琳，朝散大夫，揚州江都縣令，饒州司馬，皆積德永年，垂裕不朽，公稟山嶽之量，蘊河海之靈，禮樂承宗，信行推最，調逸許由之跡，詞高潘岳之風，臥石飛泉，心乎愛矣，簪裾章甫，高謝若遺，每衣褐杖藜，安於藪澤，嗚呼，巢影難駐，生涯有期，春秋三，長安元年十二月五日，卒於仙郡之別業，以開元十五年二月廿九日，葬於邙山之阜禮也，次女李氏五娘，臨穴主喪，遂為銘曰，伊昔喬侯，德行其休，山林長往，滌慮蠲憂，於洛之北，崇邙之巔，佳城長，碧海成田，
唐大理正喬夫人長樂馮氏墓誌銘並序國子監進士李系撰夫人諱誠字誠，其先畢公，食蔡馮邑，因以命姓，乃曾乃祖，清明在躬，或封王，或尚主，家風代烈，諜記詳焉，夫人即嘉州刺史守忠之長女，梁郡喬氏大理寺正夢松之淑媛，自禮行君子，有事則從，故能正位於內，發揮閨閫矣，加以恭事藻，克奉醴酏，皆冥感自然，得之情性，河魴令疋，關雎淑女，疇德比義，何以尚茲，噫，華年早世，不知者壽，春秋廿二，神龍初，從夫任瀛州河間尉，歲三年二月九日，卒於縣之廨捨，即以開元十五年二月廿九日遷窆北邙原陪先塋禮也，嗣子，庀喪具送之，銘曰，人生在代兮甚流煙，逝者溘盡兮閱成川，日往月來兮變今古，閉骨埋魂兮邙阜巔，
唐故大理寺評事梁郡喬公墓誌銘並序國子監進士李系撰昔有熊葬於喬山，子孫因以為氏，德業千祀，代有其人，直史鴻筆，備圖景行，迨至周秦之際，遷家睢水，厥後爰適樂土，散居渭陽，公諱崇隱，字玄寂，京兆渭南人也，曾祖達，驃騎將軍期城郡公，祖寬，左騎衛大將軍，營，幽二州總管，父琳，朝散大夫，揚州江都縣令，饒州司馬，並克蹈貞厲，以食舊德，象賢濟美，不隕其名，公誕受介祉，含和稟粹，天資純固，超然獨立，有寬綽之美，微章之智，眾善用譽，何以尚茲，故能美暢於中，聲揚於外，志學之歲，齒胄國庠，以精書傳高第，褐拜陝州桃林縣尉，次蒲州虞鄉縣尉，君子大守道而小守位，故所蒞有聲矣，歲滿，應洞曉章程舉，授大理寺評事，執心惟直，持法不回，陷於奸邪，坐貽譴逐，出公為虔州錄事參軍，改授博州司戶參軍，無何，授大理寺評事，以公用刑當矣，噫，心介而不屈，道否而不能亨，惡直丑正，竟困遷謫，復貶授籠州罷籠縣尉，可重者才也，可傷者命也，嗚呼哀哉，春秋八，以證聖元年六月十日寢疾，終於唐州方城縣之別業，夫人廣平司空氏，淑行令德，無徵早世，即以開元十五年二月廿九日，合葬洛陽北邙山舊塋禮也，嗣子大理正夢松，辭秩鐵冠，推賢棘署，致美代耕之祿，得奉送終之禮，稱伐泉壤，光昭先君，非餘慶遺范，貽厥洪曼，孰能與於斯，其銘曰，喬氏之子，惠柔且貞，器高位下，用晦而明，天與其才，胡不眉壽，英名茂實，歿且不朽，哀哀孝子，號訴無從，河南洛北，宅兆遷封，郊迎素柳，隴暗青松，刻石於隧，志德紀庸，
大唐故高士朱君墓誌銘並序君諱君信，字君信，沛國人也，本姓邾氏，楚之難，遂去邑焉，論希夷，拄五鹿而角，聞天，韜季布而為奴，化千里而風高，三軍而聲遠，曾祖，周朝嘉道，博雅好古，英不群，神浩空，晦跡，祖英，隋任揚州錄事參軍，惠政不肅，公府謐嘉之，皆稱伏，父，隋任懷州河內才高黃霸，調逸劉平，化浹旁鄰，時標譽，誕而聰敏，弱不好弄，清襟莫測，浩涯，雄詞橫天，逸氣凌物，荷滿遐名騰上京，會陸運祚衰，海內氛擾，巨滑起，英雄並馳，規福未危，知機而作，乃輕祿位而不眄，敦詩書而隱，謙若愚，秉節樂道，豈期異鳥來，遘疾彌留，春秋之有六十，永徽五年五月三日，終於私第，夫人濟陽蔡氏，父頊，學窮莊老，節峻巢由，寓目人寰，抗情物表，雖旌薦辟，而守志，人芝蘭齊芳，詩禮成性，賢高舉，貞操遠聞，而積善無徵，奄風燭，春秋七十有，咸亨二年六月十日遘疾，殞於私第，嗣子行斌，業暢三冬，孝廉擢第，累遷州縣之職，必崇清白之能，屬年月不通，遷奉未及，降齡不永，在位而亡，嗚呼哀哉，嫡孫昭乘，作吏吳興，權居梁國，攀慕卓遠，遂罄貲財，以今開十五年歲次丁卯二月甲辰朔十七日庚辰，奉遷靈柩，合葬南府合宮縣界北邙山先塋禮也，嗟日月之不居，懼桑田之有，謹鐫玄石，以述清芬，其詞曰，於戲華，自封邾，遭時難，去邑為朱，祖禰蠱，動，君稟靈，首出英俊，六藝洞撓，兩都名震，福未，狂，吁嗟清漢，禍洎賢良，彼美嘉偶，貞石舊景，，溫麗貽芳，庶期椿壽，奄光，嫡孫純孝，雅譽頌邦，撰辰東洛，遷合北，野煙斂，深草香，佳城鬱鬱，古樹蒼蒼，一按措，千秋福昌，
大唐故并州陽曲縣主簿朱君墓誌銘並序君諱行斌，字行斌，沛國人也，昔周室瓦解，諸侯豆分，由是小邾祚微，方去邑而命氏，大漢運缺，或避難以投吳，枝葉盛於寰中，衣冠被於代上，曾祖英，隋任揚州都督府司錄，祖，隋任懷州河內縣丞，或任總樞鑰，六曹椎蠱之能，或職貳絃歌，一同寄撥煩之妙，父信，丁隋亂不仕，學窮道奧，識洞機先，捨軒冕之榮，合行藏之旨，君資神秀出，含章挺生，日就月將，明詩閱禮，軼群言之秘粹，名亞蹲龍，談百氏之虛無，聲馳折鹿，而論者以為盛德之後，是生達者，抑有之歟，俄而州舉孝廉擢第，拜滁州參軍，又攝濮州臨濮縣丞，遷并州陽曲縣主簿，處脂膏而不潤，清畏人知，摘奸伏而若神，機不虛發，君子是以知其峻風也，方欲立節抗行，馳名樹勳，登烏台，騁驄馬，直指繩物，飛霜作臣，慶無徵，奄遘懸蛇之疾，天不悔禍，旋貽飛伏之災，春秋五十以載初元年六月一日遷化於陽曲縣公第，夫人劉氏，諱娘子，彭城人也，父明，任趙州象城縣令，墨綬馴雉，牛刀割雞，愛人興功，作法利物，夫人履孝資順，體柔沐謙，威儀遲遲，規矩中律，仙琴並奏，早呈和鳳之音，寶劍雙沉，晚合乘龍之契，春秋五十有四，以萬歲通天元年寢疾，終於私第，以開元十五年歲次丁卯二月甲辰朔十七日庚辰，合葬於河南府合宮縣北邙山之舊塋禮也，嗣子昭乘，昊天而心斷，望寒泉而骨驚，懼高岸之為谷，恭圖石而勒銘，其詞曰，岳岳藍田，澄澄漢水，是生世寶，黃中通理，亦既漸翼，載招公弓，韋玄拾芥，仇覽貳同，心鏡傍射，神光內融，婉彼苕姿，奉嬪禮室，威儀淑慎，閫事修謐，琴瑟方睦，光陰不借，匣劍雙沉，鏡鸞俱化，牛氏兆域，馬鬣成封，地帶流水，山多古松，式刊貞石，以志高蹤，
大唐故七品亡宮志文年廿亡宮者未詳所出，以良家子選入後宮，素稱婉妙，雅符柔順，恭惟內職，肅事中闈，勤勉克彰，貞實斯在，遘疾無象，奄閱生涯，以開元十五年正月廿四日葬，龜謀葉吉，馬鬣開墳，將紀芳猷，式遵令典，敬刊貞石，乃作銘云，星開婺女，月委常娥，恭惟內職，敬守中和，霜凋蕙苑，風隕蘭叢，奄辭，
故朝議郎行中書主書上柱國段府君墓誌銘並序君諱萬頃，字禮，其先西河人也，自疋仕漢，干木藩魏，後代因官，今為晉陽人矣，曾祖護，隋代州雁門縣令，祖威，皇朝元從銀青光祿大夫，或優遊政術，聲聞天朝，或翼贊︳謀，勳在王府，父彥，養高不仕，所謂知雄守雌，見素抱樸者矣，君鍾此多慶，承乎丕構，俯從吏途，出入華省，故自兵吏部主事，遷中書主書，恭近神仙之司，或趨密勿之地，王言問而不對，曹務奉而後行，三事假其美談，四海欽其令譽，朋寮之際，進退莫儔，烏呼，謂天輔仁，享此眉壽，未甲大用，俄即短辰，以開元十四年歲在景寅十二月朔廿三日，寢疾而終，權窆於敦厚里捨，即以十五年二月六日，與夫人太原王氏合葬於洛陽城西北李村南之原，從周禮也，嗣子前鄉貢明經良秀，前國子監明經良伯，將仕郎良等，號天罔極，泣血何從，式遵遺烈，恭庀喪事，見銘志，言無愧詞，銘曰，雁門英英，政必有聲，銀青堂堂，勳有列光，王父滔滔，陸沉自高，惟君有命，克紹多慶，驅馳密勿，不恭敬，戒之慎之，受終余令，福流遺嗣，業彼後昆，蒸訓誘，學擅一門，奈何不淑，身歿名存，
大唐故游擊將軍左領軍衛京兆府折衝都尉長上內供奉宋公墓誌並序公諱莊，河南洛陽人也，本其先則微子祚胤，在漢魏齊晉而列爵者，曷可殫紀焉，洎乎末葉隳墜，纓冕淪沮，公乃勤力王室，勉節蕃衛，保守宮禁，確心不回，亦多歲矣，頃以皇綱失御，靈珠見竊，天紀擾，奸雄方爭，公銳圖聿張，克輔明主，載揚顯戮，贊輯大業，厥功懋焉，帝嘉其能，私其賞，寵錫殊例，光榮不次，特授左領軍衛匡道府折衝仍長上內供奉，公幼而聰明，長術多器，六藝何選，洞幽入神，妙能博弈，秀立無比，嘗以茲技，偏顯聖顏，觀游玉階，戲坐金殿，凡幾年矣，豈期禍胎潛構，恩情中渝，謫竄江湖，吟嘯胡越，公亦知命不遇，歡居歲時，水國昏墊，炎州粵，短狐賁影，沙虱吞肌，練精無方，遂終於茲矣，嗣子等悲心霧咽，號慕星奔，海上呼不歸之魂，荒裔取還鄉之柩，亦幽魄無限，而生情不愧，以開元十五年正月廿四日權窆於洛陽北邙故塋禮也，窈窕窮泉，再啟何年，翠柏芊芊，蕭條曠野，素車白馬，見皆淚下，親戚號慟，叩地申哀，感此傷痛，敘為銘哉，其詞曰，天期漫漫，人事冥冥，灰沉昆沼，壤化蓬瀛，幽骸已，隴樹猶生，悲風暮合，棲鳥晨驚，嗚呼哀哉，千秋是塋，
大唐故右金吾將軍魏公墓誌銘並序男少遊書公諱靖，字昭緒，鉅鹿曲陽人，蓋畢萬之後也，氏族天啟，衣冠人望，世有碩德，時無乏賢，故秦趙戰爭則信陵垂裕，漢晉屬統而舒相有聲，自舒至高祖後魏大司農季景，弈葉嗣徽，能無為命，自司農至烈考朝散大夫，上柱國楊州倉曹參軍光本，仍世繼軌，揚其耿光，公即倉曹府君之少子也，含元精之和，立殊俗之操，性與忠孝，天資禮樂，行成於中，退有克家之譽，道應於外，進為觀國之光，弱冠應制舉，授成武尉，轉鄭縣尉，大理評事，監察御史，殿中侍御史，出為縣令，又貶為溫州岳城主簿，苻離縣令，幽，冀，郴，蘄，鄭五州司馬，濮，原二州長史，庫部郎中，萬年縣令，慶，沁，易，涇四州刺史，靈，慶，秦三州都督，入為右金吾將軍，以開元十四年八月廿四日遘疾，終於州定驛，春秋六十八，以開元十五年歲次丁卯正月甲戌朔廿四日丁酉葬於洛陽縣清風鄉北原禮也，公筮仕登朝，歷官廿有五，佐七郡，典七州，政以禮成，人以德化，仙台伏奏，名重彌綸，京邑理煩，務清輦轂，端肅天憲，絃歌帝畿，刺奸繩非，評法緩獄，雖危無咎，窒訟有孚，夫文以利見，柔進也，則詞為國華，義為飾法，剛決也，而體為邦直，故制事不惑，惠物無疆，有君子之風，致賢人之業，雖翁歸之明察，長孺之清靜，荀王之名理，終賈之博洽，公實兼之有餘裕矣，至於懸鏡虛舟，忘筌遺像，入無出有，不將不迎，冥懷於吉凶，取樂於名教，如川之有江海，如山之有崧華，生風雲，秘靈異，抑萬嶺之巨鎮，九流之大溟也，上以公有文武之姿，方以心膂之任，自故使持節徵為執金吾，承命駿奔，未至道歿，天子震念，朝廷惜焉，上加贈物一百段，粟一百石，於戲，有大材不登台位，有令德不克永年，命矣夫，銘曰，方流圓浙，珠玉生焉，曾峰喬岫，雲雨出焉，德盛有後，慶集必先，猗歟令哲，秉靈鍾懿，弘我風雅，勖茲忠義，清以理身，直以制事，惠洽州郡，聲流台閣，名器方崇，英華遽落，萬化同盡，九原不作，唯德音之昭昭，與金石而無鑠，朝散大夫守中書舍人劉升撰，
大唐太原王曉故夫人崔氏墓誌銘並序夫人諱淑，字令秀，清河東武城人，著姓之舊也，曾祖公禮，皇泗州刺史，祖延慶，新安令，父克昌，絳州萬泉尉，皆人倫秀異，士族之華，故夫人有美才淑德，以配君子，事姑盡由中之孝，約已為主內之法，柔令罕匹，藝能無雙，聰神，惠於用，對若明鏡，應如清琴，良人慕前代之儒，忘後時之歎，冀保通泰，所偕榮名，豈圖宿心未從，而朝露溘盡，開元十四年十二月九日，終於平陰別業，春秋卅四，以其年月十七日殯於邙山大塋之北，有三男二女，雖永年是欺，而大漸不亂，顧念遺，自尊逮卑，使徹其珍華，斂以時服，不忘儉也，嗚呼賢哉，銘曰，於彼矣，芬如桃李，忽埋落於中年，使人情何能已已，
唐大薦福寺故大德思恆律師志文並序鄠縣尉常文道不虛行，必將有授，受聖教者，非律師而誰，律師諱思恆，俗姓顧氏，吳郡人也，曾祖明，周左監門大將軍，祖元，隋門下上儀同三司，徐蕪郡開國公，使持節洪州諸軍事行洪州刺史，父藝，皇朝恆州錄事參軍，並東南之美，江海之靈，系丞相之端嚴，散騎之仁厚，以積善之慶，是用誕我律師焉，律師稟正真之氣，含太和之粹，生而有志，出乎其類，越在幼沖，性與道合，兒戲則聚沙為塔，冥感而然指誓心，乃受業於持世法師，咸亨中，敕召大德入太原寺，而持世與薄塵法師皆預焉，律師深為塵公所重，每歎曰，興聖教首，其在茲乎，遂承製而度，年廿而登具戒，經八夏即預臨壇，參修素律，師新…講八十餘遍，弟子五千餘人，以為一切諸經所以通覺路也，如來金口之言，靡不該涉，菩薩寶坊之論，皆所研精，天下靈境所以示聖跡也，乃陟方山五台，聞空聲異氣，幽巖勝寺，無不經行，感而遂通，所以昭靈應也，嘗致舍利一粒，後自增多，移在新瓶，潛歸舊所，有為之福，所以濟群品也，造菩提像一鋪，施者不能愛其寶，建塗山寺一所，仁者於是子而來，洗僧乞食以生為限，寫經設齋，惟財所極，忘形杜口，所以歸定門也，詣秀禪師，受微妙理，一吾真諦，果符宿心，寂爾無生，而法身常在，湛然不動，而至化滂流，於是能事畢矣，福德具矣，以見身為過去，則棄愛易明，以遺形為息言，則證理斯切，乃脫落人世，示歸其真，開元十四年十一月廿六日，終於京大茂福寺，年七十有六，初和帝代，召入內道場，命為菩薩戒師，充十大德，統知天下佛法僧事，圖像於林光殿，御制畫贊云云，律師固辭恩命，屢請歸閒，歲余方見許焉，其靜退皆此類也，屬纊之夜，靈香滿室，空樂臨門，悠爾而逝，若有迎者，蓋應世斯來，自天宮而暫降，終事則往非人寰之可留，弟子智丹等彼岸仍遙，津梁中奪，心猿未去，龍象先歸，禪座何依，但追墳塔，法侶悲送，且傾都鄙，其年十二月十五日，葬神禾原塗山寺東名，願勝因，思陳盛美，法教常轉，自等於圓珠，雕斫斯文，有慚於方石，銘曰，聖立萬法，法無二門，以身觀化，從流討源，有為捨筏，無生定猿，律師盡妙，像教斯存，我有至靜，永用息言，示以形逝，留乎道尊，有緣有福，求我祗園，
唐銀青光祿大夫太子賓客岳陽縣開國伯食邑五百戶陳公墓銘並序公諱憲，字令將，平陽臨汾人為氏，洎七葉有漢大將軍棘蒲侯武，又十五平陽侯，子孫家焉，祖遠，雄武多大略，徵晉昌令，不高量累辭辟命，沒謚真隱先生，積德未亨，是用有後，公氣降虛明之神，清暢條理，夷雅閒秀，詞學優深，操行無玷，不徇速達，年卅，鄉貢進士，對策上第，其年解褐滎澤主簿，師尉，明堂尉，閿鄉令，秩滿受詔關內覆囚，旋拜右台殿侍御史，轉庫部，吏部二員外郎，丁內艱，哀毀過禮，服闋，除禮部，考功二郎中，遷給事中中書舍人，策勳上柱國，除大理少卿，出為虢州刺史，復大理少卿，遷工部侍郎，又出為袞州都督，入拜衛尉少卿，復工部侍郎，又出為蒲州刺史，入拜太子右庶子，遷太子賓客，累加封岳陽縣開國伯，食邑五百戶，凡所歷官，咸著成績，皆任實以物，不激譽而於進，休名自著，僉舉允諧，喪仲弟，哀感成疾，以開元十三年九月廿五日薨於東都審教里第，春秋七十八，粵以開元十四年歲次景寅十一月乙亥朔十六日庚寅，葬於偃師縣龍池鄉之北原，祔先塋禮也，惟公宅乎中庸，樂在名教，體忘悔吝，德全終始者，朝廷壹人而已，又嘗著中道，通教二論，注周易，撰三傳通志廿卷，集內經藥類四卷，合新舊本草十卷，並行於代，噫，可謂立德立言，歿而不朽者矣，嗣子長安縣尉少儀等，孝思純至，永懷揚名，乃刊石勒銘，以志幽宅，其辭曰，盛德之後兮實生哲人，文義博暢兮志業清純，孚政光國兮懋寵榮親，立言不朽兮全道歸真，
大唐故成王妃慕容氏墓誌銘並序銀青光祿大夫守吏部尚書上柱國正平縣開國子裴漼撰妃諱真如海，字淑，趙郡象城人也，開國建侯，晉有河山之錫，徂南自北，燕為趙魏之雄，固以勳賢弈世，禮樂載德，啟迪後昆，寅亮當代，公侯必復，蟬紱增暉矣，父，皇朝十二衛大將軍，威總五戎，早拜登壇之寵，增加八座，終光曳履之榮，義藹時謠，聲溢拜史，是以德流後胤，慶屬陰明，夫人則府君之季女也，蘭姿明秀，蕙性柔婉，生而知禮，動必合儀，組川而識訓，奉箴圖先覺，往屬皇運中圮，親賢路塞，賈生投吊，屢有長沙之悲，趙王既虜，非無房陵之恨，王以謫居荒隅，空傷賦鳥，妃以族行炎海，遂托乘龍，荔浦來歸，桂宮成兆，有符天贊，終慶宜家，德我齊姜，早識四方之志，葉彼秦偶，復見三人之儀，中興昌歷，天飛在御，成王則盤石崇貴，元妃乃衡珈賜冊，暮雨朝，不接荊台之夢，流風回雪，寧追洛水之遊，宜家以螽斯成詠，主饋以鵲巢是德，豈謂母后干政，愛子弄兵，王總鈐韜，朝穎逆順，蕭牆飛禍，昆玉同焚，曲池既平，高台又傾，梁園竹林，盡染南湘之淚，小山桂樹，空照西園之月，誓柏唯志，方詠恭姜之詩，徙宅垂仁，終成孟宗之德，禮光女則，行滿宗華，蒼蒼不仁，賢淑委世，開元十三年二月廿六日，寢疾於洛陽勸善里私第，春秋七十有五，夫人窈窕之美，稟自河洲，嫻和之儀，播之琴瑟，采興詠，每從南澗之濱，訓子為文，自有東征之賦，肅雍以四德無替，浣濯而六行兼，道靄閨闈，義同娣姒，孤桐半死，初崩杞婦之城，雙劍同沉，終啟滕公之室，開元十四年十一月廿八日合葬於京兆同人原禮也，嫡孫成國公浚等，哀纏集蓼，孝過毀棘，怨凱風之徒攀，思寒泉而罔極，玄兆斯安，荒郊歲殘，白日落兮山門海，青燈凝兮隴夜寒，庶勒銘於幽礎，播春菊與秋蘭，乃為銘曰，鴻源炳發，層構相傳，宅朔裔，遂霸南燕，代封茅土，門積忠賢，禮樂雲郁，簪玉蟬聯，尚書積慶，誕生陰德，成王謫居，好仇異域，始諧鳳兆，和鳴比翼，運屬龍飛，自南徂北，元妃詔冊，翟攸加，西園飛蓋，戚里香車，珠幌延月，錦障飛霞，庭留玉樹，道映華，悲生墜劍，哀纏誓柏，妝鏡落紅，庭草虛碧，歲急川景，風驅電隙，陽滅陰，宵月掩魄，鄉郊返葬，隴隧初封，愁畫柳，霧苦青松，佳城一閉，窮泉幾重，冥兮寞兮，何去何從，維開元十四年十一月廿八日，
大唐故麾將軍行右威衛將軍董公墓誌並序昔太公伐紂，以成周業，絳侯誅呂，以安劉氏，復見於公矣，會逆賊馬秦客等，潛行鴆毒，中宗暴崩，韋氏稱制，奸渠掌營衛，凶戚據要津，公翊戴皇帝，斬關通禁，數刻之間，盡殪凶丑，自非義為萬死，勇冠三軍，亦何能恢復王室，家國全昌者哉，無我聖之沉謀，董公之猛毅，則社稷已傾矣，公諱字懷義，隴西人也，漢太中大夫仲舒之後，曾祖崇，祖昭，並棲心墳典，晦跡丘園，父繼軌高尚，以子勳，制贈游擊將軍，公解褐授游擊將軍，左衛龍交府右果毅，轉洛安府折衝，尋除右威衛翊府中郎將，遷右威衛將軍，又加宣威將軍，扈從東封，加麾將軍，昊穹不吊，享年五十，開元十四年九月五日薨於位，夫人侯氏，左羽林軍郎將侯楚金之姊，霍國公，開府儀同三司，行殿中大監王毛仲之甥也，毓德華門，訓儀公室，雪態風姿之容貌，雅弦懿頌之妙才，弗可勝記，蘭以芳銷，玉由貞脆，春秋五十有二，先公薨，以今年歲次景寅十一月乙亥朔十日甲申，合葬北邙原禮也，盡有聖善之愛，加以友於之慟，鳥舉翼而哀鳴，馬服轅而顧，豈唯輟相罷肆而已哉，嗣子左內率府長史思溫銜哀七日，泣血三年，恐海變陵├，圖方刊石，其詞曰，將軍矍鑠兮立事立功，夫人艷逸兮有德有容，翡翠列巢兮枝裊裊，鳳凰聯飛兮聲雍雍，超絳侯兮延國祚，播洪勳兮銘景鐘，
唐故沁州安樂府別將上騎都尉張君墓誌銘並序君諱詮，字敬仙，南陽人也，君少而聰明，長乃溫克，既出忠以入孝，亦居安以慮危，壯齡從官，不為人識，解褐拜沁州安樂府別將，有武豹之略，作龍蛇之蟠，志尚謙沖，退歸閭里，善營陶產，家至金，春秋有六十，以開元十四年九月廿三日遘疾，終於殖業里，嗚呼哀哉，夫人李氏，四德兼修，三從是式，關雎讚美兮琴瑟葉和，顏如英，得配君子，命同薤露，後奄於長宵，嗣子翼軫，棘其心，泣其血，杖而後起，唯而莫州，哀增路岐，悲動鄰舍，以其年十一月十日葬於北邙山平樂鄉之原禮也，將啟舊營，式從合祔，嗚呼，美志卓哉其人兮，克和六親兮，從此而往兮，歿為窮塵兮，
大唐故七品亡宮墓誌文亡宮者，不知何許人也，蓋以良家子選入後宮，蘭儀婉麗，備乎內職，存沒如一，恪勤在心，奈何華，先秋遽夭，以開元十四年九月內亡，廿二日葬於某所，夜台一閉，泉路非春，于嗟萬古，埋沒佳人，李春兮始芳，驚飆拂兮遽傷，去是昭代，永玄堂，春秋非我，松柏徒行，雕金篆石，地久天長，
唐故朝散大夫行宋州虞城縣令上柱國李府君墓誌並序魏州魏玄述君諱昕，字崇旦，趙國柏仁人也，昔咎繇在位，不仁自遠，伯陽去職，大道，王以長策稱師，秦國以短書作相，稽乎氏族，可得而言，十三代祖機，晉國子博士，學冠儒林，行圃，既入擇賢之館，遂光班政之宮，曾祖元吉，隋東袞州長史，皇朝沔州權入仕，舊將推功，融來朝，勳臣讓德，故能譽馳江沔，被山河，祖辯右領軍將軍柱國，贈河，蘭，鄯，廓等七州諸軍事，蘭州刺史，謚曰靖，榮高獨拜，位城，名不掩於生前，寵更昭於身後，父行偉，國子司業兼光祿卿，弘文館學士，樂開國男，在邦必聞，學優登仕，總丘墳之奧，位列上庠，窮隱頤之能，名兼右學，故茅祚土，開國承家，公即樂平之嗣子也，月角標奇，山庭擅美，早聞詩禮，夙奉，仁孝天成，風規日就，起家太子右率府親衛，襲封樂平男，何邵承家，泫然流涕，桓玄襲爵，悲不自勝，後以調補許州參軍，丁內艱去職，吳隱之哭哀，感於鄰人，何曾之毀痛，傷於明主，服闋，授宜州司士，轉鄭州司兵參軍，鴻漸於原，逸翮猶戢，鶯遷於谷，清聲以聞，轉宋州虞城縣令，申以敬讓，濟以威刑，立以清，臨下以簡，授鳴弦而自樂，敷惠化以悠傳，朝廷寵之，加朝散大夫上柱國，以疾罷官，寓居於汴，十月築圃，仲長公理之家，三春茂林，成公子安之第，但以漳濱久臥，二豎成災，茂陵纏，九原作，以先天元年八月十七日，卒於汴州之私第，春秋六十有一，嗚呼，已年為夢，且愴奠禮，慶日成妖，方嗟止服，吏人號慕，朝野嗟傷，公德義既彰，才名夙著，佇鹽梅於鼎飪，方舟楫於巨川，時命不兼，頓策中路，嗚呼哀哉，夫人熒陽縣鄭氏，襄城公偉之孫，處士守慶之長女，洪源茂緒，盛德衣冠，豈唯晉後停輿，實亦漢皇識履，夫人柔華婉順，令范芳姿，滌翟有儀，組川無怠，既容就德，告言歸，內位克諧，中閨以穆，春秋五十有九，遘疾於洛陽，龜散無徵，龍符不，空見長生之枕，不聞延壽之杯，以開元十三年八月六日，卒於教業里，嗚呼，仙台永別，無復簫聲，傅母長歸，唯留琴曲，即以十四年歲次景寅十一月庚子朔八日壬午，祔葬於洛陽縣清風鄉邙山之原禮也，合葬非古，既見三王之前，死則同穴，實光六義之始，有子沖，洌，浩，渙，沔，，沛等，懼陵谷有遷，松楸不紀，於金石，志無窮，銘曰，常山趙郡，地雄川谷，秀氣氤氳，郁為茂族，養遒嗣福，代襲貂，家榮銀玉，弈世紹業，尊德上文，行為則，才為代芬，積仁累慶，表義騰勳，家聲克嗣，鍾美於君，昭昭我君，邈邈其度，傳詩傳禮，允明允晤，昭德有聞，宏才夙茂，博學通敏，時稱武，參卿上郡，佐名藩，鴻遷墨綬，軒，里富謳訟，庭無言，寵榮朱紱，美煩，止服告徵，奠楹昭夢，濟川遺棹，通衢解，罷市流泣，停春以慟，隧蕭條，槨哀送，明珠兩鶴，玉匣雙龍，綵鸞俱逝，寶劍相從，棲幽隴，蓋入寒松，空餘翠柏，無復音容，百齡風月，萬古山河，跡謝流電，魂逝波，森梢拱樹，漠巖阿，奚以紀德，金石斯那，
大唐故右監門衛大將軍父李公吳興郡太夫人氏墓誌銘並序夫輪迴至芳而冬謝春長，權奇迅足乃朝駘夕驥，猗歟李父，偉矣夫人，嗟乎屈申，實為然也，公諱懷，天水人也，夫人諱，廬江人也，以先天元年九月三日授吳興郡太夫人，戈矛昔楫，共傳競於霸輝，粉匣往施，俱承爭於麝馥，稜稜抗節，盡於丹誠，裊裊端容，畢於德，公春秋六十有三，以天冊萬歲二年四月十七日亡于歸義里之私第也，夫人春秋七十有五，以開元五年六月十四日卒于歸義里之私第也，兩墳各峙，愴枕席而恆睽，雙異，嗟衾帷而別，長子右監門衛將軍儀鳳，唐元年六月廿日，廣奮駿男，輔衛殄凶，歷職轅門，出入天閫，開元十二年薨，贈右監門衛大將軍，幼子左衛公劉府長上折衝行感，儀鳳丹誠輸款，愴掩泉門，行感孝悌居身，更遷墳墓，以開元十四年歲次景寅六月丁未朔十五日辛酉，合葬於北邙山之禮也，行感攀號慟哭，雖年深而不逾，桑田恐改，願幽泉而錄志，遂為銘曰，冬往春秋，惟芳馥兮，朝駘暮驥，惟權奇兮，幽泉重閉，魂靈偕兮，千秋萬歲，松柏森兮，
唐故朔方軍總管忠武將軍右武衛翊府左郎將青山縣開國男食邑三百戶李君墓誌銘並序君諱信，字允亮，隴西成紀人也，遐紹猶龍，演昌源於紫氣，勵情如虎，警秘決於黃公，蘊陳平之六奇，軼子明之五策，恩流楚纊，惠浹投醪，去一利而萬政無睽，令三軍而千夫進旅，可略而言，其在君矣，曾祖定，祖俱利，父固，並將門三葉，滋延九里，鑒徹金壇，神該玉帳，君往為天驕犯塞，月滿塵驚，總練卒而邊，靜旄頭之黠虜，翹心鶴陳，裂眥龍韜，先軫之授命如歸，顏聚之精誠不顧，開元八年，以王事戰亡於朔方軍，春秋卅有九，弓工尹，遽掩月而垂仁，復矢陘，驟延聲於荒徼，形纏馬革，魄赴龜川，卜筮告貞，廉路分兆，辟梅門於黃壤，柳於幽泉，遂以十四年六月廿四日奉窆於洛陽邙山之隈禮也，王武子之通埒，梁伯鸞之長謠，甫帶雞泮，近瞻龍浦，即青山男之塋域，三百戶邑之窀穸，至孝承嗣，心摧鶴吊，氣結鳧馴，痛志列而魂銷，紀滕城而發頌，詞曰，操甄剛毅，忠耿誠節，陷敵危身，戎場力竭，杖鉞麾旃，一殄茲妖孽，授命魂飛，邊垂影滅，想遺烈於戰功，遽銜悲而哽咽，
八品亡宮年卅墓誌銘並序亡宮者，不知誰子也，或以良家入選，充奉後庭焉，顯賢明之德，勤法度之事，君賞，是用錫之以八品之秩開元十有四年夏五月有四日疾革，有命出居於患坊，厥某日，奄忽而逝，越若來六月十有四日庚申，葬之以禮者，作為志則有司存，銘曰，生為匣玉，沒為野土，一辭九重，千秋萬，
唐故潭州衡山縣令鄭府君墓誌銘並序君諱戎，字思訓，本家於滎陽，因筮仕洛京，今為河南偃師人也，昔我先君桓公友錫爵於鄭，及莊為大司農，韜為太丘長，家傳餘慶，代不絕賢，從此為士林之秀，而四海式瞻，曾祖穎，隋揚州江都縣令，祖，左衛郎將，父慈，開州新浦縣丞，君即新浦府君之元子也，克嗣前葉，少有大志，弱冠以門蔭調補房州永清尉，秩滿授隨州棗陽主簿，明以制斷，官無留事，轉徐州符離縣尉，馭下以仁，休風戰路，以丁內憂去職，逮服畢登選，坐主岑公以清白見稱，尤加獎拔，擢以京職，公以志行高遠，常有所不樂，俄遷潭州衡山縣令，下車未幾，政聲克著，及逾歲，疲於文墨，思返田園，乃棄官，艤舟河洛，屆尋陽郡，乃遘疾焉，以開元十二年閏十二月十七日終於江州之官舍，春秋七十有一，以開元十四年五月十九日歸葬於洛陽縣北邙山平陰里之原禮也，君行為人模，才實天假，奈何江波渺然，大命斯止，行路聞之，莫不傷慟，嗣子前江州參軍堯臣等，痛終天之永遠，徒泣血以摧絕，式刊貞記，以志銘云，洪流系源，慶襲於孫，篤生君子，禮樂興門，衡山出宰，人或不欺，賢實濟代，天匪遺，華昔去，絳今還，靈櫬遠從於江徼，金骨長瘞於邙山，
大唐故劉夫人墓誌銘並序自源開漢德，溢寰區而結派，枝析帝胄，藹中夏以連條，英華繼武，奇偉出，朱青組，暉映縣，戴冕乘軒，光昭列位，夫人降德華裳，誕靈高族，爰徙東土，播遷西夏，今為京兆人焉，屬乎時命多違，門衰祚薄，永淳之際，凶饉荐臻，開曜之初，殃譴累及，堂親於時見棄，房戚於是凋零，天倫懿屬，略無存者，夫人年猶髫齔，孑然孤立，凌風殘焰，餘生幾何，荏苒歲時，寄形無地，笄年甫及，儀範卓然，貞婉俱修，容德齊舉，名芬閭黨，譽洽州鄉，韋公聘焉，果為淑德，容止昭茂，令聞芳妍，承祧主饋之懿，纂組織之事，足可高視前賢，冠於宗族矣，嗟乎，積德累仁，而天施茫昧，晚徵吉夢，唯存壹男，適居孩稚，未遂成麟之業，哀哉，聖善旋鐘，斗蟻之，藥劑無痊，砭石虛設，以天授三年二月十四日終於東都道德私第，春秋廿六，子痛皇天之不吊，悲閱水之難停，捧畫扇以崩心，睹遺刀而淚血，徒承胎訓，不記慈顏，陟屺之懷，終天永隔，倚閭之念，扣地無追，昔在幼沖，不親喪事，墳隧非所，松賈無依，感今悼往，不安寢食，幸承先構，早預朝伍，年未弱冠，累居清職，雖跡履榮班，而心魂若墜，曾參永歎，祿不逮親，季路長懷，猶思負米，惟殃罰，情何可任，所願薄俸輕資，更謀宅兆，去斯故隴，改卜新塋，雖玄柏未成，而黃腸已辟，以開元十四年歲次景寅五月己卯朔十九日景申，遷河南府河南縣平樂鄉安善里北邙山之原禮也，長阡杳杳，峨峨，寒風振兮悲緒急，浮雲凝兮愁氣多，將以桑田東覆兮凋翠葉，摶海西運兮揚素波，佇芳聲之不朽，紀遺美於山河，其詞曰，系唐孫兮漢苗，茂德兮挺珍瑤，家緒陵遲兮喪且凋，雖久蒙塵兮四德昭，奉君子兮嬪鼎族，清婉孌兮溫如玉，何不兮降齡促，嗣子痛心兮不遑矚，相比阜兮中所停，占鶴兆兮辟新塋，列松賈兮墳隴茂，冀此宅兮神寧，
大唐前京兆府長安縣尉柴少儀故妻范陽盧氏志文盧氏之女，柴氏之妻，夫曰少儀，又曰光濟，享年不永，遘疾彌留，以開元十四年歲在丙寅正月五日甲申，終於洛陽審教里第，時年卅，以其月十二日辛卯，權厝於洛城東北邙山之南，一子閱，年甫童齔，追攀不逮，哀以送之，恐歲月淹延，陵谷遷徙，故勒茲石，用紀當時雲，
大唐開元十四年正月癸未，前國子進士上谷寇堮卒，堮字子齊，代二千石宋州之次子，幼孝謹，美容儀，學如不及，文而有禮，廿五擢第，卅而終，始其亟也，父伯視疾，時羸臥積旬，神明不亂，乃言曰，死生大數，斷之久矣，所可為恨者，貽父兄之憂耳，俄而夭歿，中外哀慟，即以月丙申遷祔大父曹州府君塋次，父援翰而敘之云，吾嘗言之，實昧天道，信則必立，忠亦可保，何負靈祗，罔克壽考，永堙淪於千載，不俾屏夫一老，
唐故尚捨直長薛府君夫人裴氏墓誌銘並序夫人裴氏，河東聞喜人，高陽肇裔，非子受封，漢寵侍中，晉稱吏部，問諸絳事，英達斯多，曾祖思質，汾州刺史太平縣開國公，祖行顗，魏州頓丘縣令，父貞固，楚州淮陰縣令，或擁千里，或紆綬一同，訓理窺於古人，香政飄於後嗣，夫人即淮陰之仲女也，夫孝以居室，恭順我多農於己族，義以奉外，執訓歸於我家，其初迓也，璨珠玉以和禮容，其為婦也，諧琴瑟而偶君子，浮榮不幸，移天早歿，哀女蘿之無施，泣夢蘭之兆，夭夭華歲，誓居，卅餘年，志不我忒，音律之事，為性工乎，直長府君雲亡，竟不聽絃管，貞節也，以季母之親，撫猶子之類，示以典禮，導以謙和，豈斯門，流式他壺，慈訓也，馭下以肅，教而後罰，左右敬愛，內外嚴恭，正范也，聿備三善，騰心八解，金仙聖道，味之及真，外身等物，不競以禮，放跡遠俗，謂為全生，凝神寂冥，塊然而往，春秋五十有九，以開元十三年五月廿三日考終於通利之里第，孑孓明魂，寥寥歸宇，無三年之服者唯數隸而號慕，人代可哀，玄門允樂，先是遺付不許從於直長之塋，以其受誡律也，今奉所志，以明年景寅二月廿三日葬於河南龍門山菩提寺之後崗，明去塵也，族孫良，備覽休跡，敢敘而為銘曰，塵飆為劫，不可年兮，塋賈無像，知幾遷兮，有德斯紀，跡必宣兮，神道昭著，福謂傳兮，貞靜悌睦，存沒真兮，君子之謂，賢婦人兮，開元十四年二月廿三日葬，
大唐故索君墓誌並序公諱崇，字敬，洛陽人也，惟考厥祖，出自敦煌，任易時遷，是宅斯土，曾祖業，隨任洛陽令，祖寰，周任光州司馬，父弘，任嘉州龍游令，並以藻翰榮，德音荷寄，不謂詞英金石，乃亦書膽龍鸞，史載家聲，人傳令問，公上柱國，受性忠直，天生而知，弓劍是工，於戈克效，射鵰之塞，勇捷先鳴，騏中，勳彰後殿，時年六十八，開元十三年冬十一月廿三日寢疾，終於大楊里私第，葬於北邙之山禮也，嗚呼，愷悌君子，人之父母，良木既壞，人何仰焉，敬勒斯銘，以彰不朽，其詞曰，惟彼良哲，人之所仰，如蘭若蕙，含芬吐壤，日月盈縮，春秋去還，松門蓋偃，陵谷更遷，刊彖良石，聲明令賢，彰乎後裕，庶畢山川，
大唐故翊衛陳公墓誌銘並序公諱思，字知言，其先穎川人也，曾祖鄰，上黨府折衝都尉，祖壽，韓王府典軍，或武毅遐宣，曜桑乾之膽氣，或雄風襲，攀桂山之符彩，國命殊錫，冠冕式昭，父行琳，睦州參軍，松扃蘊操，家傳忠孝之聲，永國參卿，獨擅東南之美，公以溫良實性，道德資身，取賞泉石，不孤風月，忽沉旬日，藥石無征，以開元十五年十二月廿七日，卒於河南道政里第，春秋六十五，嗚呼哀哉，夫人扶風傳氏，安州參軍道昌之女，苕華早落，以先君子之終，蓍草徵祥，乃祔先人之域，以其年十二月十七日，合葬於北邙山，禮也，嗣子忠等，孝思過制，哀封緬懷，敢徵遵古之儀，即表無窮之記，銘曰，邙山，高而不窮，浩浩穎水，陳氏之雄，水即無竭，人而告終，既罔象之難測，斯生靈之何從，泉戶掩月，白楊吟風，哀衣孤子，號彼蒼穹，
夫人諱晉，字行昭，趙郡平棘人，曾祖蓐，齊陽平令，祖弘節，皇大理卿清平公，父道謙，太府卿清河公，夫人少明惠柔順，居家以仁孝稱，既笄之後，繼室歸於我先府君，承事中外，夙夜恭恪，雖家人近使，未嘗見喜慍之容，府君先有兩子曰微明，藏用，夫人自誕一子曰若虛，而撫養偏露，逾於己生，在盧氏五十餘年，至於藻粢盛，織纘組，必躬親臨，不信諸婦，故九族尊敬取則，號為大家，睿宗時，藏用遷黃門，微明任御史，並宦達有恩，詔授贊皇縣太夫人，尋又加趙郡太夫人，每正朔朝覲皤皤然，微明戴鐵冠，藏用拽朱紱，左右自扶侍入禁內，儒者榮之，開元八年，從微明宰浚儀，崇信釋典，深悟泡幻，常口誦金剛般若經，其明年又隨若虛述職覃懷，至十三年秋七月，寢疾大漸，遺令曰，夫逝者聖賢不免，精氣無所不之，安以形骸為累，不須祔葬，全吾平生戒行焉，時服充斂送終，唯須儉省，祠祭不得用肉，以其月廿九日夜奄垂棄背於武德丞廟宇，春秋七十三，孤子微明等號天叩地，無所逮及，謹遵先旨，以其年十月廿三日奉遷歸洛城東北，厝於先塋之旁，昔者墓板無文，唯題爵里，肇魏繆襲，始贈詞絢，情所不取，令但直書實行，以申罔極之思，庶清風盛德，傳乎萬古，若虛愚劣，復屬荒謬，不能仰記萬一雲，
唐故太子舍人敬府君墓誌銘並序公諱昭道，字皎，河南緱氏人也，昔天子建德，因生而賜姓，諸侯以字，因謚而命族，公即陳敬仲之後也，漢揚州刺史歆，晉侍御史雄，即公之遠祖，烈曾後，隋任寧州羅山縣令，王父舉，皇朝任鹽州司兵參軍，皇考獎公，皇朝任太常主簿，左遷嘉州平羌縣尉，皆軒冕籍甚，於令名，公則平羌府君之元子也，初生得名，已入溫公之賞，自能慧，早擅黃童之價，年洎數歲，即丁府君之憂，而太夫人鞠而育之，親而教之，爰自孩，以登成人，公乃學以聚之，問以辯之，故知類通達，強立而不反，及乎弱冠，擢以孝廉，於是君子知其大成矣，解褐汝州武興縣主簿，被使宣州討擊妖訛賊鍾大日等，公深謨遠略，隨事變通，玄關幽鍵，與時開合，明之以信，示之以威，而賊從向風，罔不唯德，公乃手釋其囚侶，解其桎梏，使各歸鄉黨，別其宗親，公先至惟揚，令其赴法，賊等相謂曰，敬公於吾儕特酌於人者，恩德若是，吾何忍欺之，及期，靡有不，而皆伏其罪，尋秩滿調選，轉懷州獲嘉縣尉，尋轉洛州王屋主簿，遷大理評事，時西戎叛喚，虔劉邊邑，是時天子大斯怒，親齊六軍，乃命涼州都督薛訥為前鋒，公料其賊形，無庸必斃，乃抗表剋日，請罷巡邊，聖旨迴環，優問臧否，信宿軍書至，其日賊果敗亡，天子嘉之，擢拜監察御史，時鄴郡妖賊聚千餘，俘馘黎人，郡縣不之禁，朝廷特使公杖斧而督其罪焉，公以過誤所犯雖大宥赦其支黨，但誅其元惡，余一切奏免，恩詔許之，時有識者謂公深仁及於黎庶，陰德洽其高門矣，俄遷殿中侍御史，盜憎主人，人惡其上，時京兆少尹秦守一有不正於家，公欲而劾之，守一內誣厥，詣闕先奏，所司不之察，左遷公為汴州尉氏縣令，公班序八政，以仁為首，敷五教，以惠為先，故琴不下堂，蝗多越境，無何，丁太夫人艱，公秉孝自天，周服逾制，君子憂之以滅性，朝友諭之以死孝，門有叢竹而冬┴合，時人以公之孝感致也，服缺，制授朝散大夫行太子舍人，掌司春坊，出納唯允，公清明在躬，貞利物，率由是道，莫不砥礪，故所在職，皆著嘉聲，初公季右領軍衛兵曹參軍自丁人艱，便遇風疾，公天倫痛切，友愛情深，罄乎資財，奔走醫，必適口，寢食自躬，憂能傷人，俄而公亦遘此疾，嗚呼，盛德無輔，皇天不仁，以開元十三年九月十四日終於德懋里私第，春秋五十有三，以其年十一月廿二日，歸葬於河南河陰鄉百樂里北原禮也，嗣子子華等，泣血攀訴，號天無歸，謹奉遺烈，式旌泉壤，銘曰，昭昭令族兮世濟其美，遠垂餘慶兮斯人多祉，降茲代兮膺生君子，用光祖宗兮而復其始，惟之德兮克光榮，幼自強學兮長則揚名，為族令子兮作時挺生，布德優優兮人莫與京，公之深兮自天所造，公之鴻烈兮為代所寶，恩在黎人兮信夷者，皇皇穹穹兮何不鑒而奪其壽考，東岱悠悠兮路漫漫，北原迤兮丘寒，涉洹之水兮涕瀾，長夜一去兮不再歎，唯盛德兮不泯，戢平此棺，維大唐開元十三年乙丑十一月廿二日壬寅建，
大唐故銀青光祿大夫湖州刺史朱公墓誌銘並序公諱崇慶，字紹隆，吳郡錢唐人也，顓頊靈苗，姬王錫土，因誅命氏，去邑為宗，則折檻匡君，義光西漢，季以強直濟物，德重東京，次倫雄略全城，晉廷是賴，循之見危致主攸嘉，俟賢繼生，公侯接武，以建於今矣，曾祖達，隋普州刺史，王父君會，朝散大夫，梓州司馬，皇考方惠，朝議大夫，比部郎中，南陽縣開國男，體陳氏而樹德，三君之望咸吭，比應室而多儒，七代之材逾俟，朱紫弈葉，榮曜天衢，清白傳家，式貽令胄，公器宇純粹，材行鉤深，長策絕倫，則眾推王佐，登高能賦，乃壯氣陵雲，道或不同，雖王公而莫屈，志有所洽，縱杵臼而猶交，起家調選授綿州西昌縣丞，非其好也，乃獻書天門，上陳時政，事歸益國，義在尊君，近臣忌賈誼之賢，志希勿用，天子高主父之議，擢列清班，拜御史裏行，累遷監察，殿中二御史，埋輪措枉，頓使豪貴避驄，直指舉能，果得異材連茹，嘉謀密啟，補闕尤多，忠慎不言，代流莫委，又遷太府寺丞，君利不顧，是表清貞，國賦孔殷，允臧出納，無何，拜洛州汜水縣令，困窮來附，喜見恩臨，兼併革心，化歸淳素，政息掣肘，豈惟密子之賢，德洽馴，非獨魯公之感，轉遷宋州司馬，尋拜魏，汴二州長史，官得其材，朝嘉展驥，人安既富，化比海沂，轉遷均州刺史，通州刺史，又拜洪州都督兼知江南西道按察使，職務六條，寄重八道，所任惟劇，所理惟精，求瘼褰惟，自群牧而仰止，登車逐鳥，舉皇華而儔明，主深深知，欲資調鼎，命也未隅，復屈外台，轉婺州刺史，以公正忤詔使，左貶虔州刺史，直道不容，無瑕棄謫，天聰遠察，枉滯見明，加銀青光祿大夫湖州刺史，德以受服，榮觀聖朝，政以禮成，化美刑措，夫以朝有九命，君加八焉，地有九州，公典六矣，富貴亞於台輔，吏人遍於天下，歷官推善，固惟不器之材，樹德無疆，庶銜勿翦之愛，方冀啟沃聖日，為舟濟川，比萬物於萏狗，致一人於堯舜，豈期彼蒼不吊，妖延災，寢疾彌留，藥禱無降，以開元十三年八月三日薨於汴州龍興寺之淨宇，享年六十有六，其年九月十七日，殯於河南縣河陰鄉邙山之原，近舊塋也，言邇先墓，孝達於幽，遺愛在人，感者斯眾，朝端征瑟，是謂悼材，良絕弦，永悲埋玉，嗣子炅，仲耀，季子峻等，並仁孝克彰，言行斯厚，終晨泣面，殆欲喪生，先德懼遺，願志於石，之夙承善誘，曾廁末寮，敢陳無愧之詞，於穆洪緒，出自高陽，因誅命氏，代有賢良，垂裕於後，公其允臧，材聞海內，譽冠周行，初遷縣丞，鴻漸由興，擢列御史，埋輪旌美，乃轉司賦，出納可度，爰綰銅章，視人如傷，三拜治中，草靡猶風，六經典郡，詔用材雄，所居則理，是曰君子，無施不遂，固為利器，古言積德，常斯永年，曾未中壽，遽沒幽泉，嗣子號擗，齊怨天，瞻碑墮淚，留棠慕賢，宅兆余觀，邙山習吉，既有華蓋，爰造幽室，淮水比祜，公侯是出，神道永安，天地終畢，
大唐都總監丞張公故夫人吉氏墓誌並序夫人諱檀波羅，東京洛陽人，本曰佶，承帝王之後也，曾祖彥，饒州長史，祖仲舒，京兆府藍田縣丞，父恪，吏部常選，夫人明敏外暢，儀形內則，窈窕其質，素以絢兮，肇自初笄，嬪於茂族，懿標梅之節，宜爾室家，采之禮，光於主饋，而天不吊，積善無階，粵以開元十三年六月廿六日遇疾，終於洛陽審教里之私第，春秋五十矣，寶劍孤沈，忽歸蛟水，猗桐半死，獨瘞龍門，以其年七月廿一日將窆於邙山西平原禮也，佳城有夜，荒壟無春，長子瑜，次子，攀號茹切，哀毀過禮，慮桑田而變海，遂披文而相質，其銘曰，弈弈祖德，令問其聲，長河錫祉，崇山降精，識通禮樂，光含粹貞，風搖蕙萼，霜凋英，背邙面陸，卜宅開塋，其像也感，如神則清，瞻望不及，稚子縈縈，
唐故朝議郎德州司倉鄭君墓誌銘並序校書郎韋良嗣制君諱元璲，字元璲，滎陽開封人也，其先與周共祖，出自厲王美授粲之風，史稱為韓所滅，以國著姓，世濟厥猷，君以溫仁為心，純固為德，力行孝友，身經藝，及二昆繼殞，而大義日聞，三道登科，而資適逢世，其理家也，言有物，行有恆，省曠而家人忘貧，節用而諸孤溫足，其入仕也，習周官，奉漢法，義形而色不可犯，言發而道必可行，杖此二事，以經九德，造次必於是，始終而不渝，故任之畿甸，狀皆清白，掾彼汝墳，名獨，會州境有盜，自太守之下，以例左遷，光藻朗而復晦，大命奇而泛矣，忽忽不樂，逍遙家園，後數歲，考終於河南惠訓里之私第，春秋七十有三，即開元十三年九月四日也，其孤曰早，銜恤欒欒，克明孝本，其月既望，稿窆於洛陽縣北部鄉之原，從龜兆也，嗚呼，君始以明左氏學，射策甲科，初補尉氏主簿，歷奉天，同官二尉，汝州司兵，左降德州司倉參軍，而位於斯，抑所謂不充其量者也，蓋有隋之彭城太守滎陽侯曰達，君之曾也，有唐之上儀同大將軍曰管才，君之大父也，黔州司武曰遇，君之皇考也，皆士林之選，代無違德，以昭示來葉，不其靴歟，銘曰，猗府君，德有倫，體素履，含清真，勤於邦，睦於親，身可沒，道不泯，如其仁，如其仁，
大唐故登州司倉杜君墓誌並序夫有天爵無榮位，蒼蒼輔仁，獨欺君矣，君諱濟，字，京兆杜陵人，晉鎮南十二代孫也，朱戟傳家，明德弈世，大父孝獎，隋撫州刺史，皇考元，唐邢州司馬，承積善之慶，秉當仁之德，忠義由己，孝友自天，弱冠而孤，弟妹偏露，鞠育之愛，情同古人，先義後名，弟宦方仕，懷卜式之操，行廉范之心，世所未有，將身許國，翊衛勤王，孫弘久沉，釋之方調，悲夫，大鯤欲化而波涸，良驥將展而途促，陳實德也，官止太丘，崔命也，位終亭伯，材高位下，代有其人，開元十二年五月一日君春秋五十二，終於登州官舍，既發引海隅，回旌洛邑，君初重娶辛氏，餘杭主簿之女也，苕華方春，玄鬢徂落，後卜王氏焉，二子幼沖，故未弘合葬，十三年七月四日，擇地邙山老君厝北從權殯也，瞻大河之北渡，望闕塞以前辟，痛長之泉台，勒芳猷於琰石，其詞曰，秦川澶漫，終山特起，降生哲人，峻德孤峙，操潔霜桂，心弘痛水，廓落情懷，昭晰仁義，人之所難，君以為易，如何彼天，報施斯偏，曾未榮祿，而摧永年，平生已矣，流恨重泉，
唐故朝請郎行司農寺太倉丞騎都尉劉君志銘並序君諱慎，字進獻，其先彭城人，因仕居趙，今為州清漳人也，昔綠蔡披圖，堯稱則天之大，赤龍乘運，漢得聚星之祉，其後璋錫瑞，茅土疏封，命我元王，奄荒於楚，長瀾茂閥，青史存焉，曾祖穎，北齊博州治中，祖雪，滄州長蘆尉，父會，上柱國，退居不仕，聊城舊俗，展騏驥以題輿，滄海遺風，紆神仙而結綬，戰功藏於王府，高尚絕於人寰，公即柱國府君之長子，性蘊沖和，學該墳素，克己復禮，陳力就列，起家補將作監，甄官丞，隸彼冬卿，掌斯陶匠，器用必善，崇尺在規，秩滿，拜司農寺大倉正，京庾效勤，出納惟吝，紅腐日衍，秋豪無私，夫然德貴道遵，蘭黨玉潤，位匪充量，達生忘卑，開元十三年太歲甲子，享年六十，終於東都之溫洛里，嗚呼哀哉，越四月七日，遷神於北邙之南麓，有子子輿，荒然在疚，罔知所告，永維聖人不朽之義，號哭頓首，予為銘，銘曰，明明厥祖，帝王之緒，降生令德，卑以自處，典國之陶，掌王之庾，履道而沒，為仁何補，自往昔而同然，庸詎知夫皇天之不輔，
前任游將軍京兆府宿衛折衝尹伏生塔銘並序粵我尹公，武用標奇，神悟天縱，欣然獨得，何圖天道茫忽，逝水，光驚，百年俄畢，男孝忠，遂擇芒山，恭建茲塔，慎終追遠，幽靈有涯，雖拂石有虧，而斯福無盡，仰報深恩，故勒斯記，大唐開元十三年四月廿六日男孝忠建立，
大唐中大夫故楚州刺史鄧府君夫人太原王氏太原郡君之銘志夫駕鶴騰暉，仙鳧令族，在漢則八侯鐘鼎，傳魏則五姓聯環，本擢金柯，源流玉葉，唯夫人生承宿婺，長自閨帷，四德有聞，六行兼濟，適於鄧室，開國承家，朝命簪裾，匪句伊月，私庭訓誡，則蘭芬於母儀，房櫳史箴，實弘於婦道，出遷岳牧，內輔於諸侯，居宅之私，門訓流於上下，慈母之惠，誡哉言乎，足以保壽萬齡，傳芳千載，逝川長注，有去無歸，夫人遘疾彌流，薨於河南府崇政坊之私第也，春秋八十有二，嗚呼哀哉，痛人事之永隔，思扇枕而何期，權殯一時，幾已久矣，今開元十三年歲次乙丑五月廿七已酉，遷葬於洛陽縣界邙山之北原禮也，吁嗟泉壤，與白日之長辭，空謁祠堂，眷晨昏之永絕，於戲斯子，慟哭無言，內外親姻，悲兮不已，用刊茲石，流芳不朽，
大唐故忠武將軍行左領軍衛郎將裴府君墓誌並序公諱沙，字羅，束勒人也，地秀靈傑，得右姓于金方，族茂忠貞，作酋門於玉塞，曾祖施，本蕃大首領，祖支，宣威將軍，父達，靈麾將軍，乃天生賢材，不由文字，並解其辮，削其衽，慕禮樂，襲衣冠，常躬勤邊隅，功不自伐，仍心戀闕下，忠不敢忘公，少奇頗有韓彭之略，及長也，屬藩落攜貳，安西不寧，都護李君與公再謀，奏拔四鎮，公乃按以戎律，導以泉井，百戰無死敗之憂，全軍得生還之路，翳公是賴，朝廷嘉之，特拜游擊將軍，尋加折衝都尉，無何，北庭雜虜，候秋月以南牧，西海餘孽，度沙徼而東侵，公志在喪元，奮不顧命，請躬先士卒，殲彼渠魁，帝俞其誠，僉曰惟允，遂揮劍出塞，不戰而要荒自清，反旆來朝，未至而廟堂先賞，以功授忠武將軍行左領軍衛郎將，夫功成身退者，鮮能其人，公頻請懸車，詔遲回而後許，仍賜幾杖，恩繾綣而彌加，自樂道優閒，亦十有餘戰，豈謂叔夜論無驗於養生，乃知子舉言必善而將死，以開元十二年十二月卅日薨於私第，春秋八十一，以開元十三年正月廿五日葬於北邙山西，官給葬事，並賜班劍鼓吹，賻粟帛，禮也，惟公儻，蹺捷過人，歷宦兩朝，恪勤五主，宜其列侯關內，享福閨門，天何不仁，摧我梁，嗣子祥等，悲纏陟岵，痛結在廬，以為桑田有移，金石不朽，庶旌景行，用勒其銘，赫赫我唐，四夷朱王，念爾先祖，早竭忠良，惟公勇列，復啟戎行，指大成效，拜虎賁郎，率性知止，退居辭祿，餌術未驗，逝川何速，華堂才歌，德帳旋哭，逶迤春水，繚繞邙山，長夜冥寞，去者何還，右古人之遺恨，痛嗣子之哀顏，
大唐故趙思忠墓誌銘洛陽縣清風鄉五品子趙思忠葬於呂樂村之平原禮也，開元十二年閏十二月二十一日殯，
唐故高君墓誌諱守，字裕，其先浮海人也，今為安陽人焉，曾諱，祖諱通，父方，並地靈獨秀，天縱孤標，逍遙居禮義之源，放曠坐文章之境，君高尚其志，不士王侯，樂道自然，樂天知命，曰以開元十二年閏十二月九卒於私第，春秋卅有九，殯於相州城西北三里平原禮也，恐陵谷千弈，田海變移，勒石記銘，乃為詞曰，開元十二年閏十二月廿七日殯，
唐故莊州都督李府君志銘並序君諱敬，字守禮，隴西成紀人也，頃因官徙而為雍州人焉，府君雁門郡守弼之曾孫，東祭酒威之元子，十八應制，八科舉擢第，解褐州洛川尉，次遷司僕丞，又徙城父令，尋改洪州司馬，無何移洪州長史，有不空之裕而獲佩刀，懷半刺之材而居別乘，授隨州刺史，又除莊州都督陳茂白刺史，王之使者，國之外台，不易其人矣，君銳於墳典，博於經史，家藏萬卷，君覽八千，緣使部人寫書，廉停務，晏如也，尤精內典，該練氏族，至於解連環，誦悉談，河漢無極，注而不最，晚年焚香加趺，修菩提法，苦心自練，菜食而已，子奐，年十九，未冠而夭，府君哀毀逾節，寢疾彌留，開元十年七月卅日，不祿乎洛陽縣通遠坊私第，春秋七十四，粵十二年十二月十一日葬河南府河陰鄉原禮也，夫人柳氏，痛失所天，哀深改堞，望夫立石，破膽銷魂，寡妻懸窆，淚盡繼血，銘曰，討論眾妙，道之突，良二千石，惟君是籍，宜台傅，地居旦，俾我丕基，永永遐，昊天不，聖朝慟惜，傷其子，雙盾潛翳，寒山黯色，洛川冰閉，一旌迅驅，幽明異世，黃鳥黃鳥，邙山送死何時了，
大唐故雍州明堂縣丞紀君墓誌銘並序君諱茂重，其先丹陽郡人也，自開闢已來，代多雄貴，簪組弈葉，軒車煌，莫不翔衢，舞天闕，英明史策，煥爛縑緗，然長劍高冠，輝映天下，鏘金玉，盡在乎一門，曾祖融，宇文朝任車騎大將軍，儀同三司，隴西太守，寶器虛明，清神曉映，化傳千里，聲振百城，耆父歎而忘疲，少童歌而不怠，巍巍蕩蕩，赫赫明明，祖弘整，隋太府少卿，吏部侍郎，特達無雙，滑稽多智，銓衡士庶，藻鏡賢良，居王戎簡要之門，坐裴楷清通之室，魁岸沖邈，陶然逸群，父仁卿，隋朝散大夫，永州長史，體靜心閒，氣高志遠，榮當半刺，才負不羈，往哲前賢，未之加也，惟君蘊山嶽之姿，稟江河之粹，風神朗暢，霜骨幽奇，歷職雄州，光臨勝壤，廉平不濫，強有聞，嗟乎，積善無征，人神不，道之將喪，降禍自天，粵以永淳二年七月遘疾，行年六十有二，遂終於雍州明堂縣丞，夫人河南元氏，德行貞明，姿容秀麗，規模雅肅，風範清嚴，雖孟母班妻，莫之能喻，春秋八十，卒於家園，今以唐開元十二年歲次甲子十一月丁巳朔廿八日甲申，合葬於河南府洛陽縣清風鄉故都城北一十里平原禮也，邙山邐迤，則北背千重，洛水潺，則南臨數曲，今子四人，六情分裂，五內崩摧，慟感神明，哀傷志性，猶恐風樹難靜，陵谷易遷，勒石鐫金，乃為銘曰，偉哉其人，堂堂逸倫，風儀粲粲，文質斌斌，一朝冥寞，千載沉淪，魂眇眇兮雖故，聲悠悠兮尚新，
夫人張氏墓誌銘並序夫人諱，清河人也，故曹州刺史約通之孫女，其家累善盛名，世為著姓，廟堂畫策，六國之諸侯，帷幄運籌，取千里之俘酋或，博望博物，煥乎舊章，景陽孟陽，卓如前史，夫人坤祗之秀，乾婺之精，淑美自天，柔順乃性，行為女則，言任母儀，初以笄年，作嬪君子，琴瑟合雅，蘭杜齊芳，內政孔，聲馳姻，豈用大家之誡，寧勞遠祖之箴，爰自孀居，方歷三紀，因歸釋化，端向四禪，追慟良人，是有敬姜之德，訓導愛子，非無孟母之賢，夫人母弟一人，先已夭歿，厥子以考親祖，舉家合葬，是以躬臨宅兆，親奉蒸嘗，雖薊力已衰，而攀號過禮，何則臨喪之至，不勝滅性之哀，終於東都興敬里之私第，春秋七十有二，嗚呼，守義全貞，何陶嬰之可貴，殞身克孝，豈曹娥之足矜，以開元十二年十一月廿八日合葬邙山之頂，實鶉郊之舊隧，啟馬鬣以新封，恐有陵谷之遷，式存歸祔之禮，其銘曰，七雄光寵，三傑表儀，降祉後葉，淑麗天姿，德行婦道，言容女師，班惟墨綬，屈茲朱紱，所悼良人，先身逝歿，道飆隙略，須申倏忽，爰開隧道，始窆泉堂，愁翠柏，風悲白楊，入幽塗兮地久，感京兆兮天長，
唐故朝散大夫守吉州長史上柱國疋婁府君墓誌銘並序公諱思，字本，河南洛陽人也，其先出自北商，代居陰山，隨魏文南遷，因為此土著姓，齊神武太后疋婁氏，即其族也，衣冠禮樂，國史家諜詳焉，曾祖嶷，隋代州司馬，祖惲恆，州石邑縣令，父謙，澤州司戶參軍，並弈世文武，累朝勳貴，休德懋烈，莫之與京，公少負不羈，長而虛誕，效茲忠義，歷踐名級，屢遷至金州長史，天子美，加朝散大夫，居無幾，又轉吉州長史，述職中外，薰齊風俗，摘伏糾猾，政聲克揚，惜哉，久邊於江，勤以生疾，藥餌無救，忽焉大漸，春秋七十有一，歲以開元十二年九月十八日，卒於揚州大都督府，考終命也，元凱既歿，晉武傷其不壽，叔向雲亡，子產歎其遺直，越若來十二月五日，返殯於洛陽平陰鄉之原禮也，公庶明厲翼，端肅恭懿，器有常玩，門無雜賓，是以鄉曲稱之，朋僚重之，人未逮也，及屬纊之夕，遠近親識，前後佐吏，望柩而奔訃者日以百十矣，蓋詩所謂人之雲亡，邦國殄瘁，其是之謂乎，嗣子傑等，或長或稚，且號且擗，功倚廬示感，陟岵之悲，乃銘厥功，固在貞石曰，嘉清明在天，和氣鍾於朔川，集耿命以降哲，乃氏叨於先，振累祖之榮耀，彌曩朝之勳賢，祚來慶於厥緒，誕明靈於此年，公之門兮天錫純嘏，公之生兮才高位下，道長世短兮福何為者，君子傷之曰惜哉仁也，開元十二年十二月五日建，
女子字端，蓋殿中少監唐昭之第三女也，母曰王氏，夫其體備幽閒，門傳禮則，克柔其性，有婉其容，春秋十有六焉，不幸夭歿，以大唐開元十二年六月廿三日終於京兆靜安里之第，以其月廿六日權殯於萬年縣義善鄉之原，悲歟，天乎不臧，曾靡降福，神道何昧，忽貽其殃，諒何有違，遂獲此戾，悼以長往，終天無期，嗚呼哀哉，乃為銘曰，猗歟慶靈兮錫嘉祉，婉而從訓兮善可紀，宜其享福兮極遐祀，奈何齡兮中道止，白楊蕭蕭兮路悲，丹搖搖兮相送歸，相送歸兮永別離，天情地義兮長相違，
大唐故中散大夫，使持節潞州諸軍事，守潞州刺史上柱國李懷讓年六十，開元十二年歲次甲子八月戊子朔十四日辛丑亡，其月廿七日甲寅，於河南府洛陽縣平陰鄉河陰里呂村西北一里故府城南權殯，
上缺昭軌物，不道不恭，不昭不從，其可莫不然就列矣，舉劾大臣，庸可冀也，嗚呼，不朽公則舉其誰乎，甫公生於齊，長於魏，及吾常操士風，嗣子日新等，卜遠日，奉成先志，以開元十二年歲次甲子十月丁亥朔廿三日徙殯於魏國葬於東萊之正禮也，夫人范陽盧氏祔焉，從周也，窀穸之事，可無紀乎，銘曰，靈秀，百夫特，多才，它弗克，詩可興，筆餘力，人之望，邦之棘，厄炎屬，喪明德，卜佳城於舊國，
唐故右領軍衛八諫府隊副郭君墓誌銘並序君諱馮德，字客，上黨人也，其先自太原，遠祖因官上黨，子孫遂為土人焉，曾祖祖父有並德望不墜，代葉聯暉，君幼植生知，弱齡韜智，依仁履信，藝性於任道之場，砥行安心，得怠於無為之境，以耕鑿為樂，夷險不能易其情，詩書不怠，榮辱不能動其慮，德堪鎮俗，才可濟時，用之則行，高節與秋霜並峻，捨之則否，逸趣與朗月齊懸，勳以功宣，職因才授，以天授二年六月授八諫府隊副，不求榮達，任分推移，我壑我丘，樂煙霞於朝夕，或琴或酌，賞山水以終年，以景龍元年三月寢疾卒於家，春秋七十有七，夫人韓氏，後夫人王氏，並芝蘭華德，閨閫淑姿，翼子有聲，宜作家范，神不善，殲此貞良，垂拱四年九月寢疾卒於家，春秋有九，弟方，天縱賢明，自性謙孝，天不保命，早殄溫良，以開元七年十月遘疾歿於家，春秋有三，嗣恭，哀深叩地，痛結昊天，仰窀穸而未安，占宅兆而厝，以開元十二年歲次甲子十一月丁巳朔十六合葬於州城東南廿五里原禮也，勒銘幽壤，詞曰，道弘自然，德為人望，雅志可重，風茲量，赴九原而求辭，棄千秋而長喪，
唐故定遠將軍守左衛媯泉府左果毅都尉陳公墓誌銘並序公諱秀，挺之，穎川許昌郡，因官徙地，今為京兆萬年人也，夫樹德立言，布之前載，謀孫翼子，可略而詳，曾祖默，周朝歷松陽，茲川二郡守，封爵昌子，祖善政，隋涿郡丞，皇朝幽州總管府長史，上柱國，安樂郡開國公，父魯師，唐朝歷職授朝散大夫，絳州龍門縣令，犀節臨人，題輿佐郡，銅章蒞邑，弈葉均芳，公擢秀清流，持戈紫禁，長上侍衛，勞效克彰，俄加定遠將軍，改授左衛媯泉府右果毅都尉，兵鈐是韞，武節方宣，盆湧曲逆之謀，石開丞相之陣，詩稱仡仡，用是干城，稟命不融，奄終官舍，春秋六十有三，夫人彭城劉氏，御龍遙緒，鏘鳳承家，閫德既彰，中饋無替，嗚呼，綠水既竭，紫萍亦枯，春秋五十有六，第二子如璋，以大唐開元十二年歲次甲子十一月丁巳朔廿六日壬午，啟先祔之幽靈，就改卜之新兆，遷葬於洛陽城東北金墉鄉之原禮也，壚忽奄，玄塚方幽，慨佳城之就扃，敬銘石於新窆，詞曰，德星之英，穎水之精，御龍華緒，窈窕淑女，致果允茲，承匡是與，嗚呼哀哉，變化輪迴，紫蘭玉樹，俱埋夜台，改封往，宮新卜，墳先塋，樹仍舊木，首陽之右，邙陰之，勒石泉扃，永傳芬馥，
大唐故吳君墓誌銘並序君諱善，字積善，江南渤海人也，周大王之太子太伯之後，隱居吳越，三讓不奔，名流衛魏，九德該備，因官散落，寓居滏陽，故今為縣人焉，祖，父掌璋疊映，瑚璉重輝，洪範九疇之器連，咎繇三德之亮比，君西河賞性，北海怡神，雍容風月之下，縱志煙霞之上，或九能曜德，洙南泗北之風，或七札宣威，鬱鬱桓桓之勇，豈乃福緣奄去，示兆起於青烏，禍因倏來，流災成於白雉，春秋五十六終，夫人劉氏，以開元十二年十一月廿六日，合葬於八特村東北三里原禮也，嗣子玄湛，啼痕滿路，泣霰流郊，恐桑麻以變遷，故勒銘而頌曰，鬱鬱佳城，幽幽窀穸，古來賢行，今時人物，一入泉門，再無出日，漣漣涕泣，攸攸室，後哲韜文，前賢閣筆，
大唐故敷城公豪鄂二州別駕贈徐州刺史李君墓誌銘並序公諱誕，字大方，今上叔祖也，曾元帝而祖神堯，父道王元慶而母閻氏，麟之趾，螽之羽，自天生德，俾唐有光，迨高宗之選建懿親，封樹蕃屏，龍袞冕，奄有敷城，熊軾題輿，遂荒淮服，以貴下賤，謳歌被於海沂，自北而南，美化行乎江漢，垂拱中，太后稱制，皇綱中微，寡我宗盟，王彼諸武，公病外戚之啄食，陳王業之艱難，雄圖未展，義聲載露，會以拜洛召來朝京師，舊德傾心，群邪側目，天未悔禍，人之雲亡，產祿尚存，虛牟即代，以垂拱四年十有一月一日薨於尊賢里之私第，春秋廿有九，公子呱然始孩，喪葬無主，夫人王氏，確乎聖善，有歸，無何陰德驟勝，大獄滋起，鉤黨之事行，參夷之難作，父也母也，誓我泛舟，伯兮叔兮，棄余顛，夫人仍親率童僕，躬養幼孤，衣無錦綺，業唯蠶織，亦既岐嶷，教之義方，貞節見於殉嫠，淳德成於險阻，物莫終否，後來其蘇，我中宗嗣唐配天，興廢繼絕，綿綿瓜瓞，無廢舊勳，乃孑干旄，且聞後命，有制累遷為右領軍將軍，追贈公為徐州刺史，封夫人為北海太夫人，九族以親，百官以理，文昭武穆，生榮死哀，夫人之力也，夫人太原祁人，大府少卿，陳留郡開國公懷之曾孫，許王長史，祁縣開國男義立之女，家傳仁孝，國稱儀表，天與貞淑，運偶艱虞，鵲橋有行，則敷城早歿，板輿終養，而領軍先逝，集生人之至哀，成屬纊之大漸，開元十有一年冬十有一月六日薨於京師安邑里，春秋六十，開元十二年五月七日，女公子蕭氏之婦以夫人之喪至自京師，以開元十二年歲次甲子十一月丁巳朔廿八日甲申會葬我敷城公於河南府洛陽縣平陰縛北邙之里禮也，春秋之義，惠公薨而太子幼，於是乎改葬，有志未就，而領軍以登，及是竽也，喪又無主，嫡孫曇童不杖，孺慕無節，有司護喪，外姻歸，力由蕭氏，祭則幼孫，非夫人之賢，則不能善教也，非賢女之孝，則不能送終也，以是見孝慈之心，知存亡之行矣，乃立銘曰，其一曰，赫赫我祖，光啟區宇，翼子謀孫，錫分土，我疆我理，南東其畝，俾王子侯，亦惟稽古，其二曰，乃命敷城，保合宗盟，金章赤紱，玄蔥衡，我聞有命，來儀上京，亦既至正，君子心爭，其三曰，春日載，正月繁霜，物莫不，我公雲亡，覆巢破卵，毀冠裂裳，俾我龍驥，化為犬羊，其四曰，我田既辟，我蠶即績，以衣以食，以永終夕，大明朝升，中宗復辟，哀生贈死，損終以益，其五曰，昊天不惠，降此大戾，領軍無祿，夫人以逝，青發酆鎬，堋歸洛，孝女護喪，幼孫主祭，夜台不曉，松門永閉，鬱鬱佳城，千秋萬歲，
大唐龍興大德香積寺主淨業法師靈塔銘並序正字畢彥雄文禪月西隱，戒燈東，談真利俗，稀代稱賢，智炬增輝，法師一人矣，法師諱象，字淨業，趙姓，族著天水，代家南陽，冠冕相輝，才名繼美，因官徙屬，今為京兆人也，父延，天馬監，沉默攸傳，安畀適務，時英間出，弈葉於儒門，從法化生，獨鍾於釋子，法師即監之仲子也，器宇恢嶷，風儀宏偉，長河毓量，汪然括地之姿，秀岳形，峻矣干天之氣，髫年慕法，弱冠辭榮，高宗忌辰，方階落彩，帔緇七日，旋登法座，觀經絳論，剖析玄微，念定生因，抑揚理要，法師夙棹玄津，早開靈鍵，入如來密藏，踐菩薩之空門，凡所闡揚，無不悅可，歎未曾有，發菩提心稟其歸戒者日逾千計，法師博濟冥懷，沖用利物，嘗以大雄既沒，法僧為本，每至元正創啟，周飾淨場，廣延高僧，轉讀真誥，存興勝會，法服精鮮，受用道資，出於百品，預茲位者，應其成數，所施之物，各發一願，願力弘博，量其志焉，風雨不已，廿餘載，菩薩以定慧力而大捨法財，此之謂也，無適非可，信必營建，厥功居多，男力如竭，粵延和元年龍集壬子，而身見微疾，心清志凝，夫依風以興，隨煙而散，來既無所，去復何歸，夏六月十五日，誡誨門賢，端坐瞪視，念佛告滅，嗚呼，生歷五十有八，即以其年十月廿五日，陪窆於神禾原大善導梨域內，崇靈塔也，道俗闐湊，號惋盈衢不可制止者，億百千矣，門人思頊等，乃追芳舊簡，摭美遺編，永言風軌，思崇前跡，空留鎖骨之形，敢勒銖衣之石，其銘曰，佛曰既隱，賢雲乃生，傳持正法，必寄時英，時英伊何，猗嗟上人，捐軀利物，愛道忘身，磨而不磷，涅而不緇，博濟群有，是真法師，定慧通悟，檀那上施，願力弘廣，成無住義，應真而來，代謝而往，哀哀門人，撫膺何仰，靈德若在，休風可想，敢勒遺塵，銘徽泉壤，開元十二年甲子之歲六月十五日建，
大唐故右金吾衛翊衛宋府君夫人墓誌並序夫干雲峻岳，至乎廣者為先，靈構神顏，存乎庇者為重，靖恭爾位，本貴有孚，惟賢是興，亦克用，是知稽古之力，不可假人，詞翰之間，無容竊吹，人之若此，物亦宜然，府君姓宋，諱運，字簡，微子之後，廣平人也，有道其先，芳名播美，氏興玉葉，族貴金榮，源流實繁，於茲為盛，以永淳二年二月八日卒於高陵清平歸義里私第，春秋三十有一，曾祖師，隋隴州源縣令，祖其，唐洪州司馬，父柱，唐左驍衛長史上柱國，各以位寵吾賢，前英後俊，門傳簪黻，代襲冠纓，義涉潘江，文窺筆海，並乃早荒瘞，久積歲年，惟君夫人王氏，周靈王后，太原人也，或氏因分著，盛枝葉於中區，或名與薦聞，震英雄於鄰國，賁之緗帙，可略而言，逮乎祖考簪纓，即其後也，夫人夙承幽閫，內順柔儀，符婉淑於深衷，應標梅於庶士，是知承家不墜，主饋無違，志操霜明，貞懷雪淨，不幸良人早背，獨守偏孤，鞠稚子之單居，念低徊而不忍，情非再醮，意樂三從，如愚管窺，請令守志，自曰來馳誠淨土，銳思彌陀，和雅之音，周遊娛耳，功德之水，清冷滌心，苦行持齋，精勤戒道，施之非吝，取亦無貪，廣運財成，弘敷妙樂，忽嬰微疾，滅影泉，大體同歸，浮生獨阻，以開元十二年二月十一日座於京第休祥之里，春秋有七十，嗚呼哀哉，孤子痛晨昏之永隔，哀侍奉之無從，乃眷匪寧，遵顏侍即，攀號杖起，泣血終朝，念相劬勞，昊天罔極，今敬占遷合，年兆已從，隨彼良辰，營茲寶塔，粵以開元十二年五月十四日葬於京城之西南高陽原三會寺舍利塔南之所，其地蕩蕩平原，周維封域，森森古樹，密邇園林，綠中以應生，紅蓮芳其永久，故宅其所而安措之，舉其存亡，題之金石，其銘曰，啟夕門側，霞光告時，嘶騎陪乘，凶旌引需，雙遷寶塔，孤子哀思，霧色添慘，風聲助悲，想幽途之長夜，望白日兮何期，
大唐故朝散郎行薛王府國令上輕車都尉張君墓誌名並序君諱嘉福，本望清河，今為陝州桃林縣人也，昔者榮居絕席，傳經為漢後之先，道葉宣游，執御擁軒皇之駕，負貂之寵命，七葉彌彰，鑒牛斗之光輝，連星在察，英賢不乏，代有人焉，祖徹，隋任光州司戶參軍，父藥師，皇朝絳州龍門縣令，淳俗阜，匡畫隼而雍容，政簡時和，撫鳴琴而響亮，君忠惟事主，陪珥於彤階，績茂疇庸，亟遷鶯於黃綬，長安四年五月五日，擢授灃州慈利縣尉，雖宮臨北部，竊比義於梅生，而賞押西園，即馳芳於蘭阪，開元七年四月五日，又拜薛王府國令，嗟乎，枕中鴻寶，徒建羨於王安，地下修文，遽沉埋於卜子，以開元十二年五月十一日感疾，卒於河南府清化坊之里第，春秋六十有四，即以其年遷窆於北邙山之平原，恐水淺蓬萊，薪摧松柏，爰圖貞琰，用紀佳城，詞曰，歲月不留兮可奈何，夫君體兮同山阿，無音顏兮彷彿，益涕泗兮滂沱，
故京兆府宣化府折衝攝右衛郎將橫野軍副使樊公墓誌銘並序宣德郎前行晉州襄陵縣主簿輕車都尉宋務靜撰君諱庭觀，字宏，南陽人也，其先出自有周仲山甫，封於樊，因地為姓，國華人物，照耀於古今，鐘鼎軒裳，蟬聯於代緒，備諸史牒，可略而言，曾祖剛，隋汾州平遙縣令，祖裔，皇貝州司戶參軍事，孝貞，刑州沙河縣令，咸包利器，無忝操刀，或按戶比人，得詞曹之稱，或舞鸞馴翟，居良宰之先，公即沙河令之長子也，少稟不羈，莫遵常度，曾游太學，頗列諸生，爰居弱冠之辰，遂以明經擢第，既而歎曰，大丈夫當立功絕域，安能坐事散儒，於時玉塞兵連，金河使斷，杖劍聿從於幕府，繩誓縛於凶渠，獻凱之期，功無與貳，策勳之際，賞獨居多，酬漢爵於武功，假楚臣於柱國，承資入選，釋褐授昭武校尉，左玉鈐衛長上，次授州交水府別將，次授越州浦陽府右果毅都尉，次應舉及第授河南府懷音府右果毅都尉，次授轅府折衝都尉，以憂去職，服闋，次授京兆府宣化府折衝都尉，仍充都含嘉倉使，累歷戎秩，便煩衛禁，勤效斯彰，忠誠克舉，已而徵材聘勇，懸藝於四科，超等絕倫，收寄於七札，倉儲出納，非無有司，朝議推勤，輟監此職，苟非清吝，何以臻茲，一弛一張，允文允武，萬夫可以觀政，三軍可以杖律，去聞元七年，中山郡開國公，守吏部尚書，檢校并州長史，天兵軍節度大使王，籍其英，特奏充橫野軍副使，仍攝右衛郎將如故，單于遠遁於漠北，有懼郅都，羊馬絕牧於城南，如聞魏尚，軍中素無綱檢，咸務因緣，或放散於官物，或邀錮於軍市，公矢直其操，冰皎其懷，奸吏於是息心，貪夫以之側目，然孤清難立，獨正者危，師反於在和，道乖於苟合，不得其志，或致傷年，開元十二紀正月廿六日，暴亡於軍城官舍，春秋有六，遠邇驚嗟，惜其材勇，士卒號慕，銜其恩育，嗚呼，志未刊於塞石，命已夭於邊疆，雲薄戍成含愁，月吊營而孤思，孀妻隕絕，屢致崩城，幼子攀號，空持遺劍，盛衰俄忽，吉往凶歸，引孤而啟路，導魂而赴國，其年三月廿九日，神柩自塞至都，五月二日，遷窆於洛城東北平陰里平原禮也，宜陽大道，傍控玉津，京兆長阡，近橫金埒，崔瑗得安神之所，蘇韶遂幽魂之願，衣冠會葬，如臨郭泰之墳，車馬傾都，若赴滕公之室，幽塋復土，返哭從虞，生平溘兮已矣，池館寂兮荒蕪，若乃飾終榮歿之高，纘德敘言之盛，則存乎不朽，千載凜然，僕與斯人，有金蘭之契，此而不述，吾誰述焉，是以敢抽圓翰，用紀方磚，雖陵谷之驟徙，庶英徽之有傳，其銘曰，天地兮無窮，造化兮有終，生榮兮死哀，吉往兮今來，念子兮多材，玉折兮蘭摧，烏衣召兮鶴版催，白日黯兮青春，冥寞兮何之，親賓兮永辭，孀妻毀其蟬鬢兮，感誓柏舟之詩，孤胤支其雞骨兮，空銜欒棘之悲，神理兮茫茫，松柏兮蒼蒼，前屬兮隍，卻倚兮崇崗，兵書兮共亡，寶劍兮俱藏，魂兮歸來，無游北方，北方異俗兮多材狼，冰積雪兮毒窮荒，魂兮歸來，安此便房，
大唐故閩州司馬鄧府君志石銘並序朝散大夫使持節汴州諸軍事守汴州刺史高陽齊瀚撰公諱賓，字光賓，京兆長安人也，漢司徒高密侯禹之廿二代孫，高祖，隋開府儀同三司，華州刺史，燕郡，襄平二太守，御衛大將軍，皇家受命，拜金紫光祿大夫，營州總管，累遷散騎常侍，冀，魏二州刺史，臨川郡開國公，曾祖弘業，尚衣直長，符璽郎，大父儉，杞王府主簿，平羌，富義二縣令，考泰，汾州孝義縣丞，冠蓋重陰，賢華接武，無念爾祖，聿修厥德，自司徒輔漢，常侍佐唐，服勞王家，多歷年所，雖正朔屢改，而公侯罔替，慶緒榮門，未可量已，公即孝義府君之元子也，世德鍾美，天植秀，仁為己任，道則生知，歲讀書，得古人之意，妙齡學劍，備君子之心，年十七，以門資補左驍衛司戈，尋轉蒲州寶鼎府左果毅都尉，左衛司階，遷隰州長史，兼文武之道，惟變所適，體易簡之風，居何不理，頃之，擢拜殿中侍御史，端身秉節，有犯無隱，舉直措枉，朝廷肅然，先天初，歸妹竊權，嗣皇養正，陰有奪宗之計，潛窺偶都之隙，公義形於色，奮不顧身，與左丞相劉幽求等同心戮力，以輔一人，廷奏奸謀，反為太平主所伺，言且不密，君幾失臣，遂謫居秀州，明年，皇帝清問下人，芟夷元惡，且有後命，克昭乃勳，即徵公為岐州司兵參軍，未拜，累遷河北，蒲城二縣令，任人為理，因俗設教，閉訟清，鳴琴政闡，子賤之化，復存於今矣，公往經遷謫，曾冒炎瘴，因求醫長安，頗歷時月，素為權寵所忌，不欲公久留京師，遂陰中以他事，復貶為睦州分水縣令，久之，遷閩府司馬，嗚呼，吉凶生於動，用捨繁乎時，時則光亨，動非利往，離伸相反，修短或殊，桓譚負譴而不樂，賈誼自傷其無壽，命也夫，以開元十年閏五月十三日遘疾，終於建州唐興縣之旅館，時年二，粵十二年四月廿日，歸葬於洛陽之北原禮也，初，公少懷經濟，竊自比管樂，每讀易至王臣蹇蹇匪躬之故，未嘗不三復三歎曰，大丈夫委質事人，以身許國，朝聞道夕死可矣，豈復逡巡顧望哉，自登清憲，將去凶人，是有先天之舉，事雖不克，道亦行焉，而斗極收魂，台精虛位，朝野傷悼，於今稱之，一子良佐，先公卒，鄧侯無嗣，天道何知，夫人河間尹氏，鄯州司倉琮之女，誓彼柏舟，痛茲苫席，式感移天之義，爰敷日之詞，吾嘗同寮，子實知我，酌其故實，紀於幽泉，銘曰，郁彼鄧林，在河之陰，中有喬木，擢本千尋，匠人爰止，度而不剞，施之憲，允也君子，光光飛龍，利見歲邕，白雲在野，蕭索無從，讒言罔極，使我心，營營青蠅，止於垂棘，王臣有功，初不言賞，鳴弦宰邑，斯實無黨，迢迢閩越，高選侍中，宛其遷化，景命不融，鄧侯莫嗣，任妻永訣，泛其柏舟，死則同穴，洛川東注，邙山北峙，于嗟此中，長埋烈士，
大唐故江州都昌縣令滎陽鄭府君墓誌銘並敘通直郎行率更寺主簿騎都尉鄭虔撰君諱承光，字承光，滎陽開封人也，周宣王母弟，俾侯於鄭，以國為族，自茲而始，其後雲屏洞照，珠履飛聲，家慶朝章，聯輝疊閏，曾祖，隋衛尉卿，綿州刺史，大父孝德，唐朝散大夫，雲陽令，尚捨奉御，考君璉，唐左千牛，雲麾將軍，右衛郎將，龜符鸞舞，先標禮義之門，翌衛嚴更，式展韜鈐之略，公疏風迥翥，絕景高驤，靈表嶷然，沖襟浩爾，至若漢皇遺策，魏家余編，西母真圖，南宮故事，詞幽旨遠，理奧言微，莫不獨運神機，遞為心識，豈真必對庭鼠懸，司虔而已哉，公周朝南郊神岳輦腳，解褐宣州參軍，鳳毛早振，用光遷谷之榮，麟角幼成，遂顯卿之譽，尋授睦州司倉，振給務勤，出納唯允，累遷江州都昌縣令，地即江關，人多傑黠，遂使宵漁釣，恩被之水，乳雉馴媒，聲入將雛之弄，至若治巫之術，塵甑之廉，庭舞祥鸞，門無吠鵲，人歌來暮，吏軫去思，異代同符，君無慚德，豈謂壯圖終於哀理，大期促於短運，芳桂先凋，摧梁奄及，公春秋六十有七，以開元八年六月十三日遘疾，終於黃州之官舍，以開元十二年歲次甲子四月庚寅朔八日丁酉葬於洛陽城東北平陰鄉呂樂村界平原禮也，公體仁成用，秉義為心，含咀微言，抑揚教，武城琴曲，旋為逝水之悲，鼎已泉扃，共軫焚芝之歎，嗣子前陳州參軍晦，履霜庭之增惕，怨風樹之不留，式紀芳徽，永圖貞石，銘曰，滎波浩淼，梅岳嶙峋，聯華載德，弈葉稱仁，道際夫子，形和氣淳，薄宦江徼，孤翔海濱，靈禽載舞，乳翟知馴，風猷尚著，舂壑潛淪，埏門落，野逕回盾，天長地久，其德彌新，
唐故左武衛中郎將軍石府君墓誌銘並序尚書左僕射姚崇撰並書公諱映，字先進，其先樂安人，後世家於京兆，今則京兆人也，晉將軍苞之慶胄，衛純臣昔之靈苗，祖考守珍，皆公侯繼業，鐘鼎傳門，載籍昭彰，其來自遠，公策名委質，夙著令聞，孝以承家，忠以奉國，故得鄉黨稱悌焉，朋友稱義焉，可謂不忮不求，有典有則者也，頃以方事之殷，火不息，而能率先義勇，克集茂勳，累遷至左武衛中郎將，前朝賞有功也，公志懷敦素，性守謙沖，不以榮顯介情，但欲優遊晦跡而已，所冀神降其福，天與之齡，何圖兆夢泣瓊，藏舟棄壑，哀哉，以開元癸亥十一月十四日遘疾，終於私第，春秋六十有八，夫人孫氏，夙稟坤儀，素傳內則，鼓琴瑟而有節，主藻而知禮，嗚呼，花早凋，瓊枝遽折，天不遺，先公數稔而亡，今以歲次甲子四月庚午，葬公於長安龍首原，夫人祔焉禮也，嗣子清，士冕，岳，，湊，岫，秀等，蓼莪我疚，欒棘其形，泣血於苴麻，竭力於窀穸，恐時遷陵谷，事或幽封，爰命揮毫，敬刊貞石，詞曰，性質溫溫，神儀，職參禁衛，位列中郎，流芳後代，秉義前王，冀保永終，曷其雲亡，卜兆吉辰，素車薄葬，爰遷嘉偶，及此同壙，魄散泉扃，神遊帳，後背重崗，前臨疊嶂，聊紀世載，式昭問望，
大唐齊州臨濟縣來蘇鄉政俗里騎都尉行濮州臨濮縣尉董府君墓誌銘並序清淮子樂安孫晃奇撰文君諱神寶，字義泉，隴西人也，自梅叔開宗，重華命氏，居晉直筆，當漢下帷，聳質練形，繼踵神仙之錄，降天員土，連蹤大孝之書，衣冠所，繼興人物，由其傑出，詳諸史牒，可略言焉，曾祖鏘，齊任雍州好縣令，祖儼，隋任洛州溫縣令，並衣繡龍骨，制錦馳門，雉將雛而不驚，獸負子而知懼矣，君稟秀五常，含輝兩曜，幼標英邁，泉泛煙波，故使荊璞韜巖，入趙之價，隨珠蘊櫝，已傳光魏之誠，以文明元年四月十八日起家德林郎，行相州堯城縣尉，周長安二年四月十三日遷濮州臨濮縣尉，初遇高材，安卑秩，莫窺喜慍之色，每存欽恤之情，聽理斯平，吏人胥悅，粵以開元十一年九月十三日寢疾薨於永業舊第，春秋七十有六，舂人不相，女下機，豈不以道見去思，彰遺愛者矣，夫人秦氏，柔姿皎月，貞節凌霜，婉彼幽閒，作嬪君子，一諧琴瑟，秀閨，復展齊眉，長歡，傾鳳之心永處，成龍之影這孤，即以開元十二年歲次甲子三月辛卯七日丁酉合葬於齊州歷城縣東南三里舜山之北原禮也，繼子賓，子游，子幼侍起庭，聞鼠牙之訓，恭惟斷織，麟角之功，明經之向欲登，孝子之慈親奄謝，嗚呼，昊天罔極，叩地何，痛風樹之莫停，草之奚逮，爰刻翠石，永記其詞，銘曰，山美，邦國樵英，如珠出漢，似璧暉荊，我有良哲，器宏才富，章台延譽，河湄功懋，劍術無偶，文心獨秀，上邑羽儀，人倫領袖，豈善，祖奠晨奉，馬並轡，義賓接踵，草春色，松貞煙隴，遂風長，添愁雲重，用鐫沉石，式銘英，男三，
大唐正議大夫持節仙州諸軍事守仙州刺史上柱國司馬公故夫人范陽郡君盧氏墓誌銘並序夫人諱范陽人也，營丘胙土，司盟作霸，沛鄉樓開，異姓封王，飛步九垓，則仙公得道，升榮八座，君子為儒，碩德鴻名，代列青史，曾祖義恭，皇朝工部侍郎，邦土是司，飾材居要，祖少儒，皇雍州司馬，元佐之選，髦士攸宜，父貞慶，皇虞部員外郎，通籍瑣闈，薰衣粉署，夫人稟自華緒，嬪於令族，以坊鯉之妙，儷水鏡之明，德禮溢於閨門，言容最於彤管，而福將難恃，禍倚何深，以開元十一年十二月十八日遘疾，終於毓德里私第，春秋有一，以十二年三月十日，窆於河南之邙山伯樂原禮也，蘭摧春秀，堇落朝榮，原阡坦其橫列，陰堂其不曉，圖徽翠琰，以志泉扃，其詞曰，周封齊國，漢立燕王，鼻祖攸啟，耳孫其昌，自晉自魏，世建旗常，惟曾惟考，邦家之光，題輿佐，列宿為郎，誕斯婉淑，來儀君子，好葉琴瑟，行規圖史，中饋內則，音徽不已，截道何迅，悲谷方淪，香奩滅，綺帳生塵，龜書口吉，馬鬣封新，蒼蒼松賈，千秋故人，
大唐前徐州錄事參軍太原王君故夫人博陵崔氏墓誌銘並序夫人諱金剛，字金剛，博陵安平人也，伊始太岳登樞，農皇立國，營丘列壤，尚父開家，漢亭伯之文章，魏季之清直，鴻蔓森錯，特為盛門，曾祖仲方，隋虢州刺史，禮部尚書，太常卿，國子祭酒，金紫光祿大夫，封固安郡開國公，惟天生德，與世作程，入司秩宗，出鎮邦國，松賈已遠，風猷尚存，祖民令，隋朝請大夫，榮州臨真縣宰，通事舍人，襲封故國，禮樂資身，衣冠錫胤，乃司銅墨，又掌綸言，時多束帶之容，俗仰絃歌之政，父承福，皇朝左司郎中，齊，潤等五州刺史，越，廣二府都督，封博陵郡開國公，贈汴州刺史，揭日偉才，沖星遠氣，牧彼七郡，杖犀旌而邁德，秉茲一心，憑帝猷而闡化，夫人玉則比潔，蘭其有芳，承弈世之精范，有宜家之令則，笄歲歸於王君，字庭玉，太原人也，相彼仙系，卜惟靈長，誕生淑人，與淳默，從官累任，所至有聲，到今稱之，不其然矣，乃克從作合，如鼓瑟琴，禮絕闈閫之言，詩美河洲之詠，夙夜有恭謙之德，水火備勞之勤，服浣濯而鄙鉛華，幕酒漿而禮賓客者，蓋婦人之能事也，有一則美，況聞兼之，夫生死者物理之大期，短者性命之恆數，古先攸爾，賢達同歸，越開元十二年困敦歲仲春壬子遘疾，終於洛陽歸義里之私第，春秋八十有一，嗚呼哀哉，夫人存以享榮，歿不稱天，曲池華館，翼子謀孫，苟齊三樂之心，寧假百身之贖，然而罔極之哀，孝子之至也，遺掛之痛，良人之情也，履霜路而增感，撫偏幼以永懷，亦自昔然，爾以其年夏壬寅，權厝於邙山南麓禮也，惟夫人載備柔嘉，允光洵慝，閨門之內，穆若清風，天乎匪仁，曾不偕老，嗣子仲甫，哀哀骨立，欒欒棘心，願刻徽聲，傳之不朽，薄才見，敬述銘云，何彼矣，華如桃李，固安之孫，博陵之子，淑德光映，柔明濟美，於以有行，作嬪吉士，亦既作合，如鼓瑟琴，道光主祭，禮中悉心，靈報爽，歲月恩深，從永逝，逝者難尋，尋逝者兮使神傷，于嗟閉骨洛之陽，山有木兮遠蒼蒼，空令過客共沾裳，開元十二年歲次甲子二月壬子朔十三日壬寅朔撰日，
大唐故錦州刺史趙府君墓誌文並序開元拾貳年歲在甲子貳月辛卯朔壹日辛卯原夫混沌將辟，清濁乃位，君臣既著，文武郁興，因古而觀，賢俊紛至，暨乎純粹挺質，海岳資靈，群懿在躬，眾能咸與者，則我使君公得之矣，公諱潔，字思貞，天水人也，出自辛高辛之後，高祖弈，北齊左六驃騎府左車騎將軍，曾祖，周使持節景州諸軍事景州刺史，祖穆，隋登州別駕，朝散大夫，上柱國，縑緗畢奧，文史稱材，且迂王祥之德，行牽龐統之任，父澹，光州參軍，終於利州司法，簪蟬積襲，問望雙舉，器宇沖邈，風神稟然，寮挹其閑雅，吏人欽其盛惠，苗而不秀，凋其國華，公去垂拱中武舉及第，制授左羽林衛長上，天軍擁劍，中壘屯兵，既赳赳而可觀，亦鏘鏘而有序，後制舉英雄蓋伐，詞令抑揚，公第以甲，授左領軍衛司戈，粵奉鉤陳，是司闌，苦節凌厲，稍遷左衛司階，屬柳城狼戾，榆塞猖狂，王師出征，頻喪其律，公受黃鉞，陟之無勳，制授左領軍衛河南府金谷府右果毅都尉，尋轉右衛京兆府平鄉府折衝都尉，日慎一日，久能弘道，俄充中受降副使，塞垣地險，胡騎驕，挺武庫之戈矛，當凶奴之要害，五載鎮壓，風塵不動，公之力也，有制嘉之，擢為右金衙衛河南府竇圖府折衝，時蠻陬作梗，制擇良，授公使持節錦州諸軍事錦州刺史，公自下車問政，褰帷字物，恤隱求瘼，風化冀漸，厥土百姓，古生梗，詎荷仁明之德，潛行梟鏡之謀，奄此非命，終於夷落，於是天子作怒，諸將憤心，短兵萬計，洪舸連軸，期以不日，其鼷頸，仇其怨也，公之薨年，春秋六十有七，葬於河南府邙山盧村南原禮也，至孝期璧，恐鯨飛東岱，龜化南溟，不鐫有道之文，誰識黃昌之墓，銘曰，洪荒既判，君臣以立，代不泛賢，惟材是急，公之降靈，海岳之精，出身事主，爰司禁兵，鴻漸於干，蔦遷於谷，司彼戈矣，制授其祿，其德日新，戡寧歲積，階陛之任，劬勞無犬，惟忠惟孝，允文允武，功立清夷，宦超赤府，眷彼陬落，殲我良人，式鐫貞石，永誌窮塵，
大唐故中大夫守內侍上柱國渤海高府君墓誌銘並序麗正殿修撰學士校書郎孫翌字季良撰夫勞息之理，達人一之，然時當大明，職近皇位，父子並肩而事主，君臣同則多歡，而萬石之慶，一朝無怙，可不悲矣，府君諱福，字延福，渤海人也，啟土受氏，明諸典冊，曾祖權祖，祖父護，並介如石焉，厥有全操，安時處順，憂患不能入，懲忿窒慾，軒冕莫之榮，且彖貴隨時，雅明尊祖，我府台議從政，有光前烈，傳曰，九變復貫知言之選，此之謂矣，府君幼而晦名，長而藏用，體敬仲之慎，兼伯楚之忠，解褐拜文林郎守奚官丞，秩滿遷本局令，稍轉宮闈令兼竭者監，竊以聖人之教，父因子貴，府君之寵嗣曰力士，我大君之信臣也，頃國步多艱，而守謀立順，以功拜右監門大將軍兼食本邑，盡力王室，志存匡輔，元勳爛然，天眷攸屬，府君以大將軍之故，特拜朝議大夫守內侍員外置，尋遷中大夫，正除本官，出入四代，凡更六職，行不違仁，言必合禮，由是無黜擯，無怨尤，恭而能和，簡而且肅，德著於宮掖，名成乎寮友，而稟命不融，識者欷，以開元十一年十二月廿五日終於來庭里之私第，春秋六十有三，大斂之日，天正遣中使臨吊，絹三百匹，明年太歲在甲子，正月壬戍朔廿一日壬午，遷窆於京兆府白鹿原之西隅禮也，緣喪事儀衛，並皆官給，可謂哀榮始終，禮洎泉壤，初，府君旁通物情，往往造極，以為生者神之主，死者神之歸，歸乎本真，曷足懷也，乃謀龜筮，相川原，經兆域，畚封燧，自為安神之所，而松賈蒼然矣，君子謂高公於是乎知命，府君自公之餘，存乎上善，每持專一之行，深入不二之門，范聖容，寫真偈，雖衣食所窘，此心不易，斯又回向之能事也，將軍茹荼長號，哀述舊德，竊慚不敏，敢讓其詞，銘曰，佳城一閉兮三千年，棘人欒欒兮訴窮泉，出郭門而一望兮，見隴樹之生煙，君寧見賓御之惻默，皆撫墳而涕漣，
大唐吏部常選夏侯君前妻樊後妻董合葬墓誌銘並序昔漢朝太傅，實謂權門，晉室郎中，嘗聞連璧，積善餘慶，公之襲焉，公諱璿，字勵，其先譙國人也，養高不仕，婆娑園林，三十有室，先援於樊氏，百年偕老，後締姻於董門，琴瑟則先後俱調，松蘿冀歲時長茂，不謂塗塗朝露，二彼盍先，冥冥夜台，一茲永訣，樊氏河東人也，春秋三十有九，三從早著，四德夙彰，董氏隴西人焉，春秋廿有六，五車攸鑒，八音克閒，染翰飛毫，風雲生其箋彩，扣商發徵，草木變其英蕤，天不遺，降年不永，蘭儀奄謝，絕佳人於北方，桂棹行遙，喪美人於南浦，前後二氏，並卒於河南府里第，章台有騎，待盡何時，泉路無花，同攀何日，即以開元十二年正月廿四日同遷厝於周東之上原禮也，洛陽城北，遂有思婦之台，邙山之南，還起望夫之隴，倏而來兮忽而往，朝雲輕兮暮雲重，白玉白兮長埋，青松青兮日拱，猗歟鄧伯，歎天道之無知，彼美孔丘，臨逝川而有閱，其詞曰，洛城之外，邙山之下，地鄰控鶴，台疑走馬，蕭瑟雲樹，蒼茫煙野，一泉扃，空傷行者，
唐故前同州華池府別將李君墓誌文並序君諱琦，平棘人也，其先以指樹生宗夙老成之德，發石飲羽，爰旌壯武之名，自是代有其賢，遂廣斯族，君曾祖師，隋歷貝州清河縣令，祖琛，朝散大夫，歷虢州閿鄉縣令，父敬忠，游擊將軍，歷晉州德仁府果毅，並文武未墜，而貞固實存，騰馥於前，播勳庸於後列，君以蔭子，備衛天街，年考計登，爰從朝選，每以勇過賁育，智出良平，既以少遭閔凶，長違庭訓，不琢瑚璉，克襲箕裘，調有常司，始補同州華池府別將，而王事靡鹽，邊役恆途，每挫胡鋒，宣功日下，嘗申漢代，飛將雲中，國錫殊勳，軍資厚祿，豈而居育之疾，奄構，負杖之歎遄興，閔幽泉於九重，虧成山於一簣，以春秋三，開元十一年十二月廿一日，卒於道政里之私第，嫡子葩，號擗無依，攀慕何及，龜筮襲吉，以開元十二年正月廿一日卜宅於邙山原禮也，古往今來，天長地久，匪刊銘石，孰雲不朽，其詞曰，哀是無祿，皇天匪仕，干城移寵，重泉掩珍，墳草空列，隴樹徒春，纍纍兮千古，猶傷乎四鄰，
唐故銀青光祿大夫博州刺史趙郡李府君故夫人彭城郡夫人劉氏墓誌銘並序夫人之季前太子舍人居簡撰維開元十有一年季秋壬午，彭城郡夫人劉氏薨於河南私第，春秋知命，嗚呼哀哉，泣盡行路，悲纏徙鄰，哀哀孝子，永訴穹，粵逾年春既望，將遷祔於河南平樂鄉北邙原禮，遣奠斯臨，塗萏成列，遲遲曉青，遠入空陰，寂寂高堂，旋驚象設，嗣子宓等，攀罔極，假文詞，顧慚蕪淺，哀以敘之，本乎豢龍命氏，累分唐帝之宗，斬蛇開國，交則漢王之季，軒裳雜襲，鼎戟森羅，榮乘千苦，芳滋葉，烈曾任齊威將軍，入隨魏清邑宰，望諧燮贊，道在卷舒，雅全吏隱之心，嘗布衣冠之口，王父行之，隨普慈郡治中，唐永樂縣貳，體道怡神，逮親為政，確守沖退，深誠滿盈，咸推不世之材，俱偶非常之際，苟從醉眾，暫起旌招，竟老丘園，必歸蒙正，皇考延慶，射策甲科，捧檄累任，梅福作尉，陶潛罷職，時其宜也，識者冤之，夫人生自德門，幼而洵慝，有公宮之令則，奉師氏之明訓，及笄歲，歸於府君，其奉上也恭，其臨下也惠，享獻不忒，威儀式敘也，誰其屍之，有齋季女，初府君之祿未厚也，素詣清真，室同夷惠，夫人身衣浣濯，樂共簟瓢，損金翠以贍於遺孤，潔藻致美於賓祭，至如絕甘分少，履信固窮，雖君子之用心，諒夫人之為佐也，夫習禮者人所難而我所易，則理家之法作范於姻，居尊者人所易而我所難，則從子之規必咨於童孺，君子是以知夫人之醇備也，焯哉標映，穆若清風，休命自天，寵章伊錫，府君之加銀青也，增封彭城郡夫人，詩所謂惟鵲有巢，禮所謂從夫之秩者也，洎府君即世，殆不勝喪，比斂將絕，凡至於再，人謂皇天輔德，華登壽，奈何曾不及期，奄其雲逝，悲夫，豈同穴之誠，誓口共盡，將結之義，期不獨生，則古之高行者，何以如此，若乃棲心禪寂，率性空慧，始終任道，宴息歸真，洞冥機玄，在語常默，固不可量已，居簡幼罹閔凶，長於仁姊，頗聞義教，實稟柔明，今幽壙式旌，終天永訣，愧不能身先泉壤，敬奉徽音，屑涕而書，百不存一，昔府君之從達葬也，盛德大業，克播先銘，而今斯文，亦所不取，銘曰，翼翼夫人，秉心淵峻，必聞典禮，載光淑慎，自令族，作合世家，蹇安在陋，泰鄙從奢，誰謂道遠，弘之以德，動偶清規，化成柔克，幽山幕兮煙雨深，平野蕭條兮灌莽吟，豈悟仁賢長此，于嗟天地也何心，御溝仙閣中天起，千秋萬古東流水，水不絕兮，懿不滅兮，有吾姊兮，
曹氏譙郡君夫人墓誌銘並序夫嚴霜瘁草，獨歎蘭摧，驚飆拂林，偏傷桂折，人誰不死，嗟在喪賢，伊賢者何，譙郡君夫人是也，夫人曹氏，諱明照，曾祖繼代，金河貴族，父兄歸化，恭惟玉階，惟孝惟忠，允文允武，夫人柔馨在性，婉淑呈姿，妙川組於閨闈，潔於沼，年十有八，適左驍衛將軍折府君為命婦，六禮猷備，四德凝姿，孟氏母儀，宗姻酌其訓，曹家婦禮，里揖其風，豈謂石破山崩，奄從傾逝，以開元十一年十月八日終於居德里之私第，夫人春秋不或，即以其年十一月廿三日遷窆於金光坊龍首原之禮也，慮樹偃千年，人移百代，式刊方石，乃為銘曰，天街既形，髦頭有經，經緯相汁，夫人誕靈，如何孤應，危露先傾，悼逝川之不返，敢平生而著銘，
大唐故肥鄉縣丞田府君墓誌銘並序肇自媯後，育於姜國，我之命氏也，四豪稱貴，一言寤主，我之代祿也，克繁祉，今見其人，君諱靈芝，字先奇，河南武臨人也，乃祖諶，定州長史，烈考嶠，滕王府記室參軍事，葳蕤聯芳，若斯之盛也，公即室府君之塚子也，容止頗重，眉目如畫，棋稱妙，酒有德，若交結之道，則浹於海寰矣，與前相中書侍郎蘇公有忘言之契，驟聞獎拔，君輒拒之，議者以為達命君子也，自勳衛授袞州瑕丘縣尉，喜而養親，豈伊毛義仙就吏，且同梅福有使者，以清白聞，尋授州肥鄉縣丞，亦既至止，果於從政，方將逐日東鶩，順風南圖，何神理不忱，愆我介福，以開元十年九月十日春秋六十有一，遘疾終於廨宇，嗚呼，人生若過，豈莊子之寓言，天道無知，嗟鄧侯之不嗣，夫人太原王氏，安州吉陽尉令軌之元女也，炯儀月皎，柔范蘭郁，年先逝，且詩人同穴，夫子合防，又古制矣，粵以開元十有一年同祔於洛陽北邙之東原，遵先志也，朝野失聲，風雲改色，仰舊都之喬木，泣新墳之宿草，僕永懷前好，式旌厥德，詞曰，允矣斯人，維烈無競，鄒邦著績，漳浦毗政，親朋兮宛然，生死兮忽焉，丘壟兮陰煙，余將夫昊天，
大唐故前鄉貢明經上谷寇君墓誌銘並序寇釗字尼丘，上谷昌平人也，烈曾祖皇朝太中大夫，歸州刺史諱覽，烈祖皇朝通議大夫行曹州長史，上柱國諱思遠，朝議郎風任大理寺主簿上柱國洋之世嫡也，昔母氏方娠，便律胎教，洎乎載誕，日聞岐嶷，秀眉明目，儼若宿成，弱即不弄，長而悅記，逮志於學，百家九流，無不窮究，初為春秋左氏傳，後慕一門七業之舉，改為禮學，不逾百日，略皆暗誦，年十八，郡舉孝廉，射策甲科，於時同歲數十人，君為其首，京師籍，是以有神童之目，為子孝盡色養之誠，立性謙極溫恭之道，聞善如不及，見惡必自，雖處窮僻之所，家人大小未嘗見其愆惰，故朋友鄉黨推其信，仰其仁，勤學不倦，浸成心疾，春秋廿三，以開元十一年十月廿七日終於洛陽審教里之私第，屬纊之際，余息僅存，陳鞠育之恩，敘違離，
大唐前益州成都縣尉朱守臣故夫人高氏墓誌文並序夫人諱嬇，渤海人也，其先蓋自虞為四岳，佐禹平水土，有功封於呂，歷夏，商數代，始有齊國，子孫食焉，是公源流，命我高氏，迨春秋稱敬仲之德，炎漢美孝甫之才，可謂風烈有素，明德光大矣，曾祖子，皇朝宕州別駕，祖侃，左衛大將軍，父崇文，韶州長史，並碩德茂功，庇人康俗，允崇勳業之重，克嗣箕裘之政，夫人玉質清映，冰心皎潔，儀形敏，儼如神仙，故知君子好逑，以宜家室，尚未笄歲，允備成人之美，故年十三，歸我朱氏，夫其盥漱，親飲食，惠訓無倦，黼黻有章，服勤以奉上，鳴謙以撫下，功言無雙，容德絕代，心可照物，樂必探微，綜此數者，孰非才歟，故燕居申申，以保偕老，每讀梁鴻傳，彌增伉儷，忽諷安仁之什，更切存亡，嗚呼，享年不永，以開元十一年六月廿二日遘疾，終於洛陽縣界毓財里私，春秋卅有七，夫人素履純固，機警弘雅，風旨含其朗韻，動靜允其閒和，所謂幽芳在林，懿此光澤，而韶陰未半，雕我華，噫夫，朱公痛是亡也，勤飾終之禮，故擇其美賈，篤厚亡之誡，亦斂以時服，以其年十月廿五日，葬於河南縣河陰鄉界邙山百樂塢之北原禮也，嗣子先願，自勸，允諒等，風枝切慕，欒棘摧心，深惟孝思，長號泣血，既而墨龜以吉，黃腸啟幽，式存刊石之文，以備陵夷之變，銘曰，溫溫恭人，灼灼淑女，爰偶琴瑟，式諧燕語，威儀孔修，令范克舉，明惟敬，宜家既彰，恭事祖考，允協蒸嘗，閨閫之秀，蘭信芳，春風和，華方結，繁霜早降，蘭苕斯折，夜壑舟移，高唐雨絕，哀哀諸子，煢煢在疚，彼蒼者天，毒我哲婦，乃終乃始，啟足啟手，歿而猶傳，千載不朽，
大唐故張君墓誌銘並序君諱敝，字子開，南陽人也，鵲印傳芳，孤星命氏，晉臣相，代有其人，白水清河，冠冕赫弈，祖隋文林郎，邊韶經，器涵通博，晁錯三道，詞雅高議，對策甲第，降為散節，遁堯避禹，不祈人爵，雖松柏無改，而桑榆有期，謝敷高人，與少微而並，任公智鑒，隨武擔而俱折，君之嗣，天縱英靈，解褐衛州共城尉，淥竹猗猗，無以方其雅操，清淇森森，未足比其波瀾，清白見知，權豪斂跡，遷宋州碭山主簿，漢祖龍潛之地，丁公鳩井之鄉，吏畏其威，人懷其惠，繡衣採訪，紫誥頻徵，又遷并州陽曲主簿，翊佐一同，參謀百里，材高位下，崔不樂，秋風明月，張瀚思歸，斂衽掛冠，杜門終老，蒙城莊子，雖存虛白之規，蜀郡揚雄，終纏太玄之疾，春秋六十有一，終於私第，開元十一年十月十七日，與夫人太原王氏，合葬於邙山之陽，惜哉兩劍，俱沒延平，嗚呼哀哉，男儇，玉田生玉，珠泉孕珠，哀毀過人，絕漿泣血，恐山移海變，莫知樗里之墳，地久天長，詎辯滕公之墓，勒銘黃壤，式播清猷，詞曰，北燕垂范，西蜀降靈，既修博物，又著真經，暫游北帝，永絕南溟，一從蒿里，長瘞松扃，鶴吊未旋，烏墳已畢，斷雲淒慘，晚風蕭瑟，山有霧，隴寒無日，吁嗟滕公，來居此，
大唐故冀州堂陽縣尉楊公墓誌銘並序奉義郎前行亳州山桑縣主簿徐大亨撰君諱瓊，字亮，弘農湖人也，錢來峻，貝闕長津，河英多異，岳靈繁出，震賜聯傑，譽動西秦，彪循世榮，聲華東漢，乘朱輪之美，榮耀當年，受白環之祉，芳流後葉，曾祖三通，隋延州弘風令，政淳理洽，化簡風清，東阿之績累施，西華之誠克著，祖仁素，養高不仕，谷神林壑，樂道琴書，類顏子之得性簞瓢，並梁君之坐輕州縣，父師貴，唐袞州博城縣丞，政以禮成，仁以接物，比贊百里，屈任陸安，宣慈之德尚餘，弘懿之芳猶烈，家聲祖德，玉振金相，君即博城之元子也，天假其才，神奪其魄，拾青早擢，綬黃斯美，浮生不永，靡就南昌之仙，休死載長，路掩北邙之隴，以開元十年四月十七日遘疾，終於洛陽會里之私第，春秋有五，嗚呼哀哉，即以開元十一年十月十七日，遷葬於河南縣河陰鄉界邙山伯樂塢之北原博城府君之塋左禮也，惟君持身訓儉，待士思恭，言必有忠，動亦合禮，六藝備用，三端獨高，方欲冀其良圖，以貞大用，豈謂降年不永，徂齡奄及，泉門夭舟楫之材，王室絕股肱之望，固足悲矣，不其惜哉，嗣子禹等，年在幼沖，哀深孺慕，號天不及，宅兆方安，恐無紀於黃壚，敢銘芳於玄石，其詞曰，生榮死哀兮萬事畢，楊風薤露兮聲慘慄，黃壚冥冥兮無白日，崇邙鬱鬱兮修墳出，悲兮悲兮掩室，
大唐故袞州博城縣丞楊公墓誌銘並序通直郎行河南府王屋縣尉敬弘亮撰君諱璿，字師貴，弘農湖人也，夫源吐注，濫觴涵赤泉之緒，層構穹崇，炳靈應縹蓮之岳，西都軌躅，交映十輪，東京袞冕，聯暉四葉，向敘傳，詳略可聞，曾祖仲華，隋蒲州安邑尉，祖三通，延州弘風令，並聲著廉能，鏘上代，父仁素，養高不仕，譽流貞白，玉振當年，君誕秀星辰，孕靈川岳，藍田蓄潤，不無待價之姿，赤野含胎，即有照車之色，學能知道，才不曠時，符彩射人，音容軼俗，總角獲見，高人許其不凡，褫巾入仕，識者知其無遠到，解褐幽州昌平尉，傍控薊門，斜連易水，名膺一命，居梅福之班，地即三軍，每蓄荊軻之勇，秩滿，遷袞州博城縣丞，俗雜厥鄉，境分曲阜，風頹千古，人資一變，鳴琴是贊，狎彩翟於春皋，美錦無傷，諧舞鸞於夏序，位不允量，道屈於時，州縣勞人，晦明成疾，八門未入，勁翮的於雄飛，千里方馳，絆驥先於過巢，以聖曆二年十月十五日遘疾，終於博城之官舍，春秋五十有五，嗚呼哀哉，夫人河內常氏，以開元十一年十月十七日合葬於洛陽伯樂塢之北原禮也，惟君量苞萬頃，藝總三端，下寮沉跡，長繩不系，千年睹日，遽留愴於佳城，三月戒晨，奄纏悲於舊館，長子冀州堂尉亮，不幸短命，陪於塋左，少子豫州朗月主簿斐，屺岵無依，荼蓼增慕，卜宅洛，兆順崇邙，恐柳化昆墟，桑生渤，刻音徽於翠琰，紀年祀於玄銘，詞曰，長河委輪，太華掌，地實炳靈，寶見滋液，惟父及祖，玉質金相，照勳和肆，暉映周行，洎君安卑，雄飛發歎，黃中通理，清河屈絆，蒲葵未返，松賈成行，霧苦玄塚，風悲白楊，丘壟平蕪，形寞，于嗟共盡，永懷可作，
唐故三十姓可汗貴女賢力毗伽公主雲中郡夫人阿那氏之墓誌並序駙馬都尉，故特進兼左衛大將軍，雲中郡開國公踏沒施達千阿史德覓覓，漠北大國，有三十姓可汗，愛女建冉賢力毗伽公主，比漢主公焉，自入漢，封雲中郡夫人，父天上得果報天男突厥聖天骨咄祿默啜大可汗，天授奇姿，靈降英德，君臨右地，九姓畏其神明，霸居左衽，十二部忻承美化，貴主斯誕，天垂織女之星，雄渠作配，日在牽牛之野，須屬家國喪亂，蕃落分崩，委命南奔，歸誠北闕，家婿犯法，身入官闈，聖渥曲流，齒妃嬪之幸女，住天恩載被，禮秦晉於家兄，家兄即三十姓天上得毗伽煞可汗也，因承澤，特許歸親兄右賢王墨特勤私第，兼錫絹帛衣服，以充糜用，荊枝丹合，望花萼之相輝，堂棣未華，遽風霜之凋墜，春秋廿有五，以大唐開元十一年歲次癸亥六月十一日薨於右賢王京師懷德坊之第，以其年十月癸巳朔十日壬寅葬於長安龍首原禮也，天漢月銷，無復妝樓之影，星河婺散，空餘錦帳之魂，男懷恩，兄右賢王，手足斯斷，雁行之痛於深，膝下長違，烏哺之情永絕，雖送終之禮，已啟松塋，而推改之俗，慮為蕪沒，撫貞石以作固，鑿斯文以為憑，庶海變可知，田移物或，其詞曰，貞石以作固，鑿斯文以為憑，庶海變可知，田移物或，其詞曰，倏辭畫閣，永臥荒墳，人生至此，天道寧論，日催薤露，風急松門，千秋萬古，寂寞孤魂，
大唐故王府君夫人故贊皇郡太君趙郡李氏墓誌銘並序夫人姓李氏，趙郡贊皇人也，黃帝元孫高陽氏之苗裔，暨庭堅而謀九德，逮伯陽而著二篇，茂績增祉，玄宗演慶，牧為趙將，始建號於武安，齊匪漢臣，尚稱賢於詎鹿，實昭乎史冊，克濟乎祚胤，曾祖祖欽，齊開府義同三司，封竟陵郡王，禮備歌鐘，庭分金石，功傳車服，門駐旌麾，祖德瑋，隋江夏郡司戶，書佐敷厥，荷茲世祿，父文敬，皇朝鄧州內鄉縣令，訓農勸學，秉哲象賢，夫人法坤而柔，從兌而悅，習玩詩禮，銘佩箴訓，貞心照玉，峻節凌霜，既笄而行，歸於王氏，王公即皇朝遂安長公主之子也，一門三主，同日五侯，借殿既居，求郎未拜，尋授太中大夫定州鼓城縣令，干鴻始漸，隙駟俄移，夫人琴瑟中亡，梧桐半死，若藩姨之失翼，如杞婦之崩城，練志飾躬，服勤乎浣濯，潔沃盥，致虔乎祀，而子熊等，少傾乾蔭，長沐閨慈，教漸於斷機，器成於琢玉，熊歷官駕部員外郎，庫部郎中，洛陽縣令，申，郢，光，潭四州刺史，夫人初封贊皇郡君，及以子貴，改封太君，而熊也不天，亦既雲逝，太夫人賢夫玉折，愛子珠沉，敬薑是儀，哭分於晝夜，恭伯早死，誓著於丹青，不廢延，無忘榛栗，端操履潔，惠洽於幼孤，正位凝命，澤加於宗黨，第三子象，頃任虢州閿鄉縣令，緝和人紀，稟受天經，太夫人因隨而在焉，慈顏和也，居未幾，而縣東南忽湧一泉，溜吐金沙，波含玉液，太夫人洗心調膳，常汲而取斯，時議所嘉，僉以為王君孝感之所致也，既而年侵時制，體嬰風疾，而像衣不暫解，藥必先嘗，積慶無徵，金丹化矣，傾曦不再，風燭催焉，粵以開元十年九月十四日，薨於閿鄉縣之官舍，春秋七十有七，即以開元十一年十月十日，合葬於河南縣河陰鄉北邙山之南原禮也，嗚呼，青楸搖落，畫柳逶迤，路出孟鄰，猶疑三從，魂歸滕室，還愴雙沉，子象等，毀甚高柴，哀過吳隱，其往也如慕，痛結泉扃，其返也如疑，悲纏風樹，昆吾恭聞教義，素忝婚姻，摭實徵詞，稽諸彤管，傳芳播美，刊於貞石，其銘曰，光昭華緒，肇自高陽，德因馬盛，祚為龍昌，經文緯武，列土封疆，誕敷貞淑，亦既允臧，家事則理，閨儀載睦，箴規作鏡，禮義為服，，惟梅有三，惟珈有六，百兩雲御，光乎姻族，既榮於室，因夫之秩，乃貴於門，從子而尊，披圖閱史，秉德立言，如何不淑，神理寧論，昔時西邁，板輿晨戒，今日東歸，柴血朝揮，超遙川路，淒切庭闈，哀哀罔極，陟岵何依，楚挽方進，金鉦啟引，靈需稍移，銅魚拂池，霜雕蔓草，淚染風枝，遺音不，彷彿於斯，前衛州司馬上柱國杜昆吾撰，
大唐故中大夫行定州鼓城縣令王君墓誌銘並序君諱玄起，字子昇，太原祁人也，後漢司徒允十四代孫，自周儲賓帝，秦將，仙胄嶽立，華宗雲曼，魏晉已降，周隋之間，名流德業，繼美於圖史，孝子忠華於譜牒，瑤構千仞，寶原萬里，王氏之世祀也宜哉，高祖德，後魏侍中，開府同三司，尚文成公主駙馬都尉，涇，寧，河，渭，，同，宜，太，甘，涼，東雍，北雍十二州諸軍事十二州刺史，河間郡開國公，謚曰獻，配食周廟，周書有傳，曾祖端，周大內史，開府儀同三司，隋商，延，亳，許，鄭五州刺史，光祿卿，樂平公兼吏部尚書，改封修武郡開國公，見周書隋史，祖世郎，隋隴西東曹掾著作郎襲修武郡開國公，父大禮，皇朝右千牛，尚遂安公主駙馬都尉，綏歙二州刺史，衣冠禮樂，聲溢於四代，降華，榮歸於二葉，金貂玉珮，廊廟相輝，茅社竹符，山河不絕，其范，史筆載其詳，餘慶氤氳，像賢休赫，君即歙州府君之長子，含純懿之，柔嘉之姿，抱義而行，戴仁而處，生膏腴之地，守以沖和，在鐘鼎之門，耽乎墳素，昔執親喪也，勺飲殆絕，溢米僅存，縞練已登，春秋逾感，終身永慕，不襲萊氏之綵衣，崇福報恩，仍捨平陽之甲第，君子稱其孝焉，及從王事也，屬淮甸作忒，江郊不開，君時為宣州司戶參軍，主上委之以兵革，直氣素飽，義聲先震，佳兵電飛，群孽霜掃，朝廷壯其忠焉，以功授朝散大夫行和州歷陽縣令，三命滋恭，粥以糊其口，一同垂化，脂膏不潤其身，理有能名，官無留事，御史韋安石廉君清白，狀聞，除太子左司御率府長史，紀綱環衡，趨侍宮朝，歲滿調補定州鼓縣令，鳶故國，涉他所守，趙際燕垂，舊稱難化，人康俗富，不俟期月，時也天子告成於嵩岳，諸侯會計於洛師，君以葭莩，預陪典禮，人殊太史，不歎於周南，鬼召文，俄悲於地下，以萬歲通天元年四月十九日遘疾，薨於會節里第，春秋有八，嗚呼哀哉，惟君公族之良，士林之秀，儀形韶潤，善玉山，人思見之矣，變論清微，泠如瑤瑟，人不厭矣，宜亨遐壽，以登太階，如何彼蒼，殲我英士，越景龍三年十月二日，葬於洪池原，笳鼓曜終，山河送往，聖人之禮，偃斧開封，大夫之墳，樹楊為志，有子庫部郎中熊等，崩心浩泣，銜恤永思，敢綴輯其所聞，俾鋪宣於來裔，銘曰，國之出，被服忠孝，其聲赫哉，邦之彥，棲遲蒲密，厥化康哉，梁木折，纓委感涕，命不贖哉，佳城閉，海谷遷訛，德彌曜哉，以開元十一年十月十日改卜宅兆，移就河南縣河陰鄉北芒山南原合葬，
大唐故銀青光祿大夫守工部尚書贈荊州大都督清河郡開國公上柱國崔公墓誌銘並序公諱泰之，字泰之，清河東武城人也，其先烈山教農，代德遠矣，太岳掌禮，家法崇矣，佐周克商，功則厚矣，翼魏徇漢，忠亦至矣，故能炯光延照，令問飛聲，繼有格人，郁為冠族，曾祖世樞，皇朝上大將軍，散騎常侍，司農卿，武城侯，祖義直，紀，越二王，長史，陝州刺史，嗣武城侯，父知溫，中書令，肅烈之功，雍熙之業，紛備帝載，昭圖男史，公貽慶纂緒，全德誕靈，清秀內融，稟氣辰象，岐嶷外峻，降神河岳，襟懷萬頃，自含陽秋之度，標格千仞，立於風塵之表，故能詣十倫之極，總五常之中，言必有孚，行在無擇，忠烈於國，孝純於家，宗黨推仁，交遊服義，文典以麗，雅善緣情，學精而博，尤探經濟，年十有二，游昭文館對策高第，明年，調補雍州參軍事，安仁國士之年，早稱英妙，玄成丞相之子，初表象賢，丁中令府君憂，哀毀過禮，雖變除雲畢，而瘠猶甚，親故見者，不復識焉，君子以為難也，服闋，授太子通事舍人，轉左金衛長史，司賓丞，太子司議郎，加朝散大夫，上柱國，從班例也，除右史，俄遷職方郎中，仍兼右史事，朝侍階，記事於九天之上，夕游錦帳，起草於萬國之圖，任遇兼崇，聲華日遠，於時外戚干政，內嬖握權，將假中闈，圖危塚嗣，公以家承漢相，深東郡之憂，謀協陸生，Γ北軍之舉，乃與羽林將軍桓彥范等，共圖匡復，中興之際，公有力焉，中宗嘉之，拜太僕少卿，封安平縣開國男，兼衛王長史，居無何，奸臣武三思竊弄國柄，稍斥朝賢，出公為州刺史，政刑具舉，風澤斯洽，州人立碑碩頌德，於今存焉，三思等情惟盜憎，彌積嫌忌，轉德州刺史，又換梓州刺史，左遷開州刺史，降為資州司馬，歷踐險途，罔有寧歲，而行已以正，御物以仁，在邦必聞，所居咸理，今天子肇揚天光，克掃陰，君子道長，哲人用康，起為濟州刺史，未到官，旋拜國子司業，光祿少卿，判左屯衛將軍事，榮備內外，任兼文武，進之以禮，殷薦其忠，觀否泰之相循，悟為善之終吉，遷禮部侍郎，加銀青光祿大夫，謀行職修，上尊下睦，遷尚書左丞，闕綱咸補，弛條必張，又詔公詳理選事，士感甄明，時稱簡要，遷黃門侍郎，拜命之日，主上臨軒謂公曰，忠孝出卿一門，朕甚嘉尚，又顧謂侍臣曰，此人如野鶴之在雞群，不可多得，其見賞重如此，讜言聞於闈，直道盈於省闥，屬北狄不賓，邊守失御，詔公持節按撫諸軍，威略克宣，軍容斯振，丁內憂去職，水漿不入於口者七日，泣血三年，未嘗見齒，又有白鼠馴於廬側，冬┴抽於庭際，人咸以為孝感所致，服闋，驛召拜戶部尚書，進封清河郡公，位高八座，職宣七典，祚以大國，封諸故鄉，當代以為榮也，又屬降虜趑趄，時有背叛，詔公持節就而撫焉，公宣揚朝恩，示以逆順，一朝釋甲，委命使車，又轉工部尚書，曹署增韙，績用其凝，天不留，奄焉薨謝，春秋五十有七，以開元十一年六月七日寢疾，薨於京平康里第，慟興宸，哀洽縉紳，賓友摧梁，邦人輟相，有制追贈荊州大都督，詔葬之禮，事極哀榮，越以其年歲次癸亥十月癸巳朔五日丁酉，葬於河南府河南縣平樂鄉所禮也，子秘書郎承禮，孝思罔極，式圖揚名，乃刊石勒銘，用志泉戶，沔以虛寡，預宗屬，時忘貴介，見憶少游之言，嘗接從容，謬忝惠連之目，薄技效德，慚誄行於九能，永慕何追，獨傷懷於萬古，乃為銘曰，於穆高門，慶流後昆，誕良士兮，爰有令德，高朗沖默，人之紀兮，立言立功，祿位昭融，總繁祉兮，常百行，允歸於正，全終始兮，運仲業光，身歿名揚，浩不已兮，中書侍郎崔沔文，李迪，
大唐河南府陽縣丞上柱國龐夷遠妻李氏墓誌銘並序麗正殿修書學士右拾遺毋煚撰夫人姓李氏，諱，隴西成紀人也，高祖神通，出自太祖光皇帝後，唐受命封淮安王，歷右僕射，贈司空公，曾祖孝，右千牛衛將軍，貞觀初封高密王，贈滑州刺史，祖，歷房，忠，易三州刺史，封狄道郡公，父延明，中散大夫，睦，鐃二州司馬，德，趙二州長史，今任右衛率府郎將，天出仙潢，積潤流為九派，星銜建木，曾林吐成十枝，源則珠浦並洪，高蔭則玉山偕廣，夫人承先葉積勤之後，居德門持禮之，風範端明，聲姿妍穆，秉柔和之操，沖識本於天知，飾高潔之容，清規肇於生稟，非道則不語，非禮則不言，大明匪惟乎六行，正誼信過乎四德，年十有九，歸於龐氏，則河南府河陽縣丞夷遠之元室也，龐氏儒雅通，仁賢輝懋，夫人禮容崇絕，經教宣明，內睦二姻，外親六族，舅姑孝敬，郁成鄰里之儀，姨叔溫沖，光闡閨門之化，謝庭道韞，獨許臨沂有，辛氏憲英，居得南城之最，古之辯通節義，楚女魯姑，仁智賢明，鮑宗周婦，永言弘懿，曾何尚茲，嗟呼，天假智能，未昌胤嗣，神資聰慧，空謝年齡，苕華閉夕而銷滋，蘭苑藏春而韜馥，維開元九年十月三日，卒於東京洛陽縣興藝里之私第，春秋卅有七，嗚呼哀哉，粵開元十一年，歲在癸亥，十月朔惟癸巳，五日丁酉，旋殯於河南府河南縣邙山之原禮也，悲夫，母坤非，黃壚奪德，後月乖靈，蒼輪隱耀，流黃罷彩，無傳織室之霞，鉛素緘芳，空閉妝台之月，敢咨彤史，用勒青，其詞曰，倬彼貞柔，良人好仇，韶容鴛鳳，至德屍鳩，榛栗方薦，蘩正羞，美襟離乎得禮，覬闕之雲儔，奚浩露以驚夜，惜曾飆而動秋，星霾婺掩，月落娥收，槐火方遽，松塋遂周，移帳於先室，返靈需於舊丘，閉金扃之眇眇，泣丹旆之悠悠，猗猗帝族惟公侯，乃生淑德稱修，嗟其來兮時若浮，痛其去兮順若休，容衛逶遲兮指邙丘，隴路差兮樹行楸，萬古黃泉兮凍不流，兮徒悠悠，
大唐故雲麾將軍右領軍衛將軍上柱國北平縣開國公贈右嶺軍衛大將軍鮮于公墓誌銘並序公諱廉，字庭誨，漁陽人也，曾祖標，同開府儀同三司，謚曰襄，公祖緒，使持節驃騎大將軍，開府儀同三司，大都督，懷州刺史，贈大都督，涼，河，渭三州諸軍事，涼州刺史，謚曰景，公考仁敏，高尚不仕，並光克門構，享乎積善，慶洽子孫，有稱用捨，不枉道存之致，無虧永錫之業，公父有其子，身迨其祖，偉容大度，武果文經，起家拜右衛翊府隊正長上，尋遷右衛明光府果毅都尉，頃者，釁生宮掖，動感雲雷，君子建侯之秋，聖德龍飛之日，公畢心禦寇，錫莫重焉，拜雲麾將軍，布政府折衝，尋遷右領軍衛將軍，仍河源軍討擊副使，在師以律，處眾以貞，有制追入仗內供奉，遷北軍使，親掌兵符，警翊紫宸，威明鉤禁，尋加上柱國北平縣開國公，食邑二千戶，公榮而不高，嚴而不猛，勞而不人伐，功而不德，忠義之至，宜天龍乎，享年六十有四，開元十一年歲次癸亥六月一日甲午朔廿日癸丑薨於京兆安定里，乃下制曰，故右領軍衛將軍鮮於庭誨，夙以干能，累承榮，久在禁衛，頗著勒勞，不幸彫落，良用追悼，宜加寵贈，永經飾終，可贈右領軍衛大將軍，遂器物，每優恆典，粵以其年八月九日壬寅葬於長安城之西郊禮也，嗚呼哀哉，夫人北平郡君庫狄氏，有子早世弟承恩繼重，所恐聲光歇滅，鏤石猶存，增感之情，述之朽詞，曰，積善之家，餘慶不泯，寵以功立，忠由義敏，玉石既焰，仁賢同盡，身且可亡，令名難殞，開元十一年歲次癸亥八月甲午朔九日壬寅，
大唐故朝散大夫京苑總監上柱國茹府君墓誌並序君諱守福，京兆人也，蓋周之遺苗，鄭之遠裔也，昔六國分峙，茹姬為魏後之妃，七雄並爭，茹耳為韓王之相，自周歷漢，洎晉迄隋，朱轂華聲，金章紫綬，代有人矣，曾祖譽，祖宏善，並耿介清素，欽儒風，高蹈邱園，不仕於世，父行本，上柱國，魁岸長者，風神駿拔，載疇符爵，克著勳庸，君自始成人，預展心力，出入扃禁，宿衛先朝，武太后時，選補右領軍衛長上，考滿，授坊州仁里府別將，仍於定陵柙當畢，授隴州大候府果毅，君職雖戎武，而學重儒文，清慎自出於本心，廉讓實由其天性，書則尤工草隸，算乃妙洞章程，伯英慚其筆力，宏羊服其心計，藝術超邁，聲華日聞，屬開元祚興，選舉尤慎，特進王毛仲聞而重之，召為監牧都使判官，於是隴石巡檢，頻為稱職，遷懷州吳澤府果毅，孝滿，擢授京苑總監，雜掌農衡，考課元頻歷數職，判官如故，前後十餘歲焉，豈非碩人令德善始善終者也，君幼而聰敏，內崇正覺，行六波羅蜜，遵不二法門，性之自然，薰膻不咀於口，天之所授，經戒克銘於心，爰在吏途，雅操亦篤，雖王事鞅掌，劇務紛綸，而顛沛必依於仁，造次不侃言於義，嗚呼，行之難矣，斯人謂歟，粵以開元十一年四月廿九日奉使隴右道巡鹽牧，六月二日還至京，六日己亥遘疾，至八日辛丑，卒於長安休祥里第，享年三百三甲子四旬有二日矣，嗚呼，降年不永，穹蒼靡遺，鳴玉未擊而自摧，芳蘭不秋而先落，君初遘疾之時，呼集家人，告以死日，子女環泣，小大咸驚，君乃止之曰，生者物之始，死者物之終，終始循環，天之常道，又何足悲也，於是自為沐浴，衣以新衣，乃請諸名僧造廬念誦，君端坐寢床，精爽不亂，言話如故，誡囑無遺，果如其期，不侃言於驗，辛丑夜刻至子，奄然而逝，趺坐不動，左右無驚，異哉乎，所謂知命君子，代之奇人，河東薛氏，四德聯華，九儀克著，貞賢外播，溫孝內融，和鳳雖則先飛，神蛟終當重合，即以其年八月有九日合葬於城南香積寺原禮也，嗚呼，芻靈發引，白馬悲而不前，宅兆攸安，青烏卜而雲吉，冀龍山一變，知令德之猶，鰲海三，振青徽而不朽，乃為銘曰，洪大造，厥初生民，仕以行義，義以贊神，惟德可據，惟道是鄰，取則不遠，在乎伊人，伊人為何，生唐之域，筮仕明時，束從職，溫恭淑慎，濟濟翼翼，孝乎其家，忠乎其國，馳思元冥，樂道之精，匪由壯冠，發自弱齡，松筠勵節，冰鏡彌清，心歸正覺，口誦真經，捧戒珠兮不失，傳慧炬兮逾明，達人知命，吏隱王庭，有知於死，無惋厥生，猿坐入定，神遷不驚，倬哉若人，閱此哀榮，丹翻兮慘引，白駒而悲鳴，悠悠歸窀穸，千秋萬古松扃，
大唐嵩岳閒居寺故大德禪師塔記，大師諱元珪，李氏，河南伊闕人也，上元貳載，孝敬崩，度隸寺焉，宿殖德本，無師自悟，及少林尊者開示大乘，諮稟至道，晚年居龐塢阿蘭若，遠近緇素愛道者，不復勝記，至開元四年歲次景辰秋八月甲辰朔十日癸丑，終於龐塢，春秋七十有三，十三日景辰，權厝於寺北崗之東，至十一年歲次癸亥秋七月，乃營塔於浮屠東嶺之左大師味淨之所，而庭柏存焉，癸巳晦，奉遷於塔，從僧儀也，弟子比丘僧仁素等，刊此貞石，以旌不朽，
大唐故太子僕寺丞王府君夫人隴西李氏墓誌銘夫人諱普明，高祖孝孺，襲爵公虞鄉伯，曾祖善州司馬朝散大夫，上柱國，祖公湖州司倉，慈州呂令，朝散大夫，父隱吉，明經，恆州，夫人稟性令淑，少履名教，和上下以孝，義守心以貞，謹適太原王氏，諱楚賓，生三子，長子率府勳府衛，恭順禮讓，清慎廉謹，學博經史，書工草隸，措志霄漢，流思文章，苞仁恕之心，有濟代之願，雖未簪，已交遊朝貴，天子一知，卿相非晚，次子右衛率府勳府勳衛，守分簡訥，進退怡於長幼，少子阿九不秀，年六大京兆府里西原禮，夫窮通恆以開元十一年歲次癸亥四月乙朔十七日寢疾，終於河南府洛陽縣歸義里第，春秋六十有九，人生百年，七十者少，往古所，夫復何言，為秀作子非孝，代耕之養未申，此傷風樹，以其月廿六日庚申，遷於城北安門外河南縣平樂鄉河東里西南三里原禮也，六情酷喪，五內崩制，之痛，壘壘孤墳，感風之說，其銘曰，白日一辭，冥途長往，遺餘名德，寂絕影響，松林漸寂，泉門不開，存歿大分，終是增哀，
故宋州虞城縣令樊君墓誌銘並序君諱晉客，字晉客，南陽人也，其先周大夫仲山甫之也，昔雨漢龍吟，遞生豪傑，鴻門作氣，天下成功，外族稱賢，貴戚純穆，洪流茂緒，可略而言矣，曾祖泰，隋朝任洛州司戶參軍，祖伯通，皇朝任瀘州都督，父睿，皇任都水使者，繼代英靈，源深不竭，維岳降氣，誕生於公，節比貞松，學窮書禮，心同匪石，文擬風騷，爰自褐衣拜岐州麟游縣尉，調補金州孫事參軍申王府戶曹參軍，皇鑒融遠，擇才以官，懿君賢明，拜宋州虞城縣令，所蒞情簡，下車成化，威能肅物，勤以勸人，古之善政，曷雲比也，嗚呼，天不遺，贏瘵固嬰，以大唐開元十一年三月廿四日，終於京兆府崇仁里，春秋七十有四，知與不知，咸共流涕，惜其愛人有禮，為政廉能，未登沖舄之年，以別長安之日，以其年四月廿一日葬於河南儲河南縣北邙原禮也，子恆等，昊天罔極，扣泉壤而悼，擗地增哀，顧夜台而痛骨，茲金石，用表崇襟，其詞曰，爰自有周，英靈間出，乃公乃侯，作輔作弼，維天賦象，維岳降神，誕公於世，國有珍，木秀於林，風必先折，奈何彼天，禍此明哲，悲纏隴首，慘結霞端，題芳萬古，幽石乃刊，
唐故雍君墓誌銘君諱張，字興，其先淮南雍齒之後，因官而住，斯為臨上當郡屯留縣地人，曾祖，父諱元，字儉，春秋有五，去久視元年十一月八日，忽染於風，卒於私亭，夫人張氏，南陽郡人也，開元十一年四月乙未朔廿六日庚申，合葬於屯留縣東北一十七里平原禮也，東瞻雍水，淼東流而浮山，洪水湮而不沒，南臨降水，北望山，祀子雍道獎，號天罔極，泣血三年，永為銘記，一入幽泉，闃寂長眠，昏昏默默，無日見天，
大唐故潞州黎城縣令孔君墓誌並序公諱珪，字敬宗，其先魯國鄒人也，玄鳥開宗，紫麟垂范，英賢繼軌，家承徙籍之榮，人物昭彰，門嗣刊經之美，必復之慶，其在茲乎，曾祖業，隋任驃騎將軍，祖翼，隋任賁中郎將，父爽，皇朝任同州白水縣令，惟公橫代，角立邁倫，曾舉千里窪池之逸，百練昆吾之精，解褐任漢州德陽縣主簿，潤州丹徒縣尉，婺州義烏縣丞，歎彼君山，屢居卑位，眷茲梅福，獨守南昌，又授潞州黎城縣令，訓鯉趨庭，久傳詩禮，馴在野，夙著廉能，人懷惠以知安，吏畏威而遷善，居太丘而弘道，無忝仲弓，自彭澤以歸來，有符元亮，確乎養素，澹然辭滿，傲睨終古，優遊卒歲，以開元十一年六月十二日遘疾，終於延福坊之私第，春秋六十有八，即以其年七月十九日，歸葬於都城北邙山之原本塋禮也，式刊金石，傳之不朽，其銘曰，蒼芒窮壟，杳藹平原，俄悲薤露，奄松門，人事已矣，天道寧論，千秋萬歲，埋玉何冤，
大唐故中書侍郎贈衛尉卿河內司馬府君妻范陽郡君盧氏墓誌銘並序夫人諱某字某，范陽人也，昔游見若士，窮觀乎六合之外，學與康成，研精乎五經之旨，德盛者祀遠，善積者慶余，帶礪山河，開公侯國，風流人物，鑠燕魏朝，曾祖楚王，隋荊州司戶參軍，祖仁周，皇鄂州蒲蘄令，樂天知命而育德，藏器待時而政，父慎盈，汴州尉氏令，太子文學，大梁之都，少海之地，絃歌聞於宣父，翼成於惠儲，夫人生德門，系卿族，織川組不俟乎師訓，貞順柔明自成乎嬪則，行漸閨閾，聲殷姻黨，三星束楚，遠父平母行，七子梅，從鳳凰兆，中書府君孝以肥家，忠以華國，五百間氣，布之朝廷，西南得朋，宜以家室，逮事乎先夫人，雞初見姑，率先娣姒也，螽斯宜爾，示後子孫也，時府君綜流品，掌絲綸，宴柏梁，對宣室，筐篚將意，而日錫輜，附響而雲，會夫人早而不逾，多而以散，先意承志，四德積忠，自親及踝，六姻無外，唱隨左右，若塤篪琴瑟乎，家禮智周，朝章寵冠，以神龍元年十月廿三日進封范陽郡君，免難而封延鄉，人其異矣，知禮而與石，我其同諸，及梁木晨歌，帷堂晝哭，哀雖寧戚，情不過禮，柏舟靡慝，每重衛詩，板輿閒居，亦多潘賦，提攜孤幼，訓誘名節，恐不克家賢，常以嚴教子，長曰蒼，至之邑丞，次曰垂，益郡之從事，季曰望，游於國庠，夫人春秋未高，諸子兄弟向立，曼倩為食，喜按獄以不殘，士行歸魚，怒沉器以成誡，匪籍之說，故耆舊之言，謂仁必壽，逮百乘之轉，何神以欺，傾九仞之層構，以開元十一年癸亥正月遘疾，十一日，終於毓德里私第，歲六矣，悲夫，粵以其年二月丁酉朔十三日己酉窆河南府河南縣河陰鄉邙山之原禮也，飛飛旌，一去而無還，青青松柏，萬古而長已，子蒼等，泣以繼血，毀將滅性，惟立身之道，如慕如疑，揚親之名，不敢不識，大理正子婿也，徵其言，刊其事，後之烈者，此其程乎，其銘曰，中郎漢直，尚書晉儒，族既華矣，人之望乎，匪載英淑，亦生閒都，惠彩充懿，天與之符，織川組，我爰是圖，玉內密，椒桂外敷，惟左惟右，德從先夫，日訓日誘，言施諸孤，成母之法，為史之模，仁也必輔，神兮不孚，霜散青歲，月閉黃壚，像服雲倚，羽風軀，先有遠日，去無還途，松柏萬古，芬芳詎渝，
維大唐故曹州冤句縣令李公墓誌銘並序公諱敬瑜，字鎣璧，趙郡鼎族，曾祖元卿，齊之侍郎，祖太衍，隋司戶參軍，父登，皇朝渠州刺史，並文則潘岳花，才筆則張英草聖，公幼而岐嶷，長而倜儻，筆才學從政，家邦必聞，閱水驚東逝之波，落晷促西頹之日，開元九年十二月廿五日，終於私第，夫人鉅鹿魏氏，早懷四德，馳令譽於閨帷，後挺三從，標嘉聲于于女史，開元十年四月一日，就於捨矣，並十一年，同窆於北邙之陽禮也，嗚呼呼哀哉，所痛嶧陽山上，連殞雙柳，延平水中，齊沉兩劍，孤女孤藐，襁褓何知，哀哀可悲，乃為銘曰，彼蒼者天，世長燈滅，夫瘞瓊環，婦埋貞潔，暗雲愁，林悲鳥，佳城一三千歲，空有芳名飛不歇，開元十一年二月十三日，
唐故廣州都督府長史吳郡朱公妻穎川郡君許氏墓誌銘皇慶有倬，駿靈惟宜，觀古迪惠，始乎雎鳩之什，聿經道，光自牡馬之繇，克厭中順，永綏貞和，配明德以偕老，垂令人以軌訓，在於穎川夫人焉，夫人諱英，字淑，高陽人，齊都督江夏公康之曾孫，皇唐恕死功臣，散騎常侍，豫州刺史真定公緒之孫，朝請大夫，東光令本之女，夫人生彼華宗，載斯懿德，弱而惠，成而婉，淑質蘭徽，清心玉映，既洵有頃，合晉於秦，故其作嬪也，閨門相化，教義有序，朱公憲府，總方書，宰邑也，魯密之政，有足以似，佐郡也，海沂之歌，胥繼而發，桂林象郡，海物堆寶，朱公以天資貞白，高詠夷齊，夫人以和如瑟琴，佐是名節，綺羅珠翠，不飾於體，金璧犀象，不視於目，邇夫風自火出，由內及外，理獲家正，仁資輔成，旨不虛也，自朱公即世，我未亡人居成待終，歸道全真，噫，夫五福者壽之量，百齡者生之極，而善有所不與，年有以不大，嗚呼，知蒼蒼之意，非有紿哉，以開元十年六月十八日寢疾，終於陸渾縣之宮捨，春秋六十，越十一年二月十三日，合葬於洛陽縣子譯鄉原禮也，佳城書啟，聯孤光於劍匣，泉台夜幽，斂雙魂於蒿里，對嵩邙之萬古，識松賈之千秋，夫人因心以孝慈，稟訓於詩禮，失靡遂，喜慍不形，動合規矩，言無厭擇，固可以邁箴史之高躅，照閫闈之令范，載而書之，宜彼竹帛，不其韙歟，哀嗣陸渾縣尉晃，惴息寒泉，長號風樹，勒石玄壤，而為識焉，銘曰，綿綿華胄，生令德兮，既嬪既饋，淑靡忒兮，儼彼君子，終厥善兮，育茲令人，嗣其戩兮，悠悠蒼天，福所捐兮，雲胡弗俾，享遐年兮，邙之山，洛之水，遺芳未泯陵谷徙，刻而記之無窮已，
大唐故下管令上柱國康府君暮志君諱威，字賓，衛人也，昔八表渾中，元台鼎遐逐魏道武歷通五運，爪牙同湊，遷興大豫，今為河南人焉，曾祖諱遠，後魏左龍相將軍，壽陽縣開國公，祖諱滿，隋右衛郎將，壽陽侯，父諱達，皇朝金谷府統軍，君周文鼎族，北公高，遂輔雲中，帝分十姓，主升中岳，臣無外交，代襲干戈，勳封二品上柱國，以其開元十年季秋末媾疾，卅日終於鄭州滎陽私第，春秋六十，夫人韓氏，齊人，漢大臣韓信末孫女，貞雅四德，婦功全矣，以太極元年三月六日終於滎陽私第，以開元十一年癸亥二月十三日己酉，夫妻合葬，附於先祖父塋定鼎門正北廿五里河南北山禮也，孤子庭玉，內懷忠孝，恐高峰類於歷陽，東海升為原嶺，故勒為銘記，兄弟六人，各從存夭，第四兄惠觀沙門，內勤心釋教，忠於事君，道俗志成，襲壽陽縣開國公，兄友弟恭，哀哀痛於陟岵，左谷原，右水泉，南至帝宅，永附幽焉，
唐故鄭州管城縣令上柱國楊府君妻李夫人墓誌銘並序夫人李氏，趙郡人也，源夫青牛演訓，紫氣沖關，周王旌柱下之材，宣父歎乘雲之異，代纂餘慶，為龍為光，曾祖寶，隋大總管，青，齊二州長史，祖通達，皇右衛率府左郎將，父知仁，德州將陵縣丞，並組紱蟬聯，璋特達，業傳弓冶，地實膏腴，夫人柔順流襟，溫閒毓性，聲聞於外，美璧捧於高門，君子好逑，桃李歸於楊氏，德光媛范，道冠母儀，才志內融，芳華外襲，洎乎災纏鬥蟻，禍結巢任鳥，執燭滅於座隅，遺掛留於屋壁，以開元十年五月十五日終於豐財里之私第，春秋六十有九，嗚呼哀哉，以開元十一年歲次癸亥二月丁酉朔六日壬寅，合葬於邙山平樂鄉之原禮也，夙悲孀孑，半死龍門之桐，晚接雙輿，竟合酆城之劍，嗣子前蒲州安邑縣尉岌，毀滅過制，哀號罔及，飛旌杳杳，指邙山而直上，重壤陰陰，望洛橋而不見，式敘徽懿，乃作銘云，軒冕赫弈兮公侯子，蘭蕙芳香兮帷房祉，生配德兮死同歸，千秋萬歲兮揚厥美，
大唐故董府君墓誌銘並序君諱守貞，字崇，隴西狄道人也，洎軒裳襲禮，茅土開封，劍玉班命，龍光委質，史臣筆削，列正直於春秋，郡守刑章，合剛柔於雷電，名高天下，累遷中大夫，德瞻人間，一拜散常侍，晉朝直隱，贊威輦以居仙，蜀國名賢，推允常而下士，靈苗暉映，本枝不絕，曾祖顏，宇文朝征南將軍，揚，洛二州刺史，御正，臨洮郡開國公，淮南郡守，用兼武庫，晉皇加元凱之勳，才可撥煩，漢主錫夷吾之劍，三門秘策，授斧鉞於金壇，千里仁風，接賢良於貴部，祖信皎，皇朝盧州治中，裴使君之三見，無愧於神明，桓六安之百年，有勞州縣，父志靜，皇朝廣府錄事參軍，魏陽元之在職，居領袖於人間，孫興公之創箋，正管轄於朝伍，君敏言納行，蓄德藏仁，志節磊落，神儀孤峻，回邪不接於心術，孝義有聞於天下，好施不倦，質疑無成，冠絕往古，發揮後葉，聖曆年中，應跡隱纏肆科及第，文武不墜，素王識，東西兩兼，翁歸妙算，明年，調選授左威衛司戈，直紫微省，鉤陳六星，列長天而沓彩，太苑八駿，甫厚地而搖暉，歷職五正，遷游擊將軍，左衛竇泉府左果毅都尉，上柱國，前後歷任，咸著清聲，氣襲金碧，光流水鏡，開元十年閏五月，奉詔嶺南按撫，皇華出使，空銜北命之恩，朱紱方來，遂染南威之癘，其年八月七日，卒於樟州塘田驛捨，春秋五十有七，靈柩官遞，歸於洛陽，嗚呼，奔曦難系，自古興悲，逝水不停，非今留恨，夫人蘭陵縣君蕭氏，即皇唐武，易，蘄，陵四州刺史鍇之第六女也，惟皇之孫，實公之子，姆訓不爽，閒家有聞，肇昔于歸，言告師氏，冀缺如賓之敬，擬議徒然，劉殷若父之尊，方斯未許，義重膠漆，誓同生死，冥途暗契，志願相符，上古不聞，斯人何幸，佳城一閉，才盈十旬，疑神鬼，若沉霧露，不改其樂，生涯忽諸，嗚呼，蔦與女蘿，施於松柏，柏既枯矣，蘿亦矣，以開元十一年二月一日合葬於洛陽北原禮也，嗣子等瘠躬淚血，叩地號天，痛風樹而不停，恨喪期而有數，毀不滅性，空餘骨立，狸首沐棺，馬鬣成兆，一朝閉骨，萬古窮塵，刻石松銘，斯之不朽，銘曰，子能專對，將命南蠻，朝躋越嶺，夕濟瀘灣，含沙流毒，吹蠱沉顏，哀我王使，遂不生還，藏舟於壑，自謂之固，神移半宵，跡躡千露，煙斷火絕，蘭摧桂蠹，一閉泉台，雙魂長暮，
唐故申屠府君墓誌之銘君諱公，字卿，申屠備之後，宿承鼎胄，望烈通侯，冠蓋代襲，簪纓芳胤，光融見在，人已綸沒，宅兆早塋，繼子嗣伯，幸蒙嘉慶，先娶常氏，宿因薄福，遂早亡，春秋卅有三，光宅九年十月十八日，卒於家第，次娶元氏，並以貞媛仙溢俗，椒芳蘭室，帳雅志於雲心，擬絮篇成，詎方於昔調，春秋五十有七，以開元十年八月日沒於私室，哀子山僧等，昊天罔極，荼蓼難勝，自滅無由，苟存朝夕，以開元十年歲次壬戍九月己巳朔十六日甲申遷奉於崇道村北百步之原禮也，東瞻王室，西望漳濱，南顧羊峰，北憑人，成萬古之芳猷，表千齡之獨秀，
大唐故左羽林軍長上果毅都尉董公志石文並序聞諸有天地，有君臣，岳瀆雄秀，生甫降申，龍驤虎眠，代有其人，公諱虔運，字虔運，隴西狄道人也，晉良史之苗，漢通儒之令系，至若紆青拖紫，鳳舉鷹揚，地望通榮，家承餘慶矣，曾祖惲，隋朝散大夫揚州海陵縣令，信及豚魚，化清淮海，鳴弦翟狎，曳履鳧飛，祖謙，游擊將軍左金吾衛積善府折衝，授鉞臨戎，出師罕千金之費，警夜巡晝，入侍肅八屯之威，父雅，晦跡藏用，閒居理道，哥三樂以俟終，縱一丘而卒歲，公幼好書劍，兼懷仁勇，心乎許國，道可濟時，初應武舉，擢第，授右羽林軍押飛騎引駕，部統有序，羽衛式瞻，學總六韜，弓侔七札，解褐授澤州沁水府左果毅，兵器精練，師律嚴明，為武庫之羽儀，實車容之領袖，無何，遷汝州龍興府右果毅，蘭禁兵，是司禦侮，羽林飛將，必擇材能，恩敕又加左羽林軍長上果毅，當壁壘之重委，處軍師之要害，帝粵爾諧，僉居甸服，又改授京兆府義豐府右果毅，依舊長上，夙夜匪懈，寢食不遑，攝衛失圖，艱虞構疾，劉楨沉涸，遽臥漳濱，祖逖風神，俄冬幕府，大唐開元十年八月二日，卒於河南府履於代，非義不形於，非德不經於心，行必由道，言皆合禮，未嘗見憂喜之色，矜墮之容，年十七，歸於唐中書令，贈荊州大都尉，清河崔知溫，貞順極婦道之美，慈訓備母儀之德，博涉禮經，尤精釋典，時六房同居，和睦上下，撫諸孤侄，有若己子，至於閨門禮法，吉凶儀制，內外遠近，咸取則焉，每祠祭羞饌，必皆躬親，在貴逾恭，居滿益損，安於節儉，厚於贍恤，所獲封祿，皆散親表，服膳珍麗，並令節省，別構華堂，竟不居處，雖許公之妻授對以全其嗣，何氏之母聞義而激其孤，不是過也，每至會朝，特加殊禮，獨承顧問，榮遇莫儔，嘗有白雀靈龜止於座側，當時共加異焉，以為孝感所致，賢才德行，不可勝言，先以賢夫作相，封武城郡夫人，尋以長子銀青光祿大夫，行黃門侍郎，上柱國，清河郡開國公泰之誅逆安國功，清河郡太夫人，神龍元年，開元十一年歲次癸亥正月丁卯朔卅日景申合祔，敕曰，夫人德冠母師，克誕英哲，平定禍亂，重安社稷，賜彩五百匹，封清河郡太夫人，又以第三子銀青光祿大夫少府鹽上柱國趙國公諤之誅韋氏復唐祚功，唐隆元年封齊國太夫人，夫既登上相，子並立元勳，三封大國，加食實封，諸子並封侯拖紫，烈戟鼎養雖全，未及養年，子諤之又辭榮歸侍，有敕特賜全祿及防品子等以旌慈孝之至，國朝已來，一門而已，始終貴盛，天下榮之，嗚呼，福善無徵，以唐開元六年十二月十五日甲戍遘疾，薨於河南府永豐里第，春秋七十五，遺令葬唯瓦木，一皆遵奉，主上哀悼，贈以縑帛米粟等，每事優給，賻有加，歲之未良，不克祔葬，以開元七年歲次己未二月庚申朔廿五日甲申，權窆於河南府洛陽縣平陰鄉遷善里北邙山之原先塋之側，諸子等並純孝罔極，永思揚名，乃刊石勒銘，以志幽遂，其詞曰，陶唐之胤，代有明德，祚流繁祉，降及祖考，纂業象賢，繼為卿士，碩人其頎，柔嘉婉淑，令問不已，亦既有行，閒家懋訓，作配君子，艱難之際，保諸孤，用全享祀，伯兮淑兮，咸薦忠烈，克清千紀，高位厚祿，濟其寵光，以貴終始，制節謹度，滿而不溢，吉祥攸止，昊天不吊，胡莫輔仁，殲我福履，皇恩追遠，孝思罔極，哀榮備矣，
大唐故宣義郎行刑州柏仁縣丞太原郭君墓誌銘並序，鄉貢進士孫沈尤撰君諱承亨，字渙，太原榆次人也，高祖定州刺史梟城侯，食邑三百戶，有鄴有賜田宅，因為相州臨漳其人焉，曾祖齊定州州主簿襲爵梟城侯，祖應制舉，授絳州大平縣丞，烈考直修文館學士，通事舍人裏行，出為遐丘，束城，高邑三縣丞，潘岳辭榮，卒坐河陽之令，桓譚貶職，遂守六安之丞，君即高邑之元子也，千丈喬松，吟清風而動翠，萬尋孤嶠，照初日以舒光，制舉賢良，授袞州金鄉主簿，又制舉奇才，授邢州柏仁縣丞，君才高位卑，未嘗得志，琴書悅性，仰宣父之餘蹤，風月流，挹許恂之遺詠，開元十年歲在閹茂七月十六日，終於河南府道光里，春秋六十有七，嗚呼，陰堂永歎，伯堅將刀筆俱埋，私室一空，歐默與明珠同逝，粵以其年八月庚子朔三日壬寅，權殯於洛陽縣東北十里平陰鄉之原禮也，恐書生跡滅，無標袁氏之墳，泣鳥形銷，何表家之墓，其詞曰，孟恩無胤兮束哲悲，林宗有道兮蔡雍詞，嗚呼郭君逝矣，同二賢乎痛之，洛水北兮邙山東，西有兮灼龜筮兮宅茲兆，哀哀孤女兮悲蒼穹，
唐朝散大夫綏州別駕劉君故夫人范陽縣君張氏墓誌銘並序夫人諱十一娘，字號上品，蓋因神仙為名也，其先本范陽人，乃祖因即為桑泉人也，父至德，解褐并州孟縣尉，遷汴州尉氏尉，又遷亳州真原縣令，夫人即真原公之十一子也，夫其五代相韓之盛，七葉漢之寵，蓋以書績青史，藏之三府焉，夫人襲和之精，應坤厚之氣，秀質貞婉，惠心溫博，佩六法以因，冠四德以為準，方之古人，無已過也，既而葛蕈聲遠，梅時及，乘龍有望，百兩來迎，夫人鄰棗不窺，澗能采，自歸劉氏，卅餘年，齊眉舉案之儀，相敬如嬪之禮，歲寒不易，實閏門之軌則焉，夫人器宇明敏，骨相奇拔，夫榮婦貴，唯鵲是居，凡歷易州司士參軍，淄州高苑，深州饒陽，魏州昌樂三縣令，又綏州別駕，前後所任，並與夫人俱焉，至於善政之術，養人之譽，近歌邇謠，ζ聒郡國，非唯公之天質清白，蓋亦夫人輔佐所致也，去開元三年四月廿日，恩旨授范陽縣君，夫人又崇重波若，精於勤奉，如給園日之靈偈，純之文，維摩問疾之品，莫不書寫讀誦，端心信持，庶將龜鶴齊年，和琴瑟，鳳凰占無，鴛鴦之飛不孤，豈期井風妖，夢堂時應，類常娥之奔去，唯余明月，甚安仁之悼亡，空留長蕈，以開元十年四月廿九日，終於南道政里之私第，春秋五十有一，五月廿六日權殯於北邙山之南阜禮也，夫人性不妒忌，體多恭止閑雅，縱容有方，何蒼昊之不鑒，而梁木之先壞，嗚呼哀哉，青松林下，白楊道陬，邙阜之南隅，帶王城之北面，草寒露泣，川迥風悲，恐五父之衢，式建台卿之石，敢為銘曰，瞻彼上帝，有倫有脊，彼何人斯，而生之迫，如露草，似日，窮塵，埋精靈於窆穸，繞逶迤之古道，對荒涼之寒陌，草而向衰，日黯黯而將夕，儻季孫之成寢，識芳名於圓石，
唐朝議郎并州清源縣令張妻蕭墓誌銘夫人其先蘭陵人，梁文帝七代孫，曾祖，光祿卿，祖卿，雍州三原縣令，父禮，潭州衡山令，夫人君之第二女也，稟秀洛州，降神星婺，生知四德，為天下之母儀，光飾三從，作寰中之內則，故能春花起頌，秋菊裁銘，梁家慚舉案之聲，冀朝得如賓之敬，豈意生靈不造，天難匪忱，明月方升，淪金波於夕，李蹊初秀，委璇霜而遂凋，嗚呼哀哉，春秋廿有六，即以其年五月廿一日殯於都北邙山下，鬱鬱佳城，蒼，惜魚軒之永，痛鶴隧之長湮，潘家之簟，明夜月，楚臣之夢，無復朝雲，嗚呼，恐海變桑田，陵移谷徙，庶銘貞石，永紀泉扃，其辭曰，天道無知，與善徒欺，何積仁而不，何中年而夭之，愴黃泉兮既掩，恨白日兮長辭，開元十年五月十一日亡，其月廿一日殯，
大聖真觀楊法師生墓誌並序朝散大夫行禮部員外郎袁暉撰有唐楊先生生墓者，信矯世達理之作也，先生諱曜，字景明，本恆農華陰人，漢太尉之裔，厥遠祖因官而寓於東周，遂為洛陽人也，大父感，高尚其志，潛蟠丘園，考元貴，陳州項城主簿，薄游卑位，蓋忌榮滿，先生稟靈淑粹，雅尚虛默，清沖微，仁敏慈惠，夫其弱志強骨，和光同塵，抱一無離，以觀其妙者久矣，故能棲玉房，意丹仙，盡谷神之理，涵至道之淵，雖名跡偶於人群，而科品登於真格矣，嘗以為命則可復，生必沿化，苟冥於達觀之方，奚執於預凶之禮，舊聞佛圖澄於鄴西陌營生塚，每歎而嘉之，爰以開元十年龍集壬戍粵五月既望，卜兆於河南縣平樂鄉之山原其志也，夫人之存於大欲，莫不愛生而怵死，葉休願則怡然自康，語咎徵則惕焉深忌，由是密權利之厚，安金石之固，不知有終，奄忽而往者，乃舉俗同，致物之常情，惡識乎形而即滅，未異於存歿之境，睿而無窮，不留於榮枯之分，今先生達理體變，居明卜幽，與萬世而同時，知九原之可宅，夫豈不能練骨羽化，騰光上清，蓋欲順世潛靈，秘於蟬蛻者矣，故其高可隱，坎不及泉，玄廬未扃，宿草將茂矣，封樹雖設，祖載無期，永言長夜，文不在茲，仙化儻遠，空存此詞，銘粵，於惟之子，體道精純，恬然得妙，常貴無身，和光人俗，滌慮玄津，撫此形用，生而必淪，坎乎幽壤，期返於真，泉扉未闔，拱木行春，悠悠焉升化，誰得其鄰，空山寂寂，黃鳥悲辛，
維大唐開元十年歲次壬戍四月壬申朔廿三日甲午，蘇州長洲縣尉李暄妻河南于氏，比因遘疾，以今月十八日己丑奄終公第，春秋卅有九，權殯於當縣界永定寺後園，恐年歲遷逝，故為銘記，
大唐明議郎行河南府陸渾縣令上柱國李府君墓誌銘並序公諱瑱，字良玉，趙郡贊皇人也，原夫雲郁高丘，赤帝降其靈胄，氣凝函谷，素王歎其真師，洪源薄於終古，餘慶昭彰於錫胤，曾祖蓐，北齊永州刺名，襲爵清泉縣侯，蓐生弘節，桂州都督工部侍郎，別封清平縣公，弘節生道謙，營州都督太府卿，別封清河郡公，並公侯繼美，冠紱聯華，入蘭溴則聲高，坐棘司而道勝，公即清河府君少子，弱冠有聞，卓犖在世，國家崇方岳之寄，納胤子於京師，以府君共理營丘，授公左衛司戈，求賢審官，慮非其任，改授左清道率府胄曹，而衛府初開，英寮是選，除公法曹，俄遷錄事，馬卿曳綬於梁國，吳質飛毫於陳苑，屬王登明兩，主貴臣遷，授太子齋師，神龍之中，王室多難，太子薦湖城之禍，宮寮遘戾園之責，貶公栝州司戶，歲滿，凶渠殄戮，區夏貞明，三老理青宮之冤，千秋訟白頭之教，錄資授懷州獲嘉縣令，轉河南府陸渾縣令，下車而政教夙成，閉而狙訛自革，方期振纓雲路，藻天階，奈何白日徂陰，青春落秀，以開元十年二月廿九日寢疾，終於洛陽縣樂城里之私第，春秋三百八甲子，懿親庭，仰松夜以凝深，彼氓路傍，聚棠陰而流涕，即以其年三月十三日權厝於北邙舊塋南原禮也，郊陵，隨會去而不歸，隴樹蒼蒼，籐公淪於此地，式旌家行，乃勒銘曰，肅肅祖考，生甫及申，公侯繼世，冠紱玢，握蘭輔理，踐棘司辰，韜光衛府，拽綬王庭，攀翊龍鳳，屯而遂亨，歷宰畿甸，功昭化成，天秩有禮，期乎奮飛，恩榮未浹，禍變將依，玄泉啟兆，落景潛暉，洛陽城北，宣武陵東，隴昏朝日，松悲夕風，孤室號擗，孀閨撫躬，恨縻軀而不牘，勒芳徽於此中，
大唐故陪戎校尉崔府君墓誌銘並序君諱相，清河人也，神農之苗胄，太公之胤緒，原夫魚吞呂釣，應同載以歸周，龍躍崔津，表嘉名以誕慶，曾祖環，隨任鄭州司馬，祖，父觀，隨任豪州錄事參軍，或六條布政，揚至德以宣風，或千里輔仁，翊公平以闡化，君高門化緒，閒氣清姿，椅桐吸日月之光，松柏延風霜之節，方冀南山錫壽，永駐頹齡，北帝遊魂，先悲過隙，嗚呼哀哉，以開元十年二月廿一日終於私第，春秋六十有八，夫人丁氏，蘇氏，李氏，並母儀婉順，婦德惠和，移鄰之慶早彰，舉案之夙備，庶期千月，壽保百齡，冀椿鶴而齊年，奄菌蝣而等謝，趙開元十年三月八日合祔於村西北二里平原禮也，左滎澤，右成皋，峨峨飛嶠鎮其前，滔滔黃河灌其後，嗟乎，玉樹雙埋，金聲兩絕，白日杳而三千歲，黃泉深而幾萬重，悲風起而松柏哀，淒露泫而蓬蒿泣，嗣子待賓等瞻天靡訴，扣地無追，長縈銜素之悲，永結飧荼之苦，銘曰，東光不駐，西影彌催，昆山玉碎，蘭苑香摧，元宵易掩，白日難開，母儀夙備，婦德早彰，匣中劍折，鏡里鸞亡，乾坤載合，琴瑟重張，森森翠柏，騷騷白楊，千秋播馥，萬代流芳，
唐故曹州冤句縣令李府君墓誌銘並序君諱敬瑜，趙郡元氏人也，周柱史耳靈苗，漢將軍廣之洪胤，其後子孫蕃植，錫之茅土，祖淪，封敬，陵郡王，任渠州刺史，虎符承寵，熊軾增榮，位歷方伯，職參連率，父登，養性丘園，閉門不仕，君弱不好弄，幼而神清，克贍文華，尤工武略，加以鳳墀清夜，侍雕戈，鶯谷乘春，遽遷喬木，已而解巾授貝州參軍，秩滿轉德州司兵，潞州錄事，改曹州冤句縣令，而美錦可制，棼絲易治，慶洽留棠，澤流行葦，雖錦中而外，亦玉潤而冰清，方之我君，未之有也，嗚呼，天道無親，殲我哲人，開元九年十二月廿五日遘疾，終於洛陽豐財之私第，時年六十二，即以此月廿九日遷窆於北邙南原之禮也，爾其原田無無，村賈蒼蒼，霧晦寒壟，風悲白楊，嗚呼哀哉，君無男，有一女，爰在襁褓，不離慈母，雖伯道無兒，鄧侯絕嗣，感斯碩茂，勒乎清懿，詞曰，天哉皇穹，生此明德，惟祖惟孝，有典有則，簪組單，厥猷翼翼，虎符命寵，熊軾能名，內外成理，郡國馳聲，冰清玉潤，無俗無營，彭澤風高，中都化遠，禮優道長，人和俗願，感乎生之鴻懿，勒芳蕤於鳳篆，
大唐故朝議郎行將作監中校署丞上柱國趙府君墓誌銘君諱懷哲，字懷哲，京兆府華原縣觀想鄉，天水郡人也，春秋六十有九，以開元十年歲次壬戍正月癸卯朔卅日壬申終於河南府河南縣勸善坊之私第，嗚呼，即以其年二月癸酉朔十二日甲申權殯於河南縣北邙原之禮也，嗚呼哀哉，恐山原而變海，故勒石留名，傳紀於後代，其墓東西九步，南北十一步，深七丈五尺，
優婆姨俗姓張，字常求，望本南陽人也，性樂超塵，志同冰鏡，遂詣訪京華，得聞普法，開元十年構疾，至其年二月廿五日，逝化於懷德之私第焉，春秋七十八，遷柩於禪師林北起方墳禮也，
唐故使持節隨州諸軍事隨州刺史河南源公墓誌銘並序公諱杲，字玄明，河南洛陽人也，昔者皇風不競，天步時艱，南涼景王以雄圖英略，奄荒河右，巨海潤千里，盛德及子孫，公即景王之七代也，高祖子恭，後魏侍中尚書左僕射司空文獻公，曾祖文舉，齊驃騎大將軍豫州刺史，祖，皇朝益州大都督府司馬，考行莊，兵部員外郎岐州司馬，河山積氣，宸象降靈，玉鉉金章，有歸於士業，時書禮樂，無忝於家風，公稟淳懿之資，標清迥之質，文行忠信，固天而生，蘭林桂枝，因地更茂，解褐自徐王府執仗補荊州大都督府行參軍，調為杭州司戶，刑州錄事參軍事，入幕從政，曉洞國章，甄務哲理，以能獲最，今上昔居蕃邸，式佇才賢，奉筆曳裾，時稱妙簡，敕授楚王府主簿，府停，出為曹州考城縣令，天冊中，國家有事於嵩岳，會王雲畢，常命有敷，加朝散大夫，轉冀州武強，并州樂平，洛州王屋三縣令，宣慈惠和，人賴恩德，邵父杜母，於今思之，遷德州司馬，累加太中大夫，除滄州長史，加通議大夫，拜隨州刺史，仍聽致仕，風清別乘，歌詠聞乎海沂，道蔚懸車，禮秩崇於幾杖，方冀保松喬之遐壽，躡園綺之高躅，嘯浪泉月，養素丘墳，何圖天不遺，而降其禍，以開元十年二月九日寢疾，薨於東都崇讓里第，春秋八十，嗚呼哀哉，粵以其年三月一日，遷厝於河南縣平樂鄉邙山之北原禮也，官給儀仗羽葆鼓吹，備以哀榮，惟公毓智體仁，博文強記，不以署易操，不以利害變情，動合規矩，言成楷則，束從宦，將五十年，潔白自居，常以不貪為寶，加以晤茲生滅，早契薰每受持金剛波若經，計所誦二萬一千餘遍，悲夫，福善之應，何其爽歟，當疾亟而神識不撓，遺令薄葬，啟手啟足，怡然待終，謂其子及女曰，吾位至方伯，貴也，年登八十，壽也，生死恆理，復何恨哉，雖與爾有隔，不能忘情，但於地下得奉先人，實為幸矣，此蓋達於命而不忘於孝也，故夫人西平唐氏，以長安三年先窆於塋左，以古無合葬，弗令重開，曰，神道遐通，況非遠耳，長子前杭州於潛縣尉，少子揆，泣血蒼昊，摧形棘欒，巨痛結於風枝，至性遵於宅兆，陟屺陟岵，瞻而罔違，龜筮葉從，屆茲遠日，女婿前河間尉弘農楊，忝門下之客，懷國士之遇，旌德誄行，恭陳潘岳之詞，感舊思人，長望戴侯之隴，銘曰，榮門盛緒兮嶽峙川流，像賢種德兮誕我源侯，飾龜組兮必服其休，化俗兮克著徽猷，道可久兮生若浮，閱逝川兮藏夜舟，洛水北兮邙山幽，佳城鬱鬱兮白日暮，空隴蒼蒼兮繁雲愁，千齡萬古兮驗貞石，登高遠兮泣行楸，
大唐故人荀君墓誌銘文並序立言不朽，光乎左氏之書，有名必彰，著在戴君之記，煥諸緗策，照在金文，略而陳之，用傳弈葉，公諱懷節，穎川人也，韜形河朔，又家於衛焉，少游青簡，杏壇之教屢臻，夙擅黃緗，泮水之哥每挹，三倉六義，早罄箴規，四始九言，已殫忠信，祖楚，上輕車都尉，父才，式騎尉，吏部常選，陣雲浮彩，振筆霞褰，營月融暉，彎弓象弭，公少而英拔，天資不群，長而雄，人生介俗，建窮闡道，遺忠孝之規，播德怡親，崇家國之軌，為昆為季，慈睦著於縑緗，濟君濟父，之談詳諸簡策，名超阜局，響振鄰邦，嗚呼哀哉，無常至矣，閱川東注，人代忽諸，落日西馳，生涯溘盡，春秋六十有一，以大唐開元九年歲次辛酉十二月甲戍朔十三日景戍寢疾終於私第，即以其月廿四日丁酉，旋窆於衛州衛縣城西南一里半平原禮也，三變桑田，恐芳徽無記，再移蓮嶂，使規猷有聞，嗣子等痛結昊天，哀手澤，用傳盛譽，乃作頌云，高門靄靄，極望悠悠，鳳池演慶，鶴鳴楊休，爰暨嗣績，實有箕裘，不意西暮，亦悼東流，影辭蘭徑，魂入蒿丘，芳名令則，萬古千秋，
唐故上柱國李府君墓誌銘並序君諱景祥，字休徵，其先隴西人也，後代因官，遂家於洛陽，祖德門風，蟬聯不絕，重規疊矩，弈葉相輝，曾祖卿，祖善信，父玄基，並資忠履孝，桂馥蘭芬，鄉黨挹其清風，朋友推其雅量，君髫年獨秀，弱冠孤標，溫良為行己之資，詩書是立身之務，策勳上柱國，昔者冠軍懋績，始表元功，驃騎殊勳，方蒙斯寵，清風朗月，每以琴酒為娛，美景良辰，常以山泉取樂，不汲汲於榮祿，不遑遑於聲利，當冀輔仁有驗，長承鳩杖之恩，豈圖與善無徵，忽降鵲衣之禍，嗚呼哀哉，以開元九年歲次辛酉十一月甲辰朔十二日乙卯終於義里之私第，春秋六十有五，即以其年十二月甲戍十七日庚寅遷厝於北原禮也，嗣子，誠等，號天靡據，叩天無依，長懷鞠育之慈，鎮切充窮之慕，恐陵谷之遷徙，勒琬琰於泉扃，其詞曰，彼美哲人，生乎此辰，永門不踐，白室全真，風儀肅肅，鄉黨恂恂，一埋玄夜，永青春，於秋萬古，空見黃塵，
四從伯中散大夫檢校太子左贊善大夫李公墓誌銘並序公諱文獎，字令德，像帝昌源，惟皇積瑞，摳虹駕電之堂構，出震乘乾大業，雖龍圖鶴讖，秘之天府，而綠車朱邸，可得詳焉，曾祖淮安郡王，寶玉分邦，彤旅受錫，維城開趾，盤石作鎮，祖膠東郡王，玉樹抽滋，柯疊秀，清飆度曲，流桂香於小山，明月飛園，曳蘭芬於長阪，父太中大夫行劍州長，驪穴騰精，丹巖毳，斤骨千里，毛衣五色，公慶繁休和，含章誕生，簪裾赫赫而光代，浮照軒車而駭物，韻冷秋吹，鎣霜鏡於心台，輔政春宮，渥靈姿於儀表，咸熙庶績，朝廷嘉之，所冀溟海搖風，負蒼而橫厲，豈謂佳城見日，即幽途而遄往，春秋三百八十三甲子，開元九年歲次辛酉九月乙巳朔，遘疾於官舍，公樂天知命，居常待終，乃啟手而歸全，遂恬襟而委運，嗚呼哀哉，既而皇情軫悼，儲後兼盈，殯殮所須，悉以官給，即以其年十二月甲戊朔，廿三日景申，窀於雒陽北邙所高原禮也，周善邵相，宅兆寰鄰，龜浦熊山，煙霞回沓，盾曉引，淒楚調於松阡，征縈空，咽悲哥於柏隧，夫人蔡氏，淑範孤凝，柔規獨茂，哀綿失翼，痛結無津，惜酆劍之偏匣，傷井桐之半死，嗣子等，伊莪瀝血，靜樹頹心，敬勒芳猷，刊之不朽，嗚呼哀哉，乃為銘曰，白雲蕭索，紫氣光芒，天符載肇，帝道洪昌，我之盛業，自許多方，乾坤幾息，福無疆，真派浩蕩，仙源清，浦台映，灑潭珠洗，幼子童孫，仲叔季弟，維城盤石，錄車朱邸本根頎茂，高柯森秀，蕊萼芳馥，煙虹紛糅，弈弈六象，蹌蹌九癸，磊落簪劍，蟬聯璽綬，惟公誕懿，聲雄制釋，溯翮鵬天，振鱗，奄延瓊夢，俄驚石槨，鏡慘孤鸞，琴悲獨鶴，悼盈丹，念軫，麟圖啟穸，水修同，崗巒吐霧，松賈吟風，天長地久，庶績無窮，
唐故處士上柱國夏侯君墓銘並序君諱法寶，沛國譙郡人也，先代因官流寓，今為河南府密人焉，父道安，自隋皇失馭，門閥陵遲，至於官榮，莫有收敘，惟君隱家不仕，性慕山水，志重琴書，陶泉明之在生，朱買臣之宿昔，神馳駭俗，識洞閒明，玉軫波驚，俯琴亭而鶴引，銀鉤霧灑，下書沼而鸞回，悲哉逝川，奄終長夜，夫人南陽張君諱留生之女也，星津降彩，月甸垂芳，清雅韻於椒花，奉柔規於荇菜，仙琴並卷早呈和鳳之音，寶劍雙沉，晚合乘龍之契，以大唐開元九年歲次辛酉十一月甲辰朔廿九日壬申合葬於雲門山南原禮也，嗚呼哀哉，有子左金吾衛翊衛懷智，哀纏逝晷，痛結終身，侵露序而塗肝，指霜而斷骨，思刻貞石，永光孝道，其銘曰，雲門山側，風隧巒傍，仁沉黃壤，識玄堂，鳩簫並吹，龍匣齊光，禮深同穴，痛盡封防，山秋月苦，野晦煙長，風雲一去，松柏成行，
唐故青州長史長孫府君墓誌銘並序公諱安，字弘安，河南洛陽人也，粵若稽古，皇皇者軒，天飛龍光，作我人極，實命昌意，鎮於陰山，倬哉熊融，肇此公族，遠自後魏，迄茲聖代，作茅分竹，佩玉懷璜，尚主為郎，軒游鼎食者，詳乎國史家諜，公擢根芳苑，養秀華池，隋太常卿緯之嫡孫，蜀王府長史曜之元子，恭順之色，發於孩笑，孝敬之心，著自齠齔，聞喜則學，見賢思齊，才為文宗，行作人范，眉目若畫，志氣如神，時國步初夷，才賢實急，詔選良家子為左右千牛，非夫點漆凝脂，渾金璞玉，家傳閥閱，代襲貂蟬者，疇其以堪，堂堂我公，雅稱休選，秩滿遷符璽郎，公才行獨高，藝能兼美，趨侍軒禁，勤勤歲時，天聞嘉聲，出為隰城宰，時仰休政，改為會州佐，汾水之曲，隴關之外，人貪於利，俗異於華，公先陽春之熙熙，則人吏蘇息，後巖秋之肅煞，則奸豪畏威，人不忍欺，吏不敢卞，尋拜益九龍令，牛刀再鼓，弦復調，闔境馳聲，不仁自遠，俄轉硤州司馬，又授襄州司馬，復拜青州長史，毗是千里，翊彼六條，不以私害公，不以義通利，官雖半刺，職是端寮，俗政人謠，在公偏得，夫如是者，則循良傳有遺愛碑存，於戲，他人之賢，譬彼丘陵，邈矣府君，如日之升，方期坐廟堂，宰天下，豈神無善，禍則鍾賢，春秋七十三，咸亨二年三月十五日遘疾終於官舍，有識興慟，無恩不哀，夫人同郡孤氏，華其質，涓其心，獎是閨風，弘諸婦道，作福無驗，哀禍重臻，時以年月未便，權殯長安城南，粵開元九年龍集辛酉十有一月，塋開六英，金雞鳴，玉犬吠，蓍蔡攸吉，人神葉從，合葬於白鹿原，蓋遵周公之曲也，孤女張氏妻，哀無怙恃，酷彼劬勞，淚終以血，氣韻而號，仍懼陵谷貿遷，歲月相易，謹銘洪懿，勒此玄石，詞曰，鳳城之東，苟之北，墳上燕銜來葬，田烏相得，佳城兮鬱鬱，松賈兮蕭瑟，于嗟公兮埋此室，于嗟公兮埋此室，
唐故處士韓君墓誌銘並序君諱德，字惟行，上黨長子人也，自匡周道茂，孤標宣子之威，輔漢勳高，獨賴淮陰這氣，詞雄語博，遂掩溫昌，志直義宏，不避曹植，英奇間出，逸哭相仍，祖生，齊并州太谷縣主簿，父秤，隋本郡功曹，並才均宋玉，藝等韋金，惟君弱冠深沉，壯齡卓犖，王處沖之素業，西晉知名，孔文舉之清規，東京獲譽，因心孝敬，奉訓鯉庭，至性溫和，澄襟雁序，願居田里，何慚陳仲之，未羨公卿，雅葉少游之樂，豈謂溘從朝露，倏掩夜台，春秋七十有一，卒於私第，夫人暴氏，坤儀特峻，陰則方遙，降神巫嶺之中，庇質梅芳之內，早嬪君子，久度暄寒，始見誓於柏舟，終恨辭於桃徑，享年七十有七，奄捐屏帳，第二子興福，第六子守節等，光含謝玉，色韞韋珠，佇遷鶯谷之飛，忽及任鳥巢之禍，嗣子智覽，奉成等，集蓼摧肝，銜荼裂魄，慎終追遠，敬申白馬之封，瀝素披丹，恭翥青烏之子，以大唐開元九年歲次辛酉十一月甲辰朔廿九日壬申，合葬於縣城西北五里平原禮也，卜此名郊，地惟形勝，左鄰抱犢，隨岳列之曾棲，右峙發鳩，任仙娃之來去，迢迢曠城，吹慘白楊，鬱鬱佳城，雲愁翠柏，其詞曰，後稷宣公，周邦孕祉，龍額作貴，鴻臚積美，三鼎承榮，九鍾韻理，英靈間出，卿相不已，驪泉吐耀，鳳穴開文，唐郊績合，參野華分，字騰羊柱，望出雞群，金柯玉葉，矯霧參雲，惟君如，惟君如璧，何藝不就，何不歷，三樂居心，四愁屏跡，蘭支方敘，松丘俄適，
故大唐王君墓誌銘並序君諱達，太原人也，祖因宦，遂為上黨人，祖買，志拔貞筠，挺生孤傲，不將仕以為美，不冀利而閏已，君恢恢雅操，鬱鬱詞林，恆以風月伴心，每慕平生可重，不謂桑榆日迫，松柏俄凋，春秋五十一，垂拱三年九月廿三日卒於私第，夫人馮氏，四德早閒，三周美稱，五十亡於家第，先婚李氏，德行齊美，詩禮俱兼，以開元九年歲次辛酉十一月甲辰朔十七日庚申合葬於長子城東南平原禮也，南臨漳水，淼淼長流，西據鳩峰，峨峨天半，嗣子信及，恐桑田為海，刊石記之，銘曰，恢恢端拱，才哭高聳，生平接袖，自怡自寵，今日再奄，萬代荒隴，
大唐故蘇州常熟縣令孝子太原郭府君墓誌銘並序進士吳郡孫翌文夫孝者百行之本，故詩美張仲，傳稱穎叔，所以軌物而前乎人用也，悠悠千古，誰其似之，實我府君，能錫類矣，公諱思謨，太原平陽人，其先出自有周虢叔之胤，史諜詳之矣，爾其隗以奇策立，丹以志業聞，泰以人倫稱，像以文學者，聵祉積慶，世不隕德，曾王父升，明東平將軍，上儻郡守，大父則，隋銀青光祿大人，尚書度支郎中，淮陵郡守，隴右巡農使，邊郡不聳，實資介冑之雄，儲待已均，方知會計之力，專城無警，奉使有光矣，嚴考敬同，皇幽素，舉高第，養親不仕，易曰，幽人貞吉，又曰，素履無咎，幽素之義，其大矣哉，幽素府君有三子，其季曰我公，俱仁孝絕倫，感通天地，太夫人嘗有疾，思羊肉，時禁屠宰，犯者加刑，日號泣於天而不知其所出，忽有慈鳥銜肉置之階上，故得以馨潔其膳，猶疑其儻然，他時憶蘿果，屬發之辰，有類求芙蓉於木末，不可得也，兄弟仰天而歎，庭樹為之犯雪霜華而實矣，公取以充養，且獻之北闕，於時天後造周，驚歎者久矣，命史臣褒贊，特加旌表，無幾何，憶新┴，復如向時之苑結又無告焉，後園叢篁，忽苞而出，所居善里其竹樹存焉，異乎哉，書傳所闕者，今見之矣，公始以孝子徵，解褐拜定州安平縣丞，下車未幾而東胡作孽，虔劉我士卒，撓亂我邊陲，恆代之間，亭候無守，河決非覆簣能制，原燎豈負甕可加，而公之小邑亦受屠矣，身被囚虜，命懸鋒鏑，出於萬死之中，興其一切之計，大殺冠盜，載完郛郭，雖田單之復齊城，曹沫之歸魯地，蔑以過也，招慰使奏加公朱紱，讓不受，屬內憂，服闋，轉江陽縣丞，又應廉讓舉，擢武功尉，秩滿，遷常熟令，凡佐三邑而宰一縣，所居必化，所在必理，專務於德，夫何不臧，公之二昆，長曰思誨，易州司馬，次曰思訓，大理司直，不永介福，俱已先世，遺孤凡十有三人，或在髫齒，或居襁褓，公撫之育之，出入腹之，子漸科義方，女嬪於他族，人不知其諸父，蓋孝悌之至也，稟命不融，春秋五十九，開元九年正月二日寢疾，終於官居，以其年十一月甲辰朔十七日庚申祔葬洛陽東門平川禮也，初公娶於彭城劉氏，無子而卒，再娶河南元氏，有一女，亦先朝露矣，琴瑟不可以終徹，享祀不可以無繼，又婚清河張氏，故江州刺史嘉言之孫，奉禮郎慎思之女，作配君子，休有列光，彼蒼如何，殲我良人，有子曰，曰，伶俜幼沖，未知飾終追遠之禮，易州府君塚嫡宇，采他山之石，昭銘景行，其詞曰，徒義者子兮行通神明，家邦必達兮休矣清聲，天難忱斯兮胡不永齡，哀哀群稚兮泣盡孤塋，
大唐贈懷州河內縣令梁公石志哀公諱皎，字元亮，安定烏氏人，臣唐有伯益者，實能制義，庶孚弼諧德，公之先也，刑部尚書，邯鄲侯之孫，昨城令龍州司馬之第二子，公五精發秀，二合陶神，內文明，外柔順，言有物，會有宗，造次必仁，始於學，明矣誠矣，藏焉焉，以明經秘書校書，歷嘉州參軍，豪州司法，潤州司土，州司功，以文學政事，簡在宸鑒，敕授左衛錄事參軍，除其，裕大德，謹以敬恪，奉以忠信，考中度衷之蒞之，昭則物則以訓之，是故邪謀閉而不興，庶物節而咸極，遠之則有望焉，近之則不厭焉，降年不永，春秋九，天授二年八月廿九日終，惟公安時處順，智崇禮卑，不聰明於淫慝，不充詘於名利，人倫多賞會，逆數於坤乾，其事肆而隱，其言曲而中，所謂窮神知化德盛也，初淮海放命，人情憂危，公體大易存亡之倫，運飛宮象緯之數，軍謀攸寄，指麾皆下，求情而不尚其功，處厚而不大其事，深自損退，祿亦不及，所謂軍旅不避難，朝廷不辭賤，蓋有魯仲連，陳太丘之高焉，迨證聖初，中制議追遠之勳，茂賞延之典，禮贈懷州河內令，仍授長子煥滑州酸棗尉，存著謙光，歿被榮命，始終之賓實也，夫人是鄭氏，諱琰，字季玉，刑部尚書之孫，廣州長史之第二女，生有淑德，長而孝義，事姑資承親之歡，逮下體木之德，歸於我公，鳳凰之祥也，均育七子，屍鳩之慈也，家敬肅，之謂也，蒞事有禮，母儀之尊也，奉祭不祈，生饋之貞也，不亦緯成四德，義穆二宗者焉，天降禍，聖齡徂落，年六十八，開元九年七月十六日薨背，其年十一月六日，合葬於河南金谷鄉之北原，煒等煢煢在疚，嬰羅荼毒，訴絕穹蒼，形存苫塊，徒以廟薦食，陳器設衣，永惟慈陰，昊天罔極，小子炫敢循前列，銜恤為序，將以抒孤之心，非彷彿之錄雲，第二子煒繕書，
唐故朝議郎行登州司馬上柱國王府君墓誌銘並序公諱慶字弘慶，東萊掖人，漢議郎扶即其先也，崇勳重爵，允光前史，休風茂范，克被後昆，祖相，隋任齊州錄事參軍，考遏，隋任濟州東阿縣令，並容表魁傑，機神穎悟，雖位不充量，而行足揚名，公幼得奇童之目，早標正人之稱，藝，尚沖簡，隱不違親，貞不絕俗，年甫弱冠，河濟名流，翕然已想望其風矣，龍朔初，刺史河南丘孝忠褰海甸，下車未幾，便引公為談客，時高麗餘孽，作梗遼川，詔徵舟師，濟自黃垂，丘君以有深謀遠算，遂要在中權，同郗超之入幕，類田疇之出塞，閱賞酬庸，拜上柱國，軍罷，敕授昭武校尉，營州都督府滬河鎮將，馬邑蕭條，龍山阻絕，肅恭王事，余病未能，久之，除雅州和州鎮將，昔我先君嘗旋驂於九折，顧惟微尚，願棲閒於一丘，是時太夫人在堂，有羸老之疾，公孝性純懇，興言飲淚，衣不解帶，藥必親嘗，居喪之禮，哀毀過制，萬歲通天上，白虜趑趄，鋒交碣石，青林失律，火照甘泉，天子詔左衛將軍薛訥絕海長驅，掩其巢穴，飛萏挽粟，霧集登萊，監軍御史范玄成與公素游，揖公清，且以元佐務簡，得兼統押，乃密表馳奏，朝廷許焉，俄除朝議郎行登州司馬，仍充南運使，恩命光臨，飭躬就列，情勒悅使，義篤均勞，紅粟齊山，飛雲蔽海，三軍歎美，僉曰得人，聖曆中，運停還伍，公雅愛虛寂，林壑之致，始終不渝，雖囂塵滿庭，常嘯無輟，昔桓溫每雲，我方外司馬，豈斯之謂歟，何圖天厲不戒，奄從化往，春秋六十七，以神龍元年十一月二日卒於官舍，嗚呼哀哉，夫人同郡呂氏，合履舊族，言容夙備，作配君子，宜其室家，而與善徒欺，未秋先落，粵開元九載龍集辛酉十一月甲辰朔六日己酉，昭啟靈殯，合葬於掖城東南五里崗掖山之陰禮也，嗣子瀛州司戶參軍，處孝出忠，自家形國，啼枯柏樹，思結寒泉，勒豐石於夜台，播余芬於永世，銘曰，嘉哉華胄，世濟賢秀，猗歟若人，不忝其舊，幼有令名，長宦情，飛談入幕，堅臥辭榮，始乃事親，終惟報國，方舟轉囊，遼水無極，展驥來旋，仁風允塞，雅懷未愜，痼疾彌留，荒涼池館，零落山丘，劍埋同匣，樹聳行楸，蒼蒼日暮，煙鳥空愁，
故游騎將軍上護軍坊州思臣府左果毅都尉暢公墓誌銘並序公諱善威，滎陽人也，先承大業，流胤於唐堯，緬習衣冠，再持權於漢後，公松竹立性，風雲助氣，文武不墜，英雄在身，謀有陳平之奇，統領得廉頗之法，屢殲小丑，頻獲茂勳，以貞觀廿一年正月六日特敕錫五品兼上護軍，解褐授懷州軹城府右果毅都尉，作法於諒，立政以清，吏畏其明，人懷其惠，以顯慶三年四月廿二日除坊州思臣府左果毅都尉，政未逾稔，禮義大行，獎銳戎麾，軍容有序，以龍朔三年八月九日遘疾於京兆府長安縣之別業也，夫人太原王氏，容德兼淑，績是勤，動止合儀，舉措成禮，以上元三年九月四日，終于思州官舍，嗣子處權，久積荼苦，常懷罔極，極誠不謝罄懸，將崇合葬之禮，以開元九龍集辛酉十一月甲辰朔六日，遷窆於河南府河南縣邙山之北原禮也，卜其宅兆，龜筮葉從，刻玉石於泉扃，冀傳芳於不朽，其詞曰，人理倫替，天道艱難，芳叢哲桂，長阪列委蘭，昔日久空，今遷共安，鳳弦雕韻，龍劍成歡，風林葉落，霜郊隴寒，盛德幽紀，貞石斯刊，
大唐前左衛翊衛裴君夫人李氏墓誌銘並序夫人諱芳字秀秀，隴西成紀人也，僕射靖之曾孫，清陽縣令處葉之女，函關真馭，伯陽則可尋，洛浦仙舟，元禮則波瀾未竭，高冠長劍，世為著戴之宗，暮雨朝雲，獨得神仙之氣，年廿有一，作嬪高門，葛之蕈兮，容功盡歸於內則，李何矣，婉慝必由於中饋，是積餘慶，方貽後昆，宜其不褰不崩，神降之吉，豈謂將安將樂，天奪其壽，享年不永，嗚呼哀哉，春秋卅一，以開元六年七月廿五日卒於汝州梁縣之別業，即以九年十月廿九日，祔於河南縣平樂鄉北邙原寧州府君之大塋，禮也，良人撤瑟，撫珍簟而傷神，幼女未笄，對畫屏而泣血，樹當年之松柏，坐而為新，刻疇日之芳華，期於不朽，乃為銘曰，宗之榮，夢之吉，生淑媛，仇良匹，入高門，饋下室，如桃李，合琴瑟，善有餘，神不恤，遷旅櫬，從彝秩，疑雲，埋畫日，平生盡，天地畢，
大唐故岳嶺軍副使王府君墓誌銘並序君諱脩福，字脩福，其先太原人，因官今為晉人矣，昔者孟津百駕，武王創酆鎬之源，少海承華，太子錫神仙之胤，其有五侯貴戚，盛鐘鼎於西京，百戰將軍，布金錢於北洛，自茲厥後，冠蓋相望，曾祖暹，隋潞州司馬，毗隼而建職，祖忻，唐鄭州別駕，乘鶴蓋以臨人，父朗，明經擢第，韋賢之棄金，桓榮之拾地芥，君汾水敲雲之氣，姑山凝雪之精，豫樟七年，郁起磨霄之，驊騮千里，早申躡影之功，暨乎成立之年，有敏捷之致，乃學騎射，妙絕時人，宿衛滿，授慶州永業府右果毅，五校斯臨，六韜攸寄，應舉及第，轉岐州洛邑府左果毅，先天元年，御史大夫李傑奏稱清謹過人，授本府折衝，地稱右輔，州枕亭，致果一時，折衝千里，敕與緋及魚袋，定州岳嶺車副使，荊軻殉節之地，歌易水而不還，簡子秘符之，臨代川而有喻，君鎮守北嶽，坐免南侵，實賴副軍，廓清邊朔，方欲揮戈駐日，卻從三捨之遊，何圖巢影不留，俄迫九泉之路，開元四年五月十二日，終定州之館舍，春秋五十有五，夫人侯氏，簾帷香歇，遂罷朝妝，鏡室塵昏，方沈夜月，即開元九年十一月三日，歸合葬於晉州城東南三里之原禮也，君出忠入孝，既文且武，龍泉失鍔，摧五色於赤山，驪穴沉輝，碎千金於紫貝，佳城有夜，泉路無春，人生既然，天道何說，仲子右領軍衛翊衛景珍，季子翊衛景陽，痛深吹棘，非纏集蓼，思罔極之難報，恨頹光之易收，恐地變高深，代移今古，爰題片石，故勒其銘，漢稱古輔，舜宗北嶽，從官遷改，運籌帷幄，食菜攸終，威行邊朔，惟君之生，早歲飛聲，忠以報主，孝以揚名，立身垂范，為代之英，彼美夫人，作嬪君子，始穆家室，顏衰桃李，婦德伊何，傳之女史，郭門直視，慘然改容，霜獵宿草，風捎古松，人歸玄夜，冥寞何從，
大唐故通方大夫使持節寧州諸軍事寧州刺史上柱國裴公墓誌銘並序公諱撝，字思敬，河東聞喜人也，其先帝顓頊之苗裔，周封為秦，秦景公母曰針者，始居於晉平公邑之同川之裴中，因而得姓，夫其靈源遂遠，德門曾構，三光改照，遷魏晉之冠，五色自然，像河汾之寶鼎，雖復時經沿革，道有陵夷，在宗載考，世為著姓者矣，曾祖尼，周小御正，鎮輔國將軍，隨州刺史，周書有傳，周徵伯，是作御臣，漢命仲升，初為窆遠，惜余功之未報，恩表贈官，見為政之必聞，名書列傳，祖爽，隨洛州澠池令，皇朝受正議大夫，招慰蜀漢道，魯恭之為上宰，譽高東漢，陸賈之拜大夫，行卑南越，父希莊，皇朝太子左贊善大夫陳州刺史，造銅樓而翊若，頻葉問安，握金節而頒條，遂聞求瘼，盛德行於弈葉，餘慶歸其有後，公即使君之第五子也，受堪輿之間氣，稟岳瀆之純精，豫樟七年，足以凌陋群木，騏驥一日，於是沛艾長途，將立身以揚名，遂進德而業，弱冠以宿衛高第，解褐拜舒州司戶，從常調也，自孝移忠，學優則仕，蘭克鞏，試輯鈐黎，荊舒是懲，方遷畿甸，秩滿，除洛州偃師縣丞，斯用能也，屍鄉古隧，亳邑遺，道在斯尊，君山終然不樂，德成為上，子文以之無慍，遂轉溫縣丞，無何，丁內憂去職，忠信之理，再結群心，霜露之悲，俄纏至性，杖而後起，聖人存不滅之儀，琴猶不和，君子迫俯從之禮，服闋受荊州都督府兵曹，衡陽大郡，司戎要職，教之有勇，且使知方，既遷上游之風，遂踐積高之地，又除雍州司法，秦漢舊都，刑放於寵，京劇大岳，政必侯能，雖存漏網之書，實有鬻棺之諺，公乃勤心伏念，厲精求宜直即哀矜勿喜，亦苟戮而無瑕，於是升聞天庭，詔加朝散大夫行洛州錄事，邦君坐嘯，始聞河洛之康，邑老行哥，遂得神明之宰，旋除武泰縣令，是失滎之故地，連制巖之前邑，不齊則事者三人，孔丘惜其理小，士元則才非百里，魯肅任以持中，除潞州司馬，俄而累遷冀州長史，上黨武鄉，風雲成俗，陶唐光宅，桑梓遺塵，拜國於是不空，齊魯由其一變，遂膺朝命，爰拜殿中，詔遷尚捨奉御，翠幕珠軒之設，惟帝其難，綺襦紈之中，非公所好，廷議有悔，官斯擇人，用降天書，俾臨星位，詔遷虞部郎中，貌足動人，有漢皇之題柱，心唯徇國，見樊梵之張燈，是曰良才，旋聞共理，詔遷使持節泗州刺史，邑稱洙泗，境接淮夷，高祖長亭，弊冠如在，夏王任土，浮磬猶存，舟車往復之郊，楚漢連衡之地，公德以利用，禮必從和，伊枳棘這不生，下車未幾，及旌麾之改授，臥轍相仍，詔遷使持節寧州刺史，公之也，貪夫黠吏解印者已十二三，彤道途，乃喟然而歎曰，昔留侯名遂，願赤松之遊，束傅宦成，享黃金之賜，豈非見機而作，知止不殆者也，況吾終過兩朝，出入三代，比西京之戚里，家開鳳樓，守南面之通班，門列熊軾，可以辭寵祿，可以庇子孫，頻上表疏，固請骸骨，天子優而許焉，所謂進退以禮者矣，於是載懷靜退，乃眷田園，游青草而不歸，籍白茅以無咎，宜其介此眉壽，如月之褰，豈謂拘於小年，與風燭而同盡，嗚呼哀哉，以太極元年三月廿六日寢疾，薨於東都宣教里之私第，春秋七十有七，公幼而明晤，長而敦睦，身長七尺，目運一寸，鬚眉若畫，神彩射人，至於觀行察言，探賾索隱，有以知其動靜，有以識其行藏，加以彌精之放，尤工音律，伯陽論道，置生死於深溪，季札聞哥，辯興亡於列國，蓋千載一時也，及屬擴之日，遺命斂以時服，諸無所藏，凡附於身，必誠必信，公有立身之道矣，有行己之方也，非全而歸之者，熟能與於此乎，粵以開元九年十月廿九日與夫人權氏合葬於河南產東鄉北邙山之南原禮也，夫人諱堅，字固兒，略陽人也，監門將軍萬春之孫，左衛率文獎之女，若乃輔秦翼趙之功，備諸國史，木葛蕈之化，爰作家風，婉順可以丹青今古，閒詳可以儀範中外，府君凡三臨縣，六佐州，居省者二官，主外台者兩郡，所蒞之職，輒以政聞，雖懷獨斷之明，抑亦夫人贊助之效，遂以命婦進封天水郡夫人，及其饋主朝奠，哀深晝哭，拒齊侯之吊禮，必待畫宮，移孟子之童心，恆聞卜宅，天則欺善，人實未三，以開元八年八月二日卒於汝州臨汝縣之山第，春秋六十有八，亦以開元九年十月廿九日祔於邙山之墳禮也，北堂寒月，猶鑒孀帷，南斗夜星，終知周匣，嗟乎，九原寂歷，徒懷可作之心，三泉窈窕，非復平居之事，有子琬，，，瓊，，，等，並充充有窮，泣血相對，恨劬勞之莫報，詠蓼莪以崩心，庶天壤之可疇，刻金石而旌德，乃為銘曰，顓頊之後，季勝之胤，非始封周，針仍居晉，源流赫弈，衣冠昭振，將軍賈象，容孔多，大夫專對，每事從和，德應維岳，榮歡夾河，七年萬仞，一日千里，蘭克清，荊舒攸止，化人東甸，主兵南汜，如日效績，均風是膺，滎陽作宰，潞邑為丞，陶唐已輯，渙汗俄徵，翠幕干雲，青縑待夜，泗川臥轍，彭行駕，優遊自全，奄忽而化，可仿纏，蕙聞蘭心，言必閫閾，和如琴琴，始異生死，終同古今，鼎邑喧闐，邙山窈窕，榮奏鼓角，哀封宅兆，晝月長，藏燈不曉，陵遷岸徙，露往霜來，倚鹿侵柏，飛集梅，平生已矣，行路哀哉，
左千牛衛長史樊君墓誌並序諱覽，字玄覽，本南陽人，後徙居，今為人，漢諫議大夫重之後，祖信，父惠，並名於時，府君懷忠慎，積孝友，四從京職，一注衛官，未經拜署，察，以垂拱四年終於私第，春秋五十有三，既以其年葬於北邙山禮也，夫人趙郡李氏，沂水主簿成之第二女奉姑主饋，訓子持家，見重於黨，長男以學從政，小子文章有名，皆夫人之教，神龍年，隨子任於貝丘，遇疾終於路左，春秋六十有三，即以其年權瘞於側，以開元九年十月廿八日，改卜於先塋，周公陳合葬之儀，小子遵遷祔之禮，敬題幽壤，式著銘云，哀哀父母，生我劬勞，欲報之恩，昊天罔極，令申小子之徵志，奉周公之始則，伏惟明靈，永安斯域，
唐故正議大夫使持節相州諸軍事守相州刺史上柱國河南賀蘭公墓誌銘並序故吏尚書工部郎中隴西李昇期撰公諱務溫，字茂弘，河南洛陽人也，其先太公之後，代為慶氏，至侍中純，避漢安帝父諱，改為賀氏，洎後魏尚書令訥，以元舅之貴定建立之策，封賀蘭國君，始賜姓賀蘭氏，鴻源蟠乎代祿，異才駢於累構，故奮鱗雲飛，郁為茂族，曾祖蕃，周開府儀同三司，隋禮部尚書，成安郡公，祖師仁，皇朝銀青光祿大夫，散騎常侍，應山公，父越石，朝散大夫，州長史，通門盛德，列侯繼軌，並勳藏王府，錫光彝器，公滋靈元和，挺秀清茂，干櫓載籍，服訓度，故詞翰卓起，草玄詣神，禮樂自持，士林獨步，若乃天機尚乎雅澹，心境忘乎喧雜，發言造微而轍跡不見，履行惟古而芳聲允答，有不得已，舉茂異，與太原王適，隴西李迥秀，並對冊高第，解褐授鄭州參軍，非所好也，尋授右領軍兵曹，載初中，應大禮舉，召問前殿，天子異其冊，拜家令丞，時中書令岑公雅所歎伏，特薦公知制誥，屢奏赤墀之下，將矯青雲之翼，屬太后親政，獄連皇枝，公婚結河間，官因左退，貶授泉州莆田主簿，大牢，介休二令，重貶汴州司倉，時姚韋便禁闈，是平生密友，歎是遐遠，公言朝廷，尋而有敕改括蒼令，公自流落不偶，十七八年，游心老莊，取樂閒放而已，夫杖不群之量，懷獨見之明，必屯夷，始濟經久，故軻遷竄，周流江湘，窺夢渚之孤煙，哲縉雲之芳草，久矣哉，苟垂翅取安，守道自得，故無懵於泥蟠矣，中宗龍飛，再張日月，洗是幽滯，始趨天闕，入拜少府監丞，仍加朝散，累遷主客員外，祠部郎中，時以為騫翥掖垣，刷蕩綸翰有矣，屬韋氏用韋，政出椒房，假佛道，廣崇雕飾，招提積於金碧，僧籍盈於浮偽，至乃牆衣不粉，室窮丹，避丁背役者，愛是愉樂，如歸市焉，公深鑿蠹時，思以易軌，因大閱名簿，一時綜，奏正還俗二萬餘人，於時緇服以清，粲然式敘，禮部尚書薛稷熏灼當代，欲搖動此流，公固執如一，不為之撓，及入秉機務，縱心高下，梁鴻五噫，不收天下之才，張衡四愁，且拜河間之相，古猶今也，因而左出，拜儀州刺史，未幾，除揚州司馬，時長史為按察，每入奏出巡，多不在郡，政之大小，咸決於公，公以廣陵要衝，天下所湊，刈奸詰暴，因而大理，朝廷懋是聲績，欲徵近侍，會舊鄴遺襄，有夫凌城，帝思俾，恭膺作牧，拜相州諸軍事相州刺史，戢暴以勝，威以輯俗，導人以本，不奪其時，柔寬式暢，禮讓潛滋，是以逋亡獲首丘之感，畎畝欣故年之業，懷我美政，夫耕妻盍，是用惠問旁塞，休聲四流，方驤首泰階，竭見雲陛，享年不永，終於官舍，春秋六十五，官屬僚馭等，駿奔良醫，召巫陽以喧請，逢天之，赴喪位以驚慟，暨靈需發軔，像物列途，人吏傳哭，響接郡界，雖鄭喪國產，亦不是過焉，有子晉，臨，貴，恆等，銜恤在疚，儡然靡奉，粵以開元九年十月廿三日遷厝於邙山之原禮也，公絕世風流，卓然秀異，涯檢苞於群品，精密該於庶事，凡再升台朗，三典郡國，每雲務一睹，聲華曖然，所與士君子結蘭桂，交桃李，莫不飛管氏之雲鴻，泛孔明之魚水，和我鼎實，光哉寶臣，而不踐亨衢，永淪荒遂，敢圖遺跡，刊於幽志，銘曰，岳降神兮才為時，門載昌兮德潛滋，導禮樂兮操自持，韞璋兮逢聖期，出入台省兮增懋益，典牧州郡兮多異績，宜參乎弼諧，光是典冊，天方休兮喪寶臣，朝雪泣兮代思人，雖奮鱗翼於義唐之運，惜不與稷Ι兮為鄰，邙之陽兮洛之，見河山之表里，壟隧開兮清月愁，松柏生兮悲風起，有南州之故吏，述芳聲兮是紀，
唐故通議大夫瀛州束城縣令上柱國張府君墓誌銘並序南陽張府君諱景旦，字昇明，太原祁人也，昔雄謀妙算，遊俠重乎強秦，逸韻忠規，冠冕盛於炎漢，賢豪與文儒閒出，道義將玉帛相輝，故能弈葉傳芳，軒裘不替，廿四代祖即漢太傅留侯，決勝運籌，功成身退，秕糠軒冕，與道翱翔，祖偉節，隋應制舉，邢州懷法參軍事上大都督，如霜之潔，實欽輕重之刑，如玉之溫，不勒幽明之操，父萬頃，皇解褐冀州華縣尉轉絳州聞喜縣尉，益州雒縣尉，授魏州頓丘縣丞，明經行，出忠入孝，三登仙尉，一佐銅章，俾刑政之克清，佇家聲而不替，而動必安道，喜怒不形，故能淵嘿其度，發輝代業，君即府君之長子也，稟淳懿之和，承衣冠之緒，溫良恭儉，凱悌穆於閨門，慈惠簡誠，忠孝刑於邦國，學行可以軌俗，文藝足以光身，解褐拜撫州司倉，非其好也，千陸始資，出納惟允，宰社識陳平之量，臨財知鍾意之清，秩滿授州清漳縣丞，從常調也，毗贊一同，政成百里，位卑量遠，守道晏如，又轉拜汝州魯山縣令，君乃布其溫德，以蠲秕政，人勉知恥，俗以化淳，祗末宦於三州，樹豐碑於兩地，轉授楚王府掾，剪桐懿親，分茅擇輔，賈生既名高河洛，枚叟亦譽重梁園，俄以親累，出為合州漢初縣令，加通議大夫上柱國，鳴琴不下，江漢懷仁，始聞五之謠，終傳三異之德，秩滿改授瀛州束城縣令，君志以清遠，政以久成，下車可師，中道催簡，又申之以敬讓，濟之以威，洋洋政聲，有高於時論，逸足，未展於亨衢，方將論道佐時，敷六籍之猷訓，克光前范，聯七葉之貂蟬，而天不遺，殲我良士，哲人去矣，太山其頹，春秋八十有四，開元五年五月四日卒於汝州龍興縣之莊所，嗚呼，夫代必須才，才高不必遇於代，位以養德，德茂才必尊於詩，故仲尼不保於司寇，子雲才安於執戟，蓋命與時舛，豈才將運乖，福善禍淫，神其奚則，夫人太原王氏，瓜州燉煌縣令凱沖之第五女也，端肅靜恭，閒情眇識，含德秉禮，琴瑟是諧，春霜剪榮，先君而歿，春秋二十八，總章四年三月十八日，卒於并州祁縣，權殯於祁縣，後夫人安定皇甫氏，汝州長史皇甫瑾之姊也，苕華姿，澡曜閨闥，白駒易往，碧樹先秋，春秋卅有九，垂拱四年五月廿八日卒於汝州魯山縣之官舍，即以開元九年，大啟塋兆，十月十一日，合葬於河南府河南縣梓鄉張封村西二里邙山原禮也，嗣子重暉等，銜恤菇荼，懼遷陵谷，乃刊石紀行，志於泉扃，其詞曰，斤斤南陽，貂茂族，弈葉鍾慶，蟬聯代祿，職勞州縣，操履堅芳，聲傳鳳沼，名播鴛行，挺生令宰，既明且哲，韜茲墳素，蘊此忠烈，行不逾矩，游必有方，出孝入悌，立言成章，皇天無爽，惟德是資，世長運促，神其昧斯，道既無助，仁其奚至，輔德未弘，泉扃已，合葬殊古，同穴非今，千齡萬恨，寄此松林，
大唐故澤王府戶曹參軍裴君墓誌並序君諱自強，字自強，河東聞喜人也，漢聞平越，由來桑梓之縣，晉自遷吳，更著衣冠之族，五代祖之平，梁右衛將軍，晉陵郡守，光祿大夫，謚僖公，循良雄武之材，跡標梁史，高祖忌，陳左衛將軍都官尚書，樂安縣開國伯，喉舌韜鈐之美，事具陳書，曾祖蘊，隋御史大夫，位光副相，威震百寮，祖斯，隋左率府長史，職在儲闈，名聞四率，父承宗，皇朝瀛州平舒縣丞，初隨班牒，始贊絃歌，扶搖未搏，風燭先遽，君澄陂萬頃，孤松千仞，素履溫恭，黃中元吉，行有餘力，學優方仕，解褐澤王府戶曹參軍，宦游大國，時騁望於白，陪上山，乍淹於丹桂，始嗟賈誼，空有才名，還歎公明，獨無年壽，垂拱元年二月十三日遘疾，卒於永豐之里第，春秋五十有六，即以其年十月十日安厝於邙山平樂鄉之原，夫人京兆杜氏，晉鎮南將軍當陽成侯預之十一代孫，皇朝汝州郟城縣令立素之季女也，洛川霞月，巫山雲雨，翡翠奮翅，鳳皇于飛，柔順有聞，譽延中外，言行無玷，聲成閫閾，始謂鳳吹仙遊，長陪簫史，豈言論德謀謚，奄議黔婁，既為恭伯之詩，還制士師之誄，而良人早丁荼毒，兼喪友於，歲月不便，松楸未植，爰始彌留，深相付，夫人罄竭資產，營求窀穸，四序未周，三墳咸舉，吳逵之婦未足擬儀，皮京之妻豈能連類，道路傷歎，親朋嗟感，既而躬親紡績，訓導孤遺，咸嗣箕裘，並聞詩禮，故能克成茂器，終享榮祿，舉趾升輿，曹大家之隨子，頓足起舞，潘安仁之養親，嗟乎，暑往寒來，天道且猶崇替，樂極悲至，人生何得久長，開元七年二月九日奄終於扶溝之官舍，享年七十有五，粵九年龍集辛酉十月乙亥朔十一月乙酉，合葬於平樂鄉之塋禮也，長子前魏州貴鄉主簿榮期，少子前許州撫溝縣尉昌期，並遊藝依仁，自幼及長，承敬女之禮訓，稟孟母之慈獎，悲逝川之不留，歎過巢之遂往，何以報德，既負土而成墳，何以楊名，仍勒石乎幽壤，銘曰，虞叔封建，地惟河汾，璋鳳葉，川效龍文，賢彥踵武，載籍揚芬，吏部玄鏡，清通逸群，司空論道，水土平分，盛德有後，惟君秀出，天府策名，王門委質，穆申並輩，唐宋為匹，未賦惟風，俄隨逝日，卓彼令淑，來承巾帚，泛舟中河，時稱節婦，徙鄰斷織，亦曰賢母，既極孝養，且終仁壽，生非金石，命固推遷，罷游李徑，行即松埏，兩劍同畫，雙鳧共川，荒茫丘壟，淒慘雲煙，嗟之遺嗣，訴哀哀於昊天，
唐故晉州霍邑縣令楊府君墓誌銘並序君諱純，字純，弘農人也，初高祖，仕齊，為魏元城守，因家焉，更為魏人也，若盛德之世，章譽所繁，熊熊龍光，首出庶族矣，非夫河岳重粹，神明丕格，其能四代五公，永錫祚胤，若是其也，曾祖念，當齊之墜命，周之令德，迪簡王庭，惟茲殷士，乃以為臨淄，東阿二縣令，祖師，仕隋為太子內舍人，父，時以門子拜齊王西閣祭酒，遷呂州治中，君受後士之中和，保元天之正性，敏而好學，多識前言，書有六而咸精其體，經有五而盡登其奧，立詞必於致用，吐論知其凝神，是能比駕曹王，慶越群子矣，若夫忠篤宣惠，強毅密察，其行己也恭，其與人也義，因心則孝，能竭其力，治中君之喪也，絕漿數日，毀幾滅性，曾謂少連之善，實同皋柴之泣，既而廬於墳埏，長號松賈，哀有生而必感，神無方而丕應，時則有靈烏之祥焉，有連理之瑞焉，乾封中，以孝通神明，舉授密王府參軍，尋以內憂去職，苫廬不仕，十有餘年，儀鳳初，授密州司戶參軍，轉右驍術騎曹參軍左衛率府長史晉州霍邑令，歷仁中外，休聞烈聲，政思可樂，仁為己任，閒邪存誠，不為詭忉，常以為生而靜者也，感而動者欲也，吾觀其復有以見天地之心，吾將寂然可以通神明之故，絕聖棄智，何以宦為，乃退而閒，居家於洛邑，古稱達節，君實有之，既居河南，故又為河南，故又為河南人也，享年六十有三，神功元年四月五日遘疾，科於河南縣擇善里之私第，嗚呼，牛山有言，爽鳩不存，夫子聖者，而逍遙於門，同逝川而何歎，嗟哲人之安，夫人清河張氏，故趙州長史，清河男獎之女也，繼夫人南陽張氏，虢國襄公士貴之孫也，咸軌秀二門，訓昭六列，藻殷於內奠，羽儀照於中閫，組幾何，劍影旋落，觀東龜以擇吉，訪西階而合葬，以開元九年十月十一日，遷厝於河南縣河陰鄉之原禮也，長子軌臣，吏部員外郎，次子溫，杭州臨安縣尉，次子，長上果毅，丘也東西，霜遷露往，悲宰樹之銷落，式昭賁於泉壤，銘曰，於爍鴻胄，憲憲令德，孝友自衷，高明柔克，靈祥神應，利用觀國，再歷外府，三踐中職，制義庶孚，斯皇之極，曰嬪曰嬪，維二夫人，同此世其何幾，共幽泉而不春，開元九年十月鐫，
唐故銀青光祿大夫和州刺史上柱國琅琊縣開國伯顏府君墓誌銘公諱謀道，字宗玄，琅琊臨沂人也，漢帝登台而望海，地接神仙，齊王求鼎以通周，人多智略，豈直郎官懷文武之用，素臣標德行之科而已哉，曾祖慶，梁鎮北將軍散騎侍郎永嘉郡太守臨沂縣開國伯，陳給事中黃門侍郎，父顓，志忽軒黻，道深雲山，敕召授朝散大夫，蜀王及兼巴州治中，並抑揚王國，出入天朝，弈葉光華，慶鍾於公矣，公天姿秀傑，嶷然斷山，雅致孤高，邈矣清漢，起家右衛翊衛，既以六郡良家，九重近侍，鴻漸於陸，鶴鳴在陰，調補澤州司法參軍事，夫古之列國，則今之利州，今之司法，則古之司寇，自宣父仕魯，千載寂寥，政聲郁興，而公嗣作，屬大君有命，廣徵翹楚，公乃應孫弘之舉，即受生芻，以卻詵之才，還蒙擢桂，遂授婺州司戶參軍事，又任揚州大都督府倉曹參軍事，俄以親累，左轉果州司功參軍事，國家以子產善人，桓伊非罪，去三峽，東臨五湖，仍授朝散大夫湖州烏程縣令上柱國，又改刑州南和縣令，制授大理丞，除虞部員外郎，封臨沂縣開國男，出為相州長史，題桂題輿，擅中外之美，第封棘寺，標官爵之榮，俄而遷涪州刺史，又以銅梁地偏，劍閣天險，優詔轉和州刺史，改封琅琊縣開國伯，加銀青光祿大夫，公以皂紫紱，開國承家，位籠若驚，累求自退，渥恩見許，告老丘園，春秋八十，以開元九年九月廿九日薨於東都之興藝坊之私第，夫人會稽郡夫人會稽虞氏，隋內史侍郎世基之孫，簡州刺史遜之女，行以門高，妻隨夫貴，雖後先暫隔，而丘壟司歸，即以其年十月十日合葬於河南縣界之北邙山禮也，嗣子宣州綏定縣令昭拜辭，殷憂從事，江山牢落，音問蕭條，晝夜未盡於長途，龜筮日，孫恬，悱，等，以何公大聖，空結嵩悲，劉氏深慈，還多密痛，白終老歲年，青鳥飛還，須傳靈異，銘曰，滄海東接琅琊台，鼓動靈氣生奇才，惟公生也稟靈氣，天所福兮天所貴，分茅剖竹趨禮闈，金章紫紱生光輝，善始令終子任之，造化雙盾兩挽子，同歸大夜西之日東流川，北邙山上年復年，
唐故南陽縣開國男行貝州司兵參軍事張府君墓誌並序夫功崇惟志，業廣惟勤，才子趨班，垂衣道長，忠臣奉國，文思化成，前哲克播彝倫，後胤傳乎載籍，君諱思道，字勤王，京兆涇陽縣人也，在鐘鼎，代襲璋，氏以國生，班隋地進，才華挺出，文武秀成，弼諧聖謨，敷奏天闕，薦文儒則清河吐月，命武士則黃石開符，列史攸存，遺編可驗者矣，曾祖魏輔國驃騎大將軍西郡公謚曰恭，雄風貫代，壯氣凌雲，長劍倚天，揮戈退日，祖隋胡，勝二州刺史，皇朝梁州總管，謚曰順，襟靈雅，志節貞明，來蘇遠謠，惟良是賴，位升九伯，名震二朝，父金紫光祿大夫司馭正卿贈原州都督，謚曰安，曠代逸才，博文多藝，僉能見寵，位處列卿，帝曰汝諧，星光照隴，功成身退，歸驂華山，始辭九之榮，終贈一藩之寄，公思理清遠，心鏡沖虛，膺五百之賢臣，千年之聖主，解褐授綿州參軍，親紫禁，遣丹墀，國門而斷心，瞻岱峰而謝魄，自貝州兵參軍事，如元年十月廿八日殞於私第，春秋五十有四，以開元九年十月十日遷祔於豳州宜祿縣之西原禮也，嗚呼哀哉，扣人長謝，魂兮遙遙，默斯隔，靈龜啟兆，仙鶴占墳，一代英雄，玉顏淹晦，萬春令譽，金石流芳，其詞曰，望自西涼，乘雲帝鄉，來朝北極，錫命南陽，門傳將相，代襲璋，猗歟宗祖，永嗣無疆，師尹赫赫，功業巍巍，根深華茂，泉廣龍歸，二朝徵辭，九命聯輝，百城仰則，千里宣威，代秩公卿，雅譽清英，天王發詔，傳辭京，西戎退境，北狄銷兵，哲人其逝，牧馬悲鳴，承恩紫庭，贊洽貝城，琴前雉，鏡下鸞呈，月滿則缺，天道惡盈，暫逢淪，終冀康寧，清河霧斂，黃石霞霏，庭蘭掩馥，桂沉暉，哺鳥群集，愁雲亂飛，
大唐故楊君檀夫人墓誌銘君諱字貞，虢郡弘農人也，祖禰因官，遂居此矣，曾祖訓，隋任襄州別駕，分符蒞郡，早興來暮之謠，辭秩歸封，更結去思之歎，祖表，隋任刑州南和縣丞，上毗百里，制錦調人，旁贊六曹，絃歌理俗，父宗，吏部常選，門襲簪纓，家承閥閱，實乃緒餘輩，是稱紳之流，惟君畢卯垂芒，兆異人之秀氣，攝提貞觀，徵尚士之降靈，趣傲王侯，脫落塵俗，嗚呼哀哉，春秋五十有五，開元六年八月廿二日卒於私第，夫人檀氏，閨風簡肅，內則端嚴，明鏡晨開，清湘曉徹，春秋五十，開元六年三月十九日卒，以開元九年歲次辛酉八月景子朔九日甲申，合葬於州城西北三里平原記也，此即迥瞰城隅，卻臨洹水，嗣子太明等，興嗟感眾，慟泣傷人，控三孝以馳名，挹五常而取則，恐田海遷變，灰谷陵移，騰美譽於蒿埏，勒芳猷於窀穸，爰陳徽列，以敘銘雲，其詞曰，令胄清規，芳傳祖禰，惟宗惟息，依仁服禮，萬代汪汪，千齡濟濟，俄從鬼，人路長分，卮漚易落，葉露難存，冥冥丘隴，寂寂荒墳，松吟風而水咽，桐泣露而雲奔，
唐故楚州司馬桓府君墓誌銘並序公諱歸秦，字歸秦，譙郡龍亢人也，粵若乩古，逮其烈宗，巍巍建侯，赫赫洪業，羌難得而勝記，曾祖子玉，陳朝員外散騎常侍，祖法嗣，皇朝朝請大夫，太子洗馬，雍王府諮議，修文館學士，父思敬，皇朝朝議郎，襄州襄陽縣令，夫若木拂日其帶固，長，河委地其源深，則知鳳芻五毛，麟種千里，公侯之胄，畢復其始，公少而聰明，長而風雅，學不師就，文固自得，麟趾鴻漸，月亙日昇者矣，長壽三年，解褐任恆州靈壽縣丞，轉曹州司士參軍，乃者武後制政，唐祚中微，奸臣構凶，丑吏潛慝，公堂弟彥范義不背約，勞甲兵於北軍，王必李氏，殄梟鯨於中掖，居無何載，韋後匪淑，穢德彰聞，厥弟業廣惟勤，功崇惟志，圖政弗難，有廢有興，居寵亡危，弗畏入畏，公坐因謫，降括州司功參軍，日居月諸，多隔寒燠，迨元元有主，歷數知歸，詔銓管而滌瑕，與刑書而雪恥，雖勳績未倍，而班寮且逾，遷朝議郎邦，罔以小人民不務，後錫楚，國匪為大，海沂不康，職無才兼，時未命合，蓄曜茂鍔，斂翼免首，不飛不鳴，且日且月，或歎公曰，周西伯聖也，卜呂望於渭濱，殷武丁賢也，夢傅說於虞虢，公挺生匡弼，未簡帝心，時兮時兮，其不固久，公志善琴酒，體閒水竹，座滿老成，門多長者，言必合道，理能在經，聞風樂賢，蕃而不犬，詩云，樂只君子，德音不已，惜乎巨川且濟，舟楫無所施其能，和羹盡作，鹽梅不可進其用，皇天是輔，厥言罔徵，其神不傷，斯文空有，以開元九年五月廿一日遘疾，終於洛陽通遠里之私第，享年六十有八，是歲秋七月十六日辛酉，歸窆於河南府洛陽縣清風鄉之原禮也，歌悲薤露，蕭感泉墟，冬夜夏日，歸於其居，嗚呼哀哉，天道無知，齊鄧伯之亡息，神理何遠，與陳平之不嗣，有女一人，哀哀壟遂，嘗恐山沉谷滿，海變陵異，雪泣霜摧，勒銘藏銘，其辭曰，碩人其頎，曷以畀之，君子不器，郡以蒞之，海沂之康，實賴無疆，淮楚之式，終然允臧，先人後己，鴻飛遵，居寵履危，雞鳴不已，退耕無，進德罔喜，書不雲乎，易之有矣，且執匪並，賤名，天地一指，金石獨情，座襲侯伯，門傳簪纓，終日無事，游心太清，良人，德音秩秩，時哉不與，命也何疾，奄去書檯，長歸泉室，庶馨香兮不泯，等天地兮終畢，
大唐故雅州名山縣尉王府君墓誌君諱大義，字大義，琅琊人也，粵自昔開方，雲鳥作紀，衣冠晉國，勳銘景，淮水興謠，歸仁授佩，高山仰山，服德辭榮，並詳諸國史，而家諜所載，曾祖雄，齊秘書丞，行淳端儼，履素終吉，遐觀秘錦，箴析圖要，祖才，荊錄參，父淹，文林郎，明鏡利劍，剖堅洞微，瑩璧冰，表澄內徹，君雅韶貞操，徽繕清朗，受讀髫年，成麟弱冠，以永徽三年明經擢第，拜江華主簿，尋轉連谷主簿，恭翼屬城，穆化，諭以威惠，吏不嗟冤，濟以寬猛，人無道屈，俄遷名山尉，劍途險細，子陽不行，事主忠誠，君當而去，在職未幾遘疾，永隆二年辛丑閏七月廿三日，卒於官第，嗚呼，夫人雁門段氏，攜幼赴險，遷柩歸塋，己悼躬，慈育孤雉，嘗內誡曰，德以資行，孝以資身，揚名立已，孝之終也，孤子儇等，謹聞命而恭敬，如履冰而勤勖，雖子從父令，無以過也，先天元年十二月七日寢疾，卒於私第，權殯於墳側，今以吉辰合葬附於舊塋禮也，銘曰，自古有死兮冥歸泉路，聖人作禮兮棺槨塋墓，斂以時服兮宅兆遷措，唯令德而不朽兮，勒斯文以封樹，開元九年歲次亥八月甲戍朔九日壬午，
唐故蕭府君墓誌銘並序君諱舉，字高，蘭陵人也，葉散枝分，今又為安陽人也，曾祖德，隨魏州頓丘縣令，祖卿，皇朝同州司馬，父政，板授趙州高邑縣令，君天璞自然，煥十城而騰彩，貞姿獨秀，挺七年而振奇，神氣抑揚，環儀磊落，郁若斷山之峙，朗如明月之光，幼而純誠，長逾溫雅，千門萬戶，畫地成圖，八索九邱，俄而能讀，忘懷魚鳥，得性煙霞，未終山水之，遽嬰露之酷，以萬歲通天元年十月十二日終於家，春秋六十有二，夫人南陽張氏，亭亭似月，的的疑星，素范柔明，貞姿婉秀，梁伯鸞之令偶，高謝其賢，老萊子之良妻，遠慚其德，唯敦絲，不尚鉛華，蕭君不，宛頸偏棲，誓存同穴之誠，竟獲靡他之志，以開元九年四月六日終於私室，時年九十，即以其年歲次辛酉五月丁未朔廿一日景寅同窆於相州城西里高平渠南五十步舊塋禮也，斜臨夢水，實大夫之故事，傍瞻仙嶠，即童子之遺塵，哀子知古等，號天泣血，扣地絕漿，恐茂德風塵，清徽同泯，爰勒石乃為銘曰，卓卓若人，巖巖峻節，如玉之潤，如冰之潔，文麗潘江，學探禹穴，終焉適定，逝川不綴，昔年如鳳，語笑雙游，今驅素驥，同謝歸於一丘，
大唐鄧州刺史封公故夫人趙國贊皇郡君李氏墓誌銘並序夫人諱常精進，趙郡人也，仙源亙地，茂趾平霄，佩紫懷黃，據台衡者接武，朱輪華轂，充牧伯者比肩，高冠擁金馬之門，長劍出蒼龍之觀，有典有則，且公且侯，咸列圖書，可略而言也，曾祖某，祖某，父晉客，司農少卿，夫人生於高門，禮優內訓，蘩可詠，少習於中闈，柳花興詞，獨嘉其天縱，洎作嬪君子，翟以朝，同碩人之衛詩，若鳴鳳之陳筮，何圖專城赴職，故劍先淪，背九仞之華堂，歸重泉之厚夜，開元八年九月廿五日，終於揚州司馬之官舍，嗣子希奉靈而歸洛浦，追罔極訴昊蒼，其年五月廿日景寅，權殯於邙山之高原禮也，仍恐陵谷易徙，日月不居，敢勒銘於玄室，同不滅之金書，下宅權窆，塋陵，珠匣不處，馬鬣未興，月上金穴，星回玉繩，候吉辰而改葬，思晦朔而來升，
大唐故營州平遼鎮副上柱國賈君墓誌銘並序孫廣書君諱感字，其先襄陵人也，稽乎史籍，載覿家聲，振古於茲，紛綸弗絕，因官遷居洛陽，今為洛陽人也，洎乎祖考逸，隋恬淡澄寂，高尚不仕，父遜，大唐之初，任秦王府典簽，杖德當世，曳履王門，既書能劍，弗器君子也，君自然英捍，性用儻，文可以經國，武足以濟時，屬東郊弗開，王師薄伐，君始以良家子從軍，乃荷雄戟，出長城，威若神，夷始掃，用是軍功，敕授豐州鹽池戎生，仍宿衛玉階，劬勞惟揚作亂，江介多從，帝哀傖吳，罹開塗炭，大命將帥，專征江淮，猗君是時也，奮英烈，殄梟鏡，俄而凱歸，敕授營州平遼鎮副上柱國，嗚呼，志不捨命，天胡弗傭，以長壽元年十月七三日遘疾，終於洛陽私第，時春秋五十有五，享年弗融，厥業遄屺，嗚呼哀哉，夫人東海郡鮮于氏，李凝華，彩雲發秀，四德婉瘞，六行蟬媛，鳳皇于飛，琴瑟相友，以開元七年九月十有九日處順而歿，鳴呼哀哉，粵以開元九年作噩之歲，中呂之月，九日乙酉，昭啟合葬舊墳北邙山河南縣平樂鄉陶村原禮也，嗚呼哀哉，繁華昭世，鳴躍無期，窀穸幽塗，音容永聿，悲遣奠於今日，思拱木而傷人，有子庭玉，庭金，奉節，令忠等，悲纏薤露，痛結松風，恐陵谷而漸變，願庶幾乎厥銘，頌曰，南清洛兮水東流，逝如斯兮去弗留，君兮生涯休，哀哀慟兮荼心尤，松柏郁兮人世改，盛德昭兮覬弗渙，
唐故賈君墓誌銘君諱明，字智，襄陵人也，因宦居此，古今為縣，昔冠冕連暉，乃騰芳於帝闕，縉紳交映，楊盛德於朱闈，曾祖任齊州刺史，弦百里，華舉仙鳧，祖，任相州司功，廉身己，夜懼四知，納是除非，日惟三省，父智，皇朝上騎都尉，氣質抗直，勇冠時先，運雄略以超群，致亡軀而出眾，君稟性溫柔，天資厚德，思亮之情遂遠，雅度之志逾深，豈謂落景西傾，俄終一代死生，春秋六十有四，夫人劉氏，龍梭並沉，桐卑無修，蔡筆通化，班書蕙問，崩於故帳，有九，開元九年歲次辛酉四月丁丑朔八日甲申，合葬於上黨城北卅里平原禮也，東鄰王嶠，遙連石母之山，西瞰漳濱，迥接祥龍之岫，思忠孝友情深，因心處重，恐田成碧海，水變蒼山，刊石雕金，乃為銘曰，
大龍興寺崇福法師塔銘並序法師諱崇福，俗姓王，太原祁人，自受氏之後，世無專業，初以太子晉賓於大羅，次及太常肅宗於闕里，終以法師歸於釋氏，千有餘載，興我三教者，其在茲乎，法師年弱冠，身未離俗，以為父母遺體，斯於報復，先宗不嗣，罪莫大焉，雖受之以妻子，固無忘於梵行，以人代如泡幻，以冠冕為蓋纏，物我雙遣，色空齊置，時有清信者，未嘗不歸依焉，奉景龍元年十二月二日敕，甄擇精恪，許令出家，而法師預焉，隸於龍興精舍，離於繫縛矣，習靜而六趣俱寂，修心而三明自，神遊雖誤，緣相何常，行不住因，忽焉遷化，去先天二年五月十八日泥洹寺房，春秋七十，權瘞於長安城西，以開元九年二月廿四日遷窆於金城北原，先王制禮，而非無封樹，釋氏道教，則崇乎寶塔，於是發菩提之勝因，規育王之遠跡，闕監岑立，增盤崔嵬，閉以金棺，藏諸齒，與諸眷屬，瞻仰知歸，庶使終劫長存，業夙不懷，豈東府之墓，毀及池隍，驪山之墳，災生牧豎，渡流沙而已遠，應復無歸，過壟樹而興嗟，詎知神理，若斯而已哉，銘曰，前因已報，無人雖證提，且輸沒嗟嗟，上士不復，歸空見寶，塔藏金骨，
唐故國子生李夫子銘並序夫人諱魚，字茂，都督長子也，生積德之門，懷儒雅之量，風格峻整，天姿鎣徹，眾相謂曰，此兒李家千里駒也，歲，都督與之弈爭道，都督曰，相與有瓜葛，那得爾耶，九歲通周易，十歲明禮，十三精史漢，十五能屬文，十七補國子生，成均國學，俊選林藪，見其清節令材，風韻韶雅，僉歎其偉曰，今之禰正平矣，開元八年十一月，遘疾五日，一幸而卒，錢有百萬，神來買於王悅，地有三泉，交徵顏子，抑其也，母柳氏，痛河邊青草，偏被犬心，江路鳴，正逢腸斷，中都求石，即是天星夜，硯山碑，懼其陵谷朝易，經侍講，勒銘云，聞衛珠寶，玉平三倒，若對斯子，竊未之比，稠人廣眾，無不驚視，昊天不傭，而死，哀哀慈母痛何已，生割人情，天常耳，
故青州千乘縣令孟公墓誌銘並序自周臣文，魯卿穆伯，左佐理稱霸，或因功命氏，世祿勳榮，貽厥靈，君諱晟，字玄晟，平昌人也，曾祖升，任慶州刺史，王父仲康，地皋，北平，漁陽四郡太守，皇考公平，唐任鄭州密縣令，皆累世之才，一時之秀，並振聲於天下，而職司於州縣，衣冠禮樂，盡在斯矣，歷拜齊州錄事參軍，轉黃州麻城令，青州千乘令，凡一縣，夫弋陽惟楚，海郡臨齊，楚氣則傷於剽悍，齊風則過於敦質，君乃綏之以德，敷之以政，剛以肅刊，讓以勸義，凶黨崩角而逃散，奸人望風而自革，非天生才俊，孰能至此歟，嗟夫，天不享仁，斯疾孔棘，曰啟予足，啟予手，舉言未畢，奄然長往，時春秋七十三，夫人蘭陵蕭氏，寶魄天姿，瑤華韶茂，婉嬪風以順禮，昭母儀以克家，奇操融，清暉月映，自配我君子，有肅穆之美，嗚呼，德容不停，溘然而盡，粵以開元八年十一月廿三日，返葬北邙之原禮也，洞開一曠，幽祔雙魂，嗚呼哀哉，終天永畢，嗣子等欒欒棘心，長慟崩絕，孝乎不匱，乃刻石為銘，銘曰，體天道兮何然，孰雲輔德兮彰俊賢，竟幽殪兮，祔雙魂兮開便房，告同穴兮不邙，旌搖曳兮風，馬悲鳴兮路蒼荒，墓門閉，山向晚，古往今來魂，
大唐故襄州城縣主簿路府君墓誌銘並序公諱玄，字承福，陽平郡人也，其先即溫舒之苗裔，英靈相繼，盛德不泯，魏晉已下，載籍所聞，曾祖順，隋鷹揚郎將，忠以率下，惠以臨人，仲宣宏才，遠超幕府，穰苴秘策，高步轅門，警夜之尤深，干城之任方重，祖舉，隋朝議郎行相州鄴縣令，任官惟仁，但見小鮮之化，擇賢從政，爰聞割錦之能，屈鼎鉉之材，居墨綬之位，溫惠施化，寬猛著聞，耆童於是謳歌，朝野由其悅服，父基，皇朝文林郎，吏部常選，藝該十業，德茂四科，寫延閣於靈台，發詞林於意，府君儒林郎行襄州城縣主簿，主騎都尉，積善餘慶，垂裕後昆，漱累代之芳源，榮本枝之厚蔭，室如玄圃，騏見而五色，地似丹丘，鳳皇生而六象，若乃鄉曲之美，門庭之譽，德光顏冉，性與王何，遠近名流，談不容口，方當出將入相，為棟為梁，寧止百乘之家，千室之邑者也，惜乎，命不我與，數有時奇，以開元八年遘疾，終於洛陽之私第也，春秋六十，即以其年十一月廿三日，窆於東都城北原禮也，君如筠之勁，猶玉之溫，抱王行之奇，負山濤之器，金石期固，庶天道之福謙，日月不居，忽人埋之殃彥，有子仲良，吏部常選，屬乾光遄背，堂構行淪，一纏霜岵之悲，永結風枝之痛，攀援不及，孺慕增深，稱家有無，斯之謂矣，馬鬣為墓，冀萬代而長存，科斗題銘，庶千年之罔謝，其詞曰，赫矣茂族，悠哉盛業，巡敬晝夜，巨川舟楫，躬奉青瑣，名騰素諜，地聳瓊柯，門承玉葉，一時英傑，百里賢良，漳濱闡化，渭流芳，始標盛德，俄纏降殃，蟲猶避境，雉尚馴桑，唯城將闕，物在人亡，逸韻鏗鏘，雄姿卓犖，覽彼蛟史，成茲麟角，名擅藻司，聲馳蘭幄，澄之不清，渾之不濁，峨峨峻岳，隱隱韜雲，降靈毓粹，誕我此君，金堅玉潤，獨立不群，一居大邑，四海咸聞，北邙杳杳，東岱悠悠，更窮漏盡，地厚泉幽，風驚霜慘，山暝雲愁，唯余松柏，萬古千秋，
大唐故朝議郎行鄭州管城縣令上柱國楊君墓誌銘並序君諱璡，字景昭，弘農華陰人也，原夫鳥旗魚燎，有周武之興王，旅矢彤弓，有晉文之啟霸，此之謂厥初也，西河鼎盛，乘朱輪者有十，東洛台階，服華袞者有五，此之謂錫胤也，若乃飛鳳入夢，文足以經邦，藝馬從權，武足以禁亂，緝熙盛業者，則代有人焉，曾祖仲達，皇朝金紫光祿大夫蔡州總管上柱國魯國公，分命居蔡，俾侯於魯，方事斯委，厥功茂焉，祖行模，皇朝通直散騎常侍，息州刺史，義陽郡開國公，事君以禮，接珥貂之寵秩，御下以明，典憑熊之英鎮，父武越，右衛勳衛吏部選，初游武帳，暫隨列於彤庭，載踐文場，應常調於清覽，已而薄榮去羨，全高養德，公有采含粹，枕仁席禮，玄談袞袞，道豈虛行，貌堂堂，動而成則，直而不訐，和而不撓，文章沉雅，景純之筆五色，載籍貫穿，康成之書萬卷，林宗道王，時人持角以希風，文舉神聰，司隸辟門而不暇，豈星奇岳秀，筠勁明之謂歟，弱冠左衛翊衛，拜洛輦腳，解褐貝州參軍事，策名警衛，預窺溫洛之圖，命我參卿，且蒞清河之郡，秩滿遷潞州司功參軍，轉懷州司法參軍，蕭公入漢，因主吏而申謀，孔子歸魯，居司寇而窒訟，朝廷知其利用，乃召公當造興泰宮，於是掄楚材，訪班匠，爰經爰始，巍乎煥乎，帝疇厥庸，納涼斯竿，有制授光祿寺主簿，御膳攸主，饔人以察，為親累左降饒州司倉參軍，尋改棠州司戶參軍，君子孝道，不以晦明易節，貞璞含輝，不以相亂，恬然體命，曾不嬰心，既而海稅孔殷，睹紅粟之流衍，版圖精秩，編黃堂之雅譽，發自皇揆，令復舊資，加上柱國，授鄭州管城縣令，地雄奔駟，門息斗蛇，公乃禮以耕之，陳義以種之，講學以耨之，播樂以安之，化未及幾，郡以為最，撫鄭君之風俗，政是用和，憶陶令之田園，歌歸去，童兒在野，瞻彩雉而猶馴，耆耋攀車，望仙鳧而不逮，方欲擊溟海，摶扶搖，摩蒼穹，捧白日，嘗見其進，未見其止，加以跡寄人間，心融焉覺，不知肉昧，非為聞韶，潛識牛車，實稚觀法，粵以大唐開元八年六月十九日，春秋七十，卒於懷州河內縣之私第，歎及朝野，涕姻族，嗚呼哀哉，以其年十月卅日窆於河南府北邙山平樂原之禮也，魂輿旖旌，歷河橋而西度，明旌聯翩，素邙山而北卷，嗣子岌，蒲州安邑縣尉，詩禮夙聞，溫清坐隔，心永慕，泣血增惕，見霜松之已森，恨月塋之長寂，慎終追遠，每伏於楹書，相質披文，願旌於丘石，其詞曰，雄雄鼎族，食菜楊，序積慶，鳥環貽芳，異人角立，休有其光，祿以逮親，學而從仕，聿厥德，必復其始，所蒞有聲，人用康止，俗承染練，官惟綰墨，規矩四流，韋弦雙得，位不充量，來京國，雅業未究年不還，卜其宅兆兮北邙間，哀哀孝子兮泣以攀，松風緊兮隴月閒，頌音德兮留茲山，
唐故陶府君之志銘君諱德，字胡子，丹陽人也，因宦遷居，遂為潞城人焉，曾祖扣，齊襄城侯，祖崇，隋并州榆次縣令，父丑，皇朝授朝散大夫，君幼挺天靈，早承家敘，壯志雄勇，猛略虎賁，揮戈剪夷，握節輔主，蒙授上輕車都尉，榮不代壽，遘疾，朝景龍四年，春秋七十有六，卒於家第，夫人司徒氏，行逸梁妻，聲高降婦，雖所天早喪，抱節松筠，忽屬月掩宵魂，神騰返魄，影升霓羽，氣逐朝雲，開元八年九月十八日，春秋七十有九，終於夫第，粵以其年歲次庚申十月己丑朔十八日丙午，合葬於州北里之原禮也，其地左邇玉泉，右臨漳浦，前瞻羊阜，後望豬巖，嗣子思貞，執性天倫，志存三禮，長悲一慟，灑血流衿，恐谷變陵遷，勒石銘記，其詞曰，七德神交，五柳為宅，丘墳故土，夜台新客，人遷物謝，天傾地坼，海變桑溟，路移阡陌，蒼蒼嵩，青青松柏，
大唐梁處士張夫人墓誌銘並序君諱方，字遠，開元四年八月卅日卒，安宇人，原夫派流承胤，承百代之華英，弈葉枝繁，冠齡之盛茂，夫人張氏，白水人也，族承西，漢相留侯之苗，望秩南陽，晉宰司空之葉，曾祖諱奇，祖諱利，並衣纓赫奕，為朝野之楷模，簪笏蟬聯，作天庭之軌則，君子孑然池沼，瀨流水以怡神，獨坐丘園，瞰煙霞而養性，夫人笄年奉帚，承君子之渥恩，慕齒侍帷，沐哲仁之厚德，忽以妖任鳥構禍，華佗之術難瘳，怪為災，扁鵲之醫罕愈，而春秋有六十有一，以開元八年歲次庚申廿六日乙亥寢疾於私室，其息小沖，泣血千條，其女有九，腸回萬斷，即以其年十月廿三日合葬於相州城西五十里平原禮也，何期箸策再合，琴瑟重諧，匣劍沉而更浮，井桐枯而還茂，左對光嚴之寺，右臨太行之嶺，剪寶山之峰，背白磨之屺，唯恐年移代謝，谷變陵遷，勒銘，傳芳萬古，其詞曰，天地兮流轉，日月兮，
唐故正議大夫上柱國巢縣開國男邕府長史周君墓誌銘並序國子進士孫浩然撰若夫探幽跡秘，混萬象於機神，適變通時，研六書於掌握，出忠於國，入孝於家，綸閣為臣，作鹽梅於天子，大述職，清水鏡於人民，不替斯猷，於焉有矣，君諱利貞，字正，汝南廬江人也，大勳方著，宗周為卿士之封，苗裔流芳，炎漢有將軍之貴，金章弈代，玉珥承家，君幾於生知，昭鄰殆庶，韶華外發，明敏內深，丁仲弱年，聿著可公之望，士元壯歲，本稱王佐之才，加以識量淹，周體物，音儀塋朗，與秋月而齊明，雅韻沖和，等春雲之起潤，初以門胄，入於國庠，明經擢第，解褐為鐃曹尉，臨官未幾，巨為相仍，遂丁考憂，哀頓過禮，王攸慟哭，番多罷社之人，子貢終喪，琴尚哀弦之操，服闋，授蜀縣丞，吏政惟能，聲華藉甚，俄拜大理主簿，轉太府丞，辭曹仰其風替，朝野嘉其善政，帝俞妙簡，推君最先，拜右台御史，以展其才，用榮其任，內匡皇幄，天閣肅穆以生風，外按奸豪，污吏望聲而投印，復拜司勳員外郎，而又出任數郡，復拜大理正，除御史中丞，馮豹奉公，伏黃而飛奏，傅玄恭銘，執白簡以繩權，六官是清，百寮斯仰，詩曰，樂只君子，福祿綏之，易曰，積善之家，必有餘慶，遂封巢縣開國男食邑三百戶，賞其功，褒其美，巨唐之有天下百餘載矣，天驕凶虜，尚蟻伏於幽荒，閩壤甌蠻，欲蜂屯於炎陌，虔劉遐徼，不賓王庭，帝擇謨臣，用清，眾官僉議，惟君克諧，拜君廣府都督，兼委按察使，屈柏台之重，佐葉荔蒲之夷鄉，君撫之以威，恤之以德，伏波討越，不興下瀨之師，鉅鹿臨荊，惟樹寬柔之信，未喻浹日，魁率斯來，漲海氛恬，璽書加賚，樂羊忠魏，俄盈滿篋之書，王存吳，遂有孤根之怨，轉邕州長史，見黜無慍，居難不危，非大雅之明何能斯爾，春秋六十四遘疾，開元七年閏七月廿六日，薨於府之廨捨，君所歷凡任刺史都督別駕一十五州長史司馬七，前後總廿八政，化先以德，字之以仁，臨於欲終，有遺明試，禮從於儉，服以時，若泰初之榮終，同玄晏之遵古，嗣子濟，太子內直丞，痛積不天，悲纏扇枕，星馳江路，迎魂南越之鄉，駕涉山川，奉櫬東周之甸，以開元八年十月十八日葬於北原禮也，浩然昔承余訓，早沐清塵，顧凱含悲，已盡傾河之淚，顏延作誄，敢無竭思之清，欽若令聞，式題銘曰，皇皇上天，降生哲士，嵩岳靈氣，廬江胄子，慶協黃裳，學該青史，器惟國，識洞神理，清英振玉，盛德如蘭，龍津斯躍，鴻漸於干，喬玄北部，桓譚陸安，政惟善約，聲日能官，令則芬華，沖風婉約，聲飛天禁，名香畫閣，寬饒峻整，長虞勤恪，執簡清朝，埋輪輕惡，蕞爾蠻貊，作梗炎荒，帝銓俊，君為時光，銜天禁，露冕荊陽，篁猷負朔，稽顙來王，天不吊，降生鞠凶，哲人斯歿，冥寞何從，玉山傾趾，金鍔潛鈴，壟寒碧霧，咽青松，洵美伊人，致為遺則，家傾孝友，國喪忠直，晚山光，蒼茫秋色，情已矣而何悼，惜生之斯極，國子明經賈庭芝書，
唐故洪州都督府兵曹參軍黃君墓誌銘並序君諱承緒，字安喜，其先江夏人也，因官北遷，遂家於滑，代為郡人焉，曾祖汴州刺史，行軍總管，上柱國，東郡公察，察生懷州刺史，虢國公君漢，漢生右衛將軍，武昌郡開國公河上，英賢繼世，軒劍聯華，為龍為光，乃文乃武，深仁被物，俱聞二天之化，宏略貫時，獨擅五才之美，君幼而精粹，長實弘通，言行為立身之光，機明是時之具，卑以自牧，真躬而行，所游有常，與物無競，解褐調補曹州參軍事，再遷洪州都督府兵再，清以在公，直以從政，雖跡淪卑位，而譽滿當時，及乎辭滿歸閒，優遊至道，羽翮已就，煙雲可飛，青春未窮，白日俄逝，輔仁無報，天道如何，以開元八年九月九日寢疾，終於豐財之第，時年五十二，即以其年十月六日，歸窆於河南縣梓澤鄉之原禮也，嗚呼，萬化有期，百年誰歎，身志俱夭，獨不謂悲乎，嗣子中等，孝行夙聞，哀毀過禮，君子以為黃公之有後矣，銘曰，仁賢盛烈，鐘鼎高門，積善之慶，遺芳後昆，厥生俊德，實惟人望，如如璋，友真友諒，壯年未晚，長夜先歸，精魄如在，平生不追，北瞻邙阜之埒，東指伊川之路，驗陵谷之不易，識賢人之墟墓，
唐故處士王君之碣君諱慶，字，光黨黎城人也，其先有周氏武王克商，追祀五祖，因而命族，自喬為并州，道成羽化，代家焉，末葉以官自太原徙，祖海，好黃老術，父則隱居放言，君氣局夫賦，才明獨得，心骨正，有顏孔之風，七歲能自於鄉校，乃心專經，篤意儒業，過則不二，善其奠遺，操行羈節，遂究詩禮，若乃風雅理亂，吉凶周旋，莫不窮幽洞微，於心而辯於口也，旁涉子史，兼工草隸，名聲日休，盈耳郡國，舉進士策高第，牧守希其才，將貢皇闕，會徐王到，遂不復以聞，留之幕府，悉子弟從其受業，君統以德方，博以經藝，展親明孝，援義舉忠，王家，貴而好禮者，良有之矣，王嘗問政，對曰，政在先王之典，既而侍講，至防記甫田，則稟然變容，三覆而止，王乃悟，飭躬行，則吏不敢欺，務農重，則人以成富，既舉而行，三韓為之大理，初，王頗好游畋，至是希絕，乃稱曰，昔齊桓有言，生我者父母，成我者鮑子，微先生之教，遠於道甚矣，及王奉詔還京，命與同載，君憮然而歎曰，夫高吾名者累吾神，卑吾身者厚吾生，張翰嚴陵斯可也己，遂稱疾，自是杜門卻掃，不交人事，慕巢由，學輕舉，屬意遐曠，兼心明門，凝思幽閒，存神養壽，享年八十有五，皇唐開元二祀十有二月，卒於柏谷里之第，嗚呼哀哉，昊天不傭，殲我良懿，山頹玉折，何嗟及之，且德之用修，學之能講，無其人久矣，君佩義履信，劣躬循節，室莫異，深泉若臨，自一登王門，匪舀伊教，非憤不啟，非法不言，永惟前史，夫何以尚，身則退而道彌高，榮且辭而志逾遠，偉偉碩美，人到於今稱之，君子所以知損之又損之又損光大也，夫人張氏，郡師之元女也，淑慎溫惠，矜妝耿，翩翩黃鳥，君子好仇，春秋七十有九，五年冬十月卒，越八年上章貞於仲辜月在庚戍十有一日庚申合葬於濁漳之陽禮也，左仙亭，右隴阜，其山川特秀，固有德者之宜乎，有子四，慎知，慎微，崇嗣，慎貞，慎貞仕釋為沙門，徇道專真，遺形自喪，崇空而不失其孝，割愛而不忘其哀，案實紀美，樹之墳道，其辭曰，於惟王公，懿德孔淳，道高藝美，富義寵仁，學摩不精，業莫不伸，寬以惠物，孝以寧親，廣廣德音，遂登王門，屈彼堂構，傳此皇孫，既肅其容，亦忠其言，國用繁富，職是之源，危高安卑，束帛丘園，王神大漠，情亡理存，大山其頹，白日亦昏，死生大矣，天道寧論，並府北崇福寺沙門邈文並書兼題榜，太原常思恩鐫，
故朝請郎行定王府國尉李府君墓誌並序君諱明遠，字高光，隴西狄道人也，曾祖壽，隋任莘州別駕，祖道，隋任宜州上宜縣令，父龍象，皇朝青州錄事參軍，此之謂代祿，此之謂不朽，君長自懷城，幼而聰敏，若古訓，靡所不窺，話齊梁間，盡如眼見，嘗旋亭假寐，夢仙術，桑公不得為比，李醢詎儔其要，毛人指藥，方，醫王救苦，施而不竭，則君之明也，如竟元年八月五日卒丁家艱，負土成墳，手植松柏在傍，素果結實窮陰，軒上聞，絲綸下降，祥以行感，暨表門閭，則君之誠也，家有素書千卷，渴日不足，下帷而勤，示妻妾以恭儉，遣子孫以清白，制授定王府國尉，非其所好，秩滿客於洛陽，習隱者也，嗚呼，病日臻，既彌留，不禱祠以求閒命，知也，以開元八年七月七日卒於時邕里私第，春秋六十四，粵以其年八月十六日權葬於北邙之原也，窆於河南府洛陽縣平陰鄉里也，夫有燮理之器而不其，有消摩之術而不全其壽，則鬼之不智也，天地之不仁也，夫何言哉，哽而銘曰，寧至哀樂，孰如水久，蚩蚩世迷，忘亡而有，于于嗟嗟，君能守一，懸解不朽，
大唐故國子明經吏部常選贈趙州長史趙郡李府君墓誌銘並序君諱元確，字居貞，趙郡平棘人也，昔者白雲降祉，種德光於帝圖，紫氣騰祥，常名秘於仙，至若經綸海服，保邦家，大寇之嘉謨，財輕白璧，廣武君之妙略，購重黃金，才難則代有其人，世祿則時稱不朽，曾祖希仁，北齊國子祭酒兼侍中，贈吏部尚書，謚曰文昭公，祖公源，隋離孤縣令，父善願，皇朝刑部郎中大理正，君即正之第四子也，幼而岐嶷，生知孝友，驊騮挺骨而千里，鸞鳳養毛而五色，佩之日，高議出於成人，馭竹之時，暗誦聞於小學，年未十歲，嘗以兵刃捐指，捧手改容，深以毀傷自誡，中外姻戚驚而異焉，既冠之後，以資齒胄，入室秘文自傳於家業，升堂奧義見推於國庠，離經啟函杖之容，進德流滿議，登甲科於秘府，不讓華譚，致有道於仙舟，嘗留郭泰，跡入常調，名登吏曹，見三揖之爭馳，窺九流之競爽，乃拂衣高視，退而言曰，喧呶之地，不如靜對琴樽，榮利之途，豈若獨尋山水．於是敦獎名教，遠離塵俗，馬少游之鄉黨，咸稱善人，仲長統之園林，自諧真境，夫其窮討百氏，精究六文，鳳紀麟圖，重決膏肓之要，鸞回鵲顧，更馳鍾蔡之名，子弟必勖於義方，友朋自歸忠信，歲未逾矩，疾至彌留，以麟德二年六月廿六日，終於景行里之私第，春秋六十有四，延和元年，恩制贈趙州長史，公代襲簪紱，而志存高尚，三徵七命，不許弓旌之召，黃泉白日，竟承軒蓋之恩，玉樹榮耀於青宮，金冊際陸離於玄穸，澤漏泉壤，斯之謂歟，夫人河南元氏，右率府中郎將世倫之女，力微皇帝之靈苗，開國承家之貴族，維蛇降其柔德，維鵲成其懿範，蘩蘊藻之敬，精洞神明，織組川之業，思絕流輩，鸞既飛而鏡掩，劍先去而龍亡，以同年十月六日，終於私第，春秋五十有四，嗣子忠武將軍行右清道率，每切霜露之哀，常深蓼莪之痛，仲永慕，難也長懷，敬遷溫序之神，奉述周公之典，以開元八年五月八日合葬於洛陽縣清風鄉之原禮也，山川應物，龜筮從謨，事親終矣，其惟孝乎，其銘曰，咎繇命官，李耳得姓，作生人法，持天下正，伯禹推賢，宣尼問聖，禮樂冠冕，於斯為盛，哲夫尚德，哲婦尚柔，國政敦敘，家風孔修，歲月遷貿，生涯去留，哀哀陌上，空望山丘，
唐魏州參軍事裴迥故夫人李氏墓誌銘太子校書郎蔣洌撰夫人諱隴西狄道人也，自源開指樹，道貴猶龍，重浮舟，人宗陟鳳，世濟厥美，不隕其名，曾祖恬，隋袞州方輿縣令，祖光嗣，皇安東都護府功曹參軍，子賤風流，縑緗懿其彈綺，嘉賓英秀，其幕，父諤，皇長寧公主府倉曹，懷州武陟府長上果毅都尉，曳長裾而作賦，主第增輝，翊中禁以陳儀，天階自肅，夫人即都尉之女也，婉孌閑淑，自天之，傳石經於蔡門，華於班室，豈止楊柳之花飛似雪，宛以成章，椒柳之花行以蕃，采而為頌，梅其七，歸我裴公，和耽，如鼓琴瑟，桃蹊春樹，方搖少女之風，桂秋魄，遽落常娥之影，春秋年廿有一，以開八年四月八日遘疾，終於陶化里之私第，嗚呼哀哉，以年四月廿七日權窆於河南縣梓鄉原禮也，旌矣，天道茫茫，刊石泉扃，兆，銘曰，河之魴，宋之子，標有梅，，傷促景委窮塵，天乎天呼胡不仁，松楊一佳城路，春復春兮非我春，
大唐銀青光祿大夫金滿州都督賀蘭軍大使沙公故夫人金城縣君阿史那氏墓誌銘夫人姓阿史那氏，繼往絕可汗步真之曾孫，竭忠事主可汗驃騎大將軍斛瑟羅之孫，十姓可汗右威衛大將軍懷道之長女也，自冒頓驕天，所雄朔野，呼韓拜闕，禮襲京朝，殊寵冠於侯王，深誠見乎余羨，夫人天姿淑美，雅性幽閒，自然貞檢之容，暗合蘩之訓，年十有七，歸於沙氏，封金城縣君，勤於輔佐，外彼榮滿，藩部所以清謐，戎馬所以滋大，宜其椒衍盈升，保寧榆塞，豈謂桂華淪彩，已矣蒿歌，春秋二十五，以開元七年八月二十四日遘疾，終於軍捨，沙府君悲興異室，感極如賓，雖大夜同歸，將鼓盆而自遣，而方春搖落，詠長簟而纏懷，粵以八年三月二十九日遷祔於長安縣居德鄉龍首原先公特府君之塋禮也，嗚呼，先摯榛栗，歿奉松楸，霜露之祀忽諸，蘭菊之芳無歇，嗚呼哀哉，乃為銘曰，李華白兮桃復紅，歎零落兮委飄風，蘭有秀兮菊有芳，羌淑美兮不可忘，音容之寂寂，侍松賈之蒼蒼，
志並序於黃石，相州林慮人也，祖諱社閭烈與星月禮貌淹等璋而並潤，諱仁誠動楷模人皆習懿詞翰變機金無憩運之以終，夫人孔氏，捧日之餘光巫山誕右內則之篇三重視春菊持銘遂乃孝望擬終春秋六十有八，大唐開八年歲次庚申三月甲申朔一日甲申合葬窆於慮縣北一十里東高西望太行，北至高崗，南臨洹水，平禮也，留劍同一匣，嗣子懷珍，上柱餘慶大等哀隴洛蒿痛之不春，庶無於清，乃為銘曰，自，
唐故正議大夫使持節武州諸軍事行武州刺史上柱國公孫府君墓誌宣德郎行右衛錄事參軍歐陽植撰公諱思觀，其先遼西襄平人，家代因官，居於河洛，有熊氏之華胄，躍馬帝之宗，賢哲磊落而挺生，將相參差而間出，覽諸前史，可得詳焉，曾祖信，隋左衛中郎將，祖雄，皇朝左武侯中郎將，右衛將軍，父玄表，歷官至湖州武康縣令，門傳鯁義，代有烈光，或位總六軍，或政稱三善，文武之道不墜，弓治之業逾昌，公早擅英名，夙標奇操，外宣剛毅，內蘊謨猷，宿衛巖廊，年才弱冠，長壽初祀，欲搜揚，公以武藝超倫，其年擢第，敕授翊麾校尉行右金吾衛左司戈，二年，恩制加階，授致果副尉行本任，萬歲登封元年，改授昭武校尉行左門衛左中候，尋以匈奴作梗，充清邊西道前車押官，陳力戎行，頻摧虜寇，達賞授游擊將軍，累勳至上柱國，聖曆元年，遷右武威衛懷州武德府左果毅都尉員外置同正員，二年三月廿四日，奉敕配左羽林衛宿衛，三年四月四日，制加寧遠將軍，四年十一月十四日，遷左鷹楊衛陝州河北府折衝都尉，依舊左羽林宿衛押飛騎上下，神龍元年，中宗踐祚，加階依本官，二年四月十六日，制授明威將軍守右武衛洛州懷音府哲沖都尉，余並如故，其年十一月廿九日，制加壯武將軍守本職，仍通郎將上下，景龍元年十二月廿八日，加忠武將軍，余如故，唐元年七月十日，遷正議大夫行勝州長史，兼充東授降城副使，仍馳驛發遣，開元三年五月十三日，制遷使持節武州諸軍事行武州刺史，勳散如故，惟公忠清徇節，言行身，鄉曲之譽見推，警衛之勞斯著，由是頻司禁旅，歷踐華班，入則侍奉階墀，出則肅清邊徼，榮隨歲久，慶賴時新，佐理安邊，略聞於勝部，宣條馭俗，善政稱於武郡，昔范當官，撫以恩信，吳資在郡，屢獲豐年，方之於公，前後而已，嗚呼哀哉，粵開元七年十二月十一日遘疾，終於位，春秋六十有五，即以八年三月十九日，歸葬於河南縣金谷鄉之北原禮也，長子儀州龍城府別將暹，次子炅，昌，等，痛深銜恤，哀切茹荼，道無改於三年，葬有期於五月，思傳不朽，爰作是銘，其詞曰，蔚彼靈苗，廣茲洪胤，門興黻冕，代多賢俊，惟祖惟曾，金明玉潤，猗歟我考，政宣恩信，公之挺秀，作德日休，巖廊侍奉，禁御陪游，倜儻無競，英威罕儔，既從軍旅，亦克虔劉，增以寵章，歷遷榮秩，爰從半刺，擢升連率，寄重宣風，拜膺馳，有節按俗，尤崇政術，年齡荏苒，松柏凋傷，恨起臨穴，悲纏懷梁，青烏啟兆，飛，神永逝，地久天長，
唐故朝請大夫行晉州洪洞縣令敬公墓誌銘公諱守德，其先平陽人也，昔陳公子敬仲生而有文在其手，因命氏焉，其後因官南徙，今為河東人矣，曾祖隋河間郡丞，祖志文，皇冀州棗強縣令，父玄，皇茂州石泉縣令，公石泉府君之子也，弱冠以進士出身，應撫字舉及第，授寧州羅川縣尉，開元初，獻書直諫，敕授幽州新平縣主簿，應強有聞科第二等，同清白第三等，授河南府陽翟縣尉，授絳州萬泉縣令，加朝散大夫轉晉州洪洞縣令，加朝請大夫，秩滿後歸閒養疾，至開元八年歲次庚辰正月戊子朔十二日己亥，終於河南從善里，時年六十有八，其年二月十五日，葬於洛陽之邙山北原禮也，嗚呼哀哉，公詞藻清瞻，孫弘，董仲舒之亞也，故四登甲科，政理明，季路王稚子之流也，故再為邑宰，惜其位初三命而不踐階台，壽不百年而遷舟壑，痛矣夫，公有一子洪奴，年甫齡齔，故喪事所給，皆在公之甥殿中侍御史趙良器之弟良弼，嗚呼，魏舒賢，成此宅相，嵇紹雖幼，知其不孤，苟非為銘，曷以旌旌後，銘曰，君之祖兮文在手名之身兮德莫厚，其立言也不朽，於從政乎何有，嗚呼彼天，與其才不與其壽，悲夫，
大唐故處士王君墓誌銘並序君諱則，其先太原人也，天骨挺生，地靈間出，冠蓋之華宗弈弈，神仙之雅量雄雄，曾祖環，隋易州司法，恤刑以為務，察獄以效能，祖儀，隋蘭州金城縣令，像雷作宰，百里光揚，宣風化人，一同累美，父暉，皇朝左驍衛長上，武豹呈姿，闕庭事主，巡敬之功不怠，忠節之譽遄流，君匪好祈榮，久聞遁俗，申屠蟠之高士也，克紹其名，禰正平之處士也，固彰其跡，大矣哉，詞翰幾超於折桂，凶禍遽招於夢桑，賓友行嗟於闃寂，庭院坐睹於荒涼，春秋七十有一，以聖曆三年六月一日卒於修善里之私第，夫人梁氏，道政之長女，邕和內著，禮范外彰，事夫以為功，訓子以成業，春秋七十，忽以開元五年十月九日遷化，即以八年歲次庚申二月甲申朔一日甲申，合葬於河南縣平樂鄉之北原禮也，卜兆安措，車送終，雲雨四合而增愁，松賈千春而動思，蛟龍劍兮冥沒，朝景於茲年，蟠龍鏡兮昏晦，沉夜台於此日，有嗣子之，祥芝，祥慶，祥鳳，子奇等，並銜荼蓼以哀酷，陟屺岵以悲酸，羅含則至孝克傳，蔡順則供親著美，諒亦名編史策，跡紹貞賢，敢鐫鏤於斯文，記墳塋而頌德，蒼蒼不朽，乃作銘云，惟夫惟婦，和琴媲瑟，俱擯黃壚，同辭白日，痛驚飆之莫御，歎逝水之逾疾，題琬琰而恆存，勒徽猷之永畢，開元八年二月一日啟葬此野，
國行松州交川縣令志銘周撫運，奄四海而為家，宗子維城，錫壤，王孫賈有仕衛之名，花萼相依，矣，曾祖儼，隋任密州司馬，伏光泉石，俗日潛官，時稱絆驥，祖，隋任衛縣令，聽命理事，舄鳧澤霈時康，祥鸞之所棲集，父楚，捨衷履潔，絕學王侯，高尚其志，惟君玄豹出霧，釋彼南山，白入臣東戶，重輝弈葉，復行松州交川縣令事也，割之任，雖有歎於時人，烹鮮之宜，固無濫於傷損，粵以四大乖理，二豎延災，逝川之水不停，過巢之光難駐，以開元六年正月六日薨於私第，春秋七十有八，嗚呼，桂樹其萎，梁木斯折，夫人樂安孫氏，為言為德，闡箴史於閨闈，采采蘩，助蒸嘗於宗廟，積善無慶，大漸忽焉，以長安四年十一月七日卒於私第，春秋六十有二，以開元八年歲次申正月甲寅朔廿日癸酉合葬於朝歌城西北平原禮也，紅顏白骨，萬古千秋，地久天長，人非物是，紀功勒志，垂譽將來，永歌以言，乃為銘曰，七上獻策，三命授珩，愷悌君子，邦家之英，威儀棣棣，王道平平，絃歌盛化，莫之與京，勞生休死，古往今來，需車怏軋，馬徘徊，池亭霜感，壟樹風摧，離人斷絕，吊鶴聲哀，天長地久，物是人非，川移海變，溺音泯徽，勒石鐫志，百代胡微，派流宗子，共首攸歸，
唐故處士衛君墓誌之銘並序君諱節，字師，河東人也，後稷之苗裔，遠祖官於上黨，子孫因而家焉，故今為屯留縣人也，原夫青土開封，擅榮班於麟史，白茅建國，光厚秩於龜書，事著緗綢，可略言矣，祖儒，蒲州河東縣令，考，隋門上大將軍，後遷陟州安陽縣，謀略同於青霍，鸞雉馴舞桑庭，君乃握水奇毛，丹巖異骨，連城價重，照乘名高，又承餘蔭為徐王府親事，授陪戎尉，遇疾卒於私第，夫人李氏，閨儀，閫訓虧，遽從，俄薤露，以開元七年歲次己未十一月乙卯朔十八日壬申合葬於十三里平原禮也，東瞻廣路，望崇巒，北帶晉城，絳水，嗣子奉貞，絕漿叩地，泣血號天，痛風樹之難留，何及，恐陵遷谷亡反，海成田，爰紀德於泉兮永固，乃為銘曰，康叔之苗，後稷之裔，荊璞同，珍比麗，令德榮名靡替，於惟誕長不下一君秀則，
大唐河南府洛陽縣故東海郡太君鮮于氏以開元七年九月十九日於上東門外平陰鄉莊卒，其年十一月十九日葬在北芒山桃西二百步，爰記銘志，
大唐故朝議郎京當府功曹上柱國韋君墓誌銘並序君諱希捐，字又損，京兆杜陵人也，祖量，魏散騎常侍，生高祖瑗，隋陽武令，瑗生曾祖知，建伯勳領豳州刺史，生祖仁儉，儉早終，生考嗣業，皇世為蓬閣之秀，君即秘書公第二子也，少孤而元兄又歿，友於諸弟，鄉黨嘉焉，學則不固主忠信，有餘力而親仁，歲馬遷之史，廿而冠，同先儒之經，起家國子生擢第，補梁州城固主簿，一命一隨牒，不以臧經懷，三載視人，豈為徒勞屑意，秩滿歷渭南，藍田二縣尉，下車未幾，穆如清風，時京尹河東薛公昶偉君之才，引為四部尉，萬年縣自西徂東，政不易，台伯鼎相，誇能者久之，詔除京兆府功曹，士歎後時也，嘗應制和蔡孚偃松篇曰，廈已成無所用，唯將獻壽答堯心，作者稱之，深以為遺賢雅刺矣，由是不可得而求進，每推遭遇以遣機，匪夫，君子道消，日月逝矣，終而為恨，其唯君乎，享年六十有三，開元七年八月九日，傾於新昌里第之中堂，先是誡次子璞玉曰，昔有虞氏瓦棺，夏後氏┼周，逮德下衰，以寶玉崇窆，浮侈蒿目，我不忍為也，不諱之日，爾其志之，及渾金等鞠然在艱，罔知所從，乃祗遵先訓，卜宅之以開元八年歲躔庚申正月八日奉神輿權安厝於城東南曲池里禮也，櫬中唯貯紙筆古集六卷，設熬置銘，其詞曰，我祖哲兮，我君是繼，小子咎天兮，不孝於世，松賈日已拱，尊猷靡翳兮，子璞玉撰文，
大唐張氏故郭夫人墓誌並序蓋形消天地，氣稟陰陽，雖天壽分其兩端而生死齊乎一致，夫人郭氏諱華嚴，太原父獎，並河朔英傑，山東領袖，夫人資坤毓粹，則兌呈祥，夙奉箴訓，載光儀範，年十有六，適於張氏，柔順之敬，詞色弗違，承祧之禮，享奠無闕，至於整齊四德，勤修眾行，烈娣仰其嘉猷，里族欽其盛德，攝理乖候，因成沉瘵，粵以大唐開元七年十月十四日終於寢，春秋三十有二，嗚呼哀哉，潘生帳里，空餘拂簟之悲，張子台前，無復盡眉之寵，即以其年歲次己未十一月卯朔七日辛酉，殯於相州城西北二里，祔於大君之舊塋禮也，嗟呼，歲時流謝，陵邑貿遷，式紀貞石，用彰不朽，其詞曰，春林布華，朝雲散，克昌母訓，聿光嬪則，乃孝無替，其儀不忒，悠哉萬古，欽茲四德，
大唐故宣威將軍左驍衛河南府永嘉府哲沖都尉上柱國王府君志名並序君諱元，字大祿，其先太原人，因官遷於河南府，今為河南縣人也，昔邵公卜洛，遐開駕鶴之宗，郭璞誓淮，終作化龍之輔，賢豪佐命，代有其人，弈葉簪組，嬋聯不絕，布在方諜，可略而言矣，曾祖獎，隋任滑州白馬縣令，祖外，唐任楊府錄事參軍，父師，唐任黔府洪杜縣令，參卿歷試，職贊六條，作宰臨人，宣風百里，去獸流蝗之政，望重當時，還珠棄犢之能，聲傳來葉，君生而岐嶷，長而賢明，弱不好弄，彌敦志學，年廿三，丁洪杜府君憂，哀毀過禮，迄於終制，孝極天經，遂投筆從軍，荷戈應募，西登赤嶺，展戎算於場，東泛滄波，振英聲於絕域，昭陽茂秩，旌級疇庸，仄陋明楊，便應妙選，長壽二年擢第，受右監門衛右司戈，上柱國，光國榮家，預陪周衛，陳力就烈，兼統戎麾，年七，丁母清河夫人張氏憂，夢號泣血，擗踴摧心，痛切風枝，悲纏罔極，屬鮮卑作梗，刁斗屢驚，君振侶薊門，推鋒寇壘，守漁陽之邑，危而獲安，布龍蛇之陣，攻無不克，旋軍獻凱，受游擊將軍右衛長祚府左果毅都尉，大足年中，凶奴不率，侵擾邊，君授律前驅，登時獻捷，除右衛晉州平寧府右果毅都尉，西戎獻款納所珍，君以裨將見徵，職兼分閫，玉關地險，金河路微，鎮撫多方，分授律前驅，又除明威將軍，洛州永嘉府折衝都尉，盡孝悌以承家，竭忠貞而奉國，居官勤恪，處事兼平，朝野挹其清高，仕庶欽其剛直，尋加宣威將軍，散宮勳如故，君處滿思溢，居高慮危，年漸從心，懸車罷職，丘園畢志，樂道安貧，方申五日之歡，俄軫兩楹之夢，嗚呼哀哉，大唐開元七年閏七月十七日寢疾，薨於私第，春秋七十有一，粵以其年歲次己未九月甲戍朔五日庚申，葬於北邙山澗里之高原禮也，孤子懷光，懷古等，毀瘠哀慟，行路感傷，但鞏筮短龜長，谷移陵變，紀芳猷於玄石，標盛德於幽泉，乃為銘曰，逖矣遠祖，弈世哲，公輔王佐，名高往烈，族茂瑤林，聲馳金埒，偉哉天子，郁為時傑，惟孝惟悌，乃忠乃誠，龍韜一舉，戎落再清，場克定，實播功名，百年未盡，二豎災成，楚挽切切，嗣子呱呱，哀纏風樹，痛極茹荼，賓來白馬，暮啟表烏，痛玄兮永閉，刊翠琰於幽途，
大唐故錦州參軍上柱國太原王府君墓誌銘並序君諱庭芝，字特秀，其先太原人也，遠祖為河東縣令，因而家焉，今為河東人也，漢成晉武之代，俱為元舅之家，江左元明之朝，復處台司之寄，朱輪繼軌，軒冕因循，拖玉鏘金，綿連不絕，曾祖素，隋任司農少卿，祖贊，皇任右驍衛潞城府果毅都尉，父哲，皇任辰州參軍，並以懷才入仕，抱節登庸，藻繢簪纓，丹青士伍，君幼挺聰悟，天資孝友，徐孺對月明之歲，已見清言，黃童談日蝕之年，夙聞至性，長安四年，以宿衛考畢，調補錦州參軍，勖躬下列，祗事上官，勤則不匱，恭而有禮，加以筆端敏瞻，長於剖析，凡所綜攝，曲盡其能，名級雖微，芳聲遠振，往以神龍之歲，蠻陬跋扈，敕江南西道討擊使錦州刺史甘元琰差君分統戎伍，不逾旬月，殲厥渠魁，以功授上柱國，既而秩滿，家於洛陽，散誕丘園，優遊情志，然宏材佇構，方啟峻於干霄，而清露易，奄興歌於流電，以開元七年十月廿日構疾，終於懷仁里之私第，春秋有四，即以其年十一月六日，窆於河南縣平樂鄉之原禮也，嗣子僧護，才免襁褓，岐嶷天然，曉夜悲啼，未嘗乳哺，如是者再宵焉，其母撫而諭之，方少進食，季弟望之，哀號靡息，泣涕漣，怨荊樹之偏枯，痛孔懷之永訣，將恐陵谷遷變，徽音寂寮，勒石刊文，乃為銘曰，日月流輯，時運代謝，嗟乎令德，奄歸玄夜，甲第長辭，墳塋永捨，壘壘共此，欲何悲吒，
大唐故朝議郎行岐王府西閣府君之志銘並序君祖，字同穎，其先清河東武城人也，降德自，炳靈，璋質，瑚璉其器，奉國忠貞，承家孝義，言河寫浪，將秋濤以共飛，翰，與春林而對媚，曾祖君肅，隋任職方侍郎，太子內舍人，司，工部侍郎，唐銀表祿大夫，襄州刺史，贈鴻臚卿，祖思約，任左千牛，皇朝太常寺丞，祠部郎中，曹王府長史，使持節壁，復，和三州刺史，父言道，皇朝任北門直長，擗校內供奉尚捨直長，沛王府主簿，豫州長史，代州長史，岳州刺史，淄州刺史，良弓之上，不墜千鈞之業，儒學之門，還職六條之宗，君量包滄海，思逸王賈，服忠信，周旋禮樂，介然成名，風流籍甚，選授絳州翼城縣尉，歲滿，轉州唐昌縣丞，尋遷太平公主府東閣祭酒，無何選補岐王府西閣祭酒，上柱國，龍樓喻善，名重當時，魚箋染翰，恩超前古，人吏懷惠，德聲穰穰，東南逝波，浚流何遠，崇台，悲棟宇而摧，雲霄未摩，嗟逸翮而先墜，不駐西之波，長歸東之魂，粵以開元七年七月十二日率然遘疾，奄矣潛輝，終於洛陽毓里之私第，春秋六十有四，嗚呼，背洛橋而西顧，赴邙山而北上，茂明用晦，潛和養真清白，傳於子孫，忠孝保於門閥，撫視孤幼，言泫然，家無餘財，散及不足，洎參務，績用克成，挺節立朝，華日茂，天不假壽，哲人其亡，凡士友罔不嗟怨，妻泣血，稚子崩心，陽門前，侯春無日，陰泉下，待曉何年，粵以開元七年閏七月五日殯於河南縣平樂原禮也，嗣子日用等，兆思切循陔地有期，終天莫睹，風枝而不靜，攀淚柏而極，式刊石，用紀泉壤，其銘曰，穰鴻胄清河陽，弈葉流慶地靈長，門傳禮樂業此昌，化擅孝自光，允文允武，德已眾，惟祖惟考備軒裳，嗟君歷宦政楊，不永壤其梁，帳飄飄列華堂，宅兆遺儀存，送滕公兮淚浪浪，
唐故正議大夫龍州刺史上柱國許君墓誌銘並序君諱觀，字玄觀，女南輿人也，曾祖諱華，字德茂，河內縣令雁門郡守，祖諱，字文寶，皇朝啟運，議大夫，絳郡通守，太父諱偉，字仲，皇朝京兆府士曹參軍，庫部，祠部二員外郎，君解褐灃州懷法，刑州司戶，益府士曹參軍，一階屍木，頻蒞三官，除河南府王屋縣令，鼎室開祥，銅章秩，又除綿州司馬眉州長史，雖割雞暫屈，而逸驥方，改龍州刺史，積德承家，像賢興業，尋蒙恩旨，宜令致仕，以開元七年七月廿二日，終於河南縣興敬里私第，春秋八十有二，粵以其年閏七月十六日權殯於邙山陽平原禮也，嗣子廣先，思子道於風樹，慕聞禮於庭，欲紀清貞，憑茲翠琰，所希不朽，敢緝徽猷，乃為銘曰，光表瑞，星文曜祉，大道煥乎，休禎蔚矣，汝南崇構，繼祉，像賢不絕，代祿無已，金張貴族，許史豪，斯宅兆，窆此嘉封，隴幽雲積，松寒風，泉宮寂寞，何去何從，惟君秀出，稟靈江漢，彼源，曜茲，鳳芻刷羽，龍駒整翰，仰止風規，儼然，斗宵慟，嘶驂曉發，素松風，蒼蒼隴月，雅葩騰美，難越，泉扃，千年永訣，
大唐故朝議郎前行魏州司法參軍事上柱國元府君墓誌銘並序公諱素，字素，其先轅昌意之後也，自黃神命子，既王幽都，帝女降嬪，封於北嶽，雖刻木為政，窺巢紀時，以其人居無恆，屬厭沙漠，乃南遷平城，始國為魏，至孝文帝受禪，服袞冕，都洛陽，改姓元氏，於今三百廿四年，今為河南洛陽人也，夫事兼中外功侔造化者，不可以區宇格物，曾祖景超，隋上大將軍，疊，夫，芳，旭，岷，宕，洮七州諸軍事，疊州刺史，武陽郡開國公，仁明為刺史，智勇為將軍，率先喬卿，踐跡元凱，庾翼之牧三郡，陶侃之總四州，其殆庶乎，祖孝緒，皇朝元氏，酒泉，陳留三縣令，古之百里，必擇惟良，自公數遷，歷聞其善，加密王掾，親王之大，寵章匪倫，公有善必言，過而能察，府寮莫比，尤親信之，父師本，雍州參軍，絳州錄事參軍，資州銀山令，命將往，以公滅私，三任不渝，去如始至，公即銀山府君之元子，解褐絳州萬泉主簿，仇香之任也，人歌枳棘，又轉蒲州河東尉，梅福之官也，亦號神仙，居政克勤，臨事果斷，尋調雍州始平尉，君子以至是為治書這漸矣，自絳及雍，咸有一德，策名委質，坐變二毛，雖命之不諧，亦國之未用，又轉魏州司法參軍事，大名為郡，非賢忽居，小心是宅，惟明克允，謂其神遘之祉，謂其天假之齡，時電速而不留，病日臻而靡救，以開元七年三月廿二日，終於東都正俗里，春秋七十四，越以其年閏七月廿八日甲申，永葬於梓澤鄉之北原，夫人穎川陳氏，後主叔寶曾孫，蒲州錄事參軍壽義之女，棗能敬，禮義不愆，敦勸傅母之言，弼諧君子之德，承筐暮暮，不待驚蠶，撫簟，唯聞泣象，先以長壽三年六月九日，終於河南宮捨，嗚呼哀哉，啟殯安在，尚寄汾川，遷祔若時，悲從酉歲，嗣子袞州金鄉尉谷愚，恭惟薄葬，俾作銘云，神道不測，人生實靈，卓哉洪閥，君其允丁，孰能生之，而守其祿位，孰能奪之，而掩其儀形，文行忠信，聰明正直，天鑒孔昭，未始有極，卒從中壽，疇咨觀國，舜陳令淑，作嬪君子，鳳凰于飛，將求介祉，娣姒必敬，浣濯攸理，不圖在汾，先公而否，歸柩未吉，卜葬殊年，四魚前應，雙鶴終傳，望邙山而哭踴，獨如何其不天，
唐故處士李君墓誌銘並序從兄稹文君諱強友，字剛克，隴西成紀人也，衣冠繼世，冠於史，十一人工祖涼武平王，高祖皇朝故左衛大將軍大亮，大父故湖安吉縣令奉誡，父前監察御史如璧，以直道謫為硤州宜都縣尉，君即宜都之元子也，幼而岐嶷，長而純嘏，含道苞鑰，清機晏如，難得而年十五，善屬文，往往奇絕，侍貶巴徼，際有從還周京，膏肓迫禍，開元七年五月十七日，奄歸其於洛陽殖業里之旅舍，君事親盡孝，天骨肅然，昆弟八人，衣無常主，昔在南國，亟聞譏諫，及陪登覽，為文首成，洎疾之亟，無黷於禮，乃歎曰，不難泉路，恨大人有志不展，未妻未仕，夭歿當年，哭則慈親，奠唯諸季，故海內聞者莫不漣而，即以其月廿二日權堋於洛城東北六里平陰鄉邙山之陽禮也，君性惟恬簡，風塵不雜，道無郭泰則莫之交，才謝周瑜詎為之醉，處信義而為佩，辨忠良以為，將謂克享遐齡，位俱達，蒸蒸榮養，邦家之光，何天不遺，節黃即世，報應斯爽，吾其痛諸，真同承涼武平生，周密少紀，芳華定於哀筆，銘曰，洛水之北，邙山之下，魄散虛莫，形淪若土，天胡不仁，俾成今古，
大唐故左威衛洛府兵曹參軍呂君之志君諱文倩，東海郡人也，呂太公之苗裔，曾祖朝議大夫通，縉紳領袖，人倫綱紀，祖朝議郎德，頻歷四邑，稱繁列位，考上騎都尉普最，獨秀山濤，飛晉朝之逸響，孤貞耿潔，振魏代之英傑，武騎尉文林郎，解褐守左威衛河南府洛府兵曹參軍，君以爵祿為惠，蓋賞其能，富貴為榮，斯稱其職，惟有賓德於君，君幼而奇瑰，長有矩操，沙汰幽明，優劣，朝端有用，清德美，名存竹帛，聲著縑緗，儒雅風流，莫不規矩，弱冠升朝，春秋卅有三，不期奄逝泉台，長辭闕，棟樑之材未展，摧山之振遄臻，日月遞遷，東海變成田之家，所以隨月落，槿逐朝虧，信造化之自然，非人事之可測，乃為銘曰，淼淼長源，悠悠，避地商洛，杭高，長揖魏君，宣風晉帝，簪組繼軌，忠貞弈世，變世伊何，金貞玉，惟祖惟考，克明克斷，吁嗟呂君，清獨潔，德行雙美，無慚桂哲，悲吹入松，愁雲蔽月，見之摧心，聞之嗚咽，遂路已掩，蘭不開，哲人斯萎，瘞此山畏，永然寂寞，長歸夜台，開元七年歲次己未六月十八日癸酉妻程氏立，
大唐故賀君賈夫人墓誌銘並序夫人諱待其先河東人也，昔者冠蓋宗族，漢魏文華，夢熊孕質以為男，夢蛇挺生以為女，夫人幼該博識，長贍禮儀，出降適人，三從四德，進饋同冀缺之婦，供賓狀陶侃之親，弈弈克傳，昭昭著美，忽以郁興災患，頓寢躬靈，顧玉魄而宵昏，痛珠星而曉落，春秋八十有七，以開元七年四月五日終於河南郡思順里之私第，旋乃甫吉兆，式措靈儀，柳駕聯翩而送終，薤挽哀淒而慟哭，即以其年歲次己未四月己未朔廿六日甲申，葬於河南縣平樂鄉之北原禮也，山川央軋，煙屯雨晦而增悲，馬鬣龍蟠，地久天長而永閉，嗣子昭武校尉前行右金吾衛左中侯上柱國元，銜荼茹蓼，泣血崩心，永懷陟屺之情，旋刊鏤琰之記，蒼蒼不朽，乃作銘云，神仙沒兮長苦，金石缺而難補，墳草徒被於千春，拱樹空留於萬古，
大唐故河南府河南縣王城鄉彭城劉府君南陽白水張夫人，以開元六年歲次戊午十一月辛卯朔十九日己酉，遷措洛城東北三里，安其宅兆，後有見者，幸知事焉，其詞曰，佳城兮有，泉戶兮無春，既九原兮詎作，戀千秋兮故人，
朝議郎行睦州建德縣令柱國王君墓誌夫以彈冠京仕，棘署蒞職，令譽自遠，蘭桂有芬，出宰南吳，鴻翥東楚，宣義君子，振惠小人，疑獄得情，宿訟無惑，邑居絕夜吠之犬，牧人靡晨飲之羊，風振一同，功最百里，而奸渠必剪，惡子咸誅，感伏氓黎，非待年月，部人臥轍之戀，去思一念之情，是知西土亢陽，苗有損，獻策天子，祈雨周王，從晝至夜，遷流灑液，功於朝，國家未償，陪龍駕於伊洛，望紫蓋於京邑，而遘疾彌留，焉大漸，惟開元六年歲次戊午冬十月廿八日戊申，終於河南府洛陽縣思恭坊客舍，君春秋六十有八，其年十一月廿五日乙卯，權殯於河南縣平洛鄉北邙山之禮也，老幼軫慟，遐邇同哀，載播遺法，弊之穹壤，乃刊此石，寄情為志，其詞曰，惟君忽逝，感思人哭，村羞野奠，子攀去，北邙有，即宮長夜，勒石刊，芳猷永，
大唐隴西郡夫人李氏墓誌銘夫人諱深，隴西成紀人也，祖正明，任靈，原兩州都督，永康郡開國公，父志，朝議大夫延州司馬，夫人幼稱女范，兼修婦儀，年廿二，出適元王慕容若，乃居貴能降，處尊勞謙，忽及崦嵫既夜，蒹葭夙秋，以景雲元年五月五日，奄從風燭，春秋有三，今乃吉晨，遷措墳塋，故勒斯銘，嗚呼哀哉，開元六年歲次戊午十二月庚申朔廿六日乙酉，
故萊州長史王府君妻墓誌銘並序夫人梁郡睢陽人，故汝州刺史橋府君第十二女，生育簪裾之地，長適勳臣之門，美胄衣冠，眾人所仰，華堂逸慶，親族同歸，何圖寸晷不停，尺波已及，歎隙駒之易往，訝石火之難留，爰於往時，遷行都邑，自大足之歲，歲有八月六日，溘從朝露，比緣未便，權殯城隅，日月遄流，俄經一十八載，容華歇滅，無追桃李之顏，庭宇荒涼，竟絕行遊之處，鴛衾委於泉路，鸞鏡埋於古墳，況兒子不昌，未終遷奉，亳州卑任，忽見暴亡，今於汴州，已定墳土，冥塗猶知，不別塋城，何方有殊，都畿與梁邑相望，芝田將蓬池脈散，斯乃生涯到此，天道寧論，今恐神埏無依，歸魂扉，忝為後構，敢竭忠丹，謹擇好年，卜得良地於河南府河南縣北邙山南陶村北一百步，罄其所有，備盡威儀，窆靈邑兮千秋，窆神居兮萬古，銘曰，天長地久，浮生休死，送死事生，古今何幾，
大唐弘道觀主故三洞法師侯尊志文尊師俗姓侯氏，諱敬忠，鄭州管城人也，晉春秋之代，鄭大夫侯宣者，即其始祖也，曾祖，齊任桑干縣令，祖仕寬，隋任河間縣令，父，唐任石州定胡縣主簿，師志行厚，常習道藝，龍朔二載，睿宗帝降誕日，出家焉，便居鄭崇靈觀，既名列道樞，而願進真位，遂詣中岳太一觀劉合尊師受真文上清，便於嵩陽觀黃尊師處聽讀莊老，然操行逾堅，德業惟峻，屬和帝永隆二歲，捨其代邸，列以元儲，遂置弘道觀，有制博召名德，尊師應斯制，居弘道焉，通天年，契丹叛逆，有敕祈五嶽恩請神兵冥助，尊師銜命衡霍，遂致昭感，永昌之歲，有逆僧懷義，恃龍作威，抑尊師為僧，經四載，怏怏不得其志，登封年，遂抗表願復其道人，願天從還居仙境，法眾以尊師言行無雙，始終若一，遂舉為弘道觀主，開元四年，遂嬰風瘵，寢疾彌留，春秋六十八，至六十月十四日，遷化於弘道之別院也，即以其月廿四日，葬於芒山老君廟西北原禮也，弟子道士令容等，恐陵谷貿遷，年代浸遠，遂刊斯石，為其志云，
大唐故廣府兵曹賈君墓誌銘並序君諱黃中，鄴郡人也，性推明達，神氣，道以經邦，文以會友，弱冠以齋郎及第，調補連州司戶，秩滿，補廣府兵曹參軍，蒞職清明，六曹為最，黜陟使以君才堪上佐，而沉在下寮，遂表奏攝韶州長史，位居半刺，職晉專城，褰帷蒞人，下車設教，不待期月，而政以成，常以金鄰地遐，石門天末，榆軫念，桑梓勞思，因許入朝，謝疾罷職，婆娑閭里，數年於茲，粵以開元六年遇疾，至十月四日，終於私第，時年五十三，以其月廿四日殯於水縣東七里原禮也，嗚呼，君稚性儉約，不好繁華，遺令務從薄葬，嗣子銑，感依嚴訓，銘曰，肅肅我君懷義仁，於何不臧瘞泉門，松賈森森無冬夏，長夜漫漫何時春，
大唐故翊衡任君墓誌銘並序詳夫犧軒構極，龜瑞騰方，掌握所以宗，繼體由其列氏，侯分西漢，望建西河，即其後也，君諱愛，字友仁，汾州隰城人也，父恭，驃騎大將軍臨濟縣開國男，英聲一代，封襲千年，階籍貂冠，位參龍翊，望升鴻漸，希陟鶯遷，豈期梁委和松，山摧嵇玉，春秋五十有三，光宅元年十一月廿七日卒於家第，前夫人陳氏，後夫人謝氏，並德融婦禮，夙預三從，茲母儀，忽歸萬化，嗣子懷，懷嗣，並前翊衛兵部常選，哀深冬筍，望絕南陔，應仙鶴以疏墳，感祥禽而助壤，開元六年歲次戊午十一月辛卯朔十二日壬寅，合葬於汾州東北三十里平原禮也，北望摘巒，東觀汾泊，有慮桑田海變，故勒斯銘云爾，璋君子，珠映代玉，露晨，奈何盛德，蒿里沉魂，
大唐故儀州遼城府左果毅劉府君墓誌銘粵若稽古諸族，咸厥所因，或天降以靈文，或地資以秀氣，母吞燕，水盛生商魯妻會蛟，火德開漢，偉哉劉氏，興自唐侯，襲帝嚳之餘苗，蔭軒皇之派，紳周魏，驅策宋齊，代有其人，英豪間出，所以割城恃險，王蜀握劍門之雄，戰國爭權，霸趙掌衡之極，良史弗能載其美，清文弗能盡其華，非藻客之哿言，豈僕夫之縷說，曾祖處弘，中山人也，即孝景帝二十七代之徠孫，司徒公五十三王之令緒，伯宗以尚書入命，平芝以州牧褰惟，太尉獨步於丹墀，冠軍抗衡於紫闥，分茅舊茂，錫鬯余芳，隋朝任司直大理正，恤獄後辜，啟書泣筆，士師服其法術，國相懍其刑科，豹飾得英彥之風，鴻漸除小子之厲，唐初任管州皇台令，百六算窮，九三夕陽，天子作色，群公交馳，憬彼不虞，資我束附，委諸以鄭邑，率諸以韓城，再擢商州商洛令，控引王畿，綰臨侯甸，修原邐迤，絕壁崢嶸，風雨而體灌壇，巫覡懾而狀鄴宰，不嚴而理，不肅而成，君諱元超，字元超，前任恆州留谷鎮將，斜亙鶴堂，俯鄰虎澗，扼邯鄲之襟帶，備閼與之縱橫，後遷儀州撩城府左果毅，騎逸風雲，羽過日月，善穰苴之瞻，葛之精鈐，闞振黃夷，威驚赤狄，予三牙爪，公侯腹心，豈謂金閣未登，司民色落，野鳥來馴，去景雲二年正月十有一日，奄逝於官舍，遂掘溜變恆，鯁燕郵，辛酸趙塞，夫人隴西李氏，紫氣真苗，皇尻旋蓋四海羽儀，燕爾新婚，作嬪嘉偶，雁鳴著代，龜慶承宗，何得龍缺長吟，見化，逐常娥之奔月，陪婺女之升星，即以開元年四月二十八日遘終於私，嗚呼，芳桂那摧，榮桐安朽，珠沉海浦，玉燼山阿，嗣子茹荼，孝孫攀擗，於是簡吉日，擇良時，百靈安，六神備，泉扃磅礡而豁地，隴嵬峨而隱天，遂以開元六年歲次戊午十一月辛卯朔十九日祔葬滎陽東七壇山之高原，禮也，斯乃境是雄州，邑為烈郡，楚漢斗鋒之國，曹袁競渡之川，背洪河，面嵩岳，瞰東虢，西梁，物產駢羅，溝塍錯雜，縮板登築，荷鍤奔波，絲蘿桂於黃腸，琴瑟於幽壤，馬鬣堅封，狐丘首正，霜撲蒹葭，風捎松柏，陟岵有回瞻之思，循陔多眷戀之忡，奠式彰，遣車禮畢，昔明儀操識，尚感顓孫，哀公作誄，猶嗟尼甫，引譬連類，紀跡頌功，追遠慎終，乃為銘曰，濱澤剖泮，氤氳蔓衍，陶蒸薰煮，萬物生些，尻諸錯絡，陰陽寥廓，含光運往，七耀明些，龍騰豹變，邦明席捲，封疆建國，自漢王些，雲孫日秩，維城盤石，厥構具裘，人余英些，山谷，桑田蕭條，幾成海些，否泰飛伏，葭灰歷律，應時改些，鳳凰兆騏崗，千秋萬歲，子孫昌些，
大唐故鄭州長中鉅鹿魏君墓誌銘並序公諱愨，字處實，鉅鹿曲陽人，畢公之系，世濟其美，至晉大夫萬，始封於魏，子孫建國，因氏焉，洎文侯側席，公子下賢，漢相有志，晉臣持重，公侯必復，千載於茲，曾士廓廓，隋侍御史，雄飛柏署，霜氣凜於當時，祖文政，皇朝許州扶溝縣丞，雌伏陸安，風流滿於天下，父玄敏，德以成名，人倫有望於黃憲，秀而不實，祿位竟去於顏淵，君藐歲而孤，齠年克嶷，精神結於元氣，翰墨流於國風，十五志學，三十而立，以秀才甲科，調補宣州當塗縣尉，歷陝州陝縣丞，洛州陸渾縣丞，河南縣主簿，華州司倉參軍，梅福神仙，崔枳棘，三輔推從事之美，兩畿聞贊貳之能，遷洛州錄事參軍，丁內憂罷職，總曹之選，朝廷宿稱，望苑推賢，德行先擇，服滿特製拜太子司議郎，除汝州司馬，轉鄭州長史，材器多裕，出入有聲，良圖方擅於摩天，徙壑遄悲於此地，以大唐開元六年十月三日遘疾，終於官第，春秋七十有三，即以其月廿四日歸命權殯於北邙之原禮也，青青帝城之門，風塵塞道，壘壘郭外之墓，松賈成行，孤子光乘等，痛貫終天，窮哀厚地，式憑琬琰，用紀墳塋，嗚呼哀哉，乃為銘曰，惟岳降靈，世載其貞，中外之任，出入有聲，悠悠白日，鬱鬱佳城，紀墳塋之，憑琬琰以裁銘，
故銀青光祿大夫秘書監兼昭文館學士侍讀上柱國常山縣開國公贈潤州刺史馬公墓誌銘並序公諱懷素，字貞規，本原扶風，其先自伯翳馬服，具諸史載，暨漢南郡太守融，命代大儒，公即其後也，十一代祖機，抗直不撓，晉御史中丞扈，元帝渡江，家南徐州丹徒，故今為郡人也，代以學聞，高祖涓，博綜墳典，仕陳為奉朝請，曾祖法雄，慷慨倜儻，好孫吳，不事筆研，陳橫野將軍，祖果，願願學禮經不隕素業，即學士樞之從父兄也，少為尚書毛喜所知，陳本州文學從事，父文超，果行毓德，精意易道及洪範，頗曉氣候，貞觀中，以有事遼貝，策名勳府，龍朔初，黜陟使舉檢校江州尋陽丞，棄官從好，遂寓居廣陵，與學士孟文意，魏令謨專為討論，具有撰著，公即尋陽府君第三子也，幼聰穎，六歲能誦書，一見不忘，氣韻和雅，鄉黨以為必興此宗，十五，遍誦詩，禮，雅，能屬文，有史力，長史魚承特見器異，舉孝廉，引同載入洛，尚書倉部郎河東裴炎之博學深識，見名知人，音旨儀形，海內籍甚，公年甫弱冠，便蒙引汲，令與子研覃遂博游史籍，無不畢綜，以文學優贍，對策乙科，乃尉，無何，丁太夫人憂，即陳學士宏直曾孫女也，本自名家，貞高博識，公在艱疚，骨立柴毀，殆不勝喪，服闋，授麟台正字少監，京兆韋方直好學愛士，善飛白書，以公既及冠禮，未嘗立字，遂大署飛白雲，懷素字貞規，扶風之學士也，封以相遺，其為時賢所重如此，以忠鯁舉左鷹揚衛兵曹參軍，轉咸陽尉，昔則天太后大崇諫職，授左拾遺，深盡規諷，尋改左台監察御史，歷殿中，彈不避強禦，加朝散大夫轉詹尹丞，朝論稱屈，遷禮部員郎，與范陽盧懷慎，隴西李傑俱以清白嚴明分為十道按察，以公詞學贍洽，精文章，轉授考功員外郎，修文館直學士，還中書舍人，與李同掌黃畫，逾年，檢校吏部侍郎，實允僉屬，朝廷以刑政所急，改授大理少卿，關畿佇材，除虢州刺史，惠實在人，入為太子少詹事，判刑部侍郎，加銀青光祿大夫兼判禮部，尋而正除刑陪，時稱慎恤，轉戶部侍郎，上以河南蝗旱，令公馳驛賑給，宣佈聖澤，所至甘雨，使回，拜光祿卿遷左散騎常侍，轉秘書監，四部舛雜，頗多殘蠹，公備加校定，廣內充積，加兼昭文館學士，與右散騎常侍褚無量更日入內侍讀，每至宮門，恩敕令小輿上殿，自車丞相已來，殆將千載，始見此禮，公疇日自序云，慕善嫉惡，好學潔己，自謂不慚古人，無負幽明矣，直哉是言，不騫厥信，以開元六年三月十日遘疾，中旨遣醫賜藥，相望道路，以開元六年七月廿七日終於河南之毓財里第，春秋六十，皇上輟朝二日，舉哀次，乃下制曰，存樹高烈，君子所以立身，沒垂令名，古人所以貽范，銀青光祿大夫故秘書監兼昭文館學士，侍讀，上柱國，常山縣開國公馬懷素，越箭含貞，楚材登用，清芬獨映，至德可師，自服勤典籍，納訓帷，輔政以微道，弼予以正言，允資惠迪，實表泉懿，而曾不留，焉彫落，思甘盤之舊學，臨宣明以增歎，興言感愴，用悼震於厥懷，可贈使持節潤州諸軍事潤州刺史，贈物三百廿段，米粟三百廿碩，喪葬所須，並令官給，京官六品一人儉校，公雖累登台閣，率身儉素，俸祿之資，贍親友，及啟手歸全，家無貲產，唯有書數千卷以為燕冀，以其年十月十三日窆於洛陽古城之北原禮也，有子巽等，雖年在童孺，禮過成人，棘心樂欒，感於鄰巷，敬勒行事，以旌泉戶，銘曰，益佐理水，功施生人，羨於馬服，守趙卻秦，東京戚貴，南郡儒珍，德先惟永，弈弈振振，朝請風素，橫野矛戟，從事顓禮，尋陽洞易，公自名家，伏膺經籍，鼓鍾外遠，純內積，用材南楚，待問東堂，持斧作憲，含香拜郎，再飛禁掖，七踐文昌，國傳茅土，巷擁旗常，井春紛綸，桓榮稽古，行儒師逸，高跡誰伍，公實踵之，堂奧斯睹，匪徒外潤，爰歸內補，惟昔殷後，學於某盤，一期千載，遇君則難，充堂何那，其臭如蘭，懿哉夫子，斯言不刊，仁謂必壽，神期式，生寄雖浮，夜趨何速，寵錫韓賜，恩深衛哭，徒望刑山，豈忘喬木，崢嶸徂歲，寂歷空岑，白日無影，寒雲半陰，燕城表滅，漢水碑沉，貞臣之墓，樵牧誰侵，
大唐故右衛左中侯上柱國任府君墓誌君諱明，字尚客，樂安郡博昌人也，昔周昌平侯上柱國欣，即君之十一代祖也，隋右武候將軍，黔府都督慶不，皇朝散大夫，上柱國，溫江縣令晃之元子，門傳忠孝，早著芳聲，資人事君，惟忠惟直，年一，以故吏特敕授綿州萬安縣丞，尋奉綸旨，咸令宿衛，遷右衛執戟，歷右金吾衛司戈，神龍二年十月廿七日，授昭武校尉，主柱國，改右衛中候，侍衛階墀，任寄斯重，竭誠奉國，朝伍共推，奉景龍二年十月廿五日敕，追入衙供奉，恪勤心匪懈，君有譽焉，清慎之規，朋寮是屬，豈其生假之位，神奪之壽，以開元六年七月廿九日構疹，終於河南縣道政里之私第，春秋五十，嗣子溫玉等，茹荼泣血，陟屺崩心，扣地莫追，攀號無及，以其年八月十一日權殯於洛陽縣上東鄉原禮也，恐改葬未遂，陵谷遷移，故於玄堂門側，鐫此石記，嗚呼哀哉，
唐故榮州長中薛府君夫人河東郡君柳墓誌銘並序夫人諱字，河東人也，曾祖帶韋，周武藏大夫，並，益二州長史，大司會，開府儀同三司，康城縣開國公，謚曰愷，祖祚，隋司勳，主爵，水部三司侍郎，襲爵康城縣公，考范，皇朝尚書右丞，商，蔚，雅，婺五州刺史，揚州大都督府長史，或玄鑒未兆，道洽於明君，列爵成功，績光於謚典，郎官才授，譽烈星台，熊軾唯良，歌芳風俗，忠貞永絕，簪紱相承，國史家諜，喧聽華視，夫人十有四歸於薛氏，婦則肅於閨閫，親儀光於內外，實踵前烈，當規後來，既而劍兮煢止，鳳別孀居，無孟母之男，有黃公之女，悲夫，青春速天，素秋馳日，神理無住，人生有涯，春秋七十有六，開元六年四月廿三日終於洛陽縣尊賢里之私第，夫人悟法不常，曉身方幼，苟靈而有識，則萬晨艱，且幽而靡覺，則一丘為阻，何必順同穴之信，從皎日之言，心無攸住，是非兩失，斯則大道，何詩禮之乎，乃遺命鑿龕龍門而葬，從釋教也，有女故朝散大夫，行洛州來庭主簿柳府君夫人，攀慕罔極，號叩無從，虔奉顧命，式修厥所，以其年八月廿九日自殯遷葬於龍門西山之巖龕，順親命禮也，呼春秋因襲，陵谷推遷，刻石為記，爰創銘曰，天道恆運，人生必於，嗟嗟令淑，澹性虛融，永齡靡壽，辭世歸空，北眺丹闕，東臨碧蒿，生平兆，曠望遐通，夜隴朔，秋楊切風，掩白日而無曉，期蒼山而共窮，
幽棲寺尼正覺浮圖之銘夫登涅山者，要馮戒足，入佛法海者，必籍慈航，幽棲寺尼正覺，香馥，定水澄清，潤三草而布慈雲，誓四生而雷法鼓，不謂三龍從毒，蔭宅將危，二鼠延災，憂殘意樹，遂即傾天秘實，構此蜂台，竭地藏珍，將營雁塔，其塔乃入漢，與玉兔而爭暉，嵬侵雲，共金烏而合曜，即願危籐永茂，朽樹長春，睹遣情塵，聞鎖意垢，其詞曰，皎見顧高，葺此台塔，妍麗疑語，凝源擬業，開元六年歲次戊午七月癸巳朔十五日丁未建，
大唐故銀青光祿大夫衛尉卿扶陽縣開國公護軍韋公墓誌銘並序前中大夫守泗州刺史上柱國野王縣開國男蘇晉撰公諱頊，字勵己，京兆杜陵人也，厥初泉流，系聖於軒昊，啟允繁祉，作霸於夏商，孟傅弘義而保身，玄相補而興構，既崇德以貽厥，固綿永而浸昌，劉祖邕，後魏奉朝請大著作，曾祖休業，後魏大丞相府東閣祭酒，上黨王諮議參軍，太中大夫，馮翊，扶風，宜陽三郡太守，使持節車騎大將軍，開府義同三司，金紫光祿大夫，新豐縣開國公，祖澄隋大丞相府法曹，東京兵部侍郎，定陵郡守，司勳侍郎，朝請大夫，尚書左丞，通議大夫，國子司業，皇朝上開府，國子祭酒，金紫光祿大夫，使持節綿州諸軍事，綿州刺史，贈彭城縣開國公，謚曰敬，父慶植，皇秦國公府孫事參軍，秦王府司馬，倉部郎中，舒，密二州刺史，禮樂文章，重規天爵，常圭紱，疊矩朝經，著作之庭，良直擅其經緯，曳裾之苑，文雅洽其儀形，代有卷舒，君大降隱居之志，時更喪亂，山甫弘經籍之心，台閣茂其崇蘭，麾蓋流其時雨，人謠尚襲，國史攸詳，公善積靈根，慶鍾秀植，神情灑浪，英華外挺於璋，風韻周流，和順內馥於蘭，瑤林郁其苕楚，丹穴紛其美價，年卅五，解褐補秦州都督府戶曹參軍，秩滿，授岐州司倉參軍，河西都會，政兼戎馬，岐陽奧壤，地牧寶雞，版籍克諧，京庾斯作，道存夷雅，常坦虛舟之懷，事有遭隨，旋蹈遇坻之數，以親累左遷定州司功參軍事，真定名區，寶符攸在，達人大觀，幽蘭自芬，載光汝南之晝，終邁弘農之嘯，遷宜州同官縣令，轉雍州三原縣令，畛綴，隧分高陸，邑疏畿甸，王化所先，溝通鄭白，華實斯上，豪有五陵之舊，政為百里之難，刑之以秋霜，德之以春雨，茂陵慚於有讓，谷口愧其無言，加朝散大夫，遷豳州司馬，黃裳元吉，朱紼方來，板屋近郊，俗敦行葦，緹油貴屏，禮盛棲桐，式題仲舉之輿，用展士元之驥，尋拜都水使者，夏勤溝血，漢務河渠，攉郡國之魚鹽，分上林之池，昔惟鏟利之雜，今實優賢之地，留連多暇，勝韻彌高，俄遷宗正少卿，又轉光祿少卿，彤伯所職，序厥宗親，漢官舊儀，亞茲權貴，伯興忠節，著於朝廷，思元泛愛，被於廝養，又遷衛尉卿，加銀青光祿大夫，漢警八屯，晉崇九列，君陵戚屬而猶讓，叔則茂行而方居，冠冕日華，風流滋廣，情存鼓缶，禮及懸車，表疏陳乞，珍從優允，石氏絃歌，未盡明君之曲，魏宮鐘漏，竟催田豫之年，日以開元四年四月十日薨於京師永寧坊之私第，春秋八十有一，嗚呼哀哉，惟公從心而處，虛已以游，均毀譽於條風，審憂於短晝，由是交士林忘其貴，撫寮舊盡其懷，囊中約十日之遊，席上盈萬錢之費，所謂泰兼名實，樂極優遊者焉，夫人河東裴氏，魏龍驤將軍，雍州長史，高邑縣開國男，周車騎大將軍，儀同三司，豐，遂，資三州刺史鴻智之曾孫，隋蜀王紀室參軍師武之孫，皇燕然都護府司馬，幽州都督府司馬，忠州刺史懷之子，分氏命族，由來尚矣，人物衣冠，著於圖牒，鵲巢為貴，可略而言，夫人稟柔明之姿，承詩禮之訓，川組不因於姆教，盥酏潛會於嬪則，年甫笄縱，迨如言歸，爰采蘩，克蠲祠龠，自初鳴鳳之盛，終致關雎之美，夫華蒼玉，朝奉柏梁之宴，子貴瑤芝，暮下平陽之第，既茂河山之服，是光翟之容，嗚呼，寒署為邪，有在肓之癘，福善何爽，無返魂之香，嗚呼哀哉，以神龍三年二月廿六日薨，葬於長安城南畢原之兆，制贈魏國夫人，官給喪事，羽儀鹵簿，至墓來往，日以開元六年歲次戊午七月丁癸朔，廿九日辛酉，乃奉公之神駕，合葬於魏國夫人之舊塋禮也，有子駙馬都尉，銀青光祿大夫，鼓城郡開國公，上柱國，右金吾將軍，衛尉卿，左出歙州別駕歲，望甚叔高，名加武子，伊蒿贈痛，風樹窮哀，懼陵谷之載遷，冀篆刻之無昧，其銘曰，胄始軒昊，祚啟彭韋，楚孟流懿，漢賢增輝，自茲厥後，福履攸歸，高才貴仕，繡轂朱扉，曰高尚學，延閣著書，曰曾文雅，平台曳裾，祭酒膏澤，蘭薰在諸，密州時雨，清風藹如，璇玉載誕，自家形國，椒桂其芬，始終無忒，濯纓從事，懸車貽則，卑高以諧，風猷允塞，靈關洞達，衡闕蕭森，泛愛僚下，傾士林，參以酒德，以琴心，人言無間，天命匪忱，蘭畹初茂，慶雲其郁，彼美鵲巢，載華服，方榮石，遽嗟谷，終悲共盡，言安永卜，杜陵舊域，畢陌新阡，蔓草沾露，行楸滅煙，哀哀孝子，慎終追先，庶高深之無極，惟蘭菊之在焉，
大唐前崇文生吏部常選蔣楚賓故夫人于氏墓誌銘並序夫人姓于氏，其先東海郯人也，昨命西周，建侯東楚，蔚為盛族，其在茲乎，曾祖保亭，皇朝瀘州司馬，祖承慶，皇朝益州溫江令，父處直，前越州山陰令，瑚璉之器，猶半刺於巴滬，台槐之姿，尚亨鮮於越蜀，夫人柔范自天，婉淑有裕，年十有六，歸於蔣氏，川序不虧，閨容自禮，門謠哲婦，宗號女師，淳懿內敷，肅恭無倦，盧中有月，方欣孕彩之祥，地下鳴雞，遽感仙童之夢，公業輪之有報，乃生滅之相因，適喜將芻，滿堂歌吹，俄悲瘞玉，慶吊猶迷，何哀樂之遽投，痛死生之危速，春秋廿有一，以開元六年七月一日暴終於洛陽之德懋里之家第，即以其月十日遷窆於芒山北原禮也，父兮哭女，何再痛於私門，婿窮號，掩仙容於永穸，塋花未白，泉火已青，陵谷儻遷，斯文冀在，乃為銘曰，仙魂遐岱，哀送循芒，鳥飛起，奩積餘香，幽明永訣，瀝泣沾裳，
大唐故燕府君墓誌銘君諱紹，字承祐，涿郡平昌人也，曾祖榮，周晉州刺史，儀同三司，隋青，揚二州總管，使持節邢，瀛，恆，定，幽，易等十二州總管，金吾大將軍，洛叢公，祖寶壽，隋開府儀同三司，楚州刺史，並七命賜國，兩朝開府，位擁方州，榮高列將，父敬嗣，皇朝鄂，鄆二州刺史，昌平郡公，郁為時彥，實曰仁明，作牧褰帷，累光雅政，公天資峻嶷，器標沉實，道亞生知，學該言象，頤貞素履，常密如也，解褐汾州參軍，又轉博州司功參軍，潞州司戶參軍，咸敷庸克清，德音不匱，又拜宣城縣令，地惟牛鬥，邑帶長江，控吳楚之遐壤，有輕吵之遺俗，公閉門臥理，鳴琴自閒，威如雷震，化若風靡，溉舄鹵以開畎，鑿山銅以興利，吳人以業，於今賴之，彼蒼何哉，禍乃斯及，春秋七十有五，終於洛陽集賢里第，夫人弘農劉氏，代州都督文器之女，淑德攸著，儀有章，華早零，龍劍先沒，以開元六年五月三日同祔於河南龍門鄉之原禮也，瞻素車之次列，仰丹之雙飛，會冥永厝，同穴斯畢，嫡子欽裕，哀纏叩地，孝思罔極，恐陵谷之易遷，勒斯銘以紀遠，銘曰，猗歟降傑，必復公侯，位匪充量，閱川不留，自昔有歿銘德音，可以昭乎悠悠，
維開元六年歲次戊午五月甲午朔廿一日甲寅，右衛兵曹參軍裴亮妻博陵崔氏，於時春秋廿有二，父故兵部侍郎贈兵部尚書崔明女十九娘以其月九日亥時終於政俗坊崔家之私第，其月廿一日權殯於北邙山河南府河南縣平樂鄉之原，地主張全暉，男惟謹，男惟謙，男惟孝，男惟庶，男惟敬，
故某官吳郡陸府君墓誌銘並序君諱大亨，字利貞，吳郡吳人也，昔三方鼎寺，四海沸騰，孫氏之割據江東，惟先君是賴，備乎史筆，無假施床，祖敦，父，並克崇堂構，聿遵弓冶，譽重龍樓，名高驥足，君風儀峻肅，胸襟淳和，與物無悟，在人猶己，歷試清署，美聲播流，敷化名邦，懿績弘遠，遭時不造，謫居憬俗，逢國之泰，效勳邊城，功庸既崇，晷漏亦盡，粵大唐開元六年歲次戊午正月丙申朔十九日甲寅，暴終於永豐里第，春秋七，即以其年二月丙寅朔七日壬申，葬於洛陽北某里禮也，空阡寂寞，幽隴荒涼，悲風斷肥，愁雲痛目，人生到此，天道寧論，嗣子某，攀援號絕，瞻望崩圮，其往如慕，其返如疑，恐天地長久，陵谷遷貿，乃刻茲翠石，貽芳黃壤，銘曰，猗歟哲人，名官早申，彼我唯泯，風儀若神，八翼方邁，中道忽屯，翩翩服鳥，止於坐側，命不可增，哀何有極，
維開元五年歲次丁巳十二月丙寅朔廿二日丁亥故劉海達春秋七十四，卒於以開元六年歲次戊午正月丙申朔十四日己酉，先氏，譙氏二夫人之骸合葬於湯陰原之也，嗣子子思，再思，三思，演，敏心兒，前漢變改陵故書銘記，以標不朽，
唐故太子少保豫州刺史越王墓誌銘王諱貞，字貞，隴西狄道人也，元皇帝之曾孫，神堯皇帝之孫，太宗文武皇帝之第八子也，夫天氣下降，地氣上騰，鼓之以雷霆，潤之以風雨，必有河目海口，龍章鳳姿，輝若木而挺生，派咸池而載誕，橫風雲而落落，揭日月而昭昭，道可以幽贊神明，行可以儀刑列辟，固本枝於百代，緝熙光於萬年，則周公其人，噫，見之於王矣，惟王稟七粹，冠三代之英，乘白雲於帝鄉，其容以穆，索玄珠於罔象，其道惟微，雅好典墳，招延豪傑，攀桂枝之偃蹇，賞竹之檀欒，文標七步之奇，樂對三之妙，由是自天之佑，比川澤而增深，干雲之姿，歷歲時而逾邈，乃累封原，漢，越三王，食邑萬戶，使持節安，徐，揚三州都督，相州刺史，遷絳州刺史，兼太子少保，岷濮之險，實惟巴江，剽劫之患，時聞棧閣，利有攸往，實在西南，褰帷作鎮，爰降綸，乃授綿州刺史，又遷豫州刺史，十郡連衡，三州輻湊，浩攘龍聒，化理尤難，愷悌昭明，風俗斯變，屬高宗厭代，椒掖君臨，履霜堅冰，乾道斯革，比干委命，忠諍莫從，威公淚盡，空聞繼血，王慷慨延首，暗嗚誓心，乃七國而連師，申九伐於商野，小人道長，君子道消，明明上天，曾靡下鑒，恭然煨燼，夫何可言，嗚呼，以垂拱二年九月十一日遇害，薨於州館，春秋六十二，俄而上天悔禍，大憝咸誅，舊物惟新，頹綱必復，君側之惡，尚巧如簧，汨羅之冤，未申朝命，睿宗撫運，我後登庸，追遠飾終，具斑惟敘，嗚呼，以開元五年五月廿日舊封建謚曰敬王，以開元六年正月廿六日詔陪葬於昭陵禮也，有子沖等五人，並弈弈星連，軒軒霞舉，發言為論，受詔成文，德懋漢蕃，道光周翰，痛乾綱之中圮，哀品物而潛蒙，乃受授韜鈐，謨謀敬愛，霜戈慧掃，月羽星流，未交鋒於魏闕，咸喪元於中野，惟家之索，牝雞幾怨於詩人，天下擊之，周勃未安於劉氏，開元神武皇帝，明斷自知，雄姿拂日，赫龍光於紫極，歸帝座於皇圖，百姓昭明，六幽光宅，仁動殖，德被沉潛，追繼絕於前王，乃詔封於宗子，橫橋北走，渭水東流，地勢半於平陵，風煙通於畢陌，遲遲容衛，歷城闕而無聲，寂寂車徒，上郊原而望斷，庶乾坤或毀，松柏為薪，遺風尚結於人思，明德見嗟於來哲，敢緣茲義，乃作銘云，黃雲蕭索，紫氣氤氳，發祥降祉，吐曜騰文，於萬斯年，必百代祀，永錫爾類，欽哉不已，克岐克嶷，知微知章，褰帷受委，仁聲孔楊，歷數遘屯，宗枝靡，翻然鳳舉，奮矣龍作，風飛電掃，喝野噴山，丘陵反覆，輪轂朱殷，天命匪忱，不利攸往，僵仆大憝，沈潛朽壤，申冤復祉，爰洎我朝，潛靈秘景，陟降雲霄，旌旆逶遲，茄蕭斷絕，草冷煙覆，松寒霧結，雞鳴泉路，犬吠雲中，庶神仙之可，播金石於無窮，
大唐故人劉君墓誌銘並序原夫夢日貽宗，應天降族，分兩漢之苗裔，騰四表之芳猷，實懿我先，光榮代遠，君諱遼，字海達，望彭城郡，晉明帝時征北大將軍劉許之後也，曾祖渙，不仕，祖萬，隋岱州司戶，父胡仁，唐初投筆從戎，掃敵陰山之北，損軀薄伐，銷氛遼水之東，英略秘傳，勳祿驍騎，公富學漬躬，樂天知命，氣雄而爽，貫珠玉於言河，志秀而烈，鼓風雲於心岳，高賞霞月，取性園丘，回向真寂，祈樹嘉福，春秋七十有四，開元五年十二月廿二日終於私第，夫人王氏，貞慈履行，婉順居心，仁孝夙聞，婦德昭著，去長安元年三月廿二日卒，故夫人譙氏，並以今開元六年正月十四日合葬於城西三百步平原禮也，四顧形滕，千齡佳兆，孤子思九，子思弟，妹九人等，卜宅安塋，式遵前古，刊石不朽，乃為詞曰，山門澄月，隴樹悲風，百年將謝，一代俄空，
大唐故戎副尉趙府君墓誌並序公諱字敬玄，天水人也，顓頊之後，晉大夫之胄，冬日可愛，夏日可畏，曾祖徽，文章洞曉，經史宏博，祖賓，任萬年縣錄事，四人胥悅，一境肅清，公陪戎副尉，緒承上善，氣蘊中和，諸子百家，明閒奧旨，粵以開元五年十月十九日遷化於永豐坊家第，春秋六十有一，即以其年十一月丁酉朔六日壬寅，權殯於城北邙山原禮也，孤子琦等，罪戾所鍾，禍酷遄集，號天叩地，哀殞無追，敬豐銘，式旌休烈，其詞曰，顓頊流胤，大夫高胄，代有俊哲，惟公繼後，經史洞幽，琴書自守，天道輔善，胡為喪壽，
大唐故正議大夫行光祿寺少卿太原王府君墓誌銘並序君諱子麟，字楚子，太原祁人也，曾祖才，武賁中郎將，祖公政，定州刺史柱國陵川公，父元綱，朝散大夫離狐縣令襲爵陵川公，並克祗層構，纂邕范，君陵川公第貳子也，天星降神，識量周敏，解褐授越王府倉曹，歷尚替直長，太子典設郎，符璽郎，澤州司馬，常州長史，黃，沔，歙，果四州刺史，左衛中郎將，潭，越貳府都督，光祿少卿，入仕中都，令譽昭宣於京國，出典外府，雅聲敷洽於邦藩，尋而謝疾退榮，怡情田里，以大唐開元五年歲次丁巳十二月丙寅朔十二日丁丑，薨於大同里第，春秋五十有八，夫人長樂馮氏，豫州朗山主簿叔節之第五女也，淑德夙聞，華早落，辛酸同穴，淒涼會冥，粵六年歲次戊午正月丙申朔十四日己酉，合葬於金谷原禮也，荒阡蕭條，悲風淒慘，生涯及此，天道奚言，嗣子沖之，弱齡在疚，號擗將殞，恐陵谷其貿遷，勒貞於幽穸，銘曰，於惟岳瀆，誕厥秀英，偉量淹達，休烈嘉聲，昊穹不惠，聿喪仁明，婉彼淑德，芳早零，爰啟茲殯，同幽扃，壟月孤皎，松風淒清，魂兮永逝，寂寞佳城，
大唐故州肥鄉縣慕容府君墓誌銘並序公諱昇，字昇，昌黎棘城人也，十一祖燕太祖文明帝，十代祖恪，燕太原王，白龍呈貺，作霸燕垂，玄乙開禎，興王晉代，衣冠禮樂，史諜詳焉，劉祖紹宗，北齊尚書令，孔光之周密不言，張安之默識敏對，疇能比德，彼有多慚，曾祖三藏，隋金紫光祿大夫，芳，疊等七州諸軍事，河內郡公，化洽移書，芳逾子翼，功參降璽，德邁君房，祖正言，皇朝袞州都督府司馬，衛州長史，伏龍非擬，化鶴寧方，考知敬，皇朝絳州司戶，吳良以清白稱奇，陸彤以聽明標懿，公巒峰萬仞，枝千尋，廊廟之材，瑚璉之器，蔡邕倒屣，見重公孫，林宗題目，更推王佐，起家天皇大帝挽郎，解褐州肥鄉縣尉，梅福仙材，方從下位，顏回夭壽，遂喪斯文，春秋三拾伍，嗚呼，謂天降祥與善無應，謂神降祉，輔仁無徵，夫人京兆魚氏，才器高妙，天姿令淑，韞義蹈禮，履孝懷仁，遽殞春華，溘先朝露，以今朝開元五年十月十九日合葬於洛陽北邙之原禮也，嗣子魏州元城縣主簿孝孫等，悲風樹之不停，痛泉門之再闔，恐陵谷遷易，丘隴湮沉，憑琬琰而作固，用刊勒而傳音，詞曰，無閭巨鎮，余祁大荒，龍祥啟土，燕瑞稱王，北丘天孫，燕河旁子，開國貽慶，承家錫祉，落落夫君，逸凌雲，居家自理，在邦必聞，翰舉繡楊，詞開錦絢，方調鼐鼎，且勞州縣，禍福紛，死生回穴，欲仞峰頹，將明景絕，霜墳鳥亂，寒隴煙深，庶憑金石，長旌德音，
大唐大理卿崔公故夫人滎陽縣君鄭氏墓誌銘並序光祿卿上柱國常山縣開國公馬懷素撰夫人諱字其先始自後稷，著勳唐代，子孫其昌，奄有鄭國，實能以忠輔周室，職為司徒，風人之賦緇衣，抑有由矣，以國命氏，自虢而東，簪組弈葉，紛綸漫，可而略也，故代為滎陽郡人焉，曾祖子仁，齊通直郎，祖植朝司勳，左司工郎中，長安令，將作少監，檢校太常少卿，父行寶，詹府司直，勳員外郎，並學在躬，忠貞植性，立言盛范，從政有聲，故能毓此柔明，動合儀訓，爰擇好仇，其誰居之，言崔氏，自盥笄崇禮，淑慎其身，四德聿修，六行，不修其服，必親浣濯之衣，不倦其勞，必恭織之事，緝諧女史，敦順母儀，以奉其上，慈愛以率於下，周給恤隱，矜孤憫窮，居厚者不尚其多，處少者不薄，與長姒盧夫人深相友敬，執禮遊藝，行同言合，外之間，怡怡如也，古之，無以加焉，又心存釋教，早悟緣覺，常誦金剛波若經，住持正法，無忘夙夜，積善之慶，天何忽諸，忽藥不瘳，至於大漸，顧命長子司農丞，次子華州參軍璉等曰，汝免過失，吾歿無恨，兩房兄弟，足可協睦，若生異端違吾意，又訓諸女必崇內則，盡禮夫家，以弘婦道，春秋卅有七，長長安三年八月廿四日終於京兆府永樂里之私第，以開元五年十月廿五日窆於恆州之舊塋禮也，夫人德容光闡，儀範聿修，性蘊身服仁義，閨門許其宗匠，遠近歸其准的，女工之善，無工不兼，婦禮之，禮不綜，固以眾藝，苞舉群材，獨萊婦曹妻，邢姨妹而已，生榮死哀，嗟碧之早落，歎黃泉之不及，周啟遂，趙國疏，幽儀遠，聽虞歌之斷絕，看殷奠之盈虛，煙雲積而高日苦，草樹，夫以義家室，想琴瑟而增淒，子以情感蓼莪，捧杯圈而聚山川，代無窮，寄勒芳徽，以存不朽，其銘，滎波，衣冠實多，誕生懿淑，言附松蘿，舉案遵禮，正家以和，威儀棣棣，令，年未知命，奄離營魄，秦壤移墳，恆山改宅，日晦旌，煙生隴陌，萬古良人悲，令胤何思，玄堂不曉，白日無期，黯黯泉隧，悠悠歲去長辭，侄光祿寺主簿璆書，
唐故贈游擊將軍董公墓誌銘並序上官珪書劉祿鐫公諱嘉斤，字徽美，其先隴西狄道人也，國初因居京兆櫟陽縣，故今為縣人焉，自顓頊氏生，重父生代，始封川，爰乃命族，安於以良史奉職，仲舒以文學膺相，洎公之遠祖，辭隴西，客遊洛陽，寓宿帝社，黜非保正，不原於軒裳枯體，被觀化於朝市，高門賢風，聲德代及，祖元，父忠，皆養和田園，取勝幽寂，恭副先君之業，罷思強仁之用，潛道無悶，像賢乃光，而閭里有識者，知董氏之子孫，其後興矣，夫流慶蒸於上，錫胤答於下，神固不昧，理亦其在，府君稟元亨之貞，降岐嶷之異，聲在物表，性入道奧，恂恂焉，穆穆焉，有王述之晚成，抱梁竦之鴻器，而大名未立，溘露遄驚，嗟乎，天之所濟者德也，享之所保者壽也，蒼蒼奚苦，殲我賢良，神龍元年八月廿六日遘疾終於河南歸義里，嗚呼，禮樂既喪，人倫斯亡，曲池將化於黃埃，玉樹看埋於玄夜，夫人渤海高氏，清白純懿，志竹肅恭，理閨必方，誨子以禮，因言二男曰，汝父平生常謂，人之立身也，孝友綱信，方正仁和，如有至之者，寧患不大歟，汝當伏勤，無失於訓，屬我皇應命，俊異合符，才能備揚，昆武盡用，府君二子，河靈厚，天骨奇，首參帝圖，以啟王業，折衝禦侮，腹心爪牙，經始要終，從夷歷險，未嘗不預也，遂策功量力，天造屢加，第二子懷義，定遠將軍，行右威衛翊府中郎將，武騎尉，仗內供奉，第三子懷德，冠軍大將軍，行左驍衛將軍，左羽林軍上下，上柱國，狄道縣開國侯，食邑七百戶，皇上感二子之績，追府君之善，以思國楨，歸表泉路，開元五年，制授游擊將軍，申主禮也，其年十月十九日，卜邙山，營宅兆，闕塞更左，盟河在陰，枕帝王之都焉，處周漢之跡焉，二子泣流光一傾，游水不駐，願負米而莫及，憂在土而無歸，乃訪詞人記休烈，石傳嗣，申功於銘云，胙土錫氏，首封夷，清源邐迤，賢風葳蕤，洎夫遠祖，遁代潛質，白社寄棲，黃中稱吉，公之象賢，厥芳希振，履德敦厚，含輝綱信，大名未躋，過隙不幾，棟樑斯折，人琴俱已，父因子貴，子期主誠，畢贈天爵，表乎代聲，二子銜哀，詢卜宅兆，置塋邙岫，闕塞繚繞，泣血莫睹，枕草虛存，同人驚骨，送客傷魂，痛哉神明，變化何促，光靈忽逝，長此埋玉，
唐故通議大夫行廣州都督府長史上柱國朱府君墓誌銘並序朝議郎殿中侍御史高陽許景先詞君諱齊之，字思賢，吳郡人也，其先蓋帝高陽之後，始封於曹，歷虞夏而不改，後胙於澤，佐齊桓而有功，或折監抗言，請尚方之武劍，斷裳止慢，興齊國之儒風，餘慶蟬聯，弈世不絕，曾祖模，隋淮陽太守，祖道奇，岐州司馬，興州長史，興州牧，父緘歷，城令，原州司馬，並瑚璉環寶，璋特達，美價擅於當時，遺范光於後嗣，公授靈台岳，籍慶閨門，詞殫作者之能，學總微言之旨，曾源罕挹，虛舟泛於長瀾，神鑒內融，明鏡懸於靈府，弱冠以門調左親侍，補宋州虞城尉，升進授岐州雍縣丞，雄飛在望，雌伏安能，桓譚不樂郡丞，梁竦豈勞於州縣，敕以尤異改授廣州錄事參軍，是時篁騷動，尉他來賓，公徵寶劍以稱藩，請長幽而致，南夷失險，朝議其能，授右台監察御史，尋轉朝散大夫，左台監察御史，埋輪震悚，攬轡澄清，直道詘於奸臣，富人求於良宰，出為湖州武源縣令，下車而仁風已露，為政而期月有成，轉桂州司馬，遷廣州都督府長史，智能周物，清可激貪，司城有辭王之名，合浦得還珠之美，時非我與，賈傅老於長沙，意有遺忠，園令留其禪草，嗚呼哀哉，春秋六十有二，以開元二年六月廿五日寢疾，終於廣州之官舍，公至道沖深，神鋒太峻，寵辱不驚其慮，夷險能守其真，含章可貞，與物無迕，清樽常滿，每招文舉之賓，芳林晝閒，時悅季倫之妓，道長運短，不其悲夫，以開元五年歲次丁已十月丁卯朔七日癸西，葬於河南府河南縣梓澤鄉張封村，都城西北廿五里之原禮也，嗣子婺州義烏縣主簿，升，左司御率計倉曹參軍晃等，並泣血江湘，遠奉靈櫬，感霜露之逾邁，風範於幽泉，式圖徽猷，永播終古，銘曰，肅肅我祖，始自高陽，盛德必祀，厥後其昌，聯華疊耀，駟馬裳，降生君子，為龍為光，學兼儒墨，詞曹王，冠雄鐵柱，政美銅章，朝廷以肅，海沂是康，初謂公器，克成棟樑，如何奄忽，時命不臧，飛飛素，遠出南湘，玄遂，長歸北邙，賓階積草，妓席霜，平生已矣，徒志遺芳，
大唐故信安縣主元府君墓誌銘並序宣德郎行右衛錄事參軍歐陽植纂並書縣主隴西狄道人，曾祖神堯皇帝，祖文武聖皇帝，吳王恪之第四女，今上之堂姑也，睿族，啟跡於殷時，鳳翥龍興，克昌於明代，遠則垂芳萬古，近則啟聖千齡，國史備詳，斯可略而稱也，昔文帝升遐之後，高宗踐位之初，吳王以英傑親賢，乃為權臣所疾，讒言罔極，非命而薨，縣主年未勝衣，夙懼凶憫，竹園無，桂苑幽居，陪奉獻陵，多歷年所，既而承芳蕙圃，毓德椒宮，體質柔明，神情敏暢，巧藝窮於纂組，言行合箴規，葛之覃兮，表儀形之婉淑，何彼矣，喻顏色之芬華，永昌元年，降歸元氏，朝恩有典，寵命是加，封信安縣主，食邑一千戶，元公諱思忠，字獻直，河南洛陽人也，後魏景穆帝之八代孫，曾祖義全，歷官至巴州刺史，祖劌，并州大都督府孫事參軍，父仁虔，累遷拜使持節疊州諸軍事疊州刺史，岷山萬仞，巴水三回，祖德載揚，孫謀克嗣，莫不聲高理化，譽重循良，總錄藩條，肅漬軍事，公門承黻冕，德茂璋，志節貞堅，風儀朗潤，高材博識，好學多聞，式呈丹穴之姿，請備黑衣之數，觀光調選，授集州司倉參軍，歲滿言歸，拜虢州盧氏縣令，尋遷滑州靈昌縣令，滑台新邑，虢土名川，銅墨光臨，絃歌善政，方之魯密，代有其人，嗟乎，與善無徵，輔仁終爽，降年不永，寢疾逾旬，以大足元年四月十一日卒於洛陽之惠和里私第，時年五十四，昔恭伯蚤死，其妻有守義之詩，而元氏先終，縣主結靡他之志，易錦茵以苫席，代羅幬以素帷，感時序之不留，痛存亡之永訣，悲憂既積，風氣便侵，臥疾閨門，十有餘載，克宣婦道，尤著母儀，訓育遺孤，咸成秀彥，開元三祀，猶子承恩，先封嗣吳王，其年加實封三百戶，縣主以皇家懿戚，位列諸姑，特奉論言，令分侄封，義深優厚，澤及親親，故得湯沐增榮，室家豐潤，積善餘慶，斯之謂歟，悲夫，月掩恆娥，星沉婺女，長生之枕，徒有其名，延壽之杯，從茲不實，以開元四年十月廿三日沉痼所增，薨於河南之尚賢里第，春秋六十九，即以五年八月五日，合葬於河南縣金谷鄉石城里之原禮也，邙山後據，闕塞前臨，見河洛之交流，望嵩高之峻極，詩所謂百歲之後，歸於其居，則異室，死則同穴者也，長子永康陵丞守一，次子河南府新安縣尉，少子王府掾環等，悲纏陟屺，痛結過庭，聞一失而增哀，瞻九原而永慕，將恐侍城鬱鬱，滕公之室或開，雙表巖巖，戴侯之墳無紀，遂勒他山之石，申其罔極之懷，命植為銘，敢揚休懿，其詞曰，玄源邈，睿派靈長，哉我祖，龍飛鳳翔，一戎大定，六合殷昌，無思不於穆天人，英才秀出，花萼親懿，股肱匡弼，誰謂權臣，潛謀誕茲賢淑，質宮闈，夭桃美茂，李芳菲，服其奇服，衣言歸伊何，諸侯之子，魏興元族，鄣乎國史，門襲簪纓，庚人永逝，悲兮昔歲，淑媛長辭，哀哉此時，韋殊近倚邙山，凌臨宛洛，卜其宅兆，此焉攸，
大唐義豐縣開國男崔四郎墓誌並序君諱宜之，字，博陵人也，自玉璜慶洽，金柯族茂，琰居八座，林踐三階，卓哉門閥，煥乎國史，祖漪，瀛州河間縣丞，贈濟州刺史，河山誕秀，屈毗銅墨，朝廷褒善，追贈符，父日用，吏部尚書，常州刺史，齊國公，星台曳履，聲筐徹九重，水鄉洗幘，化流千里，君年方馭竹，是千金世子，名襲苴茅，擬萬石之榮業，雖敏超荷戟，憂起夢錢，何彼天之茫昧，使斯人之夭枉，穎川五百里，非復聚星，滕室三千年，于嗟見日，以開元五年五月十日終，雖復毗陵城側，權埋玉樹，所冀邙山葬後，來認金環，齊公以痛甚新安，悼深嬴博，聞山猿之叫，已切斷腸，見海蚌之色，還悲碎掌，爰命庸諛，乃為銘曰，偉哉邦牧，營丘華族，誕生鳳雛，將嗣鵬圖，暫游板市，遽美桃都，田薤朝唱，謝蘭春枯，終還溫洛，且殯全吳，風悲古樹，水咽平湖，敬題貞石，庶名播於童烏，
大唐故梓州長史河間劉公墓誌並序公正議大夫上柱國君諱彥之，字彥之，本沛國酆人也，其先黃帝之元孫，生而有文，以昭我劉氏，至大漢勃興，祚傳景帝，其子始封河間郡王，因徙居河間郡，子孫蟬聯，史諜紛郁，雖百代可知也，曾祖安和，隋瀘，合，通三州刺史，棠陰錫位，利見大人，竹馬為期，不欺童子，祖端，皇朝梁州金牛令，沁州司馬，驅雞作術，展驥稱雄，皇考令彝，舉幽素及第，補密州莒縣尉，雲台褰秀，河甸公官，君則長子也，派靈自遠，風骨多奇，屬在徽造言階極，珠玉富貴，興入文章，幽素忠貞，跡攻聲位，妙年郡貢秀才擢第，拜海州朐山主簿，歷鸞台典儀，羽林衛，太原尉，明堂主簿，并州司兵，再遷司戶，盤根錯節，中外為勞，德舉能賢，朝廷是選，授將作丞，改綿州司馬，無何，清白升聞，帝曰俞我大夫之良也，制梓州長史，劍關地險，昔遵束馬之來，蜀鎮星連，再奉題輿之寄，君佐方伯之重，得寮吏之情，西南巴人，有海沂之詠矣，方將刷羽鳳池，遷聲雞樹，享君五鼎，為堂上賓，嗚呼，白日悠悠，青雲氣遠，良規未滿，華哀年，春秋六十，唐開元三年九月十九日，終於厥官之館舍，卓立人境，秀風自清，歿代悲，英識疑在，蜀途江劍，哀挽逶迤，故國丘園，魂歸已矣，即以五年龍集丁巳八月五日壬申，改斂於東都，遷窆於北邙之原禮也，箸策紛，綱原起伏，垂楊曉引，飛陌上之旌軒，荒暮深，悲洛陽之鐘鼓，嗣子景晉等，泣血終哀，追攀罔及，夙承遺訓，恭聞話言曰，無汨吾真，以珠玉瘞吾身，敬遵薄葬，志年代於茲辰，曰，青青之棘，黃鳥聲悲，哲人先代，天也何欺，哀彼孤嗣，衣衾舉之，式奉臨命，塗萏有辭，洛陽城北，邙山古原，霧雨行暗，笳簫曲繁，馬悲荒草，龍閒泉門，不封不樹，斯言敢存，古有銘志，今之所傳，不題爵里，後代何年，太室南望，黃河北連，千秋記此，貞石方鐫，
大唐相州安陽縣大雲寺故大德靈慧法師影塔之銘法師諱嘉運，字靈慧，俗姓劉氏，其先帝主漢高祖之苗，彭城人也，遠祖因宦，遂此居，子孫派流，於茲不絕，遂魏郡人焉，大法師，宿植勝因生而寄早懷慕俗歸真真，年十歲，遂授慈潤寺大禪師出家習業至年十六廣啟度門，便蒙剃染配本縣通恆以頭陀為務六時禮懺一資身知自行之不弘乃朝夕孜孜，遂授河南府佛授記寺翻經大德感法師親承右學解深密法花王轉女身梵網成唯識俱捨等三性一乘之妙旨滿達磨之派宗，莫不究盡穎深，窮其奧，從茲溫古道新，遂得譽播三川，聲聞八水，奉敕便留住佛授記寺補充翻經，感法師侍者，後蒙本州大雲寺牒充律師教授，至景雲年中，屬國家大弘佛事，廣辟僧方，以聖善初成，拓碩德，以法師道齊林遠業紹安，遂蒙徵召赴都，充其大憑，歸者若霧，渴仰者如雲，三二年間，得燈無替，後為青色，奏請牒鄉住大雲寺，雖解行罔瞻，常懷心，更投宗懋法師提獎偏授經論章莫不備雨身重法不劬勞，無所稟承，無所持饒，益闡法何已捨茲穢剎，嗚呼哲人云亡，孰不淒感，春秋有九，夏凡二七，以開元四年六月廿六日於汾州平遙縣福聚寺揣拱生，奄然遷，有侄男慈潤寺僧元，斯乃出遊子心重，離宗情，不憚艱辛，遂涉山途，申哀展孝，毗事畢，收骨歸鄉，門徒與侄同寺僧圓滿等，師資義重，攀慕彌殷，思出世之因深，想入道之緣厚，傍求良匠，遠訪丹青，遂於州西南五十里零泉寺西南懸壁山南面之陽，敬想靈儀，為起塔，即以開元五年歲次丁巳三月辛丑朔廿三日癸亥舍利塔事莊嚴然，理因教發，事假陳，之敘石，傳芳不朽，乃曰，粵有良匠，實亦，紐而拾俗，行寶，築廣堪珍，尋師委命，道拯物，遽謂遷神，號者才，無唯可則，此賢利物，善道，其宜不忒，粵有雕鐫，上依奇岫，下墩零泉，美希亦，代敬，
唐故亡宮墓誌銘並序亡宮八品亡宮姓氏，靡得詳也，以開元二月二日遇疾不救，奄從風燭，以其月十九日葬於北邙山，司存供職，敢作銘云，椒闈侍奉，蘭殿肅恭，內蘊柔行，外修麗容，波驚逝水，景謝高春，冥寞泉路，誰知所從，
唐故亡宮墓誌銘七品亡宮，未詳氏族，遘疾而終，春秋葬於北邙山，禮也，爰命司存，式崇柔范，銘曰，孌彼姝兮，谷神淪兮，兆青烏兮，訖玄盧兮，螻蟻某思兮，魂魄其孤兮，開元五年二月十九日葬，
唐故太府丞兼通事舍人左遷潤州司士參軍源府君夫人清河崔氏墓誌銘並序夫人諱字，清河人也，曾祖子葉，隋郡功曹，祖孝，皇朝貝州武城縣令，父至，宋州宋城縣尉，皆瓊華碧姿，蘭芳綠潤，夫人生而知禮，長而明賢，婉孌柔嘉，罔不畢備，年甫十九，嬪於源族，而舅姑已歿，婦德莫申，恭順以奉叔，仁恕以撫下，故閨庭之內，穆而成風，夫人始孀，年方三十，晝哭不絕，哀過乎禮，二子孩孺，皆自褓育，比逮成人，猶勤訓導，兼父之敬，盡師之范，禮樂自取於家，名義不資於外，二子令譽，見稱於時，嗟乎，與善無徵，享年不淑，以開元四年十二月一日，因感風疾，奄忽終逝，春秋五十有一，嗚呼哀哉，即以明年三月二日，權殯於洛陽縣平陰鄉樂村東百步邙山南原禮也，嗣子惠津，廣津等，痛銜哀疚，茹慕過人，慨彼頹岸，瘞茲貞石，其銘曰，高門慶詎已，載誕淑女配君子，秉禮含德總眾美，如何穹輔此，中年閉骨幽泉里，昊天蒼蒼不可問，銘茲懿德傳千祀，
大唐朱府君墓誌並序君諱貞，字懷古，其先吳郡人也，因官派別，遷居洛陽，曾祖盛，祖保，弈葉承榮，紳相襲，父石，上柱國，策勳崇位，當代絕群，谷性丘園，捐名朝市，君孝友恭，樹質私，志學明博，弱冠宦，承蔭翊衛，夙侍闕庭，番孝旋畢，簡參吏部，戈雲旆，坐隔熊羆，藻鏡銓庭，行參鴛鷺，簪裾可望，感春谷之遷鶯，池榭時游，賞暇辰之高宴，玉昆金友，葛弦蘭酌，劇陳之契，哂嵇院之交，優哉悠哉，將以永日，何期災興斗蟻，坐降翔，夢肇演於瓊環，運傷於風燭，奄以開元五年歲次丁巳二月壬申朔日甲戍暴亡於里之私第，春秋五，嗚呼哀哉，良木實摧，悵，冥冥夜台，即以其年三月二日安殯於邙山之陽禮也，儼墳，蕭森松賈，望斷遲日，心傷春野，延啟兆之青烏，佇吊人之民，有息子夏等，攀窀穸，長號兮踴辟，恐遐載而無聞，方刊銘於，銘曰，猗歟夫君，負名德兮，孝友恭順，，身行紀，守貞默兮，登臨遊觀，琴酒時兮，，若茲兮，如何奄終，風燭斯兮，幽神冥寞，空留想兮，孤墳永瘞，邙山壤兮，萬古貽芳，持所仰兮，
唐齊州山茌縣丞張府君墓誌銘並序河南府戶曹魏承休撰諱齊丘，安定烏氏人，漢趙景王耳之後，晉涼武王軌十三代孫，君子見機，賢人宗變，聞甘公之說者，識天下有歸，想竇融之風者，知河西可霸，是以棄常山而取趙，國以永存，辭散騎而圖涼，王業伊始，高祖伏，魏威厲將軍，散騎常侍，文武縱橫，蔣通不辭於，雍容敖雅，子仲見推於上賓，鄭默之不累清談，特光參乘，高堂之有神聖政，實由論樂，曾祖敏，六官建，授冬官下士，勳州別駕，伏波將軍，奉車都尉，建威將軍，荊，鄧，壽三州司馬，亳州長史，周建六官，首參於多士，王化萬里，俾宣於半刺，侯共載，諸將莫儔，馬援論兵，與我常合，奉車之任，掌天子之乘輿，建威之寵，擁韓國之麾蓋，只如荊鄧掌武，梁譙分職，雖司馬謝弈，每以方外稱高，而上佐薛兼，常謂秩優自損，祖父會，隋國子進士，武德初，佐五府兵曹，鄭縣令，通事舍人，歷幽，原二州長史，同州別駕，洛州長史，濟二州刺史，胄子修業，賓於王庭，參軍兵，其政，韋弦得寬猛之衷，敷奏有抑揚之美，累佐府州，每興謠於邦國，屢分竹，恆闡頌於仁明，父處節，益州參軍，潞州司戶，常州錄事，居梁竦之宏圖，從子荊之薄宦，在割能斷，撥繁不疲於案牘，當官而行，繩非豈憚於強禦，君稟訓清白，樂茲名教，高直上，陽烏之而自回，利器無前，蛟龍拂之而中斷，起家左金吾衛引駕，金吾翊道，鑾駕前驅，當六郡之良家，參之妙選，才地之美，疇與讓焉，考滿，調濟州山茌縣丞，控齊國東陵，割青州西部，舊俗詐，移風在人，乃戢長離，匡小邑，豈唯處議官法，固亦在邦必聞，嘗張暢有名，佇膺推薦，誰謂桓譚不樂，奄然，以天壽二年八月廿五日，終於官舍，春秋卅有六，以開元五年三月廿日，遷祔於洛城西北高原禮也，嗣子時譽，侄具瞻等，早聞庭禮，敬奉楹書，方追往日之期，遂結終天之痛，庶夏侯嬰之石室，千年暫啟，文康之玉樹，萬古長埋，承賢胤之，用紀逸人之墓，銘曰，壯哉景武，辟趙開漢，及苗裔，既侯且王，家聲祖德，疊懿聯芳，積慶之後，挺生令章，前驅位，雌伏名揚，高志未遂，中年殞喪，青春非我，雲夜何長，公業有，君其不亡，
故潞州屯留縣令溫府君李夫人墓誌銘並序夫人號缶上座，字功德山，滑州衛南人也，曾祖蓋，散騎常侍，上柱國，濟陰郡王，後固辭王，改封舒國公，贈特進陵州刺史，謚節公，光華輦輿，輝映廊廡，賢賢旌德，俾王濟陰，謙謙克讓，遂侯舒國，祖，司空上柱國，英國公，贈太尉，揚州大都督，謚英貞武公，康濟艱難，實資人傑，經綸草昧，必仗時雄，公以碩德英謀，聿來佐命，豈徒熙帝之載，實贊興王之業，父思文，戶部尚書上柱國衛國公，贈荊州大都督，貞於一德，夷險以之，登諸八座，喉舌惟允，勳賢接武，國史家諜詳焉，故可得而略也，夫人即公之第三女也，體性剛毅，深謀遠略，幽閨獨斷，雅合典禮，婦德母儀，士流訓其成式，先適龍門公孫司農卿王弘福第二子右玉鈐衛郎將勖，文明中，堂兄太僕卿業以河山舊勳，載在盟府，見非其種，豈暇先言，兵起惟楊，志懷匡復，夫人口陳禍福，如指諸掌，為言喪敗，無違晷刻，故勖死王事，朝廷聞而嘉之，因抗節孀居，義形於色，兩髦既沒，三從靡沒，且逼先後嚴旨，故不克徇柏舟之操，後適中書侍郎溫彥將孫易州司馬瓚第三子潞州屯留縣令煒，煒太極元年六月十九日卒於晉陽私第，夫人帷常晝哭，喪之以禮，乃歸拜墳塋，克忠惟孝，季弟滄州刺史友於伯姊，何日忘之，頃者剖符海，跋予洛，遣乘瞻遲，勤亦至矣，夫人知年命之將盡，而篤愛天倫，扶病言歸，不捨晝夜，以開元四年閏十二月三日至於滄州，雞黍相歡，展敘情理，吉凶慶吊，悲喜交集，常以惠定加行，貪慕真如，臨終乃建說一乘，分別三教，談不增不減，以寂滅為樂，意樂出家，遂帔緇服，如如永訣，非復常情，以其月十九日辛卯，終於滄州之官舍，春秋六十有三，開元五年歲次丁巳二月壬申朔十三日甲申，式遵遺命，歸葬於洛陽河陰鄉北原先人舊塋左右禮也，溫氏四子，子喬外繼，伯燁有如母之酷，余並在遠，勖之三女，匍匐靈櫬，殆將殞滅，痛慈顏之永遠，懼陵谷之遷移，刊貞石以昭德，尚明靈之不墜，乃為銘曰，謙謙濟陰，桓桓貞武，荊州克嗣，景福是與，神之聽之，誕生季女，令淑惟允，禮容忱恂，婦德若關雎之訓，母儀惠鳩之仁，情惟寂滅，性奧幽真，何享年之不永，遽瞑目於窮塵，勒茲幽石，尚或無，
大唐太常協律郎裴公故妻賀蘭氏墓誌銘並序夫人賀蘭氏，曾祖虔，隋上柱國，祖靜，皇朝左千牛，父玄哲，潞州司士，並宏翰深識，布聲於代，夫人即協律之姑女也，童姿粉妍，笄態瓊淑，惟德是與，乃嬪我裴公，宜其鏘鏘和鳴，晏晏偕老，女也不慝，天胡降災，綿聯沉，三浹其歲，洎大漸，移寢於濟法寺之方丈，蓋攘衰也，粵翌日奄臻其凶，春秋有四，即開元四年十二月十日至十九日，遷殯於鴟鳴追，實陪信行禪師之塔禮也，夫坦化妙域，歸真香塋，衡之冥果，則已無量，有子太元等，或孩提而孤，擗標以泣，嗚呼，生人之至艱也，裴公傷奉倩之神，痛安仁之簟，圖范貞石，俾光泉門，銘曰，芙蓉劍兮蛟龍質，梧桐枝兮鳳凰匹，天何為兮降斯疾，俾雄雌兮歡不卒，延津女床奄相失，千年萬古哀白日，
大唐故朝議大夫使持節密州諸軍事守密州刺史上柱國元府君墓誌銘並序君諱希古，字希古，河南洛陽人也，自軒垂景命，魏握寶圖，天地開宗，公侯積祉，雖時遷五運，星潢連控地之波，而業盛三仁，杞宋是朝周之國，曾祖麟，宇文朝驃騎將軍，使持節延州刺史，谷陽縣開國公，祖大保，皇朝滑州衡南，貝州經城二縣令，父正則，皇朝蘇州錄事參軍安南都護府南定縣令，並材兼文武，器蘊幾滌深風雨收，師尚父之能政，壇場拜將，霍驃騎之元勳，君九代家聲，七貂地胄，降淳粹之星象，庫岐嶷於中黃，爰在幼神，璋凝於性府，洎登利用，藻翰燭於賓庭，以儀鳳三年秀才擢第，授定州鼓城，彭州唐昌縣尉，洛州王屋，合宮主簿，來庭縣丞，棲枳屈材，犀韞量，清白勵己，州縣勞人，又授洛州司功，陸渾，咸陽令，蕭何主吏，實分官於六曹，魯恭宰邑，遞宣風於三輔，郎美，國網搜才，嘉命光臨，拜都官員外，丹墀獻奉，望重神仙，紫復升簪，榮高星漢，俄出為定州長史，尋遷密州刺史，安平古郡，盧耽之素履初飛，萊夷舊都，賈琮之赤帷仍辟，股肱列岳，將朝二月之巡，條察分憂，乃奏三冬之計，歸途登陟，遘疾彌留，以開元四年六月廿七日終於沂州賁縣之賓館，開元五年歲次丁巳正月五日歸葬於河南縣平樂鄉邙山之原禮也，洛城朝市，遙瞻北郭之墳，周壤賓游，共泣西階之藏，嗣子預等，悲纏厚穸，思勒侍城，庶盛德清徽，天長地久，銘曰，皇根帝緒，武穆文昭，軒台落構，侯服來朝，英靈代起，挺生君子，學洞九流，政宣千里，惟是千里，期登三事，天不輔德，溘終斯位，大河之南，崇邙之下，一銘玄室，空悲欒社，
故右軍衛沙州龍勒府果毅都尉上柱國張公墓誌銘並序公諱方，字玄逸，貝郡清河人也，漢侯敘睦，已暉映於清河，韓相列昭，重分榮於白水，簪纓間出，仁勇挺生，文場雄命之才，武略傑運籌之妙，結勝千里，必酬明主之恩，譽美三端，懸識暗投之報，曾祖通，隋中散大夫，使持節金陳二州刺史，揖讓，實籍徽猷，郡邑今規，咸謠風化，節毛時舉，若雲掃長空，劍明，似霜臨迥塞，撫流庶，靡不願之，祖貴，唐朝散大夫，州長史，高風自遠，爽凜多傑，明月比德，澄瀾若鏡，采女喜眾桑之茂，農人甘墾獲之勞，樂道順天，自公退食，父威，唐朝散大夫，使持節光州諸軍事光州刺史，累葉承榮，連枝共秀，寶琴瑤瑟，自婉睦於閨門，王葉金柯，永傳芳於譜諜，君幼齡神俊，該博好古，弱冠驍雄，暫戎服，解褐任右軍衛沙州龍勒府果毅都尉，遠勤功，天子奇謀，邊夷膽懾，故知有仁有勇，無黨無偏，文武不墜者，唯公一門矣，夫人河東薛氏，高門鼎族，懿哲好仇，早配簪花，光榮相發，何圖運屈，以神龍三年十月一十二日，春秋四十有一，奄歸幽壤，公本期遐福，方登將相之榮，豈謂無徵，忽奄玄泉之痛，以開元四年十一月十日，終於私第，嗣子玢，攀號摧絕，擗再蘇，雨淚盈胸，空懷永往，風樹之感，泣血何追，以開元五年歲次丁巳正月壬寅朔二十五日景寅，葬於河南府司南縣梓澤鄉之原禮也，筮龜獻吉，丹祧相迎，青烏啟遂，素車須進，馬悲鳴兮有情，人哀聲兮無盡，其詞曰，浩浩長河，泠泠豫章七歲，驊騮千里，奇意孤標，楨材獨美，勒之銘石，永存無毀，卓犖雄才，靈軌則，一朝命舛，窮年運刻，雙闕忽對，孤墳長塞，無復琴哥，空餘令德，闃寂金，荒涼玉階，網黏衣笥，塵暗書齋，悲聲易咽，苦調難諧，鳳琴此罷，龍劍長埋，
冠軍大將軍行右衛將軍上柱國河東郡開國公楊君亡妻新城郡夫人獨孤氏志銘並序夫人諱開字正真夫人姓李氏，隴西成紀人也，祖楷，隋開皇中有功，賜姓獨孤氏，漢將司武，樹卻地之勳，涼君霸代，有勤王之業，其後像賢卓犖，錫姓煌，鳳德承祖考，龍光照天地，與夫范宣翊晉，誇唐杜之門，荊王問許，徵昆吾之邑，方斯盛族，固未連衡，曾祖屯，周開府儀同三司，祖楷，隋開府儀同三司，驃騎大將軍，並，益，原三州大總管，汝陽郡開國公，父卿雲，皇朝右威衛大將軍上柱國汝陽郡開國公，贈益州大都督，咸樹敏德，必階大位，或旬歲九遷，或晝日三接，俱懷樗晨之智，遞刻尸臣之銘，夫人生鐘鼎之門，備母師之訓，幼則仁孝，長而聰明，承旨候顏，固先於伯姊，聞詩悅禮，不讓於元昆，我家既彤，矢千年，楊氏亦朱輪百代，媾是匹敵，薄言旋歸，傾都振鄙，郁其雲雨之從，結鳴，特盛山河之儀，緝婦道於咸恆，成家人於悔厲，觀其奉屍齋以敬，敦宗族以和，既微婉以順姑，亦義方以教子，及喪親哀慟，幾至淪滅，杖而能起者，迄是三載，琴不成聲者，殆逾一紀，及居姑平原太夫人喪，復同罔極之制，固可下勵邦族，上形國風，楊君材蘊三傑之二，氣雄萬夫之特，閫外資以安危，國威由其輕重，然敬斯盛德，禮實如賓，楊君神龍之初，匡復宗社，壁壘左袒，始策絳侯之勳，虹飄風，旋罹屈原之譖，為武三思所構，長任泌州刺史，不許東西，夫人幽憤而作，室惕攸往，乃乘肩輿，列步障，激揚枉直，詞理淒辯，執事者感而賢之，楊君竟以遷職，因染氣疾，迄為沉痼，女子問君，齊封有禮，緹縈訴父，漢罷嚴刑，三極一致，義形終古，俄封新城郡夫人，從夫貴也，且夫金石二肆，半樂在庭，環六珈，衣照廡，雖至儉之德，視如浮雲，而嘉偶之榮，實映當代，曾未半於偕老，遽長離於異室，神之福謙，理亦難究，以開元四年三月三十日終於平康里之私第，春秋四十八，以其年八月廿九日卜厝於洪瀆原禮也，夫人體慈而儉，臨滿畏溢，至如步黃屨於中掖，拜衣於後庭，像服如雲，魚軒竟道，則國之備物，吾從小君，及歸侯門，躡素履，食不精鑿，器非雕鎪，甘逼下以無文，與其奢也寧陋，至於勞逸沃土之誡，送迎門之典，政閒家而可師，言出閫而為訓，固可傳懿史筆，勒銘景鐘，諸子等材掩難，行高曾史，團棘致毀，匪莪贈慕，楊君悲存歿之大義，感幽貞之素心，封樹之儀，簡約從儉，纂錄高行，敬撰斯銘，銘曰，秦將逐燕，軒車必復，涼王霸晉，天地綏福，百代元戎，千年公束，盛哉華胄，是謂冠族，福生靈長，貴女含章，孝德不匱，禮容孔臧，鼎門作合，像服有光，在窒能訟，至柔而剛，謂神聰明，應報昭烈，奈何溫儉，而與凶析，結陌斂魂，秦原穴陵徙谷變，徽音無絕，紫微舍人王丘纂，大唐開元四年八月二十九，
唐故人李府君張夫人墓誌銘並序君諱二，字信德，趙郡人也，若夫源激，分派高蹤，歷官天池，遂居安陽人也，乃龍飛幽谷，奮虎步於漢朝，鶴駕鸞游，振天姿於晉代，祖策，父師，並赫奕當時，蟬聯後裔，或千里，或制錦二同，榮齊高輝，長稱天縱，裂籠樊而直上，滌除謝愧其徽猷，班其令望，說琴以望德歷州縣徒勞林泉而豈榮之歡未窮，鶴之徵先及，春秋七十有神功二年六月二日卒於私第，夫人張氏，孤鸞喪偶，獨鶴偏棲，於余化，終於同穴，春秋八十有八，卒於私，以開元四年歲次景辰十月癸卯朔七日己酉窆於相州城西里平村東北二里家塋城之內華園禮也，恐碧海海塵，勒爾夫子，德重璋，蘭芬菊馥，身歿名楊，佳城鬱鬱，龍月輝光，夜台寂寞，地久天第，
大唐故代州五台縣令上騎都尉公士張府君墓誌銘並序君諱仁，字旻寂，其先南陽人也，原夫軒轅握圖，彎弧得姓，枝派千葉，聲明萬古，出將入相，匡代濟時，固已炳乎良史，安能具諸圓石，三代簪組，可略言焉，曾祖延，齊任韓州司戶參軍，子孫因而家之，祖如，隋任晉州襄陵縣令，父合，唐授朝散大夫，出身事主，陳力奉公，光毗露冕之風，抑揚雷震之邑，君襲累仁之慶，寵不羈之才，謙淑規心，名利無撓，然神不滯用，器必兼施，制剛以柔，見危則厲弱冠預良家之選，奉駕問遼東之罪，班生棄筆，太史壯其央風，商陽手弓，孔子嘉其有禮，授君上騎都尉，君為善渴日，享福遐年，國典有章，版授代州五台縣令，庭中誨禮，猶勤司寇之風，堂上鳴琴，疑闡密公之化，嗟呼，靈鳩錫壽，冀保南山，曳杖逍遙，遽哥頹岳，以開元四年九月廿八日終於家，春秋八十四，以其年歲在丙辰十月廿八日，葬於州城西南二里之原禮也，君寵辱不驚，內外兼適，鄉黨之所，似不能言，眾妙之門，寂然宴默，逮乎晚節，彌堅宿心，雖盡生涯，如歸彼岸，嗣子吏部常選，號蒼天以訴哀，望草露而增泣，宅兆之規盡禮，章志之斯集，乃為銘曰，英英貴胄，系緒軒轅，彎弧啟氏，白水分源，文武聲實，冠蓋殷繁，挺生君子，逸志遐騫，弱歲從戎，余氛克蕩，介節獨立，元勳可仰，脫略名利，恂恂鄉黨，鶴垂冠，靈鳩飾杖，國典優博，版秩光宣，訓誨邕洽，琴詠怡然，情蠲愛網，法悟真筌，心歸彼岸，壽迫逝川，百年已矣，萬古辛傷，卜其宅兆，率攸舊章，松蔭似蓋，隴勢規房，敬勒泉戶紀實題芳，
故人高君墓誌銘並序緬詠塵史，遐探土記，則有嵩巖誕粹，是生惟岳之賢，渤疏靈，代穆浮陽之傑，君諱應，字師仁，本渤海人也，君恭恪柔凝，邈峻，昊穹昧信，有爽福胎，以大周久視元年十二月四日遘疾，卒於家，夫人孟，同郡人也，柔章內則，德中宣，躬儉家肥，孫慈子愛，年九十二，以唐開元四年十一月十九日卒，即與其時葬城東南十一里平原禮也，嗣餘慶，泣孤罔極，文血腸，恐谷徙陵移，式刊銘頌，其詞曰，渤海酌粹，浮河效祉，猗歟夫君，秀靈居此，嘉猷實播，里仁為美，天不留，生涯已矣，習吉龜，綿歸魂鳥壘，哀以送終，千秋此始，
故岐州岐山府果毅安府君墓誌府君諱思節，其先長沙人也，家世西土，後業東周，今為河南人也，曾祖瓚，隋左衛大將軍，擁旄龔命，而六漠無，援χ先登，而三軍加勇，祖遮，任左金吾衛弘仁府折衝，仡仡千城，英英御難，率職亮采，光於古人，皇考柬，上柱國，紀庸燕山，銘勳彝器，雄譽聲於天下，猛氣橫於大荒，記諜存焉，可略言也，君世為華胄，早能耀德，蠱於家而孝風變俗，移忠於國而丕績勤王，弱冠宿衛皇闈，典司文陛，敏對以待問，執機而應務，帝用咸之，擢授祁州山府果毅，圖略雲郁，神情月照，用武則斷凶奴之臂，運謀則伐單于之心，願掃遊魂，將雪國恥，而幽敷或奇，長策未振，居無何，脫巾舊里，然有外物之議，潛華養素，采真冥古，陸大夫之籍甚，時論同歸，敦有道之優遊，人林取憲，泥蟠而晦德，霧隱而韜文，惜其大位未躋而享年不永，開元四年四月十有一日寢疾，卒時年五十八，初公洗心妙業，結意芳緣，護法終身，持戒沒齒，昔厭煩惱之境，今游清淨之方，即以其年五月廿七日，殯於邙山之阜，桐棺以之，素率以窆故人慟哭而祖車，贊者悲歌而引紼，胤子嘉等膺血，叩心號天，終古無贖，感於黃卷，永世垂列，篆於玄堂，辭曰，猗歟君子，光光絕倫，寞然幽魄，冥冥反真，大夢不覺，長夜無晨，千秋兮萬歲，何此地之埋玉人，
大唐故太僕寺典牧署令袁府君墓誌銘並序君諱仁，字仁愛，其先出自汝南郡，軒轅皇帝之後，衣冠令望，百代相仍，軒蓋榮光，千齡不絕，高祖誕，隋任平州刺史，曾祖機，皇朝任德州錄事參軍，祖珍，皇朝上騎都尉，因官歷宦，流寓東都，故今為洛陽人也，惟君昂藏拔俗，廓落不群，文標吐鳳之奇，武縱啼猿之妙，動必由禮，朝野欽其羽儀，言必應機，人倫挹其領袖，唐十周出身，釋褐太平公主府邑丞，尋遷太僕寺典牧署令，撫字有方，調琴無擾，馭繁以簡，處劉若閉，豈其為山未就，逝水俄驚，將施構廈之材，奄及奠楹之夢，春秋五十有七，以開元四年歲次景辰五月景子朔十四日己丑，終於立行里之私第，以二十七日壬寅，權殯於北邙山之高原禮也，遙瞻峻極，風雲通白鶴之峰，俯對合流，川谷接玄龜之浦，哀哀孝子，履蒿徑而長號，鬱鬱佳城，守松扃而永，死而不朽，紀令德於青山，神其有知，保貞徽於翠石，其詞曰，洛川之精，邙這靈，載延明德，時惟國楨，鳳毛乃就，麟角方成，台鼎未極，高台忽傾，青烏啟殯，白鶴開塋，悲風夜慘，苦月秋明，山深石暗，樹古松平，千載之後，凜凜猶生，開元四年五月廿七日壬寅，
大唐淨域寺故大德法藏禪師塔銘並序京兆府前鄉貢進士田休光撰文世之業生滅若輪環者，則雖塵沙作數，草木為籌，了無遺織哉，呈，不可知者，其惟流浪乎，夫木性生火，水中有月，以凡筌聖，從道場而至道場，追因及果，非前際而於後際，行之於彼，得之於此，禪師諱法藏，緣氏諸葛，蘇州吳縣人，昔群雄角力，三方鼎峙，蜀光有龍，吳恃其虎，瑾之後裕，蟬聯姑蘇，曾祖，吳郡太守，蘇州刺史，秘書監，銀青光祿大夫，上柱國，開國男，大父穎，隋閬州刺史銀青光祿大夫，父禮，皇唐少府監丞，吳會旗裳，東南旖旎，洗墨而清夷落，衣錦而燭江鄉，山海禁錢，蓬萊秘府，屢游清貫，歷拜寵章，禪師即蘇州使君之曾孫，少府監丞之第二子也，年甫二六，其殆庶幾，知微知章，克岐克嶷，此寺大德欽禪師廣世界津航，人非鑽仰，禪師伏膺寂行，禮備師資，因誦經，至永徽中，頗以妙年經業成長，奉敕為濮王度，所謂天孫利益，禪門得人，禪師自少出家，即與眾生作大善知識，道行第一，人天殊勝，開普門之幽鑰，酌慈源之蜜波，由恐日月居諸，天地消息，每對天龍八部，晝夜六時，如救頭然，曾未暫捨，非乞之食不以食，以至於頭陀，非掃之衣不以衣，得之於蘭若，禪師自少於老，馳騾象馬，莫之聞乘也，以為金為像非本也，裂素抄經是末也，欲使賤末貴本，背傷歸真，求諸如來，取諸佛性，世二相八十種好，眾生對面而不識，奈何修假以望真，且夫萬行之宗，眾相之本，生善之地，修善之境，禪師了了見之矣，夫鐘鼓在庭，聲出於外，如意元年，大聖天後聞禪師解行精最，奉制請於東都大福先寺檢校無盡藏，長安年，又奉制請檢校化度寺無盡藏，其年又奉制請為薦福寺大德，非禪師戒固居龍象之首，清淨開人倫之目，不然焉使天文屢降，和眾相推，揚覺路之威儀，總禪庭之準的，護珠圓朗，智刃雄鳴，伏違順之鬼魔，碎身心之株杌，廢情屬境，卑以自居，如谷王之流謙，百川委輸，若周公之吐哺，天下歸心，菩薩下人，名在眾生之上，悲哉，三界即火宅之所，四大將歲時之速，即從道來，亦從道去，遂拂衣掩室，脫舄繩床，惟惚惟慌，不驚不怖，粵以開元二年十二月十九日捨生於寺，報齡七十有八，門人若喪考姒，乃相謂曰，和上雲亡，吾徒安放，乃文血相視，仰天椎心，即以其年十二月廿日施身於終南山便梓谷屍林，由是積以香薪，然諸花疊，收其舍利，建睹波於禪師塔右，自佛般入涅，於今千五百年矣，聖人不見正法陵夷，即有善華月法師樂見離車菩薩，愍茲絕紐，並演三階，其教未行，咸遭弒戮，有隋信行禪師與在世造舟為梁，大開普敬認惡之宗，將藥破病之說，撰成數十餘卷，名曰三階集錄，禪師靡不探賾索隱，鉤深致遠，守而勿失，作禮奉行，是故弟子將恐頹其風聲，乃掇諸景行，記之於石，銘曰，有若禪人，凝稜心不易兮，身世洞，探討真賾兮，寂行沖融，渙若冰釋兮，軒裳蟬聯，晴暉相射兮，奕裔不染，乾乾衣錫哉，蕭灑喧嘩，地自虛僻兮，玄關洞開，亡珠可索兮，吾將斯人，免夫過隙兮，魂兮何之，聲流道格，若使天地長久而可知，即相與摭實，刊之於石兮，開元四年歲次景辰五月景子朔廿七日壬寅建，
大唐故吏部常選元府君墓誌銘並序公諱溫，字守誠，河南洛陽人也，昔黃帝有子廿五人，或內列諸華，或外藩荒服，昌意少子受封北土，分國鎮攝，納聘西陵，立號鮮山，降居弱水，後遷廣漢，徙邑幽都，天女降靈，聖武合乾坤之德，神人感夢，孝文齊日月之明，分十姓于宗枝，光榮後葉，定四海之高族，演派洪源，帝載緝隆，王侯茂緒，效靈山嶽，列象星辰，垂裕後昆，大名斯在，十二代祖後魏昭成皇帝，大丞相常山王遵之後也，高祖顏子，西安郡王尚書令，曾祖雅，隋金紫光祿大夫魏郡太守浮陽郡開國公，祖寶藏，唐銀青光祿大夫魏州諸軍事魏州刺史河北道行軍大總管武陽郡開國公食邑二千戶，父神霽，唐朝請大夫潞州司馬襲封武陽郡公，並神情朗澈，鑒明月於靈台，雅度弘深，鼓長瀾於學海，棟樑大廈，舟楫巨川，寄腹心於汝南，竭股肱於北，惟賢是輔，惟帝念功，永弄印之休渥，處佩銀之榮望，公地靈稟秀，天姿自然，無雙騰日下之名，體二擅淹中之譽，穎川珠玉，推衛這後塵，河陽脂粉，列安仁於散地，任右衛親衛，雲麾左列，罕前驅，屈揚雄以負戈，擢李陵而入選，將冀搏風九萬，入鵬霄而上升，不謂銘石三千，即牛崗而下翳，粵以永淳二年正月十七日遘疾，薨於私第，春秋卅有七，先以垂拱元年遷窆於河陽縣東廿五里鞠政村西北平原禮也，夫人太原王氏，高祖，後魏侍中吏部尚書，除中書令，進爵中山王，曾祖匡，周任使持節涼州諸軍事，涼州刺史，上柱國，眉山郡開國公，祖樂，隋婆縣令，遂安郡司馬，除使持節滄州諸軍事滄州刺名始安縣開國男，父熾，唐任上柱國冀州長史，山嶽毓靈，星辰降氣，仙枝錫胤，襲慶承宗，流譽佩刀，秘略光於晉代，絃歌制錦，惠化榮於漢朝，祖德耀於良史，家聲傳於舊藉，淳和植性，婉順居心，言行夙彰，容功早著，典戒於女史，明訓遵於義方，結媛華宗，即就河魴之禮，好仇君子，和鳴飛鳳之詞，恨積善之無徵，痛所天之先殞，枝頓折，蔓華無依，既如任子之妻，遠類陳寡之婦，葛覃興詠，后妃之德不渝，柏舟載篇，恭姜之志無爽，心堅轉石，信誓無睽，志慎磨，情高獨上，桂花凌雪，三從之義不虧，松枝犯霜，六行之容無改，非禮不動，非義不言，實天下之母儀，乃人間之婦則，六親恭仰，九族傳芳，嗟乎，大夢循環，生靈倏忽，大爐宰物，萬化同歸，歲故時新，凋月變，電光易滅，隙影雖留，好合瑟琴，契如金石，終期同穴，忽赴泉宮，恨白玉之長埋，痛黃壚之永，眉飄葉落，瞼逐花飛，盛行路之悲傷，慟鄰春之輟相，揚名不朽，千載馳芳，以開元三年六月三日遘疾，終於私第，春秋六十有六，又至其年十一月廿四日，合葬於舊塋平原禮也，孤子待仙，悲纏罔極，恨鍾先遠，踐露序而增哀，感風枝而瀝血，式觀防墓，甫創原阡，懼幼海移桑，長河閱瓠，敬刊貞范，乃作銘曰，家聲赫弈，門緒蟬聯，忠孝植性，謙慕自然，詞吐鳳，筆海涵，鴻飛漸陸，鶴淚聞天，婉順居心，淳和植性，清潔心，松筠表正，物睦宗親，九族流詠，動應規矩，出言安定，孤鸞先逝，別鶴徘徊，凌虛失翼，顧影心摧，徒傷玉，空奠金，終期同穴，泉門遽開，悲深埋玉，痛甚摧梁，空珠掩耀，八桂銷芳，白日晨促，幽泉夜長，寶劍徒掛，鳴琴不張，金石不朽，千載名揚，
大唐處士故君胡君墓誌銘並序君諱佺，字尚真，安定人也，遠祖因宦，遂居介休，夫榱椽是佐，錯胡綜之文章，清白知名，見胡威之父子，光炎懿烈，不替先風，簡諜詳諸，可略言矣，祖買，隋孝廉，舉文林郎，幼洽詩書，長崇禮樂，太初玉樹，夙擅嘉聲，韋氏金，遽升高第，父端，養素不仕，情負野薜，志蔑裘裳，道王丘琴，跡存山水，君濯濯儀形，汪汪軌度，珠胎孕月，光彩絕倫，蘭若銜風，幽芳自遠，鄉里稱善，喻彼少游，文籍自娛，同夫孟陋，遺累囂幸，傲性煙霄，簪軒不介於懷，寵辱不驚其慮，歲臨辰已，鄭康成於是雲亡，月犯少微，謝慶緒俄而致殞，春秋七十，卒於私第，夫人石氏，荷比秀，美箭齊貞，宜其室家，如和琴瑟，翰林之鳥，始雙飛而只飛，龍門之桐，俄半生而半死，嗣子懷爽，懷玉，岵屺長違，霜露增感，粵以開元三年歲次乙卯龍集單閼十月己酉朔廿五日癸酉，遷窆於介休縣東廿里平原禮也，綿上山傍，昭余澤右，懼陵谷而驟易，思封樹而永懷，乃為銘曰，盤根安定，散葉汾，乃祖乃父，光後光前，惟君節概，業向虛玄，鬼瞰庭宇，鳥鳴座筵，不逢石髓，俄歸玉泉，一丘，長嗟逝川，
唐故蜀王府記室蔡府君妻張夫人墓誌銘並序夫人張氏，其先清河人也，七雄競逐，耀縱橫之辯，七葉飛光，享貂蟬之貴，其後弈世經德，郁華傳休，載筆詳焉，其可略矣，曾祖貴，早世，祖，隋開府儀同三司，郴州刺史，父寬，皇朝朝散大夫，青州臨淄縣令，榮高列爵，績茂勤王，伍倫從政，察牛鳴之俗，王阜官人，浹棲鸞之化，於公得之矣，固能旌司位，龜蛇飾，繁椒世及，降生夫人，幼履閨則，長閒姆訓，年甫笄初，嬪於蔡氏，事姑以禮，執笄克勵，其節移天，有方舉案，不渝其操，服浣濯，躬節儉，葉繁祉於擇鄰，訓家人於中饋，仁敏成性，時然後言，貞亮居心，行不逾矩，哀哀鞠育，撫七子以慈，兢兢誡慎，遵三從以德，目不覘於非禮，耳不受於諛言，府君久從淪喪，夫人持家肅穆，而盥漱未窮，風林不靜，所兆諧鳳，無暌敬仲之仇，豈圖劍合蛟龍，沒延平之水，嗚呼，開元三年四月廿五日終於私第，春秋八十，其年十月廿五日，遷窆於洛陽北邙山之舊塋禮也，第三子仁，第七子崇敬等，茹荼褫魄，溢米流慟，訴昊穹而不吊，思寒泉而文泣，恐山頹水變，無存節婦之陵，露往霜來，須紀曹娥之墓，白楊悲兮蕭瑟，黃腸儼其安厝，寄柔婉於微詞，與乾坤而等固，銘曰，夫人派兮其源昌，夫人德兮其道光，作嬪兮淑慎，宜家兮允臧，子欲養而人不待，樹欲靜而風不止，嗟櫛縱之無徵，慟常陽落晷，始成規於六行，俄見悲於七子，刊金勒石聲徽風，地久天長無窮，前校書郎魏州貴鄉縣尉趙雲虯撰，
大唐故明經舉王府墓誌銘並序君諱師，玄行則，太原人也，夫淮源從筮，伊浦吹笙，筮派克彰，仙枝遠鏡，朱輪雕冕，自炎歷以超遷，雅量清談，在金行而郁映，高人秀士，於斯為盛者焉，曾祖深，周車騎將軍陽山太守，氣橫霄漢，精稟河岳，偉器英規，五百年之後，絳節青綬，二千石之良，化無忝於賈琮，譽何慚於郭賀，祖洪，周本郡從事，隋汾州別駕，望重當時，性非外獎，龐士元之州郡，抑有徒勞之屈，王休徵之海沂，是聞不空之詠，父隴，隋孝廉，貝州劍縣戶曹，皇朝定州安喜縣丞，杭州於潛縣令，識惟上達，行標高義，博考典墳，將拾青紫，初紆詞曹之劇，俄毗錦化之班，遷於潛令，像雷百里，綰墨一同，風雨畏灌壇之令，絃歌為武城之宰，君令幼奇，清通早慧，志諧棲隱，賞出風塵，每以黃老安排，特謂神仙有道，晚而慷慨曰，公孫始學春秋，遂銳意詩書，藻身庠塾，侍中重席，其所仰止，卻詵一枝，果升嘉擢，冀積善多慶，作德日休，永保龜齡，長延鶴壽，豈期藏舟易往，閱水難留，以咸亨元年七月十一日終於私第，春秋五十有六，嗚呼，宵台輟曉，晨露俄，一傷瘞玉之魂，久殞傳刀之胤，夫人楊氏，娥輝誕粹，婺彩凝禎，作配君子，聿光閫則，即得鳳凰之繇，方齊琴瑟之和，石火易飄，山雲遽斂，以長安元年三月二日終於私第，春秋九十二，以開元三年歲次乙卯十月己酉朔廿五日癸酉，合葬於河南縣來遠鄉原之禮也，椅梧傾鳳，始于飛，楚劍分蛟，俱沉逝水，長子福，靈州鳴沙主簿，次子藏，殿中監丞，嗣子思慶，孫齊由等，攀號永慕，罔極凝哀，昔懷靜樹之悲，今申負土之，酷訴遺訓，稱伐泉壤，式題不朽，乃作銘曰，受氏逖矣，高系悠然，佩刀惟孝，駕鶴其仙，英奇間起，軒冕恆傳，惟公挺生，惟岳誕靈，幼稱嘿識，晚擅經明，不游塵雜，豈重簪纓，爰彼淑質，作配於室，桂魄騰，星津降匹，玉匣遽分於蛟劍，瑤琴痛乖於寶瑟，遷神卜宅，建塋啟疇，俯而依邙，溫洛而背洪流，歸魂厚夜，勒石泉幽，蒼蒼松柏，幾變春秋，
大唐故王君墓誌銘並序君諱德，并州太原人也，因官述職，遂為上黨郡，原夫駕仙宗，朝鳧靈裔，臨危聳轡，忠孝可標，見難投軀，恭友所感，鳴鐘鼎食，煥乎圖史，曾祖諱茂，材構廊廟，器溫珠玉，隋朝通議大夫行并州晉陽縣令，祖諱觀，黃金一諾，白三覆，唐朝正議大夫行沁州司馬，父諱買，風神霜骨，書玩道，先朝文林郎，吏部常選，唐朝任潞州市丞，惟君不藏無益之器，不用非常之寶，蔑軒冕，重琴書，春秋五十，卒於私第，夫人張氏，白水開源，清河引派，藍田麗玉，郁浦華珠，豈謂月落仙娥，星流神婺，以開元三年歲次乙卯十月己酉朔廿四日壬申葬於屯留縣西南十五里平原，禮也，其地即韓王按劍先都，夏主乘累舊邑，東瞻驛路，使皎珠星，西望禪河，波澄金月，平原南望，極目三春，絳水北臨，朝宗萬里，嗣子鬍子等，孝性純深，攀號悲慕，即松賈，奉遷靈柩，陵谷之貿遷，銘徽猷於琬琰，乃為銘曰，緱山駕鶴，鄴縣乘鳧，臨危，見難投軀，乃文乃武，，代謝，日月居諸，
唐故冀州武強縣主簿天水趙府君墓誌之銘並序君諱保隆，字全祉，本天水石姓，因官我，留為岐山人也，自虞臣惟益，晉卿粵衰，蓋祖氏之先遠矣，大功以熙，明德以薦，位與時復，賢與日新，曾祖仲威，周太祖記室，隋德廣洛源二郡守，驃騎大將軍，開府儀同三司，大都督，使持節上州諸軍事上州刺史，清河郡開國公，祖文則，隋涿郡，陵二太守，襲封清河郡公，父詮，唐尚乘直長，鄧州南縣令，襄州司馬，分命異朝，守宦咸，訓改黷，德以遷邪，雨春，風留不霽，實有遺愛而存存者也，公襄州之第子，體峻容博，柔重剛明，睦肆醇深，正和直順，天成於器，學廣其精，年廿，以明經入貢升第，以貞觀廿二年始授瀛州樂壽尉，次授潞州上黨主簿，次授宋州襄邑丞，次授岐州岐陽主簿，次授冀州武強主簿，籍以潔白，導以溫良，禮以存嘉，刑以致恤，物惡乎而不理，人惡乎而不亭，施惡乎而不周，績惡乎而不陟，友朋常謝，司牧遞升，楊歷始終，五遷而一致者也，時謂家人曰，吾命有制，用物不多，當辭邴公之滿乎，遂委職而歸，乃宅於洛陽之弘教坊，宛在門庭，曲成山水，琴書妙悟，草木幽香，窈窕朋儕，衣冠是樂，嬋媛妻子，樽酒相嬉，悠然有若武步雲霄，寸心山海，乘和養正，達化歸真，春秋七十，以周永昌元年正月三日終於私第，嗚呼，夫人趙郡李氏，齊陝州刺史徽伯之玄孫，唐商州司馬俊第八之女也，地也者，其崇高博大，潔白芬馨之蘊耶，席粹階元，含靈吐秀，以德歸我，以禮成家，所育其昌，在訓惟遠，豈儀宗戚，實輔幽貞，孟氏不孤，梁門有配，違豐在約，從好靡他，春秋七十一，以周萬歲登封元年六月六日終於洛陽之舊館，嗚呼，有子京兆府折衝，攝石驍衛中郎將，行魚陽軍副使元，次子簡州司法參軍景淑，次子青州臨淄主簿景初，武傑文英，忠純孝友，徽詞體要，善戰功多，瞻言厚祿，出入高堂，永戚惟深，長號莫殆，謀塋窀穸，祗兆卜占，以大唐開元三年歲次乙卯十月乙丑朔廿五日癸酉，合措於河南洛陽縣之北邙原也，陰山既啟，玄宅將封，咨撰大猷，用刊幽篆，銘曰，趙侯高妙，天爵孔馨，黜盈登簿，混賾融靈，心要大象，跡晤群形，樂天知命，委化冥冥，
故中散大夫并州孟縣令崔府君夫人源氏墓誌銘並序秀容郡君者，姓源氏，代為河南冠族，本與後魏同源，因而命氏，其不朽者，藏於冊府，有若臧文之立言，其不絕者，繼以象賢，所謂范宣之世祿，由來舊矣，天下稱焉，曾祖文宗，有隋大理卿，持法無冤，知名在昔，祖螬，隋尚書左丞，父直心，司刑太常伯，左丞典僕射之職，常伯掌司寇之禁，粵我祖考，曾是光亨，夫人生榮盛之門，受賢明之性，柔而能立，德既於蘭，婉而成章，功乃習於絲，洎媒氏下達，厥初有行，年十有七，歸於我氏，以事父母，移事舅姑，下氣怡聲，自堂徂室，言必合度，動而中規，其從善也如流，其用和也如樂，夫進退威儀之節，吉凶禮法之事，衣服勾倨之制，飲食酸咸之品，曲盡其則，類皆至妙，諸姬介婦，是儀是式，雖圖史所載，亦莫加焉，府君所蒞勤儉，多為畏愛，信公綽之不欲，亦少君之聽從，正於其家，施於其理，兼之內輔，益以昭德，萬歲通天元年，府君禮加執雁，祭有伐冰，是宜命歸之服，故曰從夫之貴，有制封秀容郡君，家道用成，邑號光啟，內追蹤於石，外遺愛於桐鄉，易雲輔仁，不享偕老，至是也，有先子之喪焉，人晨歌，既逍遙於知命，高堂晝哭，載劬勞於養孤，誨以在三之義，形於均一之德，式不怠，迄用有成，以故五子立身，一代佳士，非斷織以訓學，大被以賢，如彼美孟姜者焉，其孰能與於此也，初夫人雅尚玄默，尤精釋教，及春秋即高，晝夜不捨，見緣業之所起，覺死生之為妄，故遷神之際，寂然不動，開元三年歲次乙卯四月壬子朔五日丙辰，終於同州之官第，春秋七十有七，親戚行號，鄰里匍匐，邦媛斯墜，母儀何則，嗚呼哀哉，即以其年十月己酉朔廿二日庚午，遷祔於洛陽北邙之舊塋，禮也，合葬非古制，始於周公，同穴靡他義，從於共伯，長子曰均，並府倉曹，次曰志廉，曹州長史，次曰忱，同州司倉，次曰惲，安府兵曹，次曰志誠，興寧陵令，生事愛敬沒盡哀，纂先德於靈丘，志斯文於樂石，銘曰，猗嗟淑德，世緒靈長，作嬪於我，命服有光，終溫且惠，欲蓋而章，天之蒼蒼，人之雲亡，展如邦媛，洵美孟姜，已矣同穴，於彼高崗，前眺清洛，卻倚崇邙，千秋萬代，山南水陽，宣義郎左拾遺內供奉范陽張九齡撰，宣德郎魏州館陶縣尉吳興姚文簡書，
唐中大夫安南都護府長史權攝副都護上柱國杜府君墓誌銘並序公諱忠良，字子直，京兆杜陵人也，原夫宗枝流派，山河未絕，門代弈葉，芳猷自傳，周作爪牙，廷尉之寵榮斯在，預為武庫，將軍之物望攸存，公曾祖諱伽那，隋舉孝廉擢第，徐州司戶，大興縣令，武賁中郎將，龍牙之後，郎將司街，豹尾之前，武賁持戟，大父文寬，隋舉孝廉第，汴州司兵，遷相州鄴縣令，允茲務，郡黠靡欺，俾人是職，厥由灼敘，列考仁則，唐正議大夫岷州刺史，化行風俗，旋聞三之謠，懿彼嘉譽，遽闡六條之述，公開率款秀，風神不雜，含章育德，式贍儀形，況衣冠不泯，幽委相襲，累承家蔭，侍衛玉階，解褐任曹州參軍，敕授依州司馬領本州兵馬，與紫蒙軍大總管黑齒常之後軍計會，改任通州司馬，又遷渭州長史，別敕差充幽州經略子軍將兼知簡練兵馬營田使，去神龍二年閏正月十二日，屬爰賊荐居，邊鄙有聳，公出師禦寇，敵壘土崩，於時持節大使封思業副使御史中丞姜師度等為公曰，俾益容賴公之力，遂上聞天子，乃命借紫袍金帶，賜物二百段，授滄州司馬兼知催運使，遷安南都護府長史，敕權攝則都護，風骨巖巖，翼貳藩邸，凝神肅肅，光贊外台，北地霜淒，威稜未息，南中風暖，恩化不渝，嗟乎，將善其言，膏肓有慮，奄歸冥路，飆燭無留，年六十六，以先天二年九月一日終於安南府官舍，禮也，而徂景西頹，罔由停略，逝川東泛，匪復回流，夫人滎陽鄭氏，封滎陽郡君，雲其先也，曳履逶迤，慕仙台之榮觀，賓騎駱驛，惜京華之貴游，而傾筐之，方美標梅之詠，有其實，早悅宜家之禮，豈圖梧桐雕翠，光朽半身，楚劍沉輝，早分雙影，年五十九，以先天元年九月廿六日，先終於安南府官舍，同權殯於汴州龍興寺，禮也，陳留故壤，蘊人物之多奇，大梁舊國，疏川原之作鎮，公有四子，長曰傑，吏部常選，次曰雄，吏部常選，次曰豪，領南討擊使，次子俊，騎都尉等，攀泣號天，垂血委地，取諸大過，制以禮從，遂宅兆所居，以開元三年歲次乙卯十月丁亥朔廿二日庚午，改塋大葬於河南府河南縣金谷鄉北邙山隅禮也，鞏樹蒼蒼，接嵩岳之東峙，河流沉沉，枕邙阜之南臨，恐陵谷遷移，歲時回煥，要存鐫記，式備銘雲，詞曰，生兮死兮無准，榮兮枯兮有時，玄扃夜室兮迷歲月，于嗟魂魄兮將何之，
大唐處士范陽盧府君墓誌銘並序君諱調，字子通，范陽涿人，神農姜姓之後也，粵若秩宗受職，佐帝業於虞年，營丘建邦，盛王師於周歷，逮乎齊君獎德，肇錫於盧，秦室奔儒，因家於涿，爰疏厥氏，乃曰燕人，邈矣洪源，斯焉載廣，晉多危難，聞從事之忠言，漢始衰微，見尚書之峻節，其後腰金佩紫，赫弈光於寶圖，緯武經文，芬芳藹於瑤冊，召伯建封之國，地盛簪纓，昭王好士之郊，人多英傑，蔚為華族，其在茲乎，曾祖思道，齊黃門侍郎，隋武陽郡太守，茂德宏舉，雄名遠振，仁威被俗，聲高列郡之前，才業冠時，價重連雲之省，祖赤松，皇朝太子率更令，范陽郡開國公，門承積慶，天與多才，馳譽龍樓，載允得人之望，趨榮鶴鑰，實表清賢之選，父承恩，宋州長史，效展驥於東夏，驤首天衢，嗣舞鶴於南康，飛聲帝宇，君風表貞雅，天姿岐嶷，膺令德之靈，稟沖和之氣，神機潛晤，不因師而鑒微，體生知，在而探極，齠年奉橘，綺歲參玄，侔古人之早盛，有當代之高譽，門族稱歎，期之彌遠，亦既彩備鳳毛，安乎雌節，德齊驥足，不效長途，斯蓋良有以也，情愉弄鳥，斂鵬翼於私門，志悅承顏，隱休名於聖，溫枕扇席，蒸蒸不怠，樂此庭闈之前，忽乎軒冕之事，然而色養之暇，玩墳籍，動必循道，言必合義，觀海莫測其瀾，望衢罕窺其術，由是好事之客，造徽聲而藹然，長者之車，游德門而紛若，雖跡韜里，而名振朝廷，嗟乎，鶴徒藏舟，川驚閱水，庭流明月，光犯少微之星，世有哲人，奄謝太平之歷，以神龍元年十月一十三日遘疾，終於東都隆化坊之私第，春秋六十有八，夫人琅琊王氏，故岐州郡縣令彬女也，生於禮義之門，嬪於君子之室，母儀婦德，光備婦德，光備厥躬，以其年月十日，降年不永，生涯早謝，春秋六十有二，以開元三年十月十三日合葬於河南縣平樂鄉其村西二里邙山之南趾焉，禮也，長子若歷見任鄭州原武縣主簿，次子若晦，婺州金華縣尉，亡三子暄，前任滁州錄事參軍，四子緘，前任衢州參軍，五子綱，見任左清道率府錄事參軍，並夙承他日之禮，玉潤蘭芬，早拜當朝之命，懷忠體道，哀纏罔極，痛結終天，感塋兆之永掩，懼陵谷之將變，爰銘翠石，式紀貞微，其詞曰，入作毗王武，奄錫營丘，藩屏宗周，分采盧國，厥氏斯得，自綰封燕，胄緒蟬聯，由植佐漢，簪粲爛，便繁弈葉，芬芳圖牒，爰高爰曾碩代無朋，乃祖乃父，保家，克生令胤，金箱玉振，載篤孝誠，忽貴遺榮，斯一，詩書自逸，膺德千，世代推賢，風波不借，徽猷遄謝，侍城遽歸，旒纛飛，年移隴古，風悲月，松摧，谷變山頹，刊之貞石，永代無易，
大唐亳州錄事參軍博陵崔公趙郡李夫人墓誌銘夫人趙郡人也，昔軒轅命氏，顓頊開源，家風祖德載昌，鐘鼎共衣冠克盛，曾祖素王，隋左親衛，東宮千牛備身，夙事文場，早參武衛，入龍樓而肅侍，陪鶴禁而晨趨，祖仁緯，皇朝滄州東光縣令，職臨滄海，位綰銅章，若王演之理元城，如宋均之臨上蔡，父延之，京兆府華源縣令，名聞天下，宦歷神畿，宣趙瑤緱氏之績，著景毅高陵之化，夫人生而聰明，幼而敦敏，晨而柔順，成而惠和，年及初笄，嬪於崔氏，自和鳴作儷，主饋承家，三周之盛禮克從，百兩之言歸允葉，執箕帚，奉舅姑，綱紀能兼，閨房有法，母儀光乎內外，孝道流乎遠近，盥漱櫛縱，夙興有恭敬之心，榛栗棗，虔誠有薦獻之禮，椒花頌，即同劉氏之妻，柳絮成詞，不羨謝家之女，七章有訓，六行多聞，得孟母之清規，表姜妻之雅操，非禮不動，非禮不言，接娣姒而有方，守川組而無替，北方獨立，昔喜於齊眉，西景不留，遽悲於過隙，珊台鏡里，始見雙之遊，玉匣琴中，旋聽離鴻之曲，粵以聖曆二年夏四月十二日寢疾，終於里第，春秋廿三，即以開元三年歲次卯十月己酉十二日庚申，葬於河南府河南縣金谷鄉金谷里無上村之原禮也，青烏卜宅，白鶴占墳，憑闕塞之高深，得伊川之形勝，徵悼深齊體，恨阻同衾，如奉倩之傷神，類安仁之哀逝，恐年深谷變，代久陵移，思播美以騰芳，願勒銘而紀德，爰雕翠琰，作固黃泉，其銘曰，祚軒右兮系，家風敘兮祖德昌，生兮寢之，玉潤兮擢蘭芳，夫人婉兮德之光，稟柔順兮體溫良，行孝道兮內，惟恭敬兮能紀綱，遵六兮著七章，闡卜兆兮鳴鏘鏘，奉舅姑兮化洋洋，家室宜兮琴瑟張，接娣姒兮穆閨房，曹大家兮魯敬姜，內范訓兮禮教彰，拜正朝兮上壽觴，履南至兮動詞場，慶不積兮遇膏肓，壽靡固兮歎悲涼，別錦茵兮與羅裳，辭白日兮掩玄堂，先遠逼兮夜壑藏，雲慘慘兮天蒼蒼，旌出兮洛水陽，魂魄游兮闕塞傍，綺羅絕兮白和香，松柏森兮幾成行，安仁悼兮奉倩傷，願銘德兮想騰芳，痛九泉兮茫茫，悲萬古兮涕淚浪，
大唐故特進中書令博陵郡王贈幽州刺史崔公墓誌銘並序銀青光祿大夫行紫微侍郎知制誥兼刑部尚書昭文館學士中山郡開國公李撰自風力長謝，咎伊不作，夢想一才，寂寥千古，漢則山東出相，豈曰能賢，魏則天下無人，匪唯慚德，夫其立言踐行，有犯無隱，剛不吐，柔而立，精貫白日，氣凌丹霄，懷直道以事人，履危機而濟物，死為忠義之士，生為社稷之臣，然後知遜言恭色之倫，猶糞土耳，附寵懷安之輩，若埃塵耳，公諱，字玄暐，博陵安平人，能典三禮，伯夷也，實征五侯，尚父也，食崔邑，隱商巖，擁熊四郡，雕龍三葉，北州之緒業，南史之編記，百代可知，一門而已，豈獨袁楊之胄，繼跡五公，亦由秦晉之匹，連衡四海，曾祖孝源，北齊侍御史，行台郎中，青，冀二州司馬，萬邦俊茂，則御史台郎，四見除遷，乃侍中別駕，祖君維，隋寧州羅川縣令，人英士則，國珍時秀，婆娑百里之任，抗髒三公之禮，父行謹，皇朝華州鄭縣主簿，雍州醴泉縣主簿，涇陽縣丞，寧州豐義縣令，會州司馬，滄州湖蘇縣令，贈幽州刺史，世濟其美，時推厥德，恂恂鄉黨，非禮不行，擾擾吏人，聞風自化，慶靈潛洽，移玉樹於槐庭，榮命曲成，賁金章於蒿里，公魁壘成器，清明在躬，大爐鼓橐，生於尤異之品，良冶為裘，出於膏腴之族，紫芝爰植，且驗靈徵，青萍始碎，即知神物，披卷獨得，覽轡長懷，悅禮樂而敦詩書，內文明而外柔順，關西孔子，振發高名，江左夷吾，卷懷明略，待時在則動，人未之知，叔父蘭台侍郎行功每加稱賞，以為吾家千里，復在今日，弱冠明經擢第，解褐汾州孝義，雍州涇陽縣尉，高陵，渭南主簿，明堂縣尉，萬年縣丞，少府監丞，賢人無輔，久滯於喧卑，君子得朋，稍遷於望劇，尋判度支員外，庫部員外，天官郎中，鳳閣舍人，累遷三署，人譽莫先，獨掌四年，王言所綜，遷天官侍郎，尚書左丞，復為天宮侍郎，丞郎之任，最為清美，有子若之廉平，有君平之亮直，自寰寓一統，休明百年，九流日滋，奔競成其俗，五方歲集，銓衡失其序，公刮目待士，平心鑒物，先行後言，抑華崇本，官不易務，人無滯才，頹靡頓革，聲華自遠，識者於今稱之，遷鸞台侍郎同鳳閣鸞平章事，兼太子左庶子，以矜嚴之望，居獻替之勤，惟精惟一，事君之道，斯猷斯謀，歸後之德，先是周興，來俊臣等羅織內外，肆行毒，因緣沒入，不可勝紀，家逾黨錮之憂，人有臨危之懼，公塞違昭德，奉國忘身，頻進讜言，固陳誣枉，上因感悟，多一昭雪，語曰，活千人者子孫必封，斯其效矣，張易之等包藏禍心，朝野側目，當斷不斷，誰曰主屍，人謀鬼謀，用除凶丑，公說以犯難，誠以閒邪，我則竭其股肱，彼乃異其身首，大憝清矣，厥功茂焉，神龍元年，加銀青光祿大夫，遷中書令上柱國博陵郡開國公，食實封五百戶，又除特進，加品之七命，這八柄，惟古之上台，即今之中令，晉臣有拜，禮抗專車，劉氏既安，誓光刑馬，允迪一德，綏厥兆人，經綸於興復之始，篤固於艱難之際，謇謇伏蒲，義深於造膝，營營止棘，謗積於讒口，出為益州大都督府長史判都督事，同中書門下三品，封博陵郡王，加實封二百戶，遣使就蜀策拜，井絡之分，華陽之壤，十部之端寮，八州之連率，韓吳土宇，度越等倫，巴蜀聲明，光暉典冊，在州有惠，化多遺美，雖年序未淹，而政聲逾蔚，蜀人攀戀，如甘棠之思邵焉，刊石樹碑，期於不朽，屬奸臣擅命，每害忠良，明主念勞，猶殷寵數，其寄則重，彼權斯奪，轉梁均二州刺史，無何，左降白州司馬，尋遷於古州，白璧無瑕，黃金有鑠，始於亮采，與夔龍等價，終於投畀，與豺虎為群，嗚呼，賈誼謫居，虞翻放逐，明時及此，所共冤之，以神脂中，薨於白州之官舍，春秋六十有八，以景龍元年南還，權殊於汝州界，文明，幽枉獲申，想伏波而載懷，念光祿而垂涕，以唐隆年，恩制復舊官爵及勳封如故，兼贈幽，易，媯，檀四州諸軍事，幽州刺史，惟公倜儻奇節，深沉遠量，直哉惟清，介如貞吉，時月不見，鄙已生，冰霰交下，堅芳罔易，貧賤人之所惡，樂則行之，富貴人之所欲，憂則違之，達生體道，機攬分，故俯僂三命，將數十年，連騫一飛，至九萬里，夫孝者天之經，地之義，人之行，公任高陵日，丁府君喪，任渭南日，丁太夫人憂，所居有胡漢兩燕，更巢孕哺，又兩犬遞相養，甘露降於庭樹，加人一等，臻我百祥，行積於中形於外，誠發乎邇應乎遠，則醴泉湧，景雲飛，櫪馬輟芻，庭鸞棲樹，無以加也，公與舍弟大理卿，友於之愛，人倫所極，少時能仕，學古入官，或分房累年，或盡室千里，俸祿所得，內外無私，則鄭均之讓生產，孔奮之分脂燭，烏足道哉，家積和順，門崇禮法，怡怡如也，侃侃如也，至於子侄不忘則誨，爰及孤孩，咸親鞫育，就矜貧婁，匪擇親疏，裒以益寡，周不繼富，所授必依資憑勢援而取超升，推賢去邪，慎言寡慾，士之無禮必逐之，人之有德必譽之，石慶門閭，才方篤行，胡威家代，僅此清節，是故州黨稱其孝也，兄弟稱其仁也，子孫稱其慈也，朋友稱其信也，父子稱其廉也，邦國稱其忠也，夫修詞立誠，懿其文德，強記默識，光其儒行，公才無不可，志靡不通，研精覃思，服之無犬，雕文小枝能之不為，至於家國禮儀，朝廷制度，考言詢事，辯物居方，百函雲委，千章霧集，先時所無，後日難繼矣，有文集五卷，撰玉璽實錄，行己要范各一卷，義士傳十五卷，友於傳十卷，注文館詞林策廿卷，公用之則行，情希濟代，捨之則已義，取隨時，常願散歸田，抽簪去國，及宦成名立，思功遂身退，小狐汔濟，往未光中，飛鳥遺音，悔成宜下，有涯過半，方畢志於東山，體命歸全，遽沉魂於南海，嗚呼哀哉，夫人范陽盧氏，皇朝陸渾縣丞，贈易州長史元禮之第二女也，賢和居室，肅慎其身，魯敬姜，之知，禮，種夫人之有法，故能使金夫配德，玉種聯芳，游岱有期，獨先朝露，合防遵禮，同歸夜壑，以開元三年歲次乙卯十月己酉朔合祔於恆州鹿泉之舊塋禮也，子紫微舍人璩等，其殆庶幾，重生顏氏，終當遠至，復為李公，故林松賈，空山兆域，自汝海而南來，望井陘而北上，旌旆慘常山之雪，笳簫吟易水之風，地當龍耳，塋開馬鬣，瓦雞兮不鳴，石鳥兮無聲，黃壚兮以邈，玄塚兮空成，相公臨墳有淒愴之祭，太守之郡具馨香之祠，署移而寒襲，夏茂而秋隕，冀神理綿綿，不與氣運俱盡，其詞曰，惟山有靈，在地成形，恆鎮揭起，趙多奇士，千人之英，百代之祀，國化鍾德，家聲濟美，出自幽谷，遷於喬木，學而知道，官以徇祿，飛鴻冥冥，良馬逐逐，用作霖雨，和如鼎束，魏官之法，公能行之，楚王之鑒，公能明之，賊臣作孽，公能清之，良吏受委，公能成之，不去慶父，猶為魯難，不除兜，且稽堯竄，讒枉生慝，奸邪怙亂，咄咄海隅，遑遑澤畔，南招薏苡，西迫桑榆，未洗昭代，俄淪化途，慶逢興復，澤潤凋枯，贈錫之寵，幽明不渝，汝墳移櫬，中山候，郭對九門，埏分雙表，野霜晨積，人煙暮，歲歸來，遼城不鳥，
維大唐開元三年歲次乙卯六月辛亥朔二十日庚午，故通議大夫行淄州司馬上柱國韋珣權殯平陰之原禮也，
大唐前衛勳衛上護軍楊君墓誌銘並序君諱越，恆農人也，遠祖諱歡，齊任汝南郡守，因家焉，曾祖諱仲達，魯國公，祖諱行模，通直散騎常侍，其先道葉黃祗，感樞星而降祉，祥符赤羽，控控姬水而開源，位高光祿之勳，望標華胄，職冠司農之秩，寵襲芳枝，君顯慶五年奉敕壓嶺，因居河南府，稟天地之英靈，擁風雲之秀氣，脫略豪右，交結英賢，王夷甫之雌黃，通鑒斯在，許子將之月旦，道藝攸歸，遘疾彌留，遽鍾凶釁，趨庭靡訓，唯余泣血之悲，暖席無從，空軫隳腸之痛，開曜元年歲次辛巳十二月景寅朔廿五日庚寅，喪於私第，春秋六十三，二年歲次壬午正月己未朔廿六日庚申，殯於平樂鄉北邙山禮也，夫人穎川陳氏，開元二年歲次甲寅十二月甲寅朔八日辛酉，喪於德懋坊私第，春秋九十三，夫人三子，並任微官，陟，超早亡，一子扶侍，撫育過於恩惠，動靜合於禮儀，子景昭任鄭州管城縣令，以其舊塋所置卅餘年，樹久雖已成林，地狹不過數畝，新卜宅兆，改地遷居，啟殯之時，玄堂有異，即還舊域，創造斯停，但九月不葬，悲戀違於禮經，三載思留，卜兆催於吉日，以開元三年歲次乙卯八月庚戍朔廿三日壬申合葬於舊塋，禮也，嗚呼哀哉，乃為銘曰，祥符姬水，德聚穎川，道藝所屬，冠蓋相連，成規儀範，忝跡英賢，日月遄速，存亡後先，風驚荒隴，霧擁新埏，碎身闢地，泣血號天，貞石不廣，美譽難傳，文字，略記歲年，開元三年八月廿三日，
大唐麟祉觀三洞大德張法師墓誌曾祖榮，隋任并州司馬，高祖天輔，任媯州長史，祖士之，任齊王屬，父善政，品子吏部常選，法師名真字素娥，行潔清心，冰霜攸志，捐邁囂滓，願仙儔，九歲事師，嚴奉經戒，二十二歲，天恩出家，度後七年，銓道行，召入上清觀供奉，甲寅歲六月廿八日，敕隸此觀，三千欠功，鏈虧九轉，遘疾於房，春秋五十九歲，終於此觀，弟子等攀慕痛結崩心，昆季悲號，猶子哀慟，存歿禮異，卜居邙山老君廟西北老神里也，嗚呼痛苦，萬劫長辭，泉門永閉，開日何期，刊銘勒石，千古幽扉，開元三年歲次乙卯五月丁巳朔十日庚寅申時掩殯，
大唐桂州都督府倉曹許君墓誌銘並序君諱義誠，字義誠，其先河間高陽人也，因官受錫，今家於河南府河陽縣焉，胄啟中皇，枝分太岳，漢朝鐘鼎，實記金張，晉代名賢，每思風月，並光史策，可得而言，曾祖康，齊銀青光祿大夫，梁州諸軍事，梁州刺史，江夏郡開國公，白馬崇峰，化開分竹，黃鶴峻嶺，榮光剪桐，祖世緒，唐銀青光祿大夫，太府少卿，兵部侍郎，鄂豫二州諸軍事，鄂豫二州刺史，真定郡開國公，食實封五百戶，鵬騫列寺，是匡貨府，仙台鴻漸，乃綰兵機，惟良之政克宣，就封之榮攸著，父行本，唐越州都督府參軍事，滄州東光縣令，參卿千里，布化一同，梁竦之州縣且勞，言偃之絃歌坐逸，君即東光府君，即東光府君之第七子，風神燭遠，姿容回秀，鬚眉苦畫，音響如鐘，堂堂乎乃夷甫安仁之儔矣，未嘗不好古耽道，敦詩悅禮，吐鳳光才，如龍潤德，仁義為圃，德行為田，耕耘不虧，袞是務，解褐授定州參軍事，秩滿，以常調補桂州都督府倉曹參軍事，龍德宮前，早光試吏，象林郡外，更聞從政，寬猛允洽，聲猷無替，嗟乎，才高命舛，未致於青雲，壑徙川驚，遽悲於玄夜，嗚呼哀哉，遂以大唐開元二年七月六日遘疾，終於桂府之官捨焉，春秋有二，即以其月九日，權殯於府北門外，寮吏攀送者莫不掩泣相謂曰，斯人逝矣，無為善矣，知音絕曲，似斷伯牙之琴，舊契增哀，如聞向秀之笛，既而曦望不處，鄉關路絕，連尹之柩，願返南荊，公孫之喪，思還東魯，以開元三年六月十一日，歸殯於北邙山之中原禮也，卻背王屋，前臨帝台，歌吹風傳，無復平生之樂，松賈日漸，空餘此地之悲，嗚呼哀哉，子朔，眺，，期，涓等，並年雖童幼，孝過曾閔，奉遺言於薄葬，寧為宋疏四岳，望啟二龍，乃祖乃父，惟鼎惟鐘，河陽錫土，江左初封，子孫遞襲，枝葉相從，君之風彩，縱橫秀髮，瑩若披雲，明如望月，入務河朔，從官閩越，九萬未高，三泉永歿，地非故里，宅是新塋，愁雲晝結，寒吹宵驚，幽途杳杳，神理冥冥，孝哉孀孺，瘞石題銘，
唐將作監主簿孟友直女墓誌銘並序女十一娘字心，河間人也，年十九，適馮貞，敬極如賓，禮優侍櫛，雖靡他之誓，將固於同心，而與善之徵，竟虧於異物，嗚呼哀哉，春秋廿，以開元二年七月廿日終於洋州興道縣廨捨，開元三年四月九日葬於陳倉縣之新於原禮也，惟父與母，恩深骨肉，痛切哀憐，方備儀於幽隧，用留念於終天，乃為銘曰，天道懸遠，神理難明，嗟彼淑譽，淪乎此生，荒埏月照，古樹風驚，人誰不死，爾獨傷情，
大唐故幽府士曹參軍孟府君墓誌銘並序嘗覽夫史冊多矣，至若弈葉蟬冕，繼代鴻儒，其惟平昌之一宗也，公諱裕，字敬祖，太子中允之孫，將作少匠玄一之子，植性清警，樹心貞白，飛高於弄日，韞銳於早年，冠歲補禦侮校尉，孝滿授蜀州參軍，信讓光於友僚，威廉浹於巴蜀，時嘉戎諸郡，蠻獠挺，革其北心，亂我南鄙，制遣御史趙彥昭接察劍南，討擊招慰，彰善癉惡，實求良贊，歷選歸美，僉以推公，乃奏充持節判官兼攝嘉州平羌縣令，稜威彌冠，類秋葉之隨風，樹德歸降，同夜蛾之赴火，誠憑廟堂之略，亦賴涓塵之效，帝用旌美，制授幽夜士曹參軍，時太夫人羸老在堂，情勤懷土，公乃棄官歸侍，親奉板輿，潘岳閉居，兼茲有二，晨昏無替，每抽筍之徵，日月不居，忽有匪莪之歎，未逾卒哭，毀乃滅身，以先天二年十月廿五日卒於河南府濟源縣之私第，春秋五十有六，高柴泣血，曾何足疇，吳恆殞身，庶可為比，惟公心府宅仁，情田種義，先能立德，次乃修身，榮畏其厚，官不攀進，南圖未半，遂回翼於恩源，東逝不留，遽沉魂於孝壤，夫人中山張氏，祖履素，定州民，父道一，徐州刺史，柔容端麗，淑心清宛，居恆顧禮，動必資訓，桃李當春而正華，蒲柳未秋而早落，以垂拱三年七月十六日寢疾，終於京兆府長安里之私第，時年二十有五，嗣子謙，詢，該等，悲去日之苦多，怨昊天之罔極，粵以開元三年四月九日，遷窆於邙山之塋禮也，穸宮雲閉，靈挽空歸，黃泉之路冥，白楊之風酸咽，敢鐫貞礎，撰勒芳猷，銘曰，謂天無知兮嘗聞禍淫福善，謂天有知也何故夭秀殲良，見愁雲兮搏拱木，聞悲風兮思白楊，嗟盛德之翳翳，怨不仁之蒼蒼，勒往行之遺列，庶來者之傳芳，
大唐故渭州刺史將作少匠孟府君墓誌銘並序懿夫海沂之上，有儒宗焉，恭仲之前，藹於帝籍，子居以降，氛氳乎國史，公諱玄一，字味真，琅琅平昌人也，中葉從宦，遷居洛陽，祖嵩，朝散大夫，唐州長史，聲芳隨日，父，朝請郎，太子中允，望藹唐年，公根積德之芬，帶重賢之葉，素風掩月，清韻罩時，弱冠以孝廉對策高第，試徐王府參軍，尋正授焉，方鄒枚而無舛，比應劉而有裕，秩滿，遷左監門衛率府兵曹，未幾丁太夫人憂，水漿不咽，歷旬逗朔，於孝之情，韜曾越閔，服闋，授左宗衛鎧曹參軍，又轉左司御鎧曹能軍，風聳其芳，日新其德，秩滿，授長安縣主簿，戚里權豪，侯家矜侈，挾耶為蠹，席寵作威，喧喧公庭，日數十接，公申明柱直，不避奸回，事美當時，芳流滿歲，人懷我德，重授此官，秩滿，遷司農寺主簿，舉要是司，聲華載遠，名聞天聽，制授萬年縣丞，從趙壹之任，才郡俱優，著梁竦之書，情言同憤，乃充兵部尚書裴行儉持節官，瀚海既靜，燕山遂封，旋凱酬庸，授雍州司倉參軍，尋加朝散大夫，轉櫟陽令，我澤如雨，人愛猶春，尋遷潞州司馬兼朔方支度大使，位漸高而郊廣，才既用而聲芳，乃拜涼州司馬，復充河源赤水軍支度營田大使，俄遷朝請大夫，綿州長史，吏人飲化，巴漢以淳，隴戎羌，特難檢御，將求共理，實寄惟良，尋拜公使持節渭州諸軍事渭州刺史，臥理之化，曾未浹辰，有制徵還，授將作少匠，星文拱極，方助耀於中階，歲運在展，竟殲衣於外郡，以長壽元年十二月十二日遘疾，終於州鎮，春秋五十有六，大廈淪構，泰山摧峰，國悴時英，家傾天范，柴宸興悼，尉使相望，惟公緝道根心，樹德階性，蕭灑風塵之外，英威霜月之華，學行孤高，聲實雙秀，爰自彈冠之日，洎乎露冕之辰，化逐時來，俗從風偃，湮淪障塞，遂成異域之魂，迢速鄉關，空餘同穴之偶，夫人吳興顧氏，制授吳縣君，杭州司馬彪之孫，河南府伊闕主簿文雅之女，柔蓉宛秀，雅範端莊，先銜孤劍之悲，終滅回鸞之彩，以先天二年七月十一日終於河南府濟源縣之私第，春秋七十有三，嗣子裕，幽府士曹參軍，孝自天心，行為人范，及吳縣君之捐館舍，遂哀毀滅身，嗚呼彼蒼，仁何不壽，孝孫謙，該等，情切為屍，義深尊祖，粵以開元三年四月九日奉遷窆於邙山之陽禮也，縞駟酸斯，玄扃幽翳，薤露雲唱，松風最悲，懼陵谷之再遷，志風範之萬一，銘曰，河之南，洛之北，中有邙山，瘞純德兮，純德伊何，東蒙靈來朝京國，名位成兮百行備，練播聲塵，千月方半遽湮淪兮，玄夜幾時春，白楊蕭蕭愁煞人兮，
大唐故處士王府君墓誌銘並序君諱頠，字玄鑒，太原郡人也，若乃葉縣飛鳧，騰羽化於雲洛，維山控鶴，驚仙質於霞莊，亦有秦代將軍，廟略申於前躅，徐州別駕，佩刀貽於後世，其後衣冠赫弈，簪組陸離，詳諸國史，煥乎家諜，祖某，任安州孝昌縣令，父某，吏部常選，並器宇沖，風涯整肅，鳴弦宰邑，克著仁明，奮藻仙台，實為宗伯，君孝友因心，溫良植性，祖織仁義，弋獵典墳，靡求青紫之榮，直取琴樽之賞，既而志好盤遊，情惟遷播，追伯鸞之適越，慕牧叔之遊梁，於是杖策簟懷，言之巴蜀，劍門千仞，無辭孝子之途，石洛七盤，直吐忠臣之馭，每至春江濯錦，文翁之美化遵，秋月臨台，相如之仙藻攸挹，豈謂災生瞰室，釁起巢門，靈草一株，寧招逝魂，胡香四兩，詎駐遊魂，嗚呼哀哉，年月日遘疾，終於蜀郡之私第也，春秋若干，粵以開元三年歲次三月朔廿四日歸柩於洛城，窆於城北河南縣平樂鄉之原禮也，有子思元，扣地無追，瞻天靡訴，痛纏欒棘，酷甚飧荼，加以卻背邙山，還疑陟岵，前臨洛水，更似寒泉，嗚呼哀哉，既而白鶴疏塋，青烏啟兆，庶使青石，爰置逸人之墓，可甄翠一琰，式題君子之能，斯紀其詞曰，弈葉仙宗，蟬聯鼎胄，乘軒服篆籀，譽動文昌，克崇堂構，昔年遷播，留滯蜀川，關山超忽，原野阡眠，福祚褰應，膏肓遽纏，素車兮監監，泣涕兮漣漣，
大唐故通直郎守武榮州南安縣令王府君墓誌銘並序君諱基，字，琅琊郡人也，曾祖舉，梁湘州刺史，祖國祁，皇州刺史，父素，皇括州松陽縣令，並炳德昭華，依仁蹈禮，或寄深藩牧，揚龔邵之化，或位列海邑，嗣卓魯之能，君幼而柔嘉，夙懷耿介，雅尚貞懿，恬然虛白，弱冠明經擢第，補崗州司法參軍，南海遐鄙，中典罕及，評刑斷獄，多闕矜慎，持法作吏，屢聞峭刻，我君蒞之，樹德斯在，改任泉州錄事參軍，貞以從政，清以徇物，遠邦准的，鄰郡規矩，秩滿，授武榮州南安令，下車宣風，闔境潛化，成自於我，政形於物，訓以昭業，教己逮人，邑杜權回，俗無浮競，脂膏不潤，威惠自居，旬月之間，政聲斯洽，古稱三善，亦奚以加，天不輔仁，頓駕中路，春秋六十一，遘疾卒於公館，公跡忘卿相，志在掾史，清白遺於子孫，徒勞歎於州縣，凝心淳素，潔慮名節，會中庸之德，含大道之資，厚秩不躋，獨善其行，業鄰於曩列，美錫於後昆矣，以開元三年歲次乙卯三月癸未朔二十日壬寅葬於平樂原禮也，嗣子知謹等，考思罔極，言樹徽猷，貞琬不朽，以志南北，其辭曰，天生我君，蹈禮懷文，清以從政，貞而不群，彼都遐廓，俗殷禮薄，下車教宣，中都政作，天不輔仁，倏歸吾真，邙山之下，冥冥同塵，
亡宮志文一首並序亡宮人不知何許人也，往以才行，召入後宮，奉椒塗，淹葭律，夫其柔閒婉順，早茂於閨間，恭順劬勞，累彰於軒掖，之任掌笄屨之儀，法曲舊章，無替厥職，稍加內官，秩六品，年七十六，以開元三年二月廿葬於其所禮也，刊名，乃述銘云，彼美，為女師，婉慝柔德，召居內職，出言有章，其儀不忒，藏舟易遠，近川難息，蒿里魂，凋色，懼陵谷之遷貿，寄芳聲於鐫勒，
唐故大理寺評事封公墓誌銘並序公諱無遣，渤海條人也，曾祖君夷，隨袞州都督府任城縣令，風化百城，歌傳魯邑，祖道弘，皇朝太府少卿，位列棘司，光榮紫綬，父踐，皇朝揚州都督府法曹參軍，勿失平刑，刊溝譽重，公孝友天資，聰神代秀，朝敷聖政，屈典明刑，俄擢大理寺評事，執於公之法，四海稱高，跡張公之議，片言斯在，嗚呼，惟德是輔，天何不仁，寢疾彌留，魂香莫效，以開元三年正月二日，終於私第，春秋五十有五，以其年二月廿一日葬於河南府河南縣河陰鄉之平原禮也，弟無擇，原鳥情殷，庭枝戀切，手斷無續，唇亡已寒，列植松賈，重刊貞石，倏歎陵谷，乃作銘云，代襲簪組，家傳鼎實，是日黃申，正惟丹筆，庭花萼碎，桓山侶失，谷徙陵移，式旌窀室，
大唐陽平郡路府君並夫人陳氏墓誌銘公諱字隱，陽平人，漢丞相舒十八代孫，曾祖先，隋鄧州諸軍事守鄧州刺史，祖政，游擊將軍，萬安府左果毅都尉，父開，朝儀郎行徐州錄事參軍，並閥門承家，簪裾弈代，有五子，公即第二焉，公岐嶷早秀，環才俊傑，三冬績學，六藝道包，器宇宏邈，容貌妍偉，以永淳二年通直郎行連州司倉參軍，任逾未幾，高聲遠振，雅譽遐通，應舉，遷朝散郎行卞州零陵令，鳴弦理化，途謠去獸之風，制錦臨人，境賴飛蝗之德，恭和實性，孝悌惟心，寮友挹其高猷，鄉黨欽其盛節，淑仁君子，則路公乎，壽登七十，神思甚壯，不謂奠楹作禍，夢豎成災，以神龍二年十二月十一日卒於河南府之私第，公夫人穎川陳氏，之十二代孫，父德，甚有令名，夫人則君之長女，稟性閒麗，動合規矩，天然孝睦，立操恭賢，志剛德柔，內外通變，不謂蛇台結釁，月浦魂飛，蟻鬥成妖，星纏魄奄，以開元二年八月二十六日，終於私室，以開元三年歲次乙卯二月癸丑朔二十日壬申，與公遷合葬於河南府河南縣梓鄉北邙之原，嗚呼，過隙難留，逝川無返，賢良並沒，杞梓雙摧，痛荒隧而淒襟，泣長松而永隔，微陳盛德，已記斯年，其詞曰，雅操為猷，高才作傑，積善無徵，翻纏釁結，天地遷運，代改人滅，珠劍雙沉，桂蘭俱折，蒼蒼北邙，藹藹南闕，泉門永掩，孤墳迥設，形潛影盡，余芳尚列，父兮母兮，瞻仰詎歇，棘我育我，絕，罔極報恩，忠心願謁，
於今稱之，右軍器使封平縣暉英紳公薦未行而元二年夏五月廿二日寢疾東海縣君徐氏，父司刑卿二月壬寅祔於故塋禮也長書司門郎中侍御史權知猷克荷高堂肯構繼潘陽之足以光贊門風編國史移厥初媯滿在昔建都祚土滯申冤滌克壯其猷有造土辟政被南訛化漸四狄秩雙棺同穸福鍾令嗣恭守，
大唐故忠武將軍行右領軍衛涇州純德府折衝都尉上柱國刑君墓誌銘並序君諱思賢，字藥王，其先河音郡人也，靈源海，曾構雲懸，祖德家聲，詳諸史冊，曾祖君卿，隋德州司馬，佐褰帷而述職，聲藹題輿，毗露冕以宣風，芳流別乘，祖德弼，皇朝冀州南宮縣尉，才高位下，屈梅福於南昌，道左名屯，滯橋玄於北部，父智滿，太中大夫行桂州都督府長史上柱國河間縣開國男，荔浦遐邦，桂林英府，調贊務，實賴仁明，導俗康時，歿有遺愛，惟公風雲秀氣，川岳奇精，幼標岐嶷，長逾忠果，天姿鬱鬱，嵇叔夜之生平，地望森森，蘭相如之意氣，初任趙王府執仗，遷左衛長上，除歸政府左果毅長上，檢校左金吾衛郎將，授忠武將軍行右領軍衛涇州純德府折衝都尉上柱國，奉敕九成宮留守，又充京故城使，陪游兔苑，導飛蓋於西園，廁跡羽林，總戎旗於左衛，加以名參武帳，位列司階，屢奉職於巖郎，再升榮於幕府，離宮別館，允副宸衷，上林禁苑，無虧警衛，何圖輔仁虛應，福善無徵，啟手歸全，撫膺何及，以先天元年九月七日薨於京兆安邑里私第，春秋有八，以開元三年二月廿日歸殯於河南郡平樂鄉原先塋禮也，嗣子倩，將，仙等，並家聲邕穆，孝友純深，想風樹以凝懷，履霜庭而積慕，爰雕翠琰，式建鴻猷，陵谷有遷，風流靡歇，其銘曰，英英哲人，紹清芬兮，自祖及考，武與文兮，克申忠勇，建宏勳兮，天不遺，殲夫君兮，鬱鬱佳城，埋愁雲兮，蒼蒼隴樹，日氛氳兮，可憐孤稚，啼莫聞兮，空留桂馥，與蘭薰兮，
大唐故右衛中郎將兼右金吾將軍同安郡開國公鄭府君墓誌銘並序粵若稽古，周之德也，逮宣王母弟，俾侯於鄭，然後有諸侯邦國焉，武公父子，匡政王室，然後有周鄭交質焉，及其河洛歸民，虢鄶獻邑，羔裘所以潤色鴻業，雞鳴所以國諷詁訓，而後門見蛇鬥，鼎嘗龜立，陽城入晉，員黍添韓，俗泯時移，姓因國號，自茲以降，世弗乏賢，北海儔門，縉紳仰其高躅，關西驛騎，冠冕欽其甲第，公諱玄果，滎陽開封人也，其先祖仕魏，名高當代，功冠朝倫，時島夷弗庭，貂戈未戢，乃輟為東光侯，鎮諸滄海，於今裔胄，尚守其業，祖德通，隋平州諸軍事平州刺史，以文德，服以遠人，中外咸寧，夷夏弗擾，父仁泰，少好奇數，預識安危，屬隋綱弛網，諸侯問鼎，人憂塗炭，士弗聊生，武帝建旗，侍鑾輿而吊罪，文皇受禪，翊龍飛以底功，天下所以削平，社稷由其致固，除靈州都督，左武衛將軍，右武衛大將軍，進爵同安郡開國公，食邑二千戶，實封二百戶，銀書鐵券，山河帶礪，卒於涼州都督，謚曰襄，公起家文德皇后挽郎，解褐曹王府兵曹，趙王府法曹，優遊磐石之國，馳騁衣冠之地，轉豳州錄事參軍，舊周則新平漆縣，岡綱紀則提目六曹，遷伊州長史，代州司馬，自西徂北，撫邊鄙以全邦，無私徇公，佐方岳之半刺，未逾旬月，除尚乘奉御，閒廄籍其襟帶，騏驥資其剪拂，遷左率府郎將，乘星夜警，趨少海之波瀾，候月春宮，仰搖山之氣色，除右衛親府郎將右衛翊府中郎將，爪牙丹襟，鉤陳紫闥，以公恪勤奉職，重加朝命，仍兼右金吾將軍襲爵同安郡公，委以倉稟，留守京師，榮深寵厚，勳名將衛霍齊驅，道合時來，賞契與山河共畢，主上深恩侍衛，追赴洛陽，寄以腹心，弗遑靡鹽，加以劬勞鈐禁，夙夜匪懈，無寧晏寢，遘以膏育，從此彌留，方隨大漸，以大唐垂拱元年六月十九日卒於位，春秋六十有三，則天大聖皇后痛心哀悼，降使臨祭，別敕造靈，給傳郵遞，送至京宅，公與物無競，深恩厚仁，向風慕義，悲感行路，夫人河南郡君河南元氏，後魏景穆皇帝第九子南安王禎七代孫，右衛將軍壽之侄，右驍衛郎將備之女，夫人德潤瑾，質敷蘭蕙，捨方鏡，積昭圓流，於是占夢維蛇，有巢維鵲，作配君子，以降狄，標梅無虧於三實，夭桃不爽於九華，既下銅雀之台，還入和鸞之詠，雅量溫麗，柔姿閒靡，彤管符於稷下，清婉合於淹中，詩禮抑揚，自有椒花之頌，箴規娣姒，非無秋菊之銘，不以驕奢而遺鼎俎，不以富貴損紡績，六行克著，四德孔，信可謂儀形邦教，丹青閨訓，嗟乎，寒泉夕閱，風樹晨搖，仙草途遐，靈香路邈，無復陽台之雨，空餘魏闕之雲，春秋五十有三，以大唐永淳元年二月十四日寢疾，終於京師龍首里之第，以開元二年歲次甲寅十二月廿九日，與公合葬於承平里之原禮也，長子同安郡開國公行閬州晉安縣令嗣等，哀纏薤露，痛結號天，嗚呼哀哉，改卜有典，功成身退，雄威將壯氣俱銷，位達名歸，墨綬與丹青弗朽，佳城而鬱鬱，瞻大樹而亭亭，刻石泉扃，列松塋表，播芳猷於萬古，垂令譽於千秋，其銘曰，欽若宗周，分天錫地，邑封十號，派流千祀，其政維何，平王卿士，其間維何，虢公猜貳，虢鄶獻邑，周鄭交質，詠結緇服，符呈丹字，氐宿恆明，山弗圮，姓因國立，人稱穎靈，婚冠之鏡，縉紳之衡，名高北海，價重西京，儒門捲舌，豪族吞聲，推棘知讓，驅毛見迎，睢鳩有德，和鸞有聞，粉澤閨戶，丹青閫門，玉折知美，蘭摧必芬，空悲陟岵，徒想幽墳，原隰塊軋，煙雲淒淒，素駕回輪，蒼山迥瞰，松悲月照，禽啼夜感，白楊蕭蕭，傷心碎膽，
唐故朝議大夫給事中上柱國戴府君墓誌銘並序太常博士賀知章撰府君諱令言，字應之，本譙郡譙人也，自微子啟宋，樂甫匡周，垂裕後昆，代載厥德，聖公漢之銅竹，若思晉之牙爪，初自九江東介，因徙吳興武原，迨府君大父為湘鄉令而寓居長沙，故今為郡人也，曾祖儼，陳南台侍御史，南康王國侍郎，祖集，隋衡陽王國侍郎，轉湘鄉令，父開皇朝明禮，授文林郎，代積儒素，專門禮學，侍御之風格，侍郎之敏惠，並秉靈江漢，流聞湘潭，祉羨和，實鍾秀傑，府君生而岐嶷，宗黨欣慶，甫及數歲，有若成童，垂髫能誦離騷及靈光，江，海諸賦，難字異音，訪對不竭，由是鄉人皆號曰先生，敬而不名也，年十四而容體魁岸，性頗俠烈，每自稱曰，吾不能為小人儒，好投壺，挽強，擊刺，雖江鄉耆宿，郭解季心之徒，咸敬憚焉，十五，首讀兩漢，遂慨慷慕古，手不釋卷，未盈五旬，咸誦於口，十七，便歷覽群籍，尤好異書，至於自歷卜筮，無所不曉，味老莊道流，蓄長往之願，不屑塵物，州鄉初以孝秀相屈，府君傲然便曰，大丈夫非降玄不能詣京師，豈復碌碌從時輩也，既家近湘渚，地多形勝，每至熙春芳，凜秋高節，攜琴命酌，棹川藉墅，貴遊牧守，雖懸榻入舟，不肯降志，天授歲，爰降絲綸，來旌巖穴，府君乃飭躬應召，竭見金馬，夫出處者君子之大節，進退者達識之能事，天地閉而賢隱，王塗亨而代工，懿哉若人，有足尚者，自是時論推美，屢紆延辟，而府君素尚難拔，猶懷江湖，因著孤鶴操以見志，名流高節者多和之，爾後復歸江潭，涉五六載，重下明制，令馳傳入於是進對宣室，不言溫樹，解褐授右拾遺，屢竭忠讜，成輒削稿，外莫之知，爰除補闕，府君志求閒退，朝廷使宰長社，字人有聲，邑氓頌德，為廉察者所薦，璽書尉勉，景雲歲，皇帝龍興，重張寰寓，俄有恩命，拜左台侍御史，任氣強直，不避權右，求出蒞人，因轉為三原令，郊墅之富鄭白之沃，人安物阜，尤王畿，遷起居郎，韜墳典之精，有南董之直，密謀歲益，便宜日奏，固非所聞也，俄遷庫部郎，再為水陸運使，蕭何之餉關中，鄧禹之發河內，既簡在帝念，遙授給中事，而身居洛陽，未拜靈陛，方當調茲湯鼎，克亨虞庠，天弗輔仁，奄歸長夜，以開元二年歲次甲寅正月廿日，終於洛陽審教里之私第，春秋五十有六，夫人吳郡張氏，早殯於令族，夙在風懿，舉案皋廡，驚轍萊門，爰在長沙，奄先朝露，以其年十二月甲寅朔七日庚申，合葬於洛陽清風鄉之原禮也，後夫人穎川韓氏，亦庇壟陰，有子乘陽等四人，欒容貌，哀毀骨立，嗚呼，戴侯今不亡矣，故人識之，敢作銘曰，橘洲浮兮昭潭無底，沙如雪兮泉味猶醴，楚人秀兮地靈所啟，旌弓招兮載筆靈陛，餉饋給乎含香建禮，彼君子兮如王之比，人之雲亡潛焉出涕，彼達人兮何必故鄉，樹賈兮封茲北邙，篆幽石兮志夫陰堂，歲遒盡兮煙墅微茫，
六度寺侯莫陳大師壽塔銘文並序朝議大夫，守宋王諮議，上柱國崔寬撰昔者如來滅後，正法常存，二十四賢，遞相付囑，俱持寶印，各護明珠，自師子雲亡，遺音殄瘁，或龍荒之際，像教不行，或差別之時，薰修乃異，有達摩禪師者，懸解正一之理，深入不二之門，克復一乘，紹隆三寶，自茲厥後，凡經八代，傳法燈而不昧，等慧日而長明，若乃蘊龍象之姿，積涕航之用，誨人不倦，惠我無疆，同橐而罔窮，等洪鐘而必應，圓融三教，混合一家，沃未悟之心，杜游談之口者，則我大師有之矣，大師姓侯莫陳，諱琰之，法名智達，京兆長安人也，族大龍垌，賞延龜紐，地┬公侯之胤，人承孝友之家，宿植因果，生知夢幻，大莖大葉，自毓彩於冥前，玄之又玄，坐發揮於度內，年甫弱冠，便入嵩山，初事安梨，晚歸秀和上，並亙符心會，意授口訣，二十餘年，遂獲道果，和上曰，汝已智達，辯才無礙，宜以智達為名，道在白衣，吾無憂矣，既承授記之音，復傳秘密之藏，欲導引迷，故往來人間，時游洛中，或詣河北，迎門擁，不可勝紀，因而得度者歲有其人焉，此寺有比丘尼無上比丘尼導師者，俗姓裴氏，河東聞喜人也，代揖清通，已推於茂族，時稱領袖，復見於靈苗，姊妹二人，分形共業，乘銀台而直往，守金道而無回，白黑導崇，遐邇敬仰，大師曰，雖稱極樂，終非究竟，於是眷彼二尼，不遠千里，正師資之禮，具函杖之儀，被如來衣，坐如來室，直示總持之要，宏開頓悟之宗，師等然，有同冰釋，更西面而請益，知東方之靡窮，欲濟逢舟，頻鑽見火，一二年內，俱獲菩提，乃相與言曰，上恩已洽，至德難忘，古先哲人，仍為壽藏，惠愛於物，必建生祠，凡厥吾徒，可不戮力，遂於此地為大師立三級浮圖焉，若乃人物形勝，林麓藪澤，傍連牧野，前徒百勝之場，卻負商郊，近古千年之業，周武王之問罪，殷有忠臣，吳季札之觀風，衛多君子，代閱今古，事標靈異，夫其壯，仰太行之合沓，夫其麗也，俯淇澳之清泠，珍木迎地以攢羅，奇峰半天而競，雜花交映，楊慧日於金輪，眾鳥和鳴，韻祥風於寶釋，實嚴淨之勝境，信靈祗之所者乎，既疏回向之因，復闡歸依之地，走雖不敏，輒亦庶幾，恍忽之問，若己再升者矣，大師隨方演暢，應物出處，其往也恬焉炎焉，其來也惟寂惟漠，徒觀其精意練魄，凝神滌慮，無法通妙法之源，非身入大身之境，所以稱不可得，是故難思議，啟方便之門，咸蒙善誘，示真實之相，俱令解脫，因塔廟之在斯，粗可得而陳也，爾時弟子欲重宣此義，敬作銘云，行波羅密，惟精惟一，俱詣道場，咸希秘密，法衷思妙，相中求實，未得其門，何階入室，涅之際，付囑高僧，既雲迦葉，復現摩騰，得所不見，聞所未曾，爰有證者，至今傳燈，眾生輪轉，未始有極，遇茲大師，捨彼大力，曉示如藏，諦觀師臆，凡厥勝因，偶善知識，裴氏比丘，宿植薰修，銀台宴坐，金地嬉游，欲泛是壑，先逢舟，遂登彼岸，雲何不酬，蒼山之南，濁河之北，經始塔廟，闡揚功德，信類給孤，施如檀特，永習師保，長懷楷則，開元二年六月十日入涅，弟子崔寵，弟子裴炯，弟子崔玄哲，弟子僧重瑩，造塔匠左思仁，書手王玄貞，弟子田蓋光，
唐故汴州浚儀縣尉梁君墓誌銘並序君諱煥，字光時，安定人，其先嬴姓，御戎受命，漢興以來，著於大族者也，初在一宗，是開三國，尚公主，封貴人，於今無絕，盛矣哉，高祖毗，隋御史大夫，刑部，禮部尚書，金紫光祿大夫，著於隋史，曾祖敬真，隋尚永樂公主駙馬都尉，尚輦奉御，父皎，皇朝潤州司法，州司功，左衛錄事，贈河內縣令，曾是襲慶，代累德，克生聰明，將奉天，君誕靈純粹，幼而奇姿，始觀書藝，學乎舊史氏，故知禮樂之道，積行藏器，所用者弱冠以門閥踐周行，初授酸棗尉，轉浚儀尉，關東大邑，河南郡，人庶殷阜，俾從持劇，故以簡惠蒞事，非為威猛制物，始驤首長衢，奮飛雲漢，可以游閶闔，作羽儀，何期不幸，先摧蘭玉，嗚呼，天河問，命不可逃，以開元二年七月十九日遘疾，終私第，長違昭代，缺我政途，君子所惜也，君清明在躬，所居則化，振聲華於績用，作彝則於紳，居常而終，所歎者夭，即以其年八月十七日葬於河南縣北邙平原禮也，逝者如斯，遊魂是宅，勞生休死，人理恆然，孀妻哀斷，嗣子幼孺，送終此地，望而無及，泉扉永，勒銘志之，其詞曰，梁氏象賢，才華比肩，君有儀表，性實芳堅，作吏大邑，視事載遷，飛鴻舉翰，可以沖天，白駒過隙，何速流年，冥冥往運，幽幽下泉，閉而不曉，草樹蒼然，
唐故朝請大夫趙州長史孟府君墓誌銘並序府君諱貞，字知剛，清河郡人也，昔寧德，有後開邦，恭仲垂芳，令名分族，著七篇之雅訓，紿美儒家，洞十翼之精微，華施氏，賢良繼跡，簪紱駢輝，史諜詳之，可略言矣，祖才，隨州刺史，父廓，皇朝大夫播州刺史，並平心應物，直道在公，遠近見推，僚友稱善，公鳳雛毓價，龍泉挺彩，忠勇之心無替，妙謀之略可稱，永昌年，起家補左衛長上，遷懷州宣陽府右果毅，遷雍州白府左果毅，景龍元年，敕授游擊將軍行華州普樂府的沖，屬邊塵屢動，帝念方勤，禦侮資賢，公膺其選，制授趙州長史，帷幄深謀，威動鄰國，題輿至化，方讚美專城，謂無缺大年，目畢康沂之詠，豈斯旋嗟促景，坐傷游岱之魂，嗚呼哀哉，以開元二年二月十六日終於趙州官第，春秋有九，即以其年三月十五日權殯於洛陽縣北部鄉原之禮也，嗣子友義等，窮號泣血，慎終觀行，敢旌泉壤，乃述銘云，文武兼備，孝友資身，彼蒼不吊，殲氏善人，一代，丘遂千齡，誰知勝烈，紀此幽銘，
大唐故游擊將軍行華州永豐鎮副張君莫志銘君諱叔子，字嗣元，河南人也，道光伏驥，先發繫於清河，智妙浮龜，後徙家於溫洛，祖雅，吏部常選，巨鱗水，越波浪而度龍門，勁羽排風，摶扶搖而上鵬路，父師，護軍事，韓彭才峻，絳灌風高，厚賞先登，鴻勳夙列，君幼而英傑，食牛之壯氣凜然，長而驍毅，汗馬之殊功大矣，解褐授鄉州沉水戍主，後拜游擊將軍行永豐鎮副，據天險，壓神兵，為作固之雄，概守方之猛，罹災有驗，與善無徵，忽棄千夫之長，溘盡九泉之路，春秋五十有七，神龍二年七月十七日卒於尊賢坊之私第，夫人田氏，鳳凰入兆，陳敬仲之高宗，龍馬出畿，孟嘗君之貴胄，自金夫永逝，玉箸長垂，不勝晝哭之心，復掩夜台之魄，春秋五十有二，開元二年三月十二日終，即以其年四月十四日合葬於北邙山原，禮也，素車塵起，聲馳於郭門，絳霞飛，影臨於泉戶，胤嗣標擗，行路酸辛，蒿里不春，郊林無色，生前有盟河誓徵，功跡已入於丹書，歿後恐谷變陵移，行狀必刊於翠琰，傳之不朽，乃勒銘雲，其詞曰，鞏有樹兮伊有桑，休東洛兮歸北邙，愁煙陵上兮埋青柏，悲風山際兮搖白楊，
大唐太上皇三從弟朝議大夫行右衛長史上柱國李各之夫人太原縣君王氏墓誌銘並序夫人諱，太原晉陽人也，粵若漢庭陰德，軒車馳七族之門，晉家元老，簪紱盛三台之位，由是將軍辟壘，廓垂惠之氛埃，丞相登朝，驚單于之視聽，巍巍茂緒，列綿祀而飛績，穆穆清風，播景鍾而逸韻，備詳之於簡諜，今可略而言焉，曾祖君儒，隨侍御史，御史中丞，太子左庶子，祖孝遠，皇朝縣令，大理正，紫微舍人，參知機務同紫微黃門三品平章事，除京兆府少尹，提衡孝友，藻繢彝章，或望重烏台，凜嚴霜之峻旨，或詞華紫禁，敷陽春之惠澤，昔者佩刀傳貺，江荊資其燮理，絕席申歡，山桑表夫金石，眷言斯道，家不乏賢，考崇，皇左千牛，袞州司功，許州司戶，黔州石城縣令，太子舍人，學擅文場，辭彈辯囿，外參端士，聽春誦於搖山，入纂侍臣，奉天顏於衛，方發誕靈瑞，將飛越海之鱗，吭池，遽拉摩霄之羽，夫人秀氣呈祥，柔儀韞則，管纊鈐纓之禮，實自生知，端明婉順之德，匪因教至，若鉛華煥彩，艷桃李之春暉，洛璇飄香，掩桂蘭之秋馥，輕步游羅帳，神女為之低雲，含情對境台，娥猶其罷月，於是環姿瑋態，光日下以無雙，淑問嘉聲，命仙儔而少匹，李君連枝瓊樹，挺杞梓之宏材，積潤瑤，引溟之遠派，爰茲合姓，式終偕老，夫人作嬪君子，無虧侍櫛之方，正位家人，允葉從夫之秩，太極元年四月十五日，授太原縣君，加寵命也，豈謂蓮房夕隕，黃泉無再發之期，粉匣晨銷，玄室豈凝莊之處，綠琴幽怨，嗟鶴操以長孤，華桐結根，歎龍門之半死，以開元二年閏二月十五日遘疾，終於京兆府萬年縣安興坊之私第，春秋五十有四，李君悼齊體之無歸，恨冥途之永閔，始看余桂，撫長簟以銜酸，載想遺形，望空帷而屑涕，息鉉等痛深泣血，哀逾飲水，訴昊天而罔極，觸厚地而無追，敬卜休貞，俯營窀穸，即以其年甲寅五月丁亥朔二十三日己酉，安厝於京兆府長安縣居安鄉高陽之原，禮也，高隰悠悠，荒台寂寂，背巖城以遵路，指靈丘而瘞跡，野既回兮無鄰，一人去兮成昔，乃為銘曰，太原之士，晉水之濱，中朝握政，外戚通姻，王道蕩蕩，帝緒親親，誕斯令淑，光於作賓，從梁以儉，左冀如賓，婉娩其志，貞明其身，彼蒼不閔，壺則方淪，頹齡奄謝，大暮何晨，南臨巖壑，北枕城，泉台有夜，賈隧無春，隴荒宿草，樹古摧薪，爰雕翠石，永播芳塵，
大唐故通直郎行曹州濟陰縣尉鄭君墓誌並序君諱儉，字元禮，其先滎陽人，周宣母弟，俾侯於鄭，以國為姓，茲始焉，因官居洛，為洛人也，曾祖挺，祖宣，並逸氣高邁，風神爽朗，潤身以德，富學以書，冠冕聯繼，簪纓間疊，父獻，偃仰丘園，棲庭養性，君藍郊孕彩，會野疏貞，勖素履於前規，邁清芬於後進，孝廉擢第，初膺拾芥之榮，列邑分官，即事牽絲之役，起家孝廉，授文林郎，尋調江州尋陽尉，秩滿鄧州向城主簿，又遷豫州褒信，又加曹州濟陰尉，佐鳴弦而馭俗，德被一同，讚佩韋以宣風，恩覃百里，誰謂神欺與善，龍夢成災，大位不躋，遽軫槐庭之歎，昌年暫隅，奄從蒿里之遊，春秋八十一，以大足元年正月二十九日，遘疾於道光之私第，嗚呼哀哉，夫人趙郡李氏，前綿州涪城縣令深之女，婉娩成姿，柔閒植性，聿增輝於絢彩，終濟美於扶成，始乖鳴風之，竟合沉龍之制，如意元年五月八日，終於豫州褒信，春秋七十五，粵以開元二年歲次甲寅正月庚申朔二十三日壬午，合葬於北邙平陰鄉之原也，山河萬古，方為歿後之悲，松賈三秋，空結平居之恨，雲低隴邃，月上墳高，歎白日之非遠，悼悲春兮增欷，嗣子超等，蘭陔就養，驚靜樹於悲風，蓼徑纏哀，撰貞於荒遂，式刊遺范，乃作銘云，靈源沃日，昌構參雲，波瀾莫測，島漵難分，訓承孔父，經傳漢墳，紳交映，簡冊重勳，懷經入仕，射策登科，牽絲就職，無黨無頗，勞誠望歎，調匪聲和，大年溘盡，生涯幾何，猗歟李氏，展如琴瑟，劍罷龍分，鏡空鸞失，合葬非古，周人所述，始兆青烏，終傷白日，丘陵一閉，松賈千年，山河遂古，蘭菊空傳，式圖貞石，載掩荒埏，月有華兮風有緒，長無絕兮終天，
唐開元二年歲次甲寅閏二月己未朔五日癸亥，徵事郎行貝州臨清縣尉隴西李簡，亡姒娘滎陽夫人毛氏墓記，
大唐崇義寺思言禪師塔銘並序夫法尚應權，言貴稱物，無違於俗，有利於人，所以不捨凡流而登覺路，未階十地便入一乘者，其惟禪師乎，禪師法諱思言，俗姓衡氏，京兆櫟陽人也，幼標定慧，早悟真空，戒珠明朗，心田獨，四分十誦，自得地靈，三門九法，總攝天，無解而解，善惡俱亡，非空自空，物我齊泯，不現身意，行住涅，雖假言談，長存波若，由是隨緣起念，自關洛而徂游，應物虛，經海沂而演授，昭化煩惑，濟蕩摩冥，法侶雲趨，俗徒霧委，請益無倦，屢照忘疲，薰以香膏，焚緣明盡，因茲不，遂構清羸，日居月諸，奄先朝露，以延和元年五月二十三日捨化於浚郊大梁之域，遂就維，嗚呼哀哉，春秋六十有九，四十夏，祥河輟潤，惠炬潛光，井邑生悲，風雲改卻，即以開元二年歲次甲寅閏二月己未朔十二日庚午，侄沙門哲及道俗等敬收舍利，於終南便梓谷大善知識林後本師域所起塔供養，俯臨寶殺，仍從梵眾之遊，卻背皇居，尚起杜多之行，緇素如失，道俗生哀，嗚呼，蓮華會上，空聞說法之名，荊棘林中，獨結哀歌之恨，梁摧道逝，涕實何依，氣竭恩深，三千大千，人超佛地，法證真天，智非一覺，神亡二邊，弗住而住，雖牽不牽，參羅萬像，愚智皆賢，悲深性域，化俗情田，形隨物弊，身將劫遷，哀纏沒後，痛結身前，變通誰察，起現何年，
大唐故滄州長蘆縣丞薄府君墓誌銘並序公諱仁，字範，雁門人也，粵以五星東聚，列妃後而嬪帝，萬乘北駕，命通侯而佐皇，故懿哲茂親，預聞前史，豐功厚德，載芳來葉，祖師，唐安州義安府統軍，考城公，上柱國，馳聲細柳之前，果獲大名之賞，父峻，皇朝原州平高令，上輕車都尉，法雷綰墨，馴翟有聞，列宿鳴弦，驅雞自遠，公年才弱冠，任國子監學生，靈府虛融，神姿實發，微言一覽，洞曉三經，射策甲科，詞鋒穎脫，選眾而舉，爰授忻州行參軍，栝州永嘉縣尉，滄州長蘆縣丞，武騎尉，謝秩海隅，入調天府，遘疾神都，以垂拱二年，終於旅舍，春秋五十九，夫人南陽樊氏，恆州長史之孫，隴州治中之女也，中和秀氣，上靈資淑，閫德貞諒，閨訓夙彰，祗奉內儀，虔恭中饋，未極南山之壽，忽傾東岱之魂，終於私寢之第，春秋八十有四，即以開元二年歲次甲寅正月十七日，合葬於相州城西北二十一里崗之原禮也，息升，鉉等沖和植性，純孝自心，泣血增哀，倚廬何望，素即路，白衣相送，士庶淒怛，原野蒼茫，清風響怨，白日無光，恐人非之地是，而海變之成桑，庶勒銘而紀石，雖代故而名芳，其詞曰，高門鼎族，弈代觀光，岳靈川粹，輔漢臣唐，令問令望，如如璋，朱輪華冕，拖紫懷璜，有嬪媛，誕姿淑懿，閫德陶神，閨儀蘊器，奄忽終古，同穴荒遂，萬歲千秋，幽明永，
大唐故朝請大夫尚書司勳郎中吉公墓誌銘並序君諱渾，字玄成，馮翊人也，曾祖謙，驃騎大將軍，襄州刺史，祖哲，忠，歸，易三州刺史，父頊，吏部侍郎，同中書門下平章事，贈御史大夫，昔伯倏丕承黃軒，迪遐羨，洎元妃誕配後稷，載定厥宗，既而維岳降神，克生尹甫，為周之翰，頌聲無窮，於是峻極之氣，深神明之滋遠，異人間生於百代，二祖耿其暉靈，心幽贊於本支，相國挺其傑，故能偉望成構，大略清朝，列岳而郡國式瞻，佐時而社稷與在，公纂忠賢令德之緒，受沖深達節之度，身長八尺，明目廣頹，秀色風韶，靈襟海納，精理造於微極，力逸於經濟，弱冠以左衛長上河府參軍，貶蓬州參軍，陵州司戶，稍遷荊府士曹，京兆府戶曹參軍，轉洛郊，永寧二縣令，拜晉州司馬，加朝散大夫，司勳員外郎，遷郎中，初武後稱制，皇綱不維，先相國扶護二宗，協規大象，逮神龍之際，三思容奸，慝怨作威，我是有蓬州之貶，今上登歷改象，舉廢念功，式昭丙吉之勳，益封蕭何之嗣，故先侍郎有副相之贈，我府君有掾京之寵，及移宰兩城，政惟一貫，信昭訓，寬納和，事簡而理舉，道弘而化博，公之貳晉也，佐州將崔琳按察河東，黜陟唯允，為八道之光，是用崔公拜紫綬，府君錫朱紱，逮茲為郎，疇庸克敘，鴻徽有可久之范，馥奏為將來之式，於是兩省交辟，八座互請，列官以去就為輕重，中朝以交結為望實，洎丁外艱，至孝苦節，積毀遘疾，執襄而終，時年九，嗚呼，維天誕授人性，維人克享天命，有高士之秀，無始滿之壽，性命之際，翩其反歟，公朗心寬仁，淵量宏邈，才無不契，思有餘明，臨事有開物之誠，在斷有無全之目，雖志略浮檢，而義存風概，談王伯而雲騰霧霏，陳忠讜而沃心造膝，方將駿奔絕景，翰飛戾天，遲王商之立朝，系扶陽之開，志道俱喪，身世偕捐，悲夫，公祿以施殫，生不苟殖，逮此雲往，內無他贏，賴故人黃門侍郎李歸其，工部郎中張紹貞庀其喪，有令弟深付其喪，有才子遵遐奉其遺，啟攢殯於長安之里，歸宅兆於洛陽之陌，備而不越，斧鬣稱而合禮，非澠池其孰能舉其志焉，堯也辱士龍之遊，荷知管之舉，系素傳德，式銘玄泉，其日月之次，窀穸之位，紀在副志，銘曰，維岳吐符，降先大夫，匡周道孚，本枝喬兮，靈氣不絕，世載丕烈，三葉鍾傑，懿羨昭兮，堂堂司勳，揚光騰芬，顯允令聞，厲高飆兮，錦制唯明，馥奏作程，開物有成，灼天朝兮，才唯經濟，雅心未契，倏遘大戾，忽若飄兮，大河之湄，崢嶸古馗，次相之園祠，松蕭蕭兮，嗟大夫，垂昭業於永永，錮幽夜於遙遙兮，開元，
大唐故程府君夫人尹氏墓誌銘並序君諱孝成，河南人也，芳苗華裔，譜諜詳焉，代有其人，可略言矣，君稟粹之英靈，體至仁之秀氣，琴酒是相趨之地，煙霞為獨同之資，何期善無徵，殲良奄及，以神龍二年四月一日卒於私第，春秋八十有三，夫人尹氏，以先天二七月二十八日遘疾而終，春秋七十，即以其年八月二十九日合葬於舊塋禮也，嗣子知素等恐陵谷遷貿，乃為銘曰，乃祖乃父，惟哲惟良，輔仁無驗，奄化雲亡，嗣子號絕，親友哀傷，瘞茲玄室，空悲白楊，勒石鐫碑，其志不朽，
唐故石州刺史中墓誌銘並序君諱穆，字穆之，河間莫人也，漢河間獻王德之一十七代孫，曾祖孝約，隋青州司馬，祖響，皇朝睦州雉山縣令，父守素，皇朝州司倉參軍，自豢龍種德，斷蛇構緒，光華籍甚，史冊昭彰，陳仲舉之澄清，暫題軒於周景，魯仲康之茂政，遽回靶於肥親，干將非刺齊之資，市丘異享雞之具，君門傳拾算，慶發探鉤，鳴山，聲聞絕瑞，渥窪賁水，影入郊歌，開曜二年，以鄉貢進仕擢第，桂杯枝，譽流鄉曲，昆岑片玉，暉映廊廡，俄而從常調選，補曹州冤朐縣尉，尋應制改絳州翼城尉，又除華州鄭縣尉，建瓴三輔之郊，毀瓶一都之會，是鍾盤錯，必籍持刀，雖復仙氣猶存，抑乃雄飆載遠，倏遷左御史台監察御史，尋除殿中侍御史，柏台增峻梓題飛華，軒閣生風，貴游斂手，仍判倉部員外郎，俄授地官員外郎，尋除鳳閣舍人，含香建禮，矯翼池，五字多鍾會之能，三署握田郎之重，左授括州司馬，尋丁司倉府君憂，跡遺於物，傅長沙而問，釁集於家，寢鄱陽而吊鶴，服闋，授原州都督府司馬兼知朔方道行軍司馬，三邊尚梗，見才子之從軍，五原不空，聞府佐之康國，尋徵拜祠部郎中加朝散大夫，青縑有裕，朱紱斯煌，未窮瑞雀之詞，旋鍾畫虎之痛，無何，丁太夫人憂，服闋，除石州刺史，險即孟門，地稱離石，濱於雜虜，控以諸軍，鎮撫攸宜，綏懷是適，載動軒車之奉，方期騎馬之徵，朝廷未暇于飛章，吏人忽嗟於送雁，以大唐先天元年十二月廿二日卒於汾州介休縣官舍，春秋六十有二，公風韻潛通，天姿亮狀，蓬山筆墨，早倦緣情，芝閣圖書，實疲奔命，歷階西省，累職南昌，稠疊人謠，︳謨帝念，方冀裘補袞，道翊天衢，孰圖露翦霜摧，魂遊地戶，粵以先天二年歲次癸丑十一月十二日壬申朔葬於洛陽縣北平陰鄉安善里之桃原禮也，嗣子銳，銓，等，南髫齒之年，毀欒棘之貌，悲纏匣劍，痛結楹書，敢詞宗，樹風貞礎，其詞曰，二氣氤氳，萬物化醇，降生代德，載誕貞臣，形肅肅而驚視，談袞袞而稱神，映襟靈於夜月，連麗藻於秋，混桂枝而竊貴，雜荊璞而同珍，歷踐南昌，幾便繁於黃綬，第游北閣，簡英聲於紫宸，浮括蒼而暫屈，坐離石而還伸，日遽於薄露，風屢掃於棲塵，悲群雁之回集，駭雙虎之來馴，孀妻寂寂兮歸館，稚子哀哀兮動鄰，唯余寒隴月，萬古吊泉，
大唐故朝散大夫上柱國少府監丞清河張府君墓誌銘並序君諱自然，字那，清河郡人也，火德承天，少傅贊三公之業，黃家啟運，大山推列郡之榮，孝友綿其子孫，貂蟬燭乎圖史，曾祖達，唐義旗初，通議大夫，銀青光祿大夫，麟州靈台縣令，贈弘州刺史，祖合，唐義旗初，朝請大夫，通議大夫，左驍衛左二十三府驃騎將軍，苑遊軍長史，監，甘，瓜，義，朗，泉六州諸軍事泉州刺史，潞城縣男，父泰，唐朝散大夫，靈州回樂縣令，並豪曹逸致，半漢雄姿，當聖人利見之時，配君子經綸之業，青咼紫綬，拜高祖之功臣，列府疏封，褒中興之名將，出文而入武，自曾而及裔，艷媚聯乎漢川，光芒接於昆沼，君靈彩發，神賻駿舉，天生星月之精，日用璋之德，年二十三，任右衛翊衛，考滿，選授鄭，瀛二州參軍，並不赴任，改授瀛州任丘縣丞，析薪承構，傳劍為郎，空執揚雄之戟，長吟子虛之賦，辰星臨於鄭野，有孫楚之參卿，瀛海帶於燕山，有桓譚之理郡，遷尚乘直長，朝散大夫，除少府監丞，軒馭崇司，漢庭分職，六轡方騁，自聞張若之能，百功克勤，更識公明之理，授朝請大夫，上柱國，易州司馬，兼奉敕襄州袞造弩使，題與列美，臥鼓興謠，昭奚寶氣之都，壯士寒歌之地，才華見擇，期美績於黃間，倚伏難窺，奄芳聲於夜壑，嗚呼哀哉，春秋五十二，以先天二年二月八日遘疾，終於襄州之官，旅以靈，歸於洛陽，粵以先天二年二月二十六日葬於北邙山之原梓澤鄉之禮也，簫鼓不停，郊原坐，平生樂，宿昔琴書之致，高台曲池兮無留賞，青棘蒼松兮空墮月於中郊，春藏同於北地，嗚呼哀哉，嗣子，瞻蒼結恨，扣懼鰲紀之終徙，龜封而永誌，其銘曰，璋坐傳，瓊基舄弈，鼎派蟬聯，桂植丹嶂，珠生赤泉，，其光不，參卿佐鄭，半刺從燕，恭彼皇，勞乎漢川，素長捐，洛水泣，邙山作田，蒼郊一送，白日千年，
大唐故青州司倉參軍上柱國天水趙府君墓誌銘並序昔者明王，肅蒞區宇，列土胙姓，班爵命功，周穆建閬御之城，晉獻賜將軍之地，明齊日月，則道冠侯王，德合神祇，乃位隆卿相，代祿無替，其在茲乎，君諱克廉，字，其先出於天水，後遷穎川，長杜人也，若乃鈞天啟夢，常岳珍符，翁孫圖漢帝之宮，主父上胡人之服，冬日夏日，為霸國之匡衡，成侯肅侯，雄都之銳卒，美哉斯族之為盛焉，曾祖才，隋越府參軍，常州功曹，山陽令，上柱國，文宏日下，績邁天朝，敷禮義以臨人，鼓弦而厲俗，祖山松，皇蘇州司法參軍，符離縣令，岳為宰，光一縣而浮花，由也仁，聽片言而折獄，父福，朝議郎行府法曹參軍，上柱國，務三章而挺秀，千里以揚威，皇宮珠細柳之勳，非吏怯埋桐之術，君山河粹質，風月高情，五百歲之明賢，一千年之哲輔，摳衣碧沼，則學富前儒，侍衛丹墀，而勳庸厚績，制檢校靡州司戶，累遷合州司倉參軍事，式敷典教，務轄資儲，操六禮而當官，翊二星而直指，擢授朝議郎行青州司倉參軍，上柱國，黃中通理，清潔澄心，剖一局而除煩，順九農而實廩，樞機合韻，則蘇六國之三端，琴醑娛懷，劉七賢之十斗，寮友競競欽期矩，典吏肅肅懼其明，寰中流善政之歌，齊下播利人之頌，夫人彭城劉氏，相州澄陽令表之第五女也，蛇途擊劍，鳳兆馴笄，婉春柳而呈姿，履秋霜而奉德，冀妻謙敬，未足類其閨儀，孟母深仁，無以方其禮誡，不謂桃蹊氣冷，蓮渚波驚，流星摧婺女之輝，落月掩恆娥之素，以景雲二年七月十五日終公官寢，春秋五十三，公以三秋飾務，積善虧祥，感六氣而纏，辟九泉而永穸，延和元年八月六日，亦終於官捨焉，春秋六十一，孤子裔等，窮廬草蓆，灑血荼哀，引虹而還塋，駐龍需於舊城，即以先天元年十一月十九日，合葬於洛陽城北邙山之平原禮也，其地前臨鼎邑，仰對王城，眺金埒而依希，望銅街而隱軫，青烏宅，協周旦之神蓍，白鶴來賓，合魯人之祔禮，嗚呼，冠蓋鏘鏘，良才瞿瞿，運景西落，逝川東洲，濃霜脆葉，寒風鼓樹，草幕磨兮墳衣，林荒涼兮鳥戍，勒怪石而旌辭，庶君猷兮永固，其銘曰，若乩古，猗歟趙君，山河孕魄，天水澄門，南巴表譽，北海流芬，鴻遷漸陸，驥逸超群，汝穎高士，彭城貴室，坤順含弦，棗榛栗，姆氏明訓，閨門淑質，寶錦藏機，班文閣筆，泉路，冥冥夜台，風枝再散，霜桂頻摧，琴樽永謝，隴隧恆開，聞蕭條之野吹，對孤酷兮增哀，
唐故徵士，朝散大夫，許州司馬楊君墓誌銘並序公諱孝弼，字恭，恆農華陰人也，自有隋失馭，播越江淮，偽鄭潛圖，跨據河洛，粵我皇考，有虢土而遷商，彼真人，背新朝而仕漢，故今為河南郡人也焉，曾祖洛，周永平縣令，祖潤，周使持節岐州諸軍事岐州刺史，父建，唐朝請大夫，右候衛溫泉府鷹揚郎將，武德初，累遷玄戈軍右六府車騎將軍，家方隆盛，乘朱綸者十人，地籍清華，綰黃銀者四代，公爰自降生，暨乎成立，神機無滯，靈台獨爽，樞衣問道，入孔肆以登科，膏吻飛談，下鄒庭而炙果，貞觀之際，嚴遵遽歿，顯慶之初，慈親見背，吉凶載，弟兄三數人，生盡因心之養，死極終身之痛，以為枯鱗幾蠹，歎風樹之搖，隙駟遄奔，悲日華之遽掩，於是息機人事，游心道寂，踐釋氏之津梁，守先人之墳墓，言必信，行必，忠訓之容，無忘於造次，孝悌之至，有感於神明，可謂前達之克成，中和之秀士者爾，春秋六十有六，卒於偃師縣之私第，權窆於洛陽之界焉，第二子輔國大將軍兼左羽林軍大將軍，持節隴右諸軍州節度大使兼鄯州都督，河源經略大使，銅城大總管，檢校鴻臚卿，虢國公矩，雄材命代，英略冠時，下棘署以揚蕤，入柳營而按節，三推受律，得廓地之鈐鈕，萬里收功，罷玉門之亭鄣，疇唐茂典，恩浹後昆，延賞隆規，榮申先代，制曰，贈許州司馬，所謂積善餘慶，揚名顯親者乎，雖岱山孫令，欣制美於泉塗，魯國顏生，得文於地府，豈若恩流二渙，寵洽泉埃，式彰身後之榮，無忝生前之貴，以先天元年歲次丁酉十月丁酉朔廿五日庚辰，與夫人廣平縣君宋氏合葬於河南縣洛邑鄉北邙山之原，禮也，山河表里，原濕夷曠，木皮厚而凝寒，河冰堅而積凍，松棲吊鶴，響逸千年，地枕盤，氣浮雙劍，太丘德遠，方傳無愧之詞，陵統榮歸，自設題棺之板，長子倩，胡城公，子令臣，朝議郎行秦府士曹參軍，至誠感物，率由成性，泣玄訓於藏書，尊白楸於遺令，勒不刊之幽石，為將來之明鏡，其詞曰，粵我周系，鼻祖汾隅，蟬聯上古，舄弈中區，允昭允穆，為吏為儒，得蔭斯在，道風不淪，實主君子，森然嶽峙，玄際參微，黃中昭理，抑揚名教，糟粕墳史，孝則天經，忠為人紀，恂恂善誘，落落安排，寸陰斯重，尺木徒階，法為我友，道實吾儕，忽驚炭折，俄悲玉埋，璞映山輝，珠涵川媚，君之令子，國子元帥，寵洽優賢，恩延錫類，重泉是肇，夜台增賁，式備禮容，行遷吉兆，新松遽烈，宿草俄繞，路返斯驂，墳臨泣鳥，于嗟厚穸，何年重曉，
大唐故右衛率府親府親衛上騎都尉王君墓誌銘並序前國子明經河東裴翰撰君諱傑，字韜光，河南人也，淮水靈宗，符景純之遠筮，緱山真派，觀子晉之上仙，翦之輔秦，擅將軍之美，吉之佐漢，聯中尉之榮，族盛一時，詳諸國史，衣纓百代，備乎家牒，曾祖積，皇棣州刺史，祖鼎，皇任平州長史，父山輝，鄂，利，吉三州諸軍事，三州刺史，名馳巴蜀，文翁之化早敷，譽重江湘，元凱之功攸設，君清白門傳，詩書代襲，量包海岳，操葉松筠，門資任率府親衛侍從，使君赴吉州，青宮任切，未申警衛之勤，皂蓋榮高，且奉晨昏之道，承顏展於溫清，庭訓授以義方，豈圖斗蟻左床，巢任鳥結戶，爰登弱歲，奄從化往，以景雲二年八月廿一日，終於吉州館舍，春秋一十有七，以先天元年十月廿五日，歸窆於北邙山之原尊府君之塋內禮也，太夫人京兆唐氏，禍酷所天，悲深扣地，恩移膝下，珠碎掌中，兄俊，哲，，弟奇等，已傷陟岵之思，更軫在原之慮，實冀荊條發茂，庇蔭蘭堂，誰言薤露早，沉埋蒿里，德之不建，天道忽諸，夫人怨起將芻，嗟鞠育之無，昆季哀興斷雁，痛友於之靡從，將恐谷徙陵遷，田移海變，是用勒銘泉戶，庶紀芳塵，其詞曰，猗歟夫子，夙著令名，機神朗徹，道術融清，德義斯重，服玩是輕，好古博雅，育粹純精，天道茫茫，幽塗寞寞，溘先朝露，遷夫夜壑，霜月呤，寒林蕭索，儻百身之能贖，庶九原之可作，
夫人長孫氏墓誌銘並序夫人長孫氏，河南洛陽人也，陰山南北，亙牛斗於天街，瀚海東西，沓鯨潮於地緯，燭龍銜火，爍爛於四時，雲鵬舉風，振搖於六月，由是克定京邑，遂成中土，衣冠禮樂，煥日月於瑤台，後戚王姻，艷葭莩於瓊樹，備諸簡冊，可略而言，曾祖總，隋肇州刺史，祖敏，唐職方員外，父希古，洛州福昌縣令，夫人玉女含態，金娥孕質，蘭蕙芳意，桃李妍顏，柳絮春飛，謝家之男莫繼，琴歌夜斷，蔡氏之女先知，巧思璣工，游微陟奧，裁紈剪紗，花蕊茸於彩刀，裂素圖真，煙露於畫筆，年甫初笄，遂歸於我，洛川東注，流風回雪之光，巫嶺南臨，暮雨朝雲之色，閨閫禮備，藻敬誠，事極移天，義申中饋，伯姬貞節，大嘉明訓，都而言之，彼有慚德，以先天元年九月廿八日遘疾，終於履順坊之私第，越先天元年十月十三日，葬於北邙之原禮也，野蒼蒼兮煙色濃，天陰陰兮雲氣凝，無復幽閨之春柳，空植寒山之故松，其詞云，惟家之肥，於穆不已，如何景命，中年逝止，埏，萋萋松梓，敬勒九原，式旌千祀，
大唐故游擊將軍上柱國蕭府君墓誌銘並序公諱貞亮，蘭陵郡人也，粵若高辛命歷，披鳳紀以疏源，文侯析壤，跨龜川而啟業，於是祥開翠岳，盛德光於赤泉，道映青壇，深仁被於黃雀，忠貞孝友，播美綢緗，玉葉金柯，分輝帝族，祖癸，本郡守，隋任將作監少匠，父善，唐任汾州司馬，門承禮義，代襲衣冠，或闡譽九疑，或佐光千里，變汾川之訛俗，澄軫野之妖氛，仁風逐其化揚，惠澤隨其德潤，振振君子，其斯謂歟，公志氣縱橫，風情倜儻，汜橋取履，早見兵書，竹林逢猿，遍知劍術，故得勇爵登朝，材官入選，起家授上藥奉御，轉遷左衛翊一府翊衛游擊將軍，公之位矣，凡所歷任，咸居要劇，或游三輔，時踐二京，休聲載於哥謠，美跡光於朝野，嗟乎，靈藥無徵，神香罕遇，悲巢光而易謝，陳榻長懸，嗟逝水難留，牙琴永絕，春秋五十有八，以延和元年歲次壬子七月七日終於洛州河南縣福善坊之私第也，嗚呼哀哉，有子左衛翊一府翊衛，安東道立殊功第一等，兵部別敕先上柱國元等，號倉天而綱極，扣地無從，相愛竟而何期，哀傷七日，粵以延和元年歲次壬子七月戊辰朔十八日乙酉，權殯於河南縣都會鄉王趙村原之禮也，嗚呼哀哉，乃為銘曰，東海大姓，帝族茲基，蕭叔之望，金柯玉枝，蔚彼君子，挺質人師，蘭薰茂德，玉潤清輝，朝在高堂，暮歸比郭，古塚壘壘，秋雲漠漠，雁哀風斷，松悲日薄，一送黃泉，萬途揮霍，年催急電，往遽驚湍，駕言華屋，頓轡窮巒，霜田鶴思，月野煙寒，挽哥雲斷，松近風酸，瓦雞不旦，銅鼎徒刊，悲哉逝者，泉路艱難，先天，
唐故太中大夫隰州司馬慕容府君墓誌銘並序公諱思廉，字激貪，其先昌黎人也，昔黃祖誕胤，載表翔龍之符，玄漢開疆，俯枕繞蛇之塞，遂能雄圖倜儻，叱吒而御風雷，英略縱橫，鞭達而臨宇宙，運經百載，時稱八主，或握斗樞而臨禹縣，搖地軸而據天齊，前燕十一代祖，武宣皇帝，公其後也，曾祖紹宗，後魏光祿大夫驃騎大將軍儀同三司并州刺史尚書左樸射，薨贈尚書令，謚曰景惠公，追贈武威郡王，望重五臣，貴逾七佐，謀標玉帳，妙綜金壇，榮據文昌，寄深武庫，屬天厭魏德，運啟齊邦，公寵切宗臣，位高佐命，南摧侯景，北殄爾朱，功著元勳，名編齊史，祖三藏，隋金紫光祿大夫，河內縣開國公，和州刺史，淮南郡守父正則，隋隴州吳山縣令，並榮高紫紱，寵極翠蕤，淮甸振熊軾之榮，隴阪標龜之重，公朝陽表質，太阿凝銳，岐嶷之儀早著，籌策之志逾高，學以潤身，言必合道，文章禮樂，婉而在懷，仁義智信，行之即是，弱冠授左衛翊衛，附學明經，解褐授璧州司倉，成州司戶，既稱清白之規，用標貞正之道，轉授幽州漁陽，亳州仙源二縣令，幽方任俠之士，詩禮是兼，譙邑銷憂之鄉，絃歌自洽，爰加朝散大夫，尋降棣隰二州司馬，屬國慶車疊，榮級頻加，又授太中大夫，公下車蒞職，令問載揚，既標展驥之材，聲毗連率，未展佩龜之寵，位屈專城，豈期釁結殲良，恨深喪逝，以太極元年三月五日遘疾而終，春秋八十有三，夫人隴西李氏，昔季武子之西寢，已附雙魂，長平侯之北陵，更聞同穴，乃以其年十月廿四日庚申，合葬於洛州洛陽縣界北邙山，禮也，長子景，任滄州長蘆縣主簿等，膏腴令族，道義承芳，棣萼連華，芝庭接影，酷深風樹，痛結寒泉，擗厚地以增悲，高天而永慕，所以騰芳厚穸，勒范泉扃，式紀英猷，乃為銘曰，有熊錫胤，翔龍表符，搖蕩六合，併吞四隅，惟祖惟父，乃文乃儒，鐘鼎遞襲，軒冕交趨，惟君載育，珍逾照廡，學綜詞宗，識光簪府，擢纓筮仕，摶風振羽，十部風猷，一同規矩，翔鸞降德，展驥標譽，智測澆訛，材光撫馭，清白遠聞，忠勤遐著，寸晷易往，尺波俄遽，斗蟻宵動，嘶驂曉發，索索松風，蒼蒼隴月，雅範騰美，芳徽難越，一紀泉扃，千秋同穴，延和，
唐故刑府兵曹參軍弘農劉府君墓誌銘並序昔高祖斬蛇，享寧天下，威加海內，載興帝業，郁為盛宗，克隆厥氏，其後遷職，各因所居，公諱崇嗣字崇嗣，弘農華陰人也，曾祖宥，隋儀同三司，杭州刺史，祖懿，朝散大夫合州刺史，父玄裔，唐易州官坐鎮將，偕雄才華職，英名冠代，高門誕慶，累葉榮茂，曾巖沓峻，長河浩瀾，可謂崇潤無際，福流子孫者也，公神局虛明，詞旨溫裕，直而不肆，光而不耀，因心成孝，恃德以仁，在邦必聞，居家則達，解褐金州平利丞也，職佐外藩，苟從雌伏，公家之利，知無不為，立操秉心，禁邪舉正，化不逾幾，人吏肅然，談譽公者，咸不容口，景望公者，殆若有神，尋除相州參軍事，式維雅則，名重參卿，自公若閒，徂私多暇，文酒崇座，賓客填門，道勝冥真，未嘗不移日也，秩替歸陸渾山之別業，老萊奉親就養無匱，享善誰吉，天降以哀，丁家艱，服闋，除荊府兵曹參軍事，操行可模，寡言為范，英華獨立，儼而成威，惟彼蠻荊，奸豪斂手，朝廷仰止，聞而師焉，公太夫人在堂，結晨夕之孝，祿則未逮，王事坐拘，景福無徵，乃寢乃疾，若藥寧效，長桑遂遠，以神龍三年六月十四日，終於荊府官舍，春秋五十有四，惟公平生綜覽先旨，行無苟合，交必達人，不任其憂，不改其樂，白三覆，恐斯言之有玷，青松載援，堅歲寒而不易，始睹其進，未睹其止，嗚呼，馮唐有位，嗟不得昔，管輅負才，惜乎無壽，皇天誰與，哲人其冥，嗚呼哀哉，夫人京兆杜氏，含章貞吉，雅肅閨門，順以承尊，柔以接下，中饋無替，咸盥在儀，德意不違，作配君子，以長壽地三年六月十五日，終於河南縣恭安之里第，以太極元年四月廿二日與公合葬於北邙之原禮也，幽無是啟，白楊可悲，銘曰，振振君子兮道所尊，才為代出兮盛其門，忠孝克著兮質彌敦，禮樂衣冠兮垂後昆，拾青紫兮在目，從王政兮縻祿，信與善兮膺丕福，松有節兮蘭有華，操寒骨兮敷春葩，何天地兮無情，附霜霰兮中零，哲人其萎兮寂冥冥，
大唐處士王君墓誌銘並序君諱天，字文信，太原祁人也，自瑞鳴岐，姬水郁興王之氣，祥鸞表化，重泉融上宰之風，赫弈羽儀，蟬聯組，固可則言矣，考君卿，雄才碩量，博聞強記，詞靈翰，達變通機，屬隋季失金鏡之馭，丘園寢束帛之禮，乃清虛澹泊，含霞月，無道不仕，危邦不居，雖金骨已坦，而芳塵尚遠，公權天地之粹氣，稟辰象之至精，歲始鳩車，則對羝羊之辯，手猶竹馬，方輕猛虎之威，洎夫孝悌基心，仁明毓德，文武其道，溫恭其性，每以為時亨主聖，耕鑿可以當輕肥，適志安排，林園可以縱閒逸，乃絕棄人事，棲遲潭泉，仰周史之育齡，鄙漢臣之傷命，雖張衡作賦，良願逍遙，潘岳裁篇，自甘舂稅，方之於公，蔑如也，嗟乎，星歲無憩運之時，芝木非駐年之術，劍履並喪，人琴俱亡，天不留，此名德，以神龍二年七月廿日終於私第，春秋八十有四，夫人雍氏，郁浦騰姿，巫山誕粹，河陽花白，凝出之新妝，天上星飛，綴承權之媚靨，下酌家人之繇，稽內則之篇，九日則菊銘，三元則春椒獻頌，豈只斷機流訓，還魚作誡而已哉，蘭薰而摧，玉貞則脆，逝水不返，行雲其銷，以太極元年二月廿七日終於私第，春秋八十有八，即以其年三月十五日合葬於洹水之南原，禮也，嗚呼，王子喬之鳧舄，看兩隧，雷孔璋之龍劍，歡同一匣，嗣子惟儉，哀壟路之長夜，痛蒿之不春，冀圖芳於玄石，庶無晦於清塵，乃為銘曰，姬水發源，岐山啟祚，擁據伊洛，笙哥雲路，聖葉仙英，令德斯生，孤體含育，獨運貞明，在晦靡晦，恥齊南郭，無配中行，賞意琴酒，放情巖壑，狎鳥非驚，觀魚自樂，藹藹英族，輝輝麗容，好仇秦晉，君子之從，良宵夢蝶，霽景傾虹，鳳去樓靜，鸞飛鏡空，人代倏遷，霜露俄旋，靈莫驗，瓊草虛傳，形士壤，心識風煙，爰依舊地，更即新天，青盾既引，奠祖方設，山似牛眠，原同伏鱉，壟雲朝暝，松聲暮切，幽石徒刊，清徽永絕，太極元年歲次壬子三月甲申建，
君諱玄道，字道，會稽山陰人，若夫保姓受氏，冠冕代祿，仁賢繼踵，英才嗣生，蓋史傳詳諸，今可得而略也，曾祖朗，揚州大中正，祖緄，臨水縣正，濱淮舊州，俯勞龐統驥，臨水新邑，更見王喬之鳧，父紀，學總儒墨，才兼文史，助撰唐禮，修封禪儀泣，累遷符璽郎，太子洗馬，為子孟所憚，與士衡齊軫，叔孫以海內儒首，而修禮經，司馬以當代文宗，而陳封禪，總斯眾美，畢在英髦，儔之曩賢，無慚前史，君稟山川之秀氣，嗣祖宗之勳業，起家於潛縣尉，南昌小邑，舊尉神仙，東國遺黎，更勞人傑，既而策名隨堞，陳力從官，御眾以寬，齊人以禮，方將優遊台冕，克復箕裘，豈徒光佐絃歌，見稱州縣而已矣，降年不永，以長安四年終於杭州於潛之官第也，粵以太極元年歲次在子三月庚午朔四日癸酉將遷葬於邙山原禮也，青不相，行臨鞏洛之阡，黃絹題文，敬勒佳城之志，其詞曰，我祖肅肅，肇自於姜，靈源遠，茂緒綿長，代司綸紱，家傳棟樑，載生英彥，邦之令望，允文允武，知柔知剛，貞凌竹柏，潤愈璋，屈斯東箭，尉彼南昌，方圖出納，以構其堂，天乎不吊，殲我貞良，人亡德立，神翳名彰，日黯幽壟，風悲白楊，勒銘泉路，萬古無忘，
大唐故朝請郎前行絳州稷山縣丞何府君墓誌銘府君春秋七十有八，以景雲三年十月朔廿四日，亡於隰州隰川縣，以太極元年歲次二月庚子朔十日乙卯，殯於東都北邙也，
唐故正議大夫行太子右贊善大夫判太子率更令上柱國清河崔府君墓誌銘並序公諱孝昌，字慶之，清河東武城人也，其先太岳之胤，昔虞典三禮，以命伯夷，是作秩宗，齊封四履，至於穆陵，乃稱尚父，慶靈自遠，多士斯皇，太守之立言，司空林之清直，代為冠族，天下宗之，曾祖樞，皇朝使持節陝州諸軍事陝州刺史，司農卿，散騎常侍，上大將軍，武城縣開國公，祖義直，皇朝長安縣令，紀越二府長史，使持節陝州諸軍事陝州刺史，武城縣開國公，父知溫，皇朝英府司馬兼尚書右丞，黃門侍郎，同中書門下三品，監修國史，中書令，贈使持節荊州大都督，謚曰良，文毗台明，地列方鎮，具瞻允公才之望，簡久稱賢人之業，保我後，為龍為光，公含辰象之精華，熙愷悌之純嘏，行有枝葉，言成采章，至道擇乎中庸，強學進於明德，目其國士，時議攸推，聞於公卿，聲名籍甚，年甫十三，以門子補修文生，明經上第，解褐洛州參軍轉率更寺丞，太子通事舍人，城門郎，太子舍人，出拜鄭州司馬，入掌儲命，出貳邦紀，馬季以經儒見擢，周景以時選共稱，柬我王繇，德用不擾，俄以清白尤異聞，遷華州長史，神龍初，公兄以葉贊經綸為奸臣所忌，轉徙邊郡，公亦隨泛衢州長史，景雲二歲，徵拜太子右贊善大夫，是時明兩惟初，海內觀德，師友傳道之列，博采端儒，諷議敷善之官，非止恆授，公承禮樂之門，稟肅恭之訓，縱容獻納，宮陛增華，雖孔坦有獨之名，華恆奉更直之詔，殆不過也，謂道輔良，雲何不淑，曾未知命，哲人其萎，春秋三，以景雲二年八月卅日遘疾，終洛州永豐私第，公生知典則，極詣幾深，儉德謙尊，守休否而無咎，居易俟命，左夷險而莫加，道足庇人，位不充量，嗚呼哀哉，即以太極元年歲次壬子二月廿一日葬於洛州城北十二里北邙山平樂鄉之原禮也，式昭遺烈，用紀幽泉，銘曰，唐典有禮，始命伯夷，周專征伐，自我王師，封邑錫氏，耽耽本枝，本枝既碩，君子萬年，乃祖乃父，克文克賢，羽儀弈代，華冕蟬聯，降生夫子，令問不已，弱冠登朝，嘉聲雲起，非禮不動，非義不視，邦國有成，儲華具美，宜其天，用錫眉壽，孰雲與臧，奄歎摧梁，卜日先遠，玄夜何長，命不可贖，人之雲亡，
唐李君夫人裴氏墓誌並序夫人河東聞喜人也，垂棘聯壤，寶氣躬而氛氳，瑞鼎呈河，神光融而煥炳，靈之地，簪紱是烈，邦君冰潔，岳牧慚其桂床，台秩星高，群龍讓其開府，夫人祖昂，父懷，並東序秘寶，南圖羽翮，金碩量，括九製圖，粹德天精，驅八王而取俊，夫人，懷長女也，銀河孕宿，月宇垂精，兌明長女之儀，坤著柔容之德，祗恭傅姆，學禮公宮，專有事於葛蕈，奠無虧於藻，黃鳥鳴於權木，淑譽早聞，綵鳳昌於繇詞，言歸李氏，美其輔佐君子，好同琴瑟，如賓每勖，像服是宜，即盛專堂，猶循女史，諒陶親之樂善，截雲以招賢，偉孟母之慈仁，斷鴛機而誡子，歎夫桑榆未晚，寢疾華屋，親族祈金上之樂，醫仙采玉釜之香，夫人曰，天命有恆，生涯有極，短定分，藥餌何功，景雲二年十月廿九日，終於長安私第，春秋五十有七，咸以為知命，長子之，明經，擢行宜城公主府參軍，柱國，次子浩，季子滔，仙族一門，英雄三虎，花明棣萼，香氣連枝，葉秀荊林，芳滿樹，淳深至孝，參也難階，泣血屠魂，柴也不及，以太極元年正月廿六日，歸殯於洛州邙山平樂鄉之原禮也，白鶴興占，青烏卜地，對長謠之阜，山分種玉之田，開鬱鬱之佳城，辟蒼蒼之拱木，泉台黯黯，嗟不照於青春，蒿里茫茫，空有歌於薤露，恐桑田海變，藪澤山藏，欽陳閫德，用紀貞芳，銘曰，三江太守，八座郎官，星高列宿，隼畫旌干，清通藻鏡，領袖鸞，夫人華宗之族，作邦之媛，障詞高，如賓禮檀，備閫德而潔，循母儀而不倦，華如桃李，志並丹青，躬勤浣濯，禮盛歸寧，君子偕老，玉樹盈庭，苒苒奔晷，滔滔逝水，不昌鳴鳳，翻災斗蟻，敬姜歿焉，孟親喪矣，邙山上，太史河前，塋開白日，樹慘春煙，松門一閉，從此千年，
唐故游騎將軍隰川府左果毅都尉陳君夫人張氏墓誌並序公諱智，字滿，南陽穎川人也，因官於洛，即洛陽人焉，自姚墟錫氏，媯水開宗，五代其昌，儲祉方遠，三君之盛，餘慶載隆，懿德崇班，不可勝述矣，曾祖遊仙，隋朝議郎行隆州司戶參軍事，刀筆之能，允光時選，板圖之寄，流譽來今，祖度，隋朝散大夫鄯州長史，金擅業，捧檄申歡，制錦為工，提油是重，父貴，朝請大夫行夷州民，丹墀列侍，黃綬從班，才膺展驥之榮，遽軫攀轅之慕，君承聚星之茂緒，挺捧日之雄恣，志烈松筠，心鐵石，將弓當友，倚劍為鄰，羈之年，已有請纓之意，紈之歲，早懷吞虜之誠，由是輕性命於鳳毛，重義烈於熊掌，移孝思於忠節，變文德於武功，拜游騎將軍左衛隰川府左果毅都尉，致果一官，祿養之情斯展，決勝千里，辭第之志猶深，誰謂總茲韜略，未畫騏，負此威聲，奄親螻蟻，嗚呼哀哉，以總章二年四月廿七日，終於長安之私第，春秋三十有九，權殯於萬年縣川之鄉禮也，夫人南陽白水郡太君張氏，祖，隋朝散大夫，檢校寧州刺史，父通，唐任宋州寧陵縣令，夫人慶鍾簪組，質表華，用柔靜以日新，履謙沖為歲計，雖魚軒雉服，爰彰郡邑之尊，而浣濯蘩，不改幽閒之業，自鳳桐半悴，龍劍一沉遂悟勞生，精求實相，法蓮不染，慧炬恆融，有冀傳燈，豈期風燭，嗚呼哀哉，以景雲二年五月十日，終於洛陽縣殖業坊之私第，春秋七十有九，以其年十二月廿一日，殯於洛陽縣平陰之鄉，禮也，次子右屯衛翊府左郎將頻光授律，未及凱歸，風樹之感倍深，寒泉之痛逾切，眾子等並允窮孺慕，泣血絕漿，家惜曾參，鄰傷吳起，嗚呼哀哉，乃為銘曰，彼汝穎兮舊鄉，聚多士兮皇皇，因官斯寓兮洛之陽，仁遠俱可兮歸大方，哀哀孝嗣兮龜長，太極，
大唐景雲二年歲次辛亥十一月壬申朔十三日甲申，故彭州長史任城縣開國男贈使持節徐州諸軍事徐州刺史劉公權厝於東都西北河南縣之梓澤鄉北邙山，
唐故孝子朝議郎行大理司直上柱國郭府君墓誌銘並序公諱思訓字逸，太原平陽人也，昔姬文作周，運璣而一宇宙，虢叔命氏，賜介而列山河，郁為國師，燕台竭起，誕降人母，金穴橫開，世緒蟬聯，公侯克復，曾祖興，周上黨郡守，平東將軍，青綬登朝，朱旗絳野，執霜戈而問罪，方薤水而澄心，祖則，隋淮陵郡守，度支郎，銀青光祿大夫，珥金貂而伙奏，鳧舄飛，齊亂繩以臨人，牛刀自解，父敬同，徙居洛陽，今為洛陽人也，幽素舉及第，以孝不仕，武鳥承顏，恥毛生之捧檄，懸雞就養，式茅容之致餐，不屈道而期榮，穆真風而自逸，公乾綱之精，融密泉潔，學以天授，言以行成，襲門緒，解褐睦州建德縣主簿，應吏職清白舉及第，轉滄州樂陵縣丞，南郡地狹，屈仇香而佐時，六安路遙，坐桓譚而不樂，敕除溫王府兵曹參軍事，轉太子典膳監，芙蓉映水，攀柱樹而逢仙，蓮莆牽風，坐搖山而和鼎，應孝悌廉讓舉及第，敕授大理司直，灼方，間孚其正，哀敬折獄，對霜練而論刑，上帝弗蠲，泣丹毫而書罪，彼蒼不吊，殲我良圖，以景雲二年九月十三日寢疾，終於長安醴泉里之私第，公孝友溫恭，文行忠信，哀昊天之罔極，式閭巷以先時，蔭棠棣而聚星，肅閨門之有禮，奄棄於代，與善何徵，辭北寺之榮班，車長謝，望東周之故里，旅櫬空歸，夫人清河張氏，平陽柴氏，並華賁春，輕雲蔽月，結縭作儷，乘旭雁而移天，采是羞，應鵲巢而主饋，昔時南鬥，兩劍分輝，今日西階，雙魂共穴，以景雲二年歲次六亥十二月辛丑朔十五日乙卯，遷合於洛陽北部鄉之原，陪葬先塋之壬地禮也，青烏卜地，白鶴墳，桂酒蘭餚，無復平生之賞，佳城帳，空餘冥漠之悲，嗣子審之，弟雍州武功縣尉思謨，並攀號擗踴，瀝泣摧心，長懷陟岵之哀，永結在原之，民，嗚呼哀哉，乃為銘曰，榮最之緒，累代重昌，其人如玉，邦家有光，道全忠孝，德裕巖廊，士林蕭索，人之雲亡，寒郊慘兮山門險，松扃閉兮宿草荒，
大唐故文林郎田君墓誌銘並序君諱待字詔，雁門人也，孟嘗君以四豪著芳，齊司馬以六戒凝范，家猷祖德，其在茲乎，曾祖成，祖善，或光簪組之延徽，或披煙霞以高蹈，父萬頃，皇朝桂州都督府錄事參軍，游馥蘭室，從班桂林，綱紀六曹，輔佐千里，君材均武庫，榮預文林，悲詎循於享年，痛奄渝於大夜，粵以聖曆元年七月八日，終於嘉慶里私第，春秋五十有九，夫人清河張氏，瞻星啟祚，艷雪華，功容兩齊，言德雙美，盍野之敬，書青間而同烈，荒隴之幽，睽黃壚而共慘，復以景雲二年五月廿八日同終於嘉慶里私第，春秋六十有五，即以其年歲次辛亥十一月壬申朔十一日壬午，同窆於邙山之陽禮也，蒼蒼古樹，杳杳窮泉，賓作鶴兮吊有日，劍從龍兮沉幾年，嗣子品子秀之，集蓼攢慕，餐荼茹酷，思以鞠育之恩，豈辭支體之毀，遂截左耳，當父終之辰，復割右耳，以母喪之日，緬窺泣血，鬻身無以加也，爰憑扣寂而敘銘云，高台忽傾，宜室同塋，悠悠荒隴，隱隱佳城，楊風結愁兮思不極，薤露為哥兮悲遽盈，洛川邙阜紛相望，此地幽埏兮紀令名，
大唐故少府監織染署令太原王府君妻張氏墓誌銘並序夫人諱法，清河人也，因仕居洛陽，曩者嬴氏失御，漢業未昌，留侯授神人之術，匡帝王之道，於是弼成五服，奄有四海，貂蟬黻冕，左右於昭成之間，列爵封侯，聲華於魏晉之日，垂芳不泯，其在茲乎，曾祖，祖愛，父道買，並養浩丘園，棲遲衡泌，負鄉曲之譽，懷澹泊之風，悅禮敦詩，溫恭孝友，夫人體柔成性，含章內融，范有彰，威儀克著，夫其婉慝之美，飾關雎之詩，貞淑之德，穆好仇之禮，自作嬪君子，主饋承家，川組是勤，蘩奠，咸盥持櫛，雞鳴之禮不虧，守度居儀，鵲巢之風彌劭，中年遭府君不造，先世而殂，霜筠有操，水玉涵貞，藐爾諸弧，是為童稚，故能母儀垂裕，寧假擇鄰之規，教子義方，坐得過庭之禮，哀容骨立，幽思孀居，幾傷荼苦之悲，永結柏舟之誓，彼蒼不吊，殲我眉壽，春秋七十有二，景雲二年十月十二日，終於河南縣福善里之私第，嗚呼哀哉，夫人恭儉節用，溫慈惠和，柔寂無喧，令儀有穆，誠可道光彤史，作范公宮，歲月不居，泉秘，嗣子集州參軍思惠，次子上柱國思慎等，思結蓼莪，悲摧欒棘，即以其月廿九日，歸祔於舊塋禮也，同穴之道，豈惟杜氏之，合祔之儀，方得鄒人之禮，恐年代遷革，丘隴平，黃鳥徒悲，青烏無兆，其銘曰，英英洪緒，胤茲淑美，一有令裕，作嬪君子，契祝琴瑟，道光沼，肅肅母儀，明於規理，恂恂婦道，孝有終始，殆悅清風，俄驚逝水，福應冥默，音靈已矣，庶憑銘記，垂之千祀，景雲二年歲次辛亥十月壬寅朔廿九日，
大唐王屋縣丞白知新妻滎陽鄭氏墓誌銘並序夫人諱叔，滎陽開封人也，周宣王弟季封於鄭，生司徒武公，公之裔孫漢大司農曰當時，遙源峻基，弈世丕顯，顯四海著族，於今者，四史詳焉，曾祖筠，唐衛尉卿，眉，邛，綿，梓四州諸軍事四州刺史，祖孝升，桂州始安縣令，父瑞，安南都護府法曹參軍，胡威之嗣胡質，父子俱清，陳之育陳群，祖孫齊美，德門貽祉，載誕柔姿，以蔡琰之年，聞弦知絕，當謝姬之歲，見雪能詠，慧心紈質，洵美且都，年甫初笄，即歸於我，蓋勳靜可法，夫人之德也，矜和而莊，夫人之容也，擇詞而說，夫人之言也，肅於梁盛，夫人之功也，鳳琴同奏，謂偕老於大年，龍匣孤沉，忽傷神於促略，春秋，以大唐景雲二年五月廿九日卒於洛州王屋里，即以其年十月十九日遷窆於洛州河南縣平樂鄉之原禮也，夫人敬恭於位，淑慎其儀，蘩所以展其誠，環所以昭其節，天不與善，遘疾彌留，痛蒼之我欺，當青歲而將落，嗚呼哀哉，乃為銘曰，周季之胤兮武公之孫，弈世載美兮慶流後昆，誕生才淑兮蘭貞玉溫，作配君子兮流芳二門，則閨儀兮道方尊，天之殲我兮復何論，
大唐故游擊將軍上柱國行原州都督府三郊鎮副楊府君墓誌銘並序君諱履庭，字勤，弘農華陰人也，出有周，食采於晉，枝由其茂盛，衣冠以之雜襲，朱輪華轂，既翕赫於西京，重侯累相，亦紛綸於東國，代盛芳烈，君之先焉，祖遠，皇朝殿中省尚捨尚食局直長，涼州姑臧縣令，英姿淑問已標舉乎六局，清風異政，乃流行於百里，父仁智，皇朝安次，定襄，城三縣令，仁擬仲春，化成，步物蒞事，每著芳謠，雖子皋委蟬，仲康翟，何以喻也，君星辰降祉，山河之靈，麟角鳳毛，瑤林瓊樹，少習詩禮，好孫吳，文則六義備能，羽兼妙允，所謂一時英傑，文武不墜者也，日光天驕恃險，投筆從戎，既而旗鼓相當，煙塵向接，君橫戈直進，挺劍先鋒，遂潰賊徒，大將因之克捷，將軍表奏，天子嘉焉，遂特授游擊將軍，上柱國，原州都督府三郊鎮副，功高賞薄，非其好也，然嘗欲以身許國，收功帶林，清浣海之波瀾，掃陰山之氛，稜威朔鎮，勒勳燕然，豈謂與善無從，降年不永，春秋十八，以長壽元年十一月廿日遘疾，歿志幽泉，夫人河東薛氏，家聲，鼎氣氛氳，親之訓，長宣淑媛之節，婦儀母則，冠今絕古，霜露，柳殯郊次，嗣子公孫，早備欒棘之容，每深蓼莪之思，懷鞫育於罔極，哀宅兆之，以景雲二年十月八日合葬於溫之平原禮也，痛夫玄扉一，方遠，徒泣柏而靡逮，願負米而何階，嗚呼哀哉，乃為銘曰，，食采晉焉，伯僑之後，諜可傳，弈葉英偉，代不乏賢，誕，，汪洋遠度，慷慨宏謀，既通經史，亦善孫吳，投，，此戎職，功名是圖，命奇紫塞，志歿黃壚，氛，，君子，琴瑟友之，如何令德，嘗不遺，延平，，子，欒欒刺容，昊天罔極，叫地無從，卜其，，，靡松，勒銘幽壤，紀此芳蹤，
大唐故雍王贈章懷太子墓誌銘太常卿兼左衛率岐王範書太子諱賢字仁，隴西狄道人也，太宗文武聖皇帝之孫，高宗天皇大帝之第二子，今皇上之兄也，立業補天之業，濟代光宅之或，煥圖史而昭然，仰化成而可見，諛聞短識，不足以談天，太子降宸極之精靈，含淳和之粹氣，克岐克嶷，始於匍匐之年，惟聰惟明，表自覃︳之歲，孝友之性，因心以載揚，仁愛之德，自誠而克著，以永徽六年，制封潞王，明慶元年，加雍州牧，龍朔元年，徙封沛王，雍州牧如故，麟德二年，加右衛大將軍，咸亨二年，徙封雍王，余如故，別食實封一千戶，若華分秀，延十景之輝，桐葉分，派五璜之潤，加以韶音勝氣，逸裁英規，萬頃汪汪，包叔度之宏量，千尋落落，凜和峰之高風，屬笙歌上賓，震宮虛位，於是當明兩之寄，膺主鬯之尊，上元二年，高宗臨軒，冊命為皇太子，馳道肅恭，萬國之貞斯在，宮闈視膳，王朝之禮不虧，豈謂禍構江充，釁生伊戾，愍懷貽謗，竟不自明，申生遇讒，寧期取雪，以永淳二年奉敕徙於巴州安置，土船余俗，遙然巴宕之鄉，竹節遺黎，矣蠻之戍，賈生賦伏，雖坦壞於化物，孝章愁疾，竟延悲於促齡，以文明元年二月廿七日終於巴州之公館，春秋卅有一，垂拱元年四月廿二日，皇太后使司膳卿李知十持節冊命，追封為雍王，神龍元年，寶厝中興，宸居反正，恩制追贈司徒，令胤子守禮往巴州迎柩還京，仍許陪葬乾陵柏城之內，自京給鼓吹儀仗送至墓所，景雲二年四月十九日，又奉敕追贈冊命為章懷太子，重海之潤，更流於夜台，繼明之暉，復明於泉戶，妃清河房氏，皇朝左領軍大將軍衛尉卿贈兵部尚書仁裕之孫，銀青光祿大夫，宋州刺史贈左金吾衛大將軍先忠之女也，公侯將相之門，鐘鼎旗裳之盛，或象河疏秩，望隆於樞斗，或銜珠表貴，寄重於兵鋒，妃稟柔明之姿，包和淑之性，十年不出，四德允修，而黃鳥于飛，振喈喈之響，翠葛爰茂，盛，萋萋之容，桃當納吉之期，梅屬系纓之歲，以上元年中，制命為雍王妃，三星在戶，芳春仲月之辰，百兩遵途，雙鳳和鳴之兆，是是左辟，敬行於舅姑，肅肅霄征，惠流於閨閫，而天未悔禍，朝哭纏哀，訓棘心而擇鄰，采藻而恭事，以景雲二年龍集荒落六月十六日遘疾，薨於京興化里之私第，春秋五十有四，即以其年十月壬寅朔十九日庚申，窆於太子之舊塋，禮也，嗣子光祿卿王守禮，履霜露而攀案樹，擗厚地而訴高天，紀遺烈於貞琬，希相質於幽埏，嗚呼哀哉，式為銘曰，昭哉靈命，赫矣皇唐，玄錫瑞，綠錯開祥，荷茲百祿，君臨萬方，本枝繁茂，室家君王，川瀆效靈，挺生英睿，白茅胙土，黃離以繼，忽遘讒言，奄移遐裔，座伏來止，隙駒行逝，宸居反正，在物威亨，恩隆棣華，澤被維城，儲貳貽贈，泉路增榮，魂歸舊宇，櫬卜新塋，南望神京，西瞻畢陌，瑞雲浮紫，祥姻凝白，霧慘松埏，燈淪幽穸，俾英聲與茂范，長不朽於金石，銀青光祿大夫王師上柱國固安縣開國男廬粲撰，
大唐故大陰監丞宗達墓誌之名並序源夫鴻緒輿，流昌源於鄧邑，仙宗落，疏遠繫於瑤台，枝將桂魄齊高，寶葉與扶桑並遠，若乃功高輔，道濟鹽海，公姓宗諱達，字普，其先南陽人，後因輔職東都，今為王屋人也，高祖舉，唐隴十三監監，祖貴，棲遁不仕，維公星辰誕粹，降靈，鳳翮不，駒之鱗骼懸別，嗚呼，不謂積善無徵，形隨逝水，魂莫驗，蒿里騰蹤，唯夫人扶風馬氏，道著母儀，德苞女史，穆仙容於桂閫，韞令節於闌閨，椒花之諷頌聿興，桃夭之哥詠斯美，以景龍元年七月八日，終於私第，長子思忠等，忠孝忠誠，愛敬兼備，每思風樹之憾，恆垂泣血之鄉，宅兆開塋，群烏集塊，以景雲二年歲次辛亥七月甲戍十七日，遷葬於東都北邙山之禮也，白楊旌魂，車徒翕習，軒蓋繽紛，其銘曰，麗藻炎天，英詞擲地，毓彼神彩，膺斯人瑞，先參百辟，後毗千里，操等松筠，鑒逾水鏡，催年，波，泉，久，
大唐故右金吾衛中郎將裴府君墓誌銘並序敘目士有忠於王室，赴於國難，或招非命，豈獨古之君子焉，君諱昭，字待賓，河東郡人也，曾祖詢，金紫光祿大夫，左衛大將軍，絳郡公，祖世恩，淄州司馬，父玄覽，殿中尚乘直長，勳官則按彼柳營，光茲茅土，中外則下求人瘼，上奉帝輿，君即直長府君之元子，克岐自幼，含章有成，居宗黨而孝聞，在紳而譽重，以為士之生也，射天地之四方，師之貞也，敘風雲於八卦，乃慷慨良史，有安邊之志焉，萬歲通天二年秋，斬啜等隱營府，及於幽州，朝廷有旰食之憂，郡縣起宵烽之警，君於是役，謀策實居多，獨全薊草之城，遠廊扶桑之，授游擊將軍左衛長上，尚永年縣主，魚龍結陣，峻績凝於史官，烏鵲填橋，龍章連於天媛，遂遷絳州長平府果毅，仍留長上，押東宮問安門，蒲州青原府折衝，夏州長史，君之遙攝，人皆俾，又累授左金吾衛郎將押北門，特參緹騎，夙奉鉤陳，孝和皇帝之在儲宮，及登宸極，每至搖山侍燕，別館宣游，控弦必中於輕飛，賜帛以觀其瞻謝，屬唐隆之際，韋氏勃逆，鐵石無撓，誤從伏劍之悲，日月重縣，朝嘉結纓之節，景雲二年八月十八日，遷窆北邙川原，禮也，夫人永年縣主武氏，嗚呼，天以不盡其年，國以知其無罪，粵行路而興歎，況伉儷之情者乎，孤幼以長成，此期猶遠，庶煢居之未謝，且用安神，賢哉送往之意也，君之聖善則余之姑，何期遂操此銘心之痛曰，北渚聯，東汾鼎川，如賓有敬，惟帝稱賢，道消運往，身歿名全，如何戚里之歡謝，今赴邙山而愴然，
亡宮墓誌銘並序亡宮者，不知何許人也，往以才行，召入後宮，肅奉椒塗，亟淹葭律，夫其柔閒婉順，早茂於閨閫，恭慎劬勞，累彰於軒掖，典絲之任，掌笄屢之儀，率由舊章，無替厥職，稍加內官，秩至七品，享年六十，以景雲二年春遘疾而終，即以其年歲次丁未四月景子朔九日甲申，遷葬於邙山，禮也，刊石表懿，乃述銘云，彼美淑姬，郁為女師，婉慝柔德，召居傅職，出言有章，其儀不忒，藏舟易遠，逝川難息，蒿里歸魂，華凋色，懼陵谷之遷貿，寄芳聲於鐫勒，
唐故洛州河南縣人張冬至，上柱國，南陽人也，故妻氏以咸亨二年七月廿日終於陶化之里，即以景雲二年歲次辛亥五月景午朔四日己酉，合葬於河南縣平樂鄉界楊寶村東一百步內北芒山平原，禮也，故張府君故妻趙氏夫人墓誌銘記，
大唐故左屯衛將軍廬府君墓誌銘並序君諱玢，字子玉，同州府君之次子也，自先君尚父，逮漢侍中，迄於周唐，克濟明德，代碑國籍，備其詳矣，君夙負令圖，幼秉持操，風力聳邁，具宏傑，為文獵於百氏，學劍推其萬人，上元中，敬皇上仙，以門選為挽郎，復土之後，授相州參軍，未幾，敕授涼州都督府兵曹參軍事，轉幽州都督府功曹參軍，懷州司兵參軍，黽免從事，咸著聲術，從容下寮，未展名器，閻知微之役也，君奉使北庭，尋而天驕作梗，節毛既盡，漢禮仍全，空拳屢張，胡山日遠，君以家國之義，志期死節，遂中夜徒行，潰圍而遁，追者百數，馬步相資，皆手搏力制，莫不退衄，於是晝視山川，意國朝於鳥路，夜瞻星象，辯烽候於人煙，義感幽都，誠貫白日，歸朝覆命，天子嘉焉，廷拜朝散大夫行通事舍人，君風儀偉秀，詞令清辯，出內絲綸，抑揚軒禁，金聲玉振，時論榮之，遷尚捨奉御，左衛郎將，文武所歸，爪牙是寄，未幾出為州刺史，時舊郊，回中古郡，北通河塞，戎馬歲殷，南接都畿，徵稅日給，俗有贏鋤之弊，人多挽粟之勤，君猛以濟寬，信而導德，褒多益寡，恤隱固存，期而有成，遂臻恥格，朝論休之，徵拜右衛副率，遷右衛中郎將，春闈選賢，且寄心膂，尋除右監門衛將軍，恆農近關，舊稱難理，以君素有威重，遂拜虢州刺史，下車肅然，不嚴而理，歲課稱最，用優品秩，加銀青光祿大夫，累遷貝州刺史，絳州刺史，政不移前，恆為計首，又徵拜左驍衛將軍，俄除并州大都督府長史，未及祗命，以居守之重，拜左屯衛將軍，東都留守，兼判左衛及太常卿事，君任總韜鈐，寄深中外，威名日著，令問惟休，方將舟戢巨川，粉澤玄化，享年不永，春秋五十有四，景雲元年十一月九日遘疾，終於東都官舍，嗚呼哀哉，惟君素風英邁，偉略標舉，涉獵群言，優遊眾藝，守清白之操，秉謙和之德，故出入京輦，累歷都畿，時惟干城，實作邦翰，非令問端懿，孰能臻茲，雄轡未申，殲良奄及，德運促，疇不痛而，粵以明年四月歸葬於洛陽河陰之舊塋禮也，洛京南望，城池滿目，琴觴尚在，無復青春之遊，容衛空還，獨悲玄夜之久，有子金質等，祗循訓誡，泣血終天，懼遷陵谷，將墜風範，遂Γ述舊行，其詞曰，於穆我祖，平水土，洎乎太公，泱泱齊風，重聖疊懿，代濟其功，降及有漢，克生侍中，不隕厥美，聯華圖史，黃門邁德，文為代軌，率更載光，功宣有唐，肅機踵武，終然允臧，於惟我君，躬荷先德，孝友溫敏，謙恭仁側，允文允武，有典有則，徽猷孔嘉，其儀不忒，徽猷伊何，績宣數郡，其儀伊何，軒墀淑問，邦有遺愛，人稟余訓，如何彼蒼，促我長運，邙山何有，青青舊塋，薤挽哀送，鬱鬱佳城，琴杯不享，原野無聲，空餘貞石，長鐫令名，景雲二年歲次辛亥四月景子朔九日甲申，
唐故沈夫人墓誌銘並序左拾遺孫處玄撰夫人諱，字，吳興人也，自平輿列國，遠光族姓，述善建侯，遙芬代業，崇基茂緒，世載其芳，曾祖君嚴，陳黃門郎，太子中庶子，秘書監，楊州大中正，金紫光祿大夫贈太常卿謚安子，祖繕，陳中書郎駙馬都尉，乒壇明員外散騎侍郎，朝散大夫，仁州司馬，考弘祚，海州司倉參軍事，並家聲祖業，史諜詳焉，夫人幼而聰華，長而明淑，仁孝天發，詩禮生知，年甫初笄，作嬪君子，六行俱備，四德聿，俄喪所天，不終偕老，松柏保性，芝蘭有芬，哀纏晝哭，悲感行路，撫孤貽訓，母德載光，方期流慶萬鐘，而乃奄成千古，以景雲元年十二月十七日，終於孝業里第，春秋八十有六，即以二年歲次辛亥三月午朔七日壬子，遷葬於邙山之陽禮也，嗣子祖堯，祖武等，劬勞在念，號扣難追，想風樹而纏哀，俯寒泉而結欷，恐陵谷遷貿，徽章歇滅，式刊貞石，乃作銘云，積善餘慶，誕明淑子，宛彼幽閒，結芳族兮，閨儀閫訓，表邕穆兮，樹德懷賢，扇芬馥兮，溘成千古，宅兆卜兮，萬代，聲塵郁兮，
大唐故朝散大夫護軍行黃州司馬陸府君墓誌銘朝議郎行右拾遺靳翰撰君諱元感，字達禮，吳郡吳人也，昔者舜銅堯歷，協帝初以辟門，田育姜姓，賓王終而國，其後俾侯於陸，開錫氏之源，作相於吳，纂承家之秘，元德之緒，莫京於代，曾祖慶，梁宮至婁令，入陳三辟通直散騎侍郎，皆不就，祖士季，陳桂陽王府左常侍，隋越王府記室，皇朝太學博士宏文館學士，父謀道，皇朝周王府文學詳正學士，並茂稱奕代，餘慶資身，擢慧葉而增芳，飛靈波而益，去官辭辟，語默稱賢，函席曳裾，文儒繼美，君生而敏慧，長而溫良，識清朗而惟深，體矜重而不野，宗族愛而加敬，鄉黨狎而愈恭，始以資宿衛，解褐韓王府參軍事，以丁憂去職，服闋，值國討狄，軍出定襄，基幕擇材，君為從事，文武吉甫，斯人之謂歟，尋為婺州龍邱丞，贊貳有能，風俗時變，遷睦州建德，和州歷陽二縣令，育人去殺，訓物齊禮，子游絃歌，武城歎其焉用，仲康鳥獸，中牟稱其胥及，尋加朝散大夫除黃州司馬，到官未幾，以神龍三年七月二十日遘疾而卒，春秋七十有五，天不與善，神龍福謙，不其悲哉，粵景雲二年三月初一日葬於昆山，禮也，初，文學府君以善政固漢書，敕授舒王侍讀，君少傳其學，老而無倦此，易所謂父之蠱，詩所謂聿修厥德者也，嗣子南金等，哀號罔極，孝思率至，卜兆是營，封樹特永，憂陵谷之變，詞頌休，銘曰，簫韶儀鳳，觀國賓王，我祚光兮，東有齊土，南入吳鄉，我族昌兮，自君嗣業，履素含章，我譽臧兮，內游藩邸，外掃戎場，我才揚兮，為丞與令，化洽三方，我人康兮，天子命我，我朱孔陽，佐乎兮，美志未極，盛圖雲亡，訴穹蒼兮，碩德休問，地久天長，永無疆兮，
大唐故殿中省尚乘局直長清河張君墓誌銘並序處士汝南陳貞節文景雲二年，歲泊辛亥，月旅庚寅，廿四日，朝議郎，行殿中省尚乘局直長張公卒，嗚呼，君諱游恪，字，清河郡人也，軒轅峻系，嶷若喬山，弧矢靈源，浩如溟海，佐韓事漢者，多衣冠禮東焉，曾祖暉，隋蘇州嘉興縣令，才非百里，量溢三公，社稷之器也，祖德寬，唐左衛中郎將，氣持萬夫，勤宣八次，爪牙之雄也，父定斌，唐左金吾衛大將軍，檢校營州都督，清河縣開國公，食邑三千戶，書社優賢，連率光用，又錫以封邑，俾其不家食焉，公百汰精金，十德良玉，解褐主西園之印，調任掌東朝之旅，飛華振藹，聲采允穆，屬朝宗卜洛，展禮嵩丘，職替六龍，馳參八駿，除右率府長史，主上以公門逢初九，身會通三，宜出入玉墀，典司金，除殿中省尚乘直長，別敕檢校仗內閒廄使，為親信之臣也，文昌上將，已動星辰，武庫中權，未資軍國，奄然長往，嗚呼哀哉，時年九，以大唐景雲二年歲次辛亥二月景子朔十五日庚寅葬於邙山，禮也，嗣子繹，昊天網極，哀疚充窮，恐世業罔傳，乃刊石紀德，銘曰，黃帝由來白日仙兮，子房復與赤松遷兮，後裔承慶多明賢兮，迨茲利器有貞堅兮，才高位下命不延兮，孝思泣血號蒼天兮，封樹一存千萬年兮，
維大唐景雲二年歲次辛亥二月景子十九日甲午，朝議郎行左監門衛兵曹參軍姬晏妻閻春秋有一，遘疾終於毓財坊第，嗚呼，作嬪余室廿五載，窈窕令淑，工容克修，上下無爽，中外咸穆，皇天不輔，膏育莫救，哀哉，始欣誕育，遽迫沉淪，月掩中夜，花凋上春，埋魂蒿里，委骨松，小男襁褓，孤女誰親，對斯泣血，知獨傷神，千秋萬歲，貞石非塵，權瘞東洛，終入西秦，銘曰，
大唐故吳王府騎曹參軍張君墓誌銘並序君諱信，清河郡人也，承軒皇之聖系，弧矢既作，因命氏焉，流有派於遐祀，導鴻瀾於上葉，靈源茂緒，久而逾劭，至乃司空博物，飛聲晉朝，平子渾天，馳芳漢日，風華不墜，代有其人，祖元朔，隋荊州大都督府長史，父武，隋上騎都尉集州司戶參軍，並玉瀾珠明，鳳毛鴻翼，多聞積學，同卻桂之一枝，廣度長材，類和松之千丈，故化浹邦宇，道敷列郡，君門傳懿業，道成良冶，聳孤峰於萬仞，曜龍章而五色，起家任吳王府騎曹參軍，侍飛蓋於西園，奉曳裾於東，譽隆望府，聲重當時，以儀鳳三年五月廿日終於河南縣之私第，春秋六十三歲，君雅道高邈，人倫之表，痛驚波之易逝，悲閱水之難留，遽纏蒿里之悲，俄軫薤歌之痛，夫人太原王氏，母儀令淑，婦德貞明，作配君子，蘭芬桂馥，以景雲元年十月一日終於私第，以景雲二年二月十五日合葬於北邙山之禮也，嗣子道成，行實等，號蒼而靡及，悲大夜以崩心，紀盛范於泉扃，冀聲列其無朽，乃為銘曰，軒後之胤，威弧命氏，錫土稱族，流裔遐祀，我有明德，克嗣前祉，簪裾代襲，蘭芬未已，生涯遽迫，樂謝悲來，隴寒煙晦，樹古風哀，寂寂神道，冥冥夜台，一朝永訣，萬古悠哉，
唐故朝議郎行雍州長安縣丞上柱國蕭府君墓誌銘並序中大夫行薛王友顏惟貞撰君諱思亮，字孔明，蘭陵人也，公侯慶緒，鐘鼎華宗，遠則文終翼漢，功侔於二八，近則武皇祚梁，業光乎三五，英賢繼踵，簪紱駢輝，詳乎史諜，可略言矣，曾祖翹，梁貞毅將軍，郢州刺史，親興侯，祖季符，皇朝尚食奉御，員外散騎常侍，贈不祿卿，洪鄂等八州諸軍事，洪州刺史，武昌縣開國公，並才兼文武，秩榮中外，郢中歌雪，畫隼翻，騎省連雲，豐貂曜冕，像河咨岳，禮備於飾終，列爵疏封，寵隆於利建，父溫恭，修文館學生，渝州司功參軍事，譽光黌序，位屈巴賓，未騁高衢，先摧逸足，君資靈上善，稟粹中和，言為士則，行成物范，張華雅思，奇藻於鷦鷯，終軍洽聞，標敏識於鼠廷鼠，好學不倦，綜涉群言，手自繕寫，盈於簡素，解褐補益州金堂縣尉，歷雍州同官縣尉武功主簿乾封縣尉長安主簿，歲滿為丞，再歷畿甸，三遷京邑，職事填委，剖之如決流，爭論紛，鑒之若懸鏡，嗟呼，道長運促，時亨命屯，未施構廈之材，俄軫奠楹之夢，以景雲二年歲次丁亥正月卅日終於京崇化里第，春秋六十有七，嗚呼哀哉，即以其年二月景子朔十五日庚寅，遷窆於神和原，禮也，夫人譙郡熊氏，故左金吾將軍元逸之女，柔婉成性，言容具美，以景龍二年九月十三日寢疾而終，嗚呼哀哉，龍門之桐，始半是半死，襄城之劍，竟先沉而後沉，同穴有歸，雙魂是祔，嗣子逖，孔門之鯉，幼即聞詩，楊氏之烏，童而擬易，未極庭闈之養，遽纏屺岵之悲，擗厚地而崩心，訴高穹而泣血，期我以先執，旗我以斯文，僕也不才，義深寮舊，追感平昔，承瞼無從，敬述芳猷，志於幽隧，銘曰，玄鳥降祥，克生於商，枝分葉散，源流長，載誕明哲，如如璋，夷險其貌，寵辱齊忘，文含綺績，學富縑緗，來卑位，其道彌光，孰雲與善，奄歎殲良，馬鬣開隧，龜謀允臧，松門蒿里兮斂雙魂於此地，春蘭秋菊兮歷萬古而逾芳，
大唐故中散大夫守荊州大都督府司馬上柱國南陽鄧府君墓誌銘並序王紹望撰詩雲彼蒼者天，殲我良人，如何贖兮，人百其身，嗚呼哀哉，公諱森，字茂林，南陽新野人也，其先帝嚳之後，自離封商野，湯有殷國，因封命族，代為著姓，，爾其發源纂胄，開國承家，西漢功臣，銅山擅龍，南陽輔聖，高密稱侯，而鐘鼎聯輝，簪裾累業，蓋景諸圖，固可略而言焉，曾祖秉，後魏起居郎，後周贈齊，袞，殷三州刺史，陳倉縣開國侯，祖羅，後周使持節儀同，大將軍，開國侯，隋授大都督，開府儀同三司，左領軍衛驃騎將軍，父行儼，皇朝應舉擢第，蒙授松州嘉城縣令，原州都督府倉曹參軍事，密州諸城，蘄州永寧二縣令，並風格標遠，氣調疏豁，括地蕩雲之水，未比其源，干天華蓋之峰，豈階其峻，慎終追遠，百城與四履齊榮，累行疇庸，驃騎共龍驤分貴，公氣稟山嶽，精含箕昂，倚太清而養風雷，臨禹縣而光變象，英華外發，和順內融，閃閃電飛，軒軒霞起，較略文史，從橫談論，孝以一卷，志有重於君親，老子二篇，心不忘於道德，而神劍雖隱，紫氣恆存，寶鼎尚沉，黃雲，落落懷丈夫之節，謇謇有王臣之量，總章二年，任國子監學生，天授二年，應舉第，觀光入辟，先飛隱士之星，射策登科，遽擢太常之第，蒙授右台監察御史裏行，萬歲通天二年，改授左台監察御史，聖曆二年，改授殿中侍御史，君無虛授，臣不易知，既高避馬之威，屢止淒烏之府，貴戚斂手，權臣側目，久視元年，除許州襄城縣令，長安三年，除洛州河陽縣令，其年一月，除左台侍御史，襄城舊野，河陽巨鎮，王喬向葉，且控飛鳧，潘岳題詩，還凝吐鳳，同子游之為宰，坐奏絃歌，等鮑宣之司憲，更搖簪筆，尋除兵部員外郎，又除吏部員外郎，改授同州長史，神龍三年，除駕部郎中，才解繡衣，復居錦帳，五草，方越建禮之門，二女持香，遂入神仙之府，黃童入選，行聞江夏之謠，王祥出佐，坐聽海沂之曲，景龍四年三月，除使持節楚州諸軍事守楚州刺史，其年八月十二日除荊州大都督府司馬，楚州左控臨淮，傍臨漲海，等汝南之心腹，方河東之股肱，爰輟敷奏之能，遽委循良之化，宋均之武，雖已渡河，盧耽之鶴，未能翔漢，沛郡急王良之瘵，弘農沉景丹之魄，卜年不永，掩歸長夜，春秋六十有六，以其年九月廿一日薨於公館，行路增感，朝廷沮色，長安傳哭，恩禮盛於西京，襄陽墮淚，哀慟喧於南峴，嗟乎，天乎不輔，方深伯道之悲，宗子無人，遂起劉陶之恨，粵以景雲二年二月七日葬於洛陽城北河南北山，禮也，命子延業，號天靡訴，叩地無追，煢煢寡妻，但見崩城之泣，哀哀嗣子，還聞陟岵之聲，將恐海變桑出，天回杵倚，季孫成寢，或值於杜君，漢後築宮，時當於樗里，敢因豐石，敬題清紀，其詞曰，惟嚳曰帝，惟殷曰湯，綿綿瓜瓞，郁彼南陽，祖德無替，孫謀克昌，蟬聯紱冕，磊落銀黃，於赫君子，猗歟令族，毛刷鳳凰，志高鴻鵠，鯤移漲海，鸚出幽谷，松柏其志，芝蘭其屋，懍懍霜威，持書繡衣，峨峨嶽立，起草仙闈，位列章綬，聲芳海沂，還來錦帳，台閣生輝，唯茲強楚，實謂雄鎮，袁扇才揚，張謠遽振，教人以德，道俗以信，委哲方嗟，膏育有疹，勞生運促，休死期長，王矩為尹，蘇詔作郎，悲羊改字，思邵歌棠，故劍仍在，殘書已藏，古往今來，終歸夜台，埏深地遠，櫬掩車回，露草恆泣，風楊自哀，唯余胤子，臨壙崩摧，景雲二年歲次辛亥二月景子朔七日壬午，
大唐故萬泉縣主薛氏墓誌戒並序太中大夫守兵部侍郎修文館學士盧藏用撰縣主姓薛氏，河東汾陰人，鎮國太平長公主之第二女也，水朝宗，會諸侯而為長，穆陵居相，致群客而稱賢，故其禮樂常，鐘鼎玉帛，聯華疊懿，輝鑠圖史，曾祖懷昱，司衛卿，絳，衛二州刺史，河東侯，敏識端雅，素風簡曠，人望國，載在縑竹，祖，尚城陽公主，駙馬都尉，奉宸將軍，神宇恢傑，高標朗秀，達學成務，通才應物，父紹，駙馬都尉，散騎常侍，右武衛將軍，平陽縣開國子，玉潤金清，凝脂點漆，識明政要，理洞玄微，縣主稟淑真之靈，資環寶之粹，生而凝貴，幼則柔嘉，騫鴻龍之閒婉，穆芝蕙之貞秀，翠帷珠綴，彩麗韜華，蘭膏鉛澤，珍芳褫妙，色受神會，惠問發於初孩，目領心傳，聰識揚於將，頌椒狀柳之敏，遇律斯融，彈絲捻之妍，旋宮莫滯，年十一，有行於豆盧氏，環有節，有文，巾櫛不俞，盥不懈，貴而逮下，攀木以自持，和以秉柔，詠要草而為誡，至於碧樓初藹，銀庭始徹，妙唱徐吟，駐遲光於綺榭，商弦暫拊，弄清月於華軒，則雅而不流，靖以知禁，加以節勵清玉，志邈高雲，思入纖微，藝兼妙巧，裁紅翦翠，曄若春林，縟黛攢朱，粲成赤錦，故振振公族，咸貴慕焉，則天皇后嘉其嬪則，錫以崇號，封萬泉縣主，孝和皇帝中興之後，加食實封三百戶，豆盧君作藩近甸，縣主義在從人，方將和鳴椅梧，靖友琴瑟，苕英早落，碧樹先秋，年廿四，景雲元年八月廿一日，遘疾終於延州官舍，嗚呼哀哉，瑤華瓊敷，絕代獨立，魚軒鳳吹，希寶群資，而方春霜，光陰不借，詩人所以哀窈窕，思賢才，楚老泣其蘭芳，阮公慟其鄰子，將有以也，長公主鍾情淑惠，慟結音，感千秋於七旬，傷百齡於一別，心搖隴樹，靡日不思，望絕夭桃，中年永隔，是淒行路，矧在慈親，以其年十一月廿五日，歸葬於咸陽縣洪度川之禮也，乃纘述賢懿，旌紀遺芳，彤有煒，玄石無忘，其詞曰，邑邑鳴鳳翔高椅，婉婉游龍曜天池，貞姿彩章代莫擬，明心閒態從所宜，開緘發笥裁靡妙，彈商激徵吹參差，珠帷寶帳坐生孽，春霜夏雪銷桂枝，華灼灼鍾貴念，棘心夭夭傷永離，玉顏秀色翳泉壤，遺芳余懿旌在斯，壯武將軍行左千牛中郎上護軍豆盧欣期書，
大唐少府監中尚丞李府君故趙夫人墓誌銘並序夫人諱秀，字順，河東人也，曾祖忠，隋同州陽縣令，祖客，皇朝絳州曲沃縣令，並一同望職，四人高譽，父林，宋州襄邑縣丞，懷廊廟之器，贊銅墨之美，夫人幼挺柔順，長聞孝敬，內外寶重，子侄珠貴，年居桃李，隨婿祿仕，居於洛陽，因遘疾終於德懋里之私第，春秋卅四，以大唐景雲元年十一月十九日殯於邙山之南平原禮也，嗣子說，甫冠髫年，婿表恨琴瑟失和，瞻孤稚增痛，恐陵谷遷徙，勒金為記，銘曰，琴瑟兮韻絕，星月兮精散，松柏兮煙凝，荒隴兮霧亂，千秋萬歲，思永歎，
大唐故左金吾衛大將軍廣益二州大都督上柱國成王墓誌銘並序王諱千里，字仁，隴西成紀人也，神堯皇帝之曾孫，高宗天皇之猶子，實長吳嗣，別封鬱林，爾乃導靈源於聖仙，格神功於天地，彤弓旅矢，受言藏之，青社白茅，寵章紛若，固已圖分石室，事郁金板矣，王總氣沖和，資靈峻極，黼黻言行，鸞龍符彩，年在總角，職委荒隅，亟環星紀，載康夷落，終能禮蟠於地，聲聞於天，中朝嘉焉，徵為岳州別駕，伯輿應海岱之召，子春受荊河之辟，昔唯人表，今特宗英，黑幘既臨，彤無協，俄而高宗宴駕，太后循機，天子居房陵之宮，奸臣縱昆山之火，王隱若敵國，慮深屬垣，畏塗叱馭，焦原跟趾，懷社稷之長策，挫風雲之逸氣，通變不羈，輪轅適用，乃授使持節襄，廬二州諸軍事二州刺史，沉碑著績，捧檄徵才，漢池凝化，江潯偃德，累遷許，衛二州刺史，入夷儀而按部，臨浚水而憑軾，韓崇之緝化，衛文之和人，不之能尚，初，孝和之在桐宮也且廿年，鼎命將遷者數矣，王稍見親近，永懷興復，獻納之際，懇至尤深，丕業之未淪，王是賴，終能協謀宰輔，升聞禁掖，開鶴鑰之嚴扃，展龍樓之舊禮，鬼神動植，於是獲安，改牧蒲阪，用加恆授，長安晚歲，孽豎弄權，陰興纂奪之心，將肆虔劉之虐，王傳會平勃，竟興明命，聖期千載，功業一匡，大建土宇，為唐室輔，允膺典冊，光啟於成，仍授左金吾衛大將軍，兼廣，益二州大都督兼五府大使，上柱國，王如故，若乃金吾戒道，玉節臨藩，灑時雨於西蜀，播仁風於南海，統兼要害，秋冠戎竟，夤亮一人，聲人結萬里，嗚呼，履霜有漸，赴火不息，漢戚崇奢，曲陽增怒，晉人言反，庾氏猶存，武三思因後族之親，叨天人之位，罪浮於梁冀，謀深於霍禹，忠良鈐口，道路以目，王志協青宮，精貫白日，慮彼鴆毒，斬茲梟鏡，而蕭牆伺隙，椒掖回天，翻聞戾園之禍，更甚長沙之酷，神龍四年七月五日遇害，春秋六十有二，嗚呼哀哉，唯王位兼文武，器隆棟，鵬激談津，猿吟射圃，駕駟馬而激藻，入三雍而獻樂，全於危疑之際，非為身也，赴於宗稷之急，由安上也，存非苟合，故昌運以之興，勇非虛殉，故逆節由其沮，允所謂立功立事，遠而不朽者歟，皇上入纂絕業，芟夷丑正，體國經野，庸勳昨親，制復舊班，用加新寵，仍使膳部郎中李敏監護喪事，榮哀所加，幽明知感，以大唐景雲元年歲次庚戍十月戊申廿五日壬寅，葬於京兆郡之銅人原，禮也，孫，業緒文昭，慕深王父，易苴經於錦帶，備芻靈於黼，淒淒薤露，先掩潤於朝曦，無無荼原，永埋芬於厚穸，旌節仍舊，忠貞不泯，俾甄實錄，用紀泉庭，銘曰，赫赫宗涼，巍巍巨唐，資英誕秀，燭代輝梁，像賢吳國，鎮俗蠻方，別乘伊賴，分符允臧，夷庚復辟，司隸歸章，寄深中尉，錫重南陽，後戚方侈，天衢未康，權傾呂祿，勢溢梁商，誓旅誅逆，提戈耀芒，白沙流釁，青紙貽殃，帝猷玄感，寶歷重光，棣萼增，芝泥孝祥，寵優麟，禮備龍荒，遂接銀海，川臨玉潢，銘聞見日，氣靜冤霜，未集玄燕，先悲白楊，圖芳琬琰，以助旗常，
大唐朝議地吉州盧陵縣令上柱國李府君墓誌銘並序蓋聞大帝降而圖書臻，良臣兆而股肱立，用使鳳翔龍躍，有垂衣端拱之尊，電發星臨，有服冕乘軒之貴，詳諸簡冊，抑可言焉，公諱智，字堪仁，定州唐縣人也，指樹為宗，真氣由其不泯，登龍構族，高門於是洞開，曾祖護，祖路，父道，田宅若堵，攸傳累代之芳，劍履交音，早襲承家之寶，俱以銷聲里，沉跡丘園，才學可以宏通，畢盡拾青之業，榮龍可以齊遣，非求拖紫之班，公少而能聰，長而能敏，何獨奇於對日，終有擅於談天，進之以忠，入仕則專於鐵石，退之以信，結交則總於鸞，積用見稱，其才必錄，解褐任將作監右校署丞，屈牛刀之量，臨土木之曹，訟務罕展其材能，詩禮每其情性，尋遷太府寺左藏署丞，掌府庫之重司，備驥之殊效，使錢如水，不入於私庭，使帛如雲，但營於公室，子涉鴻鵠之志，諒不徒然，相如廊廟之才，果為徵用，俄遷曹州司兵參軍事，助理彤之化，豁若神明，弼成皂蓋之風，加之恩惠，至於綬撫戎幕，督兵鈐，鷹揚之雄，咸欲標其羽翼，虎視之勇，皆得精其爪牙，國家以勳之榮，佇封良佐，子男之位，必任賢臣，遂遷朝議郎，行吉州廬陵縣令，仍封上柱國，閩落之要，江滸之沖，珍異所奔，由來設伏之地，南旅所湊，還同守隘之鄉，公一臨之，再三其德，疾苦斯問，盜賊息肩，蝗蟲畏之而不飛，鳥獸愛之而不犯，躍魚之操，匪直萊蕪之郊，滅火之能，寧謝江陵之郡，孔洛陽之置水，自可同年，虞朝歌之盤根，彼多慚色，將使歌筵舞席，不變於池台，誰謂竹蘭心，忽凋於霜露，景龍四年，厥疾彌甚，春秋五十有九，終於縣之館舍，寮吏菇痛，俱深罷市之情，長幼銜酸，共積攀轅之思，遊魂何，想故鄉之可歸，卜宅何之，惜佳城之乃掩，即景雲元年十一月二日，窆於洛州河南縣梓澤鄉北邙原之禮也，棲台俯控，前臨赫矣之都，壟遂宏開，斯為可作之地，哀子庭等，泣血相攜，絕漿多感，淚柏因而變色，集蓼以之增悲，與夫古墓之前，趙岐存沒後之石，峴山之上，杜預垂文物盛兮備國章，衣冠選兮籍賢良，嗟李君兮乃琳琅，登筮仕兮時之光，風儀贊兮列朝行，道術播兮鎮殊方，帶星理兮鳴弦張，馴翟化兮復遷蝗，豈勁松兮殞嚴霜，兆青烏兮瘞此崗，出郭門兮望蒼蒼，風蕭條兮起白楊，一隕，庶烈而天長，
大唐故波斯國大猷長右屯衛將軍上柱國金城郡開國公波斯君丘之銘君諱阿羅憾，族望波斯國人也，顯慶年中，高宗天皇大帝以功績可稱，名聞，出使召來至此，即授將軍，北門領侍衛驅馳，又差充拂林國諸蕃招慰大使，並於拂林西界立碑，峨峨尚在，宣傳聖教，實稱蕃心，諸國肅清，於今無事，豈不由將軍善導者焉，功之大矣，又為則天大聖皇后召諸蕃王，建造天樞及諸軍立功，非其一也，此則永題閣，於識終，方畫雲台，沒而須錄，以景雲元年四月一日暴憎過隙，春秋九十有五，終於東都之私第也，風悲壟首，日慘雲端，聲哀鳥集，淚久松乾，恨泉扃之寂寂，嗟去路之長歎，嗚呼哀哉，以其年，月，日有子俱羅等號天罔極，叩地無從，驚雷繞墳，銜淚石，四序增慕，無輟於春秋，二禮克，不忘於生死，卜居宅兆，葬於建春門外，造丘安之禮也，
大唐故南海縣主福昌縣令長孫府君夫人李氏墓誌銘並序縣主法號彌勒，隴西狄道人，高祖神堯皇帝之孫，韓王元嘉之女，早封南海縣主，已而歸我，敬恭於位，淑慎其儀，蘩所以展其誠，環珮所以昭其節，尋而緣王坐事，隨母處於人間，神保真，絕俗去俗，遠夫子如脫屣，遺形骸如釋負，頭存念，都捐有累之身，心識是空，忽去無常之境，春秋五十五，以大唐景雲元年八月十五日終於洛州履順里，即以其年九月十二日葬於平樂鄉北原，禮也，縣主沖和溫淑，性與道鄰，行貧女之真施，捨大財為難戒，其幾乎際於空也，有子眄容等，箕裘共習，禮儀相薰，言尋受業之師，不見送終之禮，幼女八娘，左保右傳，苕姿顏，孝則因心，禮然後動，故縣主鍾愛，常在左右，自榮衛有違，暨乎大漸，不櫛沐，不解衣，色取而神授，嘗藥而進，屬纊之際，一舉聲往而不返者，累日方蘇，充充焉如有窮，瞿瞿焉而不及，請龜筮而論宅兆，棒杯捧而訴天地，允所謂生事之以禮，死葬之以禮，孝女之事親終也，乃為銘曰，乃祖乃父，曰帝曰王，降生賢淑，惟德之光，始開湯沐，車服煌煌，爰配君子，和鳴鏘鏘，心融覺路，念切身防，胡以拯溺，為之津梁，胡以救焚，游夫道場，一心自固，萬慮都忘，天不輔德，人之無常，哀哀孝女，七日絕漿，先遠無主，扶羸典喪，精鹿合制，禮度攸彰，霧晦青隴，風悲白楊，千秋萬歲，松賈蒼蒼，
大唐故右衛勳衛弘農楊公夫人故垣氏墓誌並序夫人垣氏，洛陽人也，原夫紫紱金章，清規累轍，分符剖竹，茂范駢衡，父，唐使持節滄州諸軍事滄州刺史，作鎮海隅，克清蕃邸，夫人神夢授質，女史降精，水象鏡容，坤儀順德，笙篁禮圃，斧藻書林，爰自初笄，歸於弘農楊氏，撫孤字幼，玉潤冰清，德洽聽車，義高廣被，榮宦達，姻媾亦周，加以恬澹幽閒，斥遣雕鏤，以景龍四年五月十三日終於洛陽私第，春秋七十有八，即以其年六月十五日殯於北邙山平原，禮也，次子懷義，懷旭等，並沐闈恩，俱遵內教，故能生事以禮，殯斂無違，懼深谷為陵，勒銘鐫石，乃為銘曰，偉哉柔范，守節彌貞，撫孤字幼，玉潤冰清，金丹術少，蕙質俄虧，魂魄銷散，冥漠難知，天蒼茫兮時斡運，歲浩蕩兮蒙荊棘，此節婦之墳，庶災雷兮無逼，景龍四年歲次庚戍六月辛巳朔十日庚景雲，
大唐洛州合宮縣千金鄉麟德里陳守素故妻李夫人墓誌銘並序夫人稟質坤儀，作嬪天鏡，萊婦凝規，梁妻表正，實各子，秦晉流詠，蘭桂俱芳，璋交映，母儀灼灼，婦德，鸞鳳共慕，士女同欽，閨帷特達，仁厚慈深，婦隨夫唱，和如瑟琴，規模婦誡，軌則女箴，若乃警悟泡幻，覺達因緣，歸心三寶，攝念數年，薰辛不染，脂粉都捐讀誦具葉，潔淨華蓮，明珠護戒，朗月標鮮，上天不吊，奄歿洛川，粵以景龍四年四月廿一日終於德懋私第，春秋七十有三，嗚呼哀哉，紅顏結綬，白首連裳，才成偕老，忽爾存亡，匪惟鄰里輟相，衢路揮涕，蘭室儀摧，椒庭范碎，婺珠沉，娥凋璧海，物是人非，帷屏虛在，令望不朽，芳音無沫，即以其年五月十日殯於北邙山墳塋，禮也，龜繇夙臧，龍需啟路，馬獵孤封，鴛衾獨措，嗣子纏哀，鰥夫攀慕，陵移谷變，勒茲永固，
大唐故朝議郎行衛尉寺丞柳府君墓誌銘並序承議郎前行越州都督府兵曹參軍事廬江何茂撰公諱順，字娘奴，自幼以字行，河東解人也，旦以至聖之范，錫社於西周，季以通賢之姿，得姓于東魯，源長慶遠，疊矩重規，光昭簡冊，紛紜圖史，高祖顧言，隋內史侍郎秘書監漢南公，贈大將軍，謚曰景，曾祖約，隋義鄉縣令，襲爵漢南公，祖尚寂，右金吾引駕，父善寶，皇任幽州司馬，或義窟詞鋒，見重時主，或承家嗣國，克紹門風，或擅美價於丘園，或播香名於郡邑，公稟中和之懿德，籍累葉之休祉，聰明拔萃，仁義絕倫，積學富於丘山，文周於錦繡，加以推步眾藝，博綜群言，才申啟沃之誠，即降絲綸之命，奉天授二年臘月九日敕，柳娘奴箕裘無替，詩禮有聞，早探赤伏之符，預識黃星之運，上書陳事，頻獻乃誠，宜有褒升，用旌忠懇，可承務郎守右武威衛兵丙曹參軍事，秩滿，轉太子僕寺丞，稍遷為左內率府長史，景龍三年，以調，又遷為衛尉寺丞，屈高量，從卑職，一列御營，載奉儲禁，舉朝傷其淹滯，在身猶懼盈滿，豈謂始踐八屯，俄隨萬化，固以悲纏行路，悼結賓朋，景龍四年五月二日，景終於時邕里第，春秋有，嗚呼哀哉，即以其月辛亥朔廿二日壬申窆於邙山之南，禮也，嗟余與子，契密代親，同卜商之起予，比鮑叔之知我，感倫情之晝哭，已切流襟，申友道於夜台，還悲絕筆，其銘曰，長松走馬，高梧集鳳，其力，其誠畢貢，人危以極，主失而諷，適慰小申，旋悲大夢，稚子鯁，孀妻哀，鄰笛奏兮不忍聞，筵琴罷兮無載弄，開黃兮兆，馭素車兮永送，暑往兮寒來，銜酸兮結痛，
大唐前州竹馬府果毅羅承先夫人李氏墓誌夫人諱柔，字體，趙郡贊皇人也，其先出自顓頊，周拜守藏史，漢封廣武君，即其後也，曾祖公源，隋銀青光祿大夫衛州刺史，祖善願，皇朝散大夫理正，父正霍，明經孝廉高第不仕，地積衣冠，代稱人物，專城有寄，暉光剖竹之能，折獄資平，洞曉埋梧之術，或志惟高尚，情兼大隱，坐輕軒冕，不仕幼而令淑，夙承孝義，容範三禮，經綸四德，年十有七，適南陽羅承先，言行外修，閨闈內正，克諧琴瑟，宜其室家，或題秋菊之銘，乍賦春椒之頌，既同萊婦，亦類鴻妻，豈言與善無徵，降年不永，忽先朝露，遽奄泉塗，輕裾電揮，猶想彥先之贈，空床塵委，彌增潘岳之悲，景龍四年五月十四日，亡於從善里之私第，春秋五十有二，嗚呼哀哉，即以其年六月四日，殯於合宮縣平樂鄉北原，禮也，長子進忠，次子抱忠，次子履忠等，並以至性，痛切崩心，哀毀過禮，感傷行路，嗚呼哀哉，銘曰，顓頊之裔，柱史之族，代襲簪組，家傳邕睦，皇天降災，如何不淑，齊眉有闕，噬指無期，義夫孝子，號絕漣，路出北邙，魂歸東岱，蒼蒼墳，悠悠旆旆，式紀平生，庶無冥昧，
大唐入秦州都督府士曹參軍墓誌銘並序君諱瑤，字瑤，河南洛陽人也，其先自隋以上，載在史諜，皇朝鄧州刺史振之孫，延州都督府長史思之子，幼不好弄，甚有名節，以門資解褐右千牛，尋秦州都督府士曹參軍事，天喪顏子，今也身亡，以景龍四年二月三日終於春秋廿有二，其年四月四日歸殯於雍州萬年縣曲池坊之北一百步焉，禮也，瞻彼遷換，紀其年月，銘曰，日夜不息東流水，今古同聲歎顏子，琬題芳無極已，
大唐朱府君墓誌銘並序君諱懷智，字卿，其先會稽人也，爾其虞帝建官，命朱虎而分職，漢後求哲，誓朱鮪而指河，故世有逸人，同少連而俱美，時稱烈士，見慶忌而增芳，厥後奕代衣冠，賢良載德，備乎史諜，今可略焉，祖寶，父滿，骨法多奇，躬秉異操，情深孝義，事極人倫，身立名，有聞當世，君英靈載誕，符瑞挺生，風範端凝，識度夷雅，含貞抱潔，歲寒而不逾，據德依仁，始終而靡替，年廿一，授文林郎，非其好也，君夙窺妙果，早殖利根，誦多心經，悟大乘法，所冀永超千祀，揮弄三光，何期巢影難留，危塗易促，以景龍四年三月廿五日寢疾，終於遵賢里之私第，春秋五十有四，嗚呼哀哉，昊天不惠，降此鞠凶，處士星亡，賢人石折，聽周勃之簫發，中外涕流，聞田橫之曲彰，親朋掩泣，即以其年四月十六日，葬於北邙山之禮也，嗣子子琦等，孝實因心，哀逾毀骨，撫黃腸而魂斷，望玄門而思歿，乃為銘曰，錫胤虞官兮代之貞兮，流芳漢檻兮闡嘉聲兮，逮乎奕葉兮有君生兮，利根雅操兮潔逾明兮，皇天后土兮不並兮，千尋萬頃兮夢奠楹兮，揮掩涕淚兮日無晶，天地長久兮瘞佳城，
大唐故梓州銅山縣尉弘農楊府君墓記並序上谷寇漵字子鏡撰君諱承福，字名遠，弘農華陰人也，乃祖震，漢司徒公，盛烈史聞，清白著遠，子孫嗣德，簡冊聯榮，祖綱，隋任蒲州河東縣令，父通，任遂州司馬，或鳴琴近古，或逸驥長途，居正自躬，不嚴而理，君大道降精，真情獨斷，講信以溫古，強學以博聞，書抗鍾張，池水以之盡黑，論平莊易，萬象於是洞玄，鄉黨推仁，宗族稱孝，垂拱中，年弱冠，州舉孝廉，太常對策，拜文林郎，調選授靈州回樂縣主簿，又遷儒林郎驍尉，行梓州銅山縣尉，乃心以慎，克政惟平，案獄無喧，奸慝悠屏，宰君絃歌而日樂，黔夫頌德而胥懷，歲忽如流，秩亦斯滿，解印而去，高丘園，洽琴酒之歡，聳雲山之意，賦命造化，抱古幽棲，豈期道不吾行，奄徂於世，以景龍三年十一月卅日終於洛陽毓財里，春秋五十七，夫人北平田氏，惟齊之姜，作嬪於我，情合於禮，壽奪於天，以神龍三年九月四日，捐於荊州大都督府館舍，春秋九，即以景龍四年二月廿八日合葬於洛州合官縣平樂鄉西邙山之禮也，洛城之北，邙山之下，墨兆其康，合葬從古，嗚呼哀哉，嗣子守廉等，孝乃自天，毀無滅性，式刊貞石，記其神道，銘曰，峨峨太華，郁氣騰精，特生楊子，董道垂名，孝以事親，忠以奉國，用晦順險，立誠進德，德既雲達，歲不我留，氣散天日，骨閉山丘，爰有嗣子，哀哀岵屺，號松柏以訴天，埋圓石以志美，
大唐虞部郎中右監門衛中郎將上柱國贈曹州諸軍事曹州刺史杜府君墓誌銘一首並序安國相王府東祭酒康子元撰公諱昭烈，字，京兆杜陵人也，昔伊祁之先，居有熊而啟姓，劉累之後，因御龍而命族，洎乎遷唐封社，連率之任斯隆，反晉留秦，隨范之分此大，符疊映，更漢魏而逾昌，鐘鼎聯華，歷周隋而益劭，像賢繼美，代有人焉，曾祖逵，隋殿中將軍，祖文紀，皇朝祠部郎中，或紫綬華班，紆設壇之禮命，或青縑望族，承賜幾之湛恩，父微，皇朝果州朗池，洛州永寧二縣令，執木吾於西蜀，則系芋傳芳，綰銅印於東園，則馴桑表譽，公材高檀柘，質逾金璧，崖岸峻舉，神精爽厲，自家形國，移孝於忠，解褐任鄭州參軍，轉授大理評事，蘊孫荊之翰墨，展蘇展之平反，多申下獄之冤，克享高門之慶，屬以纂堯膺歷，復禹開基，散皇華於紫桂之林，宣帝載於蒼梧之野，寧止出銜大命，均陸賈南行，固亦入拜中郎，若長卿西諭，還日奏事稱旨，擢授左羽林郎將，尋授虞部郎中，初戴虎冠，宿殿門而展效，俄題鳳柱，伏省閣以標勤，雖覽觀為郎，已擅兩曹之美，而期門待將，復膺千石之榮，俄除右監門中郎將，以開雲之雅望，申畫地之英圖，將承六劍之私，式佇百金之賚，嗚呼，兩童莫生其羽翼，二豎得計於膏肓，萎哲殲良，倏其雲至，以景龍四年正月五日寢疾，終於雍州長安縣延康里之私第，春秋五十七，惟公籍仁義，耕耘道德，被以縵胡，則毅然武士，襲之縫掖，則穆爾儒生，悲夫，壽異東王，魂歸北帝，有慟感於寮吏，不惻於朝廷，禮問匹乎大臣，弔祭降乎中使，制贈曹州刺史，適遷上士，才庀中郎，存則鵲板來徵，赴守岳於天上，沒乃鳳書追贈，俾專城地下，寵錫被乎哀榮，容衛遵乎反葬，以景龍四年三月廿一日歸窆於張陽北原，禮也，嗣子芳澤等，並悲深剡性，孝極揚名，以為五百年間，崇山一轉，三千歲後，佳城再開，自非勒金篆以騰徽，藏銀書而示遠，則不朽之事，或幾於息，敢緣斯義，乃作銘曰，遷唐之系，封社之子，說劍無傍，談書甚偉，刻鶴成藝，喬鶯入仕，參卿小亭，為評大理，黃裳元吉，朱紱方來，乍嚴星監，或奏天台，香爐香合，錦服霞開，走墀參乘，武藝文才，周馬更投，漢烏仍射，佇欣回捨，翻悲過巢，撇金火，徒攻砭石，算抵凶神，門填弔客，充充擗地，叫叫聞天，載流玄澤，式賁黃泉，桃降，竹使攸傳，薦縟新禮，將營舊阡，圓蓍佔地，方考日，畫全低，吟笳出，已撤三俎，俄懸四率，長辭杜氏之階，永籐公之室，
唐故朝散大夫行衢州長史周府君夫人江夏縣君李氏墓誌銘景龍三年歲次己酉十二月六日薨，以其年十二月癸未朔廿四日丙午殯於偃師縣西七里首陽北山之南原，子司楚，尹晉，尹秦，尹魯，尹齊，
上缺王夫人墓誌銘並序上缺氏吳郡人也，稟質貞上缺三從有義，四德無虧，下缺忽遘彌留，日侵纏上缺正月廿八日終於上缺次庚戍二月廿七上缺西北七里武丘山上缺二人，長子，次子上缺恐陵谷下缺，
大唐婺州義烏縣主簿東莞臧南金妻故太原白夫人墓誌承議郎行洛州新安縣主簿高幾撰夫人字光倩，太原白知隱之長女也，旦遘閔凶，幼丁荼苦，天稟純懿，動中禮容，叔父奇之，特加鐘異，從宦江左，鞠育成人，女有辭家之儀，乃作嬪於君子，自有歸臧氏，和鳴克諧，琴瑟友情，鳳凰鏘矣，執箕帚之則，服浣濯之衣，秉仁義為脂粉，斥芬芳而不御，俄遭大君喪事，扶侍言旋，路涉惟陽，屬吳都炎亢，漕溝竭涸，杜舟戢往來，夫人以慈親在京，夙夜增戀，更逢停擁，悲慕傷懷，爰因誕免遘疾，以景龍三年六月十日終於揚府，春秋廿有九，桐共榮而半折，月未滿而全虧，青春降霜，紅顏即世，昊天不吊，傷如之何，即以其年歲次己酉十一月癸丑朔廿日壬申葬於洛州合宮縣北邙山之在，禮也，南瞻蒿室，鞏樹阡阡，北望平津，洪源爾爾，復以孤孩遺腹，襁褓多艱，碧樹先秋，苗而不秀，百年泉路，母子同歸，嗚呼哀哉，有德無命，痛幽而永夕，紀芳烈於他山，
大唐亡宮九品墓誌並序亡宮者，不知何許人也，昔以令德，納於內宮，弼諧帝道，復我唐業，疇庸比德，莫之與京，方當開國承家，大君有命，豈意輔仁莫驗，殲良奄及，享年八十，以大唐景龍三年十一月廿日終於坊所，即以其年十一月卅日葬於墓所禮也，嗚呼哀哉，乃為銘曰，南鄰鐘鼎，北里笙竽，子其樂之，宛化為枯，千秋代上，萬古泉塗，幽明永隔，嗚呼哀哉，景龍三年十一月卅日，
唐故潞州潞城縣申屠君墓誌銘並序君諱行，字表，金城人也，因官宅此土，今為縣人焉，原夫車鑒曜，紀天冊於丹鳳，九野分司，凝地官於玄燕，道符餘慶，登鳳閣以參榮，精洽遺洋，陟龍門而驤首，青編嗣美，緗簡連暉，玉粹金昭，可略言矣，曾祖和，雁門郡太守，奉鎮狼山，控長城之萬里，宣威蟻穴，紫塞之千重，故得黃約歸仁，薰胡革響，祖儒，朝散大夫，別敕授本州刺史，霄輝入牖，蠶姬興五謠，曉趨疇，田俊發兩岐之詠，父綽，朝散大夫，英精概日，鯁節陵秋，兩資雙全，一囊獨潔，君量苞山水，器韞沖和，千尋侔蘭桂之條，百丈越嵇松之，陸鴻斯漸，有志圖南，敕授騎尉，非其望也，瑤真銑鑒，遠邁昔人，石折蘭摧，獨傷慈日，春秋七十有二，遘疾終於私第，夫人崔氏，大夫豹之猶之也，憑輝洛媛，擢質江姝，娣姒之司南，為母儀之嬪則，桂輪霄魄魄，仙娥之影不追，雲沉英，神媛之儀遽謝，粵以景龍三年歲次己酉，十二月癸朔二日甲申，合葬於潞城縣西南一十五里平原，禮也，左連玉嶠，祥雲屯紫蓋之峰，右接清漳，瑞鮪碧潭之浪，前瞰神羊之岫，五龍通鳥道之川，卻眺仙母之峰，雙鳳響雞辭之谷，嗣子玄爽等，哀纏蓼逕，氣殞菹裳，感墜露以崩心，踐霜庭而瀝血，勒翠琰於荒埏，庶傳徽於地屺，其詞曰，丹風表瑞，玄燕來游，瓊冠，不墜遞襲璣球，清涼千里，長河一曲，晉野疏基，秦川共屬，
唐故王府君墓誌銘並序君諱操，潞州屯留人，其先承太原王休徵之餘胤也，且乘鳧控鶴，家牒詳焉，祖與，隋任許州司馬，父相，詔授朝請大夫，並驛騎芝蘭，施芳千載，將蹀雲而遐舉，俯構時屯，始附驥以遄征，俄逢喪亂，惟祖惟禰，代襲簪裾，曳青紫於膠庠，靡紅旗於州郡，因官上黨，宅於屯留，惟君志懷忠烈，養性丘園，恬澹之心，終焉莫變，仰丘壑而賞，玩琴書以自娛，既而夢殄兩楹，悲纏薤露，溫風一扇，構疾彌留，未徵三秀之英，遽軫落華之歎，嗚呼哀哉，即以咸亨元年六月廿二日奄捐館舍，春秋五十有一，夫人程氏，同縣人也，春秋七十有三，即以景龍元年九月十六日卒於內悃，以景龍三年十一月八日合葬乎村北三里平原，禮也，第二息南陔相訓，凱風之樂未終，東箭不留，蓼莪之痛行及，春秋一十有三，以上元二年六月一日遽隨化往，今同附府君之塋爾，乃面流花態，卻背危峰，左達通莊，右森叢權云爾，德必有鄰，聞諸往烈，如何不吊，喪我明哲，去兆花浮，悲歌慘切，松賈風煙，霜瑩湛月，
唐南陽居士韓君墓誌銘並序夫見素全真，棲閒谷神，貞不絕俗，隱不違親，望高雲以寄意，運虛舟以同塵，乃曰忘機之士，是為有道之人，唯茲韓君，實得之矣，君諱神，字文英，南陽人也，武子事晉，封於韓原，獻子因封，姓為韓氏，厥紹趙孤，天下陰德，積善餘慶，十世享國，靈源鴻緒，君實承之，祖敏心，父良，並中和毓德，少微騰粹，行義以達其道，隱居以求其志，君含幽默之質，得淳和之氣，動不違道，靜不抗志，隱晦為名，恬漠為利，其貌，溫溫其辭，其行己也，宗族稱孝焉，鄉黨稱悌焉，其與人也，冬夏不爭陰陽之和，道塗不爭險易之利，聞詩禮得愛敬之節，讀老莊曉齊一之旨，尋內典悟生滅之義，乃息意常務，專心空門，般若玄關，即能盡了，涅奧義，靡所不通，非夫宿植利根，孰能成茲善業，至哉，神龍元祀，春秋八十，屬皇唐紹復，慶澤旁流，板授德州長史，隨年例也，皤皤素鬢，煌煌朱衣，榮暉滿堂，鄉曲為美，造化無不死之道，金石有可鑠之期，以景龍三年十月十四日終於私第，夫人田氏，北平貴姓，禮義名家，行備閨門，譽高宗黨，一鶴先逝，兩劍終同，以其年十一月十八日合葬於北芒里之山原，禮也，卻望丘隴，前瞻帝闕，鐘鼓空聞，幽明永別，嗚呼哀哉，有子中大雲寺僧道生，道實生知，孝惟天與，永誦報恩之偈，思題旌德之銘，其辭曰，洛水之北，芒山之陽，聖賢共葬，丘隴相望，嗟茲高士，體斯崗，清風方扇，逝日何長，空山月，荒野飛霜，精靈安在，松柏蒼蒼，韓居士貫洛州新安縣白土鄉，
大唐故中大夫守撫州刺史上柱國臧府君墓誌銘並序承議郎行洛州新安縣主簿高庶幾撰公諱崇亮，字茂融，本東莞莒國人，郡廢，家於東海，今為此郡人也，分自周，則公旦錫羨，歷仕於魯，則僖伯守職，楚漢交戰，據列國於燕中，晉宋樂推，光戚里於江右，曾祖文，隋虎賁郎將，祖操，入仕皇唐，累遷沐州刺史，屬西鄰有歸，知南風不競，預識黃星之應，遂荷彤雲之渥，父彥雄，左右監門郎將，茂州都督，東海伯，代增榮龍，位兼中外，公地列膏腴，神資英敏，揚惲以朱輪盛族，初效嚴更，潘岳以墨綬從班，終聞善政，乾封二年，起家授營州昌利縣令，又遷荊州松滋縣令，山連鴻塞，聲溢鳴琴，水控牛灘，術該游刃，秩滿，遷建州司馬，又遷江州司馬，又授定州北平縣令，豫章人望，再屈題輿，葉縣鳧飛，頻勞乘履，聖曆元載，狂賊蜩螗，睿伐龔行，預剿蛇豕，又遷易州司馬，除青州長史，神龍元年，授沔州刺史，中大夫上柱國，又遷撫州刺史，寄深共理，頌溢中和，童子既不渝期，吏人莫能仰視，慈仁比父，甘雨之濯春苗，決遣如神，嚴風之掃秋籜，方當儀形九牧，弼諧百揆，而司祿謬愆，明時喪哲，以景龍二年閏九月十四日寢疾，薨於官第，春秋七十有九，若邪泣送，非復留錢，京兆凶歸，溘然遘檄，即以景龍三年歲次己酉十一月癸丑朔廿日壬申子葬於河南之北邙山平原，禮也，前瞻少室，近東武之前塋，卻望壽陵，俯南陽之故闕，公神清識遠，至忠純孝，勁節凌霜，清心鑒水，三為縣宰，四登上佐，再臨藩牧，所在遺愛，實冠循良，一朝風月，千齡泉壤，唯有清白之誡，將貽子弟，撫字之跡，留還史官，長子南金，前朝散郎行婺州義烏縣主簿，次子仙童等，懼陵谷之貿遷，思石文而紀跡，乃為銘曰，文王之胤，代有象賢，觀漁諫魯，競鹿開燕，雕弓迭映，皂蓋相傳，載誕君子，赫奕光前，巖巖峻屺，競競慎位，幾屈馴，頻迂展驥，剖符共理，褰帷宣懿，漢上恩覃，江中化洎，台星將陟，閱水先驚，時牛尚系，滕馬空鳴，北臨河府，南望洛京，國容來葬，是謂哀榮，揚風已暝，蒿泉不曉，荒野悲人，空山思鳥，壟深雲積，巖高樹小，胤子長號，終身泣蓼，
唐故陸胡州大安君墓誌君諱菩，字薩，其先安國大首領，破凶奴衛帳，百姓歸中國，首領同京官五品，封定遠將軍，首領如故，曾祖諱缽達干，祖諱系利，君時逢北狄南下，奉敕遄征，一以當千，獨掃蜂飛之眾，領衙帳部落，獻馘西京，不謂石火電輝，風燭難往，粵以麟德元年十一月七日卒於長安金城坊之私第，春秋六十有四，以其年十二月十一日旋窆於龍首原南平郊禮也，夫人何氏，其先何大將軍之長女，封金山郡大夫人，以長安四年正月廿日寢疾，卒於惠和坊之私第，春秋八十有三，以其年二月一日，殯於洛城南敬善東，去伊水二里山麓禮也，孤子金藏，痛貫深慈，膝下難捨，毀不自滅，獨守母墳，愛盡生前，敬移歿後，天玄地厚，感動明祗，敕則孝門，以標今古，嘉祥福甸，瑞草靈原，鄉曲蔭其風，川深茂其景，粵以景龍三年九月十四日，於長安龍首原南啟發先靈，以其年十月廿六日於洛州大葬，禮也，嗣子游騎將軍鬍子，金剛等，罔極艱追，屺岵興戀，日彌遠而可知，月彌深而不見，與一生而長隔，悲復悲而腸斷，嗚呼哀哉，其詞曰，素成大禮，載召幽魂，關山月亮，德洽乾坤，鴻門定遠，留滯將軍，擇日遷卜，陰陽始分，蘭芬桂馥，千歲長薰，名由謚顯，德以位班，質含月態，鏡轉神顏，淑慎非虧，麗藻清閒，珠川水媚，玉潤靈原，君賢國寶，妻美金山，孝旌閭，萬代稱傳，
大唐故朝議大夫行洋州長史上柱國王府君墓誌銘並序使持節懷州諸軍事懷州刺史梁載言撰弟蒙書君諱震，字伯舉，琅耶臨沂人也，其先自奏至魏，史諜可詳於累朝，從晉及陳，名德重光於九葉，悠然深識，傳佩刀而得人，至矣玄通，筮淮水而無絕，偉哉洪胄，胡可略言，高祖嵩，陳散騎常侍，侍中，曾祖允，陳太子洗馬，祖惠，懷州武縣丞，並命屈其才，位不充量，父師順，監察御史，倉部員外郎，司門郎中，硤州刺中，雍州司馬，簪白筆而坐風台，共推剛正，揮赤管而臨粉署，譽重彌綸，出守荊門，江湖悅附，入參州尹，輦轂馳聲，君生自高門，長承洪覆，仁為己任，孝是天資，信義始於鄉閭，敬愛行於邦國，弱冠，入太學，以明經擢第，除許州鄢陵縣尉，授陝州硤石，湖州安吉兩縣丞，君雖徇義力仁，而薄名遠恥，不以官位卑而懈其職，不以事無害而忽其機，陰非畏神天之知，清白奉堂闈之訓，廉察使錄君三任，清白狀聞，恩制褒升，加朝散大夫，行江州都昌縣令，尋累勳至上柱國，侍御史呂元嗣以君歷職清白，舉應是科，所司承旨，天下類例，四任清白，一人而已，乃加朝請大夫，尋進朝議大夫，丁憂解秩，望屺岵而崩心，號天地而罔極，絕漿七日，泣血三年，毀瘠過人，殆將滅性，服滿，除曹州乘氏縣令，敦勸耕桑，人知榮辱，闡揚學校，家識禮儀，殿中侍御史魏靖出使，還奏君清白為天下最，有制裒揚，授汴州尉氏縣令，累遷洛州永寧縣令，大梁遺邑，宜陽古郡，始歌來晚，俄結去思，屬魯館初開，元寮是擇，又以君檢校發公主府司馬，尋為駙馬犯法伏誅，出為洋州長史，安排委命，怡然就別，景命不融，享年五十有九，以神龍三年三月十六日終於洋州官舍，嗚呼哀哉，惟君仁孝在躬，恭寬為務，造次顛沛，咸必於是，自槐檀變火，琴瑟成聲，時望攸歸，寵章頻洽，臨高堂而不樂，想長筵而永慕，由是為政之處，不居正寢，常置坐版於堂，以申享薦，每一臨席，涕泗交襟，表里周親，中外束屬，窮迫無，嘗加贍，又有喪會，匍匐救之，平居服飾，不近華侈，式宴友朋，必資豐，將謂輔仁有驗，使司命而增年，豈期與善徒欺，其洋源而永逝，嗚呼哀哉，嗣子眉州參軍仲玄等恭受遺命返葬於周，景龍三年十月廿六日，安厝於北邙之山禮也，發軫南鄉，言遵東路，乃相原隰，是修封樹，懷述先之舊文，感思親之遺句，庶高山而仰止，刊貞石以表墓，其銘曰，玉生有田，珠出於泉，崇構既布，良弓乃傳，英才磊落，紱冕蟬聯，於休令胤，奇姿卓然，訓學從仕，官材授賢，琴歌養政，酒賦開筵，家唯四壁，饌必萬錢，乘鳧近甸，騁驥洋川，方享眉壽，俄驚小年，魂裒召，返葬邙阡，于嗟此地，萬古風煙，
大唐故游擊將軍隰州府折衝逯府君墓誌並序君諱字，河內人也，乃祖徙河南，因居陸渾焉，祖烈，州行成府果毅，父撤，吏部常選，並辰昴降靈，江山質，君生而穎晤，鳳姿秀朗，豫章萬尋，森森概日，華山，亭亭出，固不，董侍郎之文學，無施不可，孝將軍之壯心，瀚海水生，某泉火照，五陵之英胤，選六郡之良家，聿應斯辟，遂澄於武，隸大總管裴公，此伐匈奴，白蘭之圍數重，青海之兵四合，所向無堅敵，所攻無全陣，斬首獲級，一軍之渠，授上柱國，游擊將軍，廓州連園府果毅，又授絳州平原果毅，又授隰州雙池府折衝，雖竇憲巖垂，思齊勒石，而孔丘川上，難駐驚波，以景龍三年四月十六日卒於汝州梁縣，嗚呼哀哉，春秋七十有二，即以其年十月廿六日葬於北邙山之原，禮也，妻夫人吳氏，先君而洛，平陵北望，昔已同墳，季氏西階，今從合葬，嗚呼哀哉，乃為銘曰，挺生君子，降德自嵩，郭詩閱禮，棄筆從戎，天子為命，寵意降，朱衣照日，銀佩搖風，白鶴來吊，青烏北分，妻者齊心，死則同墳，北邙山上，列恆聞，古來共此，非獨悲君，
大唐故朝散大夫行定王府掾獨孤府君墓誌銘並序君諱思敬，字，河南人也，漢光武之後，桓靈末，有劉卑為北地中郎將，鎮桑乾，屬後魏平文帝將圖中夏，因率眾獨歸之，因錫姓獨孤氏，茂祉氤氳，開有熊之國，昌源羨溢，分豢龍之胤，自中州不綱，三方錯峙，載雄朔野，葉布而枝分，郁起南圖，金聲而玉振，世祿之盛，可勝言哉，曾祖子佳，此齊直閣將軍，假都督華州刺史，武安郡公，儀同大將軍，隋淮州刺史，出忠入孝，經文緯武，銜珠為列將之榮，執玉是諸侯之貴，祖義順，皇朝義旗初，授大將軍司兵參軍，戶部侍郎，太僕卿，光祿大夫，績預攀鱗，誠高捧，張燈天府，逾陳群之辯達，鳴玉夏卿，方石慶之周慎，事留台閣，名勒旗常，父元愷，皇朝尚書主客，度支，吏部三曹郎中，給事中，大理少卿，立德光王朝，含章映俗，南宮起草，拖鳴玉於重闈，東掖司綸，振華纓於禁闥，弼五常之教，當代無冤，明三德之威，不仁斯遠，公承累葉之洪烈，吸兩儀之淳懿，修身踐行，無違於禮義之經，奉上事親，必由於忠孝之域，爾其為器也，岳秀川亭，觀其為道也，蘭芬桂馥，初以門調任親衛，儀鳳二年授慶州司戶參軍事，秩滿，授宣州溧水縣丞，又遷蜀州司倉參軍事，正以馭俗，則吏畏其威，清以臨下，則人懷其德，登巴渝之奧攘，不潤脂膏，蒞吳江之通邑，唯聞飲水，秩滿，授皇孫府主簿，帝子開藩，式隆於盤石，府僚推擇，必佇於盛才，瞻言茂器，允符英選，尋授宋州楚丘縣令，先之以敬讓，澆風化為敦厚，示之以典刑，薄俗變其貪競，鳴琴始奏，聿興來暮之歌，桴鼓衡鳴，旋有去思之詠，豈唯攀車銜戀，實亦立碑紀德，仲尼所謂善人為邦者矣，秩滿，隨牒授定王府掾，入燕王之邸，坐陟高台，游楚國之庭，嘗斟醴酒，長安三年，恩制加朝散大夫，公之振華纓，拖朱紱，君子以為宜哉，惜乎天道忱，福謙誰報，膚腠貽患，醫盧寡術卷懷虛室，坐沉堯舜之年，偃跡茂陵，無復公侯之望，昊天不吊，奄焉徂往，粵以大唐景龍三年歲次己酉八月乙酉朔十五日己亥，終於京師之醴泉里第，物喪金碧，人亡領袖，豈唯士友絕弦，邦人隕涕而已，故夫人河南元氏，隋兵部侍郎司朝謁者弘之孫，皇朝魏州刺史義端之女，地美膏腴，德稱柔婉，幽閒光於內范，言容備於嬪則，如賓之歡，靡申於偕老，同穴之禮，載洽於重泉，粵以其年十月甲申朔廿六日己酉，同合葬於雍州萬年縣銅人鄉之舊塋禮也，有子前雍州始平尉等，克稟義方，夙懷純至，號曾穹而永慕，擗厚地以增哀，思紀徽烈，式揚雕篆，其銘曰，赫奕茂族，猗歟洪胄，人物之華，如松之秀，簪紱之積，如川之湊，勒美丹青，圓芳篆籀，清明降祉，髦彥挺生，靈岳千刃，曾台九成，為仁由已，踐孝揚名，承家有裕，入仁馳聲，禮以導俗，猶風之扇，德以訓人，猶魯之變，化溢終古，政高前彥，鸞集里泉，雉馴春甸，長嗟逝水，遽歎摧梁，行人垂泣，故友增傷，道貴不泯，人誰弗亡，唯茲盛德，沒代彌光，
故右台殿中侍御史王君墓誌銘並序君諱齊丘，字尚一，本太原人，八代祖遵業，為魏黃門侍郎，生安喜，安喜為河東太守，子孫家焉，故今為郡人也，昔後稷深仁，基其長髮之緒，周文聖德，誕受皇天之命，至於靈王，有太子晉，吹笙洛濱，得玉京之道，回謝城闕，舉手白雲，祚我王氏，綿厥載矣，祖士昂，父彥威，咸積潤重華，濟於世美，休譽被物，清風動時，君敦沖願，徽烈英曜，夫其孝悌之德，仁義之方，蓋天生而知也，禮樂之則，文章之盛，斯又博學而達也，大周有制，察天下文儒，朝廷薦君，詞標文苑，對策高第，解褐越州會稽縣尉，尋為右拾遺，時皇上龍飛在天，誕敷聲教，選眾而舉，俾康下人，神龍初，以君為右御史台監察御史，執簡在朝，正色無撓，天憲之府，秋霜凜如，屬西戎未康，師出於外，乃以君殿中御史，充赤水軍司馬，又敕監涼府倉庫，君理卒乘，練甲兵，修屯田之宜，制財用之節，行陣輯睦，師人以和，然後講武曜威，羌戎震服，河湟寧，君之力也，帝嘉其庸，將錫朝命，昊天不吊，奄忽徂遷，春秋五十有九，以景龍三年二月十三日，終於涼府，及將歿，其言不忘於王事，斯不亦忠矣乎，夫言可以立於世，理可以濟於時，有一於此，是稱不朽，君子謂若人者，斯可謂矣，以其年五月廿九日，歸其柩於洛陽，嗚呼，傍無期功，下絕遺胤，祭則誰主，魂而靡依，夫人西河蘭氏，有杞婦之感，誓恭姜之節，誄則展禽加惠，謚則黔婁以康，殉而不辭，恐缺吾君之義，能守其祀，實在未亡之人，粵以其年十月廿六日，卜宅葬於洛州永昌縣北邙原，從先塋，禮也，銘曰，我有君子，英英御史，儀形多士，維國之紀，乃輯戎壘，保寧邊鄙，郡邑用理，羌夷順軌，為仁由己，膺受多祉，神亦斯詭，而不我俾，曾是短晷，景命中記，茫茫千祀，播厥余美，朝散大夫行都官員外郎路敬潛詞，
大唐故雍州美原縣丞王君墓誌銘並序公諱景之，字崇業，太原祁人也，後稷之胤，姬文之緒，衣冠遞襲，可略言焉，七代玄謨，宋尚書令曲江侯，高祖興，字義起，齊舉秀才，任袞州高平縣令，後加寧朔將軍，子孫因居於高平龔丘焉，曾祖讓，齊下邳縣令，祖敏，隋任光州別駕，父，皇朝辰，蘄二州別駕，貝州司馬，並譽洽能宮，芳傳良史，公天才卓絕，孝行超人，有國士之門風，總鄉閭之令望，永徽四年鄉貢進士及第，登漢策之甲科，光卻詵之片玉，解褐鄭王府典簽，改任岐州縣尉，并州晉陽主簿，綿州巴西縣丞，改任洛州緱氏，雍州美原二縣丞，清而撫俗，平以蒞人，未極九遷，俄隨萬化，永淳二年八月廿三日，終於洛州洛陽縣會節里第，春秋六十，夫人清河崔氏，唐豫州吳房縣令之女也，夕婺光彩，朝雲氣色，門昭其勝范，斷織表其良規，庶饗長筵，俄悲促電，垂拱元年三月五日，終於會節里第，春秋五十有五，以景龍三年歲次己酉十月甲申朔廿六日己酉，合祔於北邙山禮也，有子，霍王府兵曹參軍，次子懌，幽州都督府孫事參軍，次子怡，杭州孫事參軍，次子恆，朝散大夫行左御史台殿中侍御史，偕道契伊周，孝齊曾閔，積感逾切，先遠戒期，方疏馬鬣之塋，即葉龜謀之兆，式刊貞礎，而作銘云，佐周建業，錫魏稱王，華構斯盛，靈源載昌，佩刀表德，筮水惟長，寓內冠冕，邦之棟樑，像賢有資，繼體無絕，猗歟夫子，光紹休烈，造次忠孝，周旋名節，詞峰弊虧，學海澄澈，譽超八俊，聲聞九皋，亦既鴻漸，終標鳳毛，從容攝職，黽分曹，台衡是凱，州縣徒勞，未騁培風，俄驚溘露，頓此奇策，歸乎墓，福善罔徵，昊穹難訴，一喪文律，長隳式庫，婉彼華，作嬪君子，恨纏分劍，情高徙里，耀掌凝珠，光庭擢，彩沈曦隙，芳騰女史，靈需既引，幽遂方開，丹旒影去，白鶴賓來，郊野蒼茫而霧慘，松柏而風哀，庶刊美於豐石，旌澡朽於泉台，
唐故王府君墓誌銘並序君諱行果，太原人，六代祖，字洛誠，魏太宰尚書令，封中山王，因為中山王氏焉，夫有角立傑出，間氣天姿，河岳上靈，衣冠獨盛，自漢臨蜀，叱馭以振家風，滅趙強秦，銜珠以光祖德，淮水薄，波瀾湧無竭之流，國史紛紜，今古鑒人倫之序，曾祖子景，北豫州別駕，禮卑席地，量遠筒金，祖元季，本州大中正開府儀同三司，勳洽昭陽，氣雄鄧禹，父有方，岷州刺史，沐浴除暴，導岷江而激清，文學敦現，虛講堂而遺愛，君匿犀天骨，隱鳳星文，一日千里，獨擅房精之異，五歲再閏，孤標闕里之徵，覆局北碑，口誦目數，仲宣負潛之譽，子雲招蓋醬之譏，良冶傳芳，瑤林增蔭，以門調左勳衛，解褐潤州司兵參軍，武庫森吳國之英，文房掩梁園之秀，秩滿，宋州司戶參軍事，冰橫玉岸，俯映黃池，聲徹金閨，旋臨赤縣，尋遷雍州長安縣尉，鵬下蒼池，詞源於陸海，牛沖紫氣，辯劍傾於五都，輦轂強宗，京人結俠窟，撥繁理劇，翁歸之清識有餘，伏奸，仲華之神機不測，坳堂積水，無運於吞舟，大澤藏山，寧期於仰止，咸亨三年六月十八日遘疾，終於，春秋有七，夫人中山甄氏，行該莊敬，道綜溫柔，書帳覆燈，楊都之賦增麗，良宵炬，周官之訓逾深，隨子東征，青春未幾，承夫西寢，玄夜何長，以景龍三年歲次己酉十月廿六日，合葬於邙山之北原清風鄉之元禮也，川阜回合，霜露淒涼，鄰笛生悲，逝對山陽之曲，東琴是彈，旁臨澠池之水，福壽龍耳，郭璞之靈算再徵，慶漸隼，周訪之祥符重洽，嗣子，易州刺史，次子敬，幽府戶曹，孟宗純孝，寒筍抽供祭之資，王戎骨立，毀骨抱終天之痛，次子豈，晦並少夭，人間三武，先亡偉節，地下萬錢，獨鍾王導，嗚呼哀哉，乃為銘曰，邙山北列兮壟峨峨，洛城南望兮富貴英多，自古皆有死，飲恨將如何，
大唐故通直郎行鴻臚掌客王君墓誌銘並序君諱感，合宮人也，帝高辛之遠裔，周大王之鴻緒，曾構橫天，靈源括地，由是星分翠岳，雲郁金柯，乃命氏以承家，因建封而開國，曾祖變，隋任楚州司馬，崖岸高深，煙霞澄映，呂虔歸佩，海沂挹其清靜，周舉題輿，汝穎崇其問望，祖德，唐初任相國府朝散大夫，雲雷始構，即奉義師，天地方開，驟光榮秩，感任通直郎行鴻臚寺掌客，青箱就學，黃綬從班，體物緣情，劉公之有氣，才高位下桓君山之不樂，公資靈上善，稟中和，心之所同，必擇善以利物，意之所異，不是已而違人，嗟乎，泗運不居，百齡易盡，松生腹上，方膺繞鹿之祥，桑出並中，翻入巢任鳥之釁，以神龍元年六月二日遘疾，終於義坊之私第，春秋有五十八，嗚呼哀哉，夫人呂氏，若儀有裕，蕙性多閒，奉雞盥以承尊，助蠶床而率下，蒿泉獨掩，先悲楚壑之舟，蓮劍雙飛，俱沒延平之水，粵以景龍三年十月廿六日合葬於北邙山之原禮也，嗣子仁肅，悲纏泣血，孝切因心，窺匣扇以長號，撫楹書而永慟，滄海三變，慮侵王母之田，白日千秋，願記滕公之石，其詞曰，星象之精，山河之靈，龍光鳳德，玉振金聲，陸離組，舄弈簪纓，鴻勳駿業，武緯文經，烏集庚日，人當已年，金丹不就，玉釜徒煎，荒涼丘遂，淒慘風煙，松門一閉，蓬海三田，男仁肅今為七代父母放生兩口，願以此功德，普及於一切，我與等眾生，皆共成佛道，
大唐故朝散大夫金州西城縣令息梁君墓誌翁諱嘉運，字子，安定人也，溫潤怡儀，恭勤令譽，隋尊巡翟，從父烹鮮，騁思文場，游神學圃，不意生災斗蟻，禍及巢任鳥積善無徵，乃纓沉痼，至總章三年歲次庚午三月乙朔廿一日乙酉遘疾，終於襄陽縣之私第，春秋四，夫人穎川陳氏，隆州長史之女也，芳儀春藏，質茂寒松，六行莫侃言，四德無爽，既而奔駒易往，浮箭不留，春秋七十有五，以長安四年八月十五日卒於安養縣之私第，以景龍三年歲次己酉十月甲申朔二日乙酉，合葬於襄州安養縣昇平鄉懷德里之原禮也，有恐桑海遷變，蓮峰化貴，乃崇纂葺，遂銘其石，詞曰，隱隱遙源，坦坦平趾矯矯廬陵，含章傑起，道有虛盈，人非金石，秋去墳孤，春來草積，白日徒照，玄扉詎辟，
唐故朝議大夫上柱國灃州司馬魏府君墓誌銘並序公諱體玄，其先鉅鹿鼓城人也，屬隋失金鏡，避地於懷，今為獲嘉縣人焉，根夫開天闢地，有人倫焉，為帝為王，建宗族焉，故畢受錫於周，萬保封於晉，大夫列位，肇得姓焉，其後魏顆行恩，幽冥報德，魏舒入相，爵祿承家，赫矣衣冠，光於史冊，曾祖景通，北齊召補秘書郎，學富心台，義晶秘閣，左太沖之作賦，喜拜此，劉大連之負才，先充斯任，轉祠部郎中，天分列宿，位重含香，議秦草於清台，握芳蘭於朱墜，以家代閥閱，遷龍驤將軍，符堅偽主，非無感夢之徵，王正臣，自有童謠之應，祖裕，隋方州六合縣令，靈州司馬，隴州刺史，多才多藝，乃武乃文，忠肅振於朝廷，仁恩哥於郡縣，父綱，皇朝杭州餘杭縣尉，謙謙君子，溫溫淑賢，學以潤身，卑以自牧，安排北部，枉我廊廟之材，守道南昌，屈我神仙之職，轉太州鄭縣主簿，昔為孝子，今為人臣，舉善不避仇仇，退惡不以親戚，有伯圭之節，有王允之威，轉晉州洪洞縣丞，潤州曲阿，虢州宏農二縣令，撫字多方，清勤兩著，一百里之作令，六百石之秩丞，廉以飾躬，胡之河內，善以御眾，霸之在河東，公稟天地之精，膺川岳之靈，量包江海，吸雲霞而浩浩，操堅松竹，沖歲墓而青青，其言也博達，其鑒也淵微，商榷九經，兼併四部，衣冠為之再，樂為之中興，皇朝明經擢第，解褐授楚州司法參軍，江淮設險，狡猾成風，獄無才，狴牢有滯，公之任也，朝誨之以德，夜泣之以受辜，黎庶感恩，囹圄空，轉豫州西平縣令，汴州司倉參軍，荊河南控，蓬池北臨，俗號神明，人知禮節，遷滑州韋城縣令，灃州司馬，滔滔灃水，淙月峽之波瀾，鬱鬱滑台，罩星躔之光彩，公佐百城之闡化，王仲父之清勤，蓄三異而當官，魯仲康之政教，嗚呼，風火不駐，生死何常，賈太傅之有言，鄭司農之興歎，以景龍二年夏四月廿日卒於鄧州向城縣育陽郡逆旅，春秋七十有二，夫人趙郡李氏贊皇縣君，配於君子，事於舅姑，服於浣濯，躬於紡績，陶氏之母，截馳名，孟氏之親，大衾存教，亡矣命矣，天乎，神乎，以神龍二年春正月廿九日終於內寢，春秋七十，以景龍三年冬十月十一日合葬於汝州西南紫邏山懷吉村西平原之禮也，嗣子觀，吏部常選，哀哀父母，掬兮兮，杳杳泉扃，永矣遠矣，心骨崩碎，叩地號天，痛日月之居諧，懼邱陵之遷貿，敢鐫荊璞，用紀松扉，嗚呼哀哉，乃為銘曰，西城聖人兮涅盤偈，東魯夫子兮太山哥，生兮生兮既不保，死兮互兮知奈何，兮石坼，陽台兮雲斷，銘琬炎兮哀哉，畢乾坤兮短，景龍三年歲次己酉十月甲申朔十一日甲午金危，
大唐故中大夫使持節黎州諸軍事守黎州刺史上柱國王府君墓誌銘並序君諱佺，字大行，太原祁人也，近代因官，遂家伊洛，今為洛州陸渾人也，伊昔定氏，周太子之登仙，洎乎命官，秦將軍之建策，晉陽分族，表徵君之子孫，晉朝裂詔，聞坦之之門戶，家聲祖業，抑可言矣，曾祖和，隋任晉州洪洞縣令，祖誠，唐任房州司馬，子由作武城之調，丘頌割雞，士元拜治中之駕，人稱展驥，父惠，高尚不仕，王猷避俗，謂山水為聲名，王說著書，以黃老為事業，府君生而能知，長而強學，趙元風彩，傾朝廷之紳，陸士才華，驚洛陽之人物，萬歲通天元年四月廿五日，有制徵拜朝散大夫少府監丞，冀隆營造之要矣，居宰尹之下，方臨小藏，錯共工之事，用弘大利，尋加朝請大夫，除綿州司馬，王祥公輔之量，跡屈海沂，陳蕃掃除之材，風高河冀，屬夫尺車牧闕，別乘宮尊，闡文翁之學校，馳任延之儀禮，由是郭喬卿之美化，荊國方謠，羊叔子之政聲，峴山可勒，有制以理人有政，加朝議大夫，除隆州長史，拂秦宮之鏡，群情已知，鼓師父之琴，喧俗可革，俄而大人造極，寶命日新，擇良吏以觀風，徵政術以厲俗，以其前朝擢用，累有其能，特加授中大夫，上柱國，黎州諸軍事守黎州刺史，用光臥鐃之理矣，郡越邛關，途臨折阪，叱王公之馭，自得忠臣，束鄧侯之馬，方聞志士，自下車搖扇，仁風大行，返雕鏤於耕桑，驅殘賊於禮樂，中路無拾，外戶不扃，始將廣郡已寧，吳彥之徵書方至，豈期天曹有命，杜靈之捧檄斯來，春秋五十六，以神龍元年十二月九日遘疾，終於官舍，世英南郡，百姓有喪親之悲，元諒西州，天子有禮賢之吊，夫人穎川郡君陳氏，天姿柔順，閨風閑雅，瑤琴聽曲，切相和而無聞，石鏡窺容，怨飛而還死，數日之內，相繼而亡，溫緒靈棺，送歸自洛，孔徵吉穴，合葬於房，以今景龍三年歲次丁酉八月乙酉朔十八日壬寅窆於邙山平樂里之原禮也，有子三，並孝泉不測，哀壑難量，懼陵谷之將遷，思琬琰而方勒，銘曰，伊昔乃祖，降自有周，肇於暴秦，實廣其流，於穆二子，晉陽克修，長淮不絕，允覿鴻猷，鴻猷伊何，自我黎州，言以行克，體以德柔，文則如海，學乃如丘，初應辟命，擢拜共工，次參選用，聲入治中，刺史之半，厥惟寄隆，海之謠，信知不空，劍門西達，折阪南通，實曰奧郡，非賢勿充，我皇據宇，憂深至公，英英若人，奉揚仁風，靜以鎮俗，禮以防邪，茲弊不起，德音自遐，長秋載佇，京尹方加，如何不淑，伏入長沙，飛鸞既死，騰蛟亦沒，共棄華宇，同游石室，何以送歸，蓍之得日，柳需宛轉，薤哥蕭瑟，洛何南背，邙山北出，首馳魂，泉心閉骨，古來賢聖，共歸無物，
大唐故朱陽縣開國男代郡和府君墓誌銘並序君諱智全，字明遠，其先汝南平興輿人也，昔唐虞之際，簡易從俗，咨我系，翊成聖功，樞機剛柔，掌政天地，立象擅君子之位，授氏因賢人之業，靈光大，洪基利亨，蒼敷葳蕤，昌茂綿祀，十二代祖嶠，晉錄尚書令金紫光祿大夫，諤諤貞節，雄雄直氣，忠奉危生，正居朝，永嘉崩離，不及南度，中原喪亂，暉北移，子孫相仍，爰止代郡，高祖德，後魏恆州刺史甄城侯，格嚴華，琳琅之秀也，曾祖敬賓，北齊司空，永平郡王，弼佐謨明，瑚璉之器也，大父龍，隨鹽州刺史，南平郡公，勇而有禮，廟堂之傑也，父顯壽，皇朝吉州刺史，散騎常侍，朱陽縣開國男，威而能仁，具瞻之貴也，府君乘天地之正，纂公侯之緒，爽朗清舉，飄如游雲，孤特崇遙，卓若驚鶴，年洎弱冠，襲爵朱陽縣男，行無磷淄，識洞昭昧，玄圖大象，莫不沉研，缺簡遺文，從探賾，覽大易至，不事王侯，高尚其志，乃惕然改容，危坐正色曰，聖人法天立象，達者推而行之，緬探造化之源，幾見萬物之朕，遂坦彼英馭，卷茲雲翼，晦明藏用，浪情性於琴觴，滅跡匿端，狎清於赤月，健羨已謝，是非無著，名利不能汩其聽，寵辱何所塵其懷，理不干俗，神超物外，至機潛運，勝義日躋，遂依於秦九山，餌雲英玉醴為事，蓋武仲之在箕山，威替之安白社，榮悴得喪，吾何有哉，居卅八年，遂果終焉之志，以龍朔二年二月廿四日卒於私宮，時年六十有二，嗚呼哀哉，惟君謙尊而光，履和而至，神機奧秘，靈鏡洞開，肘生於柳，從萬化之道，指窮於薪，起百身之恨，大圓靡訴，有慟如何，夫人清河傅氏，嫻和茂實，婉淑貞芳，鳴鳳葉宜家之兆，雎鳩伉國風之詠，四德無忝，五禮有光，諒婦道之則，實姆儀之粉的，韶塵春樹，華不居，以長安三年四月六日終於私第，時年八十有七，嗚呼哀哉，詩人之作，雖不終於偕老，周公之制，竟允契於同墳，粵以景龍三年八月十八日合祔於洛州永昌縣清風鄉北邙之原禮也，牽馥今昔，循環人代，德音未遠，悲生萬里之秋，風赤半古，恨起九原之夕，嗣子玄泰，攀始終永訣，肅封樹之舊儀，爰命翰林之英，式紀崇堂之德，乃為銘曰，鳳皇于飛兮山之陽，靈彩杲耀兮聲淒鏘，克配君子兮紛有光，探微察奧兮常，沖邈緬邁兮韞奇芳，順物搖落兮夫何傷，
唐故冀州南宮縣尉刑君墓誌銘並序君諱德，字輔，洛州合宮人也，昔在姬宗，奄荒刑服，謀翼相襲，代有其人，曾祖范，後魏遼西，樂浪二太守，封金城縣開國子，祖龍，黃龍令，明能典郡，清高宰邑，父君卿，隋任德州錄事參軍，專城佇佐，六曹仰止，惟君行滿天下，響振雲間，外無喜慍，內實陽秋，皓兮揭日月之明，沖兮負江山之氣，敏而好古，方擅下帷，祿以養親，無辭捧檄，解褐調尉冀州南宮縣，從班例也，於是凝神太素，牽丘園，景慕古人，式旌行樂，馬融長笛，對竹徑以吟龍，叔夜鳴琴，坐梧庭而下鳳，何期大運奄忽，積善無徵，俄為萬鬼之鄰，條棄百年之事，高邑郡夫人李氏，德甚鄰，才高班扇，上玄鍾釁，內則誰仰，以景龍二年八月廿九日終於平華里，春秋八十有四，以三年八月六日合葬北邙之野，嗣子智等，哀深遠日，孝感聞雷，歎風樹之不靜，俯寒泉而未息，披文相質，乃作銘曰，猗歟祖，鼻自周疆，奇必復，門緒克芳，學成西序，位屈南昌，惟家之孝，惟國之良，仁者樂山，智者樂水，脫屣州縣，角巾桑梓，相彼明淑，作嬪君子，相次而終，何其悲矣，佳城鬱鬱，長白日，飛翩翩，直赴黃泉，芻靈委夜，松戶長煙，雖出生而入死，固身殞而名傳，
詠常流，非乎高韻自然，靈心無閡，曷能韶問聯古，垂光不若是哉，讓帝，平恩貴戚，敝丹第而封侯，弈葉承家，淪瀾浸遠，莫不金簡炯夫興歎，當俟雄飛，蕭何以刀筆見稱，初猶雌伏，祖耀，隋滕王東閣祭酒，儀禮，父禮，雅有奇節，居多勝氣，雖簪璽奪目，常泊如也，漆園非遁，自許逍遙，蹤生甫初孩，聰而善對，李悌由乎天性，仁慈發乎率由，自六經筆削之餘，有之不習而妙矣，貞觀年制授杭州錄事參軍，綱紀六曹，風飆四起，吳恩信察奸邪，葉縣飛鳧，時來竭帝，中牟乳翟，化及游童，豈唯我述，冥恩庸隆，二年制除恆州司馬，城鄰代野，塞胡郊，俗雄邊，人多俠氣，爰自農桑，張露冕之風，裕題輿之績，嚴城偃柝，偵櫓銷鋒，家含鼓腹之歌，人有戶文，明年突厥猖狂，潛伺寇掠，寒膠既折，冰初堅，佔滿月而宵飛，漲秋城思周靈，契馬生則揚煙，保精應無方，卒令丑類潛奔，兇徒駭散，尋除佐將，謂鹽梅利往，鼎調飪於槐司，簪紱時來，節聲明於袞路，而輔仁徒說，六月七日寤疾，卒於私第，春秋六十五，夫人華陰郡君楊氏，赤泉鴻胤，朱周別生，而玉度長協，金箱奉柔，訓以宜家，繕棒修而主饋，若乃纂組之飾，歲通天二年正月五日春秋七十六，卒於私第，子彥協等思極終，憂情逾禮，以景龍三年七月十九日合葬於長安縣西龍首原禮也，若夫纂撰家深，碑遷山頂，而其中有象，與恍忽而無窮，人莫不知，貫幽明而獨在者，不色絲之雄績，哀哉，俾九原之可作，知孝心於古石，頌曰，起乎賢林，嵩丘之陽，汝之陰，時之永矣，東箭南金，二祖肅肅，道為君子，光文史，皇考恬素，獨酌玄猷，風情隘俗，文敢橫秋，濯纓滄渚，洗耳清流，傳其淑，幽蘭作操，業者韞卜，精動時主，人徵象木，鶴嗚在陰，鴻飛於陸，生彩詞，情忘恥過，獄去惟疑，災蝗避境，奸吏懲欺，戎求寺任，翩然遙集，筆及，北門雄鎮，南望邊沖，戎塵每舉，漢甲常逢，自從為政，亭絕飛烽，元是競，戶聞恥革，家興廉正，旋降璽書，恭承爵命，咨運流之，何止痛己窟，碑表徒象，光靈永歇，無復明鏡照春顏，唯有霜枝掛秋月，陝縣尉河東柳紹先撰荊府法曹隴西李為仁書，
河東陰山郡安樂王慕容神威遷奉墓誌並序若夫勞喜休悲，孰免歸天之魄，浮形幼影，誰蠲卷地之魂，真金玉之可消，況英奇之能人，降年不永，遽逝東流，寂寂山嶽，茫茫路，祖駙馬都尉青海國王烏地可汗諱諾褐拔，武苞七德，業冠三冬，開穎不羈，神謀獨斷，溘從風燭，早遷奉畢，祖婆唐姑光化公主隴西李氏，孕彩椒芳，含輝蘭閫，入洛川而回雪，溯巫嶺以行雲，不為懸夭，芳姿掩彩，早定安厝，又遷奉畢，父忠，德比貞琨，誕侔惟岳，落落聳長與之，汪汪澄叔度之陂，追遠慎終，早遷奉畢，左領軍大將軍慕容諱宣徹，擢秀清流，風塵不雜，光五侯之封，傳萬石之榮，夙奉忠貞，承芳帝戚，朝參鸞駕，夕衛丹墀，不為釁起兩楹，梁摧淹及，以景龍三年四月十一日奉於涼州神鳥縣界，吉辰擇兆，喪禮具儀，嗚呼哀哉，式為銘曰，朝露旋，夜台何酷，九泉幽壤，埋茲盛德，不朽飛聲，昭音望族，詎勒燕岑，流芳聖牘，吉之遺愛，方斯令則，何以銘勳，樹茲鐫勒，
大唐故魏國太夫人河東裴氏墓並序夫人諱覺，字寶真空，河東聞喜人，衛尉卿京兆韋公之內子也，欽厥靈源，胤顓頊而長派，恭於慶系，奄裴鄉而大啟，故椒實桂芳，衣冠弈代，文經武緯，史冊兼題，蓋則效節卯金，掌玉而負璽，潛則避言漢水，察未兆而高翔，亦有重望，推乎領袖，厚實揚乎文籍，尚儒術，飛名本朝，風神高邁，取奇見者，將非河汾有氣乎，梁霍有靈乎，曾祖鴻智，後魏龍驤將軍，雍州長史，高邑縣開國男，食邑二百戶，周車騎大將軍儀同三司，則邑三百戶，襄州道大總管，進爵高邑侯，贈使持節豐，遂，資三州刺史，表里山河，具資靈氣，文武義藝，允曰天生，銜刀符建鄴之謠，尹京留班述之巽，爵窮五列，榮冠兩朝，總戎江漢，橫天討而詰暴，開府辟徵，極人臣之至貴，飾終禮縟，追署外台，祖師武，隋蜀王府記室參軍，鳳彩龍章，文房翰苑，奉曹游而賦月，光射步兵，儕楚侍以哥風，聲雄宋玉，父懷炅，皇朝燕然都護府司馬幽州大都督府司馬忠州諸軍事忠州刺史，卻桂幽芳，和松勁節，再臨司武，展驥足而高馳，一守專居，駕熊車而求瘼，身去於代，惠留於人，夫人襲彩藍田，盈芳蕙畝，由公宮而立禮，曰師氏而知和，淑問有孚，淳心允塞，既笄而字，言結其纓，燕媒告祠，雁贄承奠，四爵充篚，三鼎門，其從如雲，遂歸於我，若乃廟見禮成，婉茲婦順，蘩采采，志六義之菁華，巾盥事事，恭三本之骨髓，環應手足客，圖史成乎口實，而飲食奠饋，常恥弗窮，為為，率由於已，由是家室以宜，娣姒承式，順成大義，克臻至和，蔬食菜羹，致虔而執事，文繡纂組，警害而不為，加以寬厚慈恕，端莊靜直，中外吉凶，必聞必救，家人常務，以悅以情，引進之慈，式在桑之平惠，思賢之志，憲采荇之遺風，故寵無專房，衣無常主矣，柔以克剛貞以承順，謠詠苡，薄言采之，比方蔦蘿，委於其質，故芝蘭玉樹，間植而銜蕤，琬琰苕華，連英而屬秀矣，信而可仗，小曾杼之竟投，德其不孤，大鄒鄰之屢擇，故金業邃，朱萼鮮融，室降王姬，寵隆邦媛矣，府君嘗勞州郡，歷著能名，夫人夙興左右，實勤內助，故象服以宜，鵲巢登頌矣，神龍元年，我皇應天御歷，大造寰寓，衛尉公以懿戚承恩，首綰朱紱，拜河東縣君，景龍二年，第二子太僕少卿駙馬都尉歲，加銀青光祿大夫，拜河東貴存於寵渥，琴瑟鼓鐘，媚茲靜好，而志尚閒素，心存周急，雖克享兼祿，而食無重味，雖金玉滿堂，而施惠滋廣，遂歸心釋氏，不茹於葷，大厭苦集，都忘塵累，有高僧釋善福者，以慈攝應，忽振錫而來儀，夫人稽首禮足，因請受菩薩誡，乃發大誓願，願與三代諸拂同一道而詣真乘，悲夫，金灶久誣，玉膏空志，仁不偕壽，遘疾彌留，雲空水閱，一朝萬古，景龍三年二月廿六日，薨於永寧私第之適寢，春秋六十有六，贈魏國夫人，制曰，銀青光祿大夫行太僕少卿彭城縣開國男駙馬都尉韋歲母斐氏，河汾演慶，蘭菊滋榮，作范著於閨門，宜家洽於琴瑟，斷機之訓，造次無愆，徙宅之規，始終不怠，高堂遽掩，厚穸俄淪，宜加環之暉，式展褒崇之禮，可贈魏國太夫人，肅恭朝典，光昭泉穴，寵冠延鄉，榮兼新野，夫人孝恭無競，柔順不違，婉娩四德，綢繆六行，樊衛之高芬，遺班左之繁彩，於佐君子，式儀母師，外言不入於閾，內言不出於閫，五宗伊和，十義伊穆，自門通魯館，家築秦台，翟而朝，蠶妾之勤逾警，魚軒以軔，鹿車之匱不忘，用能元吉離祉，高堂受福，威宜子孫，克令兄弟，嗚呼，行至延歷，空聞曩辰，閱人為世，遂悲今日，景龍三年歲次己酉七月乙卯，十九日癸酉，歸窆於萬年縣御宿川大韋曲之舊塋，媚先姑也，車賜徘徊，吊延宮，客衛專道，哀榮充朝，鬱鬱連崗，遙成卻月，蒼蒼松柏，逝入秋風，天道如何，人生已矣，府君思結長簟，悲纏孤劍，駙馬天經素純，日嚴中奪，攀凱風而血眥，方永三年，感寒泉以痛心，長哀七子，奉砥先遠之禮，敬卜歸真之宅，動必因心，寧過於厚，庶展蒸蒸之義，微答哀哀之勤，誓極家資不預官費，蓋士君子之孝也，懷高岸其或夷，懼幽堂之未志，遂題貞石，載永芳塵，其詞曰，非子之裔，邑於裴鄉，遂以命氏，因而代昌，卓兮領袖，為龍為光，富矣文籍，載華載芳，高邑亭亭，瑤巖碧岫，忠肅肅，政新風舊，克行有齊，閨房允秀，女於君子，光華日就，采肅事，方巢頌聲，不專題美，思賢發英，蘭風氣潤，蕙露光清，延我內則，形於外成，二門合慶，百祥歸祉，鵲橋星飛，鳳樓霞起，大尊子貴，同榮共美，軒影輪魚，衣文鬥雉，苦器知厭，真宗是歸，二嚴回奉，十力方希，大士說誡，如來覆衣，黯然滅景，反真於微，潘月懸清，簟空虛室，皋風不靜，年還何日，生死哀榮，直方名實，彤史既載，青圖寧失，白龜薦兆，班牛啟塋，夫子命吊，中闈舉聲，客衛繁兮戒神寵，朝廷空兮送禮成，歸重泉兮永固，邈千秋兮大名，
唐故雍州縣丞博陵崔君墓誌銘並序君諱訥，字思默，博陵安平人也，自流烏錫祉，鳩絕嗣，奄︹履以建都，開宗邑而命族，遂師長五等，董正群方，魯實北面，鄭辭非耦，豈徒崇儒傳世，標映一時而已哉，高祖昂，齊中書令，尚書右僕射，華陽公，才望允洽，朝野式瞻，偉公器，授以心膂，曾祖君Γ，徐，袞二州長史，鄭州Γ治，祖德厚，隋鄧州冠軍縣令，並道與時污，才為命屈，比太丘之德，彼何足儔，安士元之任，我未為展，父行成，皇朝侍御史，歷司勳，孝功員外郎，司元大夫，雍州長安縣令，鄂州刺史，雅量罕測，清規不世，徽猷播於弈載，德業隆於不朽，君間氣挺生，像賢秀出，剖和璞而侍價，孕驪泉而育寶，黃中通理，夙成問戟之年，秉義藏仁，著自佩之日，譽隆家國，名動紳，服道不倦，從師無遠，起家以明經擢第為訓教，調補虢州閿鄉縣主簿，從政列也，資父事君，亟聞其教，唯學從政，老無慚德，秩滿，授雍州涇陽尉，俄轉乾封尉，雖班微眾列，而任總群司，京轂之殷，昔難其選，曹公俊德，基北部而首命，梅福仙才，屈南昌而拜職，君以威明馭物，清克基身，故得惠洽平人，威加黠吏，有斐君子，而不能諼，左轉越州會稽縣丞，遷雍州縣丞，嗟乎，四至上卿，出於巧宮，三黜下位，稱其直道，是以樂天知命而無慍色，豈圖昊不傭，潛遘殃戾，粵以大唐永淳三年三月四日遘疾，終於永寧里之私第，春秋五十二，假其殯也，二紀於茲，以景龍三年歲次己酉二月戊子朔十五日壬寅反葬於東都北邙山之新塋禮也，嗚呼，報應寂寥，伯道之宗不祀，神期冥昧，庭堅之後忽諸，彼蒼者天，福善安在，夫人范陽盧氏，即魏尚書固安懿侯之玄孫，有唐徵君之元女也，襲慶德門，維儀冠族，痛恭伯之早世，傷士會之無後，雖佳城日，終古不追，而大隧勒銘，庶無虛美，其詞曰，天生蒸民，恢錫命氏，神介景福，家象懿美，玉質金相，麒步鄰趾，高風海屬，英名世委，天工其代，慎惟覆束，傍求哲人，有美如玉，懷我利劍，割彼紛俗，僉曰於哉，君兮是屬，乃牽絲綬，出贊銅章，溫溫問望，聲芳，境戢桴鼓，庭飛鳳皇，於何所化，佐緝之方，才標眾楚，道映群先，義明必復，人祈象賢，福福豈禍倚，時來命捐，胡為不淑，彼蒼者天，遷神襲吉，撤櫬攸歸，景丁分隧，地龍啟扉，新塋月滿，夕樹煙霏，冥寞何依，緬慕良人，孤嗣厥後，其安厝，意歟哲婦，哲婦維何，恭姜靡他，念茲勒美，不磷雕磨，
唐故奉義郎，前將作監大蔭監副監高府君墓誌銘並序公諱知行，字慎非，渤海郡人也，頃以周鼎沉水，秦鹿走原，波濤溢於九龍，衣冠移於五馬，因官而宅，抑有人焉，紹祚承家，即惟公矣，祖真，隋朝散大夫任婺州司馬，量深由器，秀迥為材，舉信全交，策名半刺，龐士元之驥足，尚屈長塗，陳仲舉之題輿，猶懷雅操，父文穎，唐任游擊將軍，右衛德閏府右果毅都尉，柱國，二秦俠窟，六郡良家，同德比義，光前絕後，劍氛沖鬥，縱英略於雄心，猛氣飄風，挺驍謀於固敵，名揚茂績，榮襲賞功，文昌符上將之星，武德偃重營之月，幕府之寄，御海攸歸，赳赳之誠，濟濟逾美，公凝姿道郭，結志仁巢，為禮義之園，作詩書之府，因心則孝，殉節而忠，漪瀾萬尋，涯岸千丈，居謙寢藝，守默息喧，處晦不欺，自是天然之趣，在淄逾潔，非關逐染之宜，飛霜無以變松柏之心，清風未可敗芝蘭之性，立身從仕，慮始謀終，仍以為屈輪桷之材，居將作之任，委強明以事匯，時號能官，任清勤以蒞塗，人歌得士，豈謂災生斗蟻，釁起巢任鳥，俄飛東岱之魂，不救西山之藥，哲人既喪，梁木斯摧，春相斷鄰里之聲，珠淚擁瓊環之夢，嗚呼哀哉，以景龍二年正月一日終於私第，春秋六十有八，即以景龍三年二月九日合葬於洛陽城北十五里之原禮也，步邙山而登頓，境得地圖，挾水之縈紆，勢符天道，佳城鬱鬱，理白日於泉中，白楊搔搔，咽清風於隴上，公前婚焦氏，中背雙鳧，後娉梁門，不兩鳳，並行光彤史，義契素縑，嗟孟姜之節夫，禮收舉案，歎冀缺之賢婦，敬起盍田，式祔三星，兆諧七卜，嗣子元紹等，並座銘受訓，門號義方，庭禮承規，家稱學肆，登科入室，信昆季之當仁，避席侍師，實友於之垂裕，餐哀永慕，寧捨劬勞之酸，瀝血長懷，鎮銜荼蓼之苦，以為居諧代謝，陵谷遷移，恐祭家無依，傷冥漠之無主，封樹有，冀雕篆之難訛，爰命鄙才，勒銘貞石，其詞曰，嶧陽廣度，渤海長源，九德之父，十德之門，垂天鵬運，控地駿奔，霜貞松柏，風襲蘭蓀，亦既揚名，即雲從仕，欲輔廊廟，先徵杞梓，辭祿謙光，攝職虛已，璧無玷，冰霜自履，人何積善，天何不，喪時之傑，殄邦之秀，二豎挺災，雙童靡救，白楸長夜，黃泉詎畫，春言蒿里，寧喧薤歌，舟驚不定，隙迷遄過，人隨落日，悲逐風多，酆城有地，長埋太阿，
大唐永州刺史束君墓誌銘並序君名良，字嘉慶，魏郡元城人也，自白蛇哭野之歲，臨渤而開基，黃雀巢桂之年，據崩沙而析氏，漢朝太傅，辭榮而散黃金，晉國先生，補亡而賦朱萼，鴻猷赫矣，鳳諜詳焉，祖斐，唐許州長社令，父液，唐泗州錄事參軍，惟君弱冠鄉貢，明經及第，即授江王府倉曹，又授單于大都護府功曹，應清白著稱舉，敕授代州五台縣，又應清白著稱舉，又授恆州稿城縣令，又授左台殿中侍御史，又授洛州陽翟縣令，又授濮州司馬，又授秦州司馬，又授九城宮總監攝隴州長史，又授南州刺史，又授衡州刺史，又授永州刺史，惟君器宇浩蕩，韻局沖虛，耿介不群，出入無兆，措思幽迥，發言清閨，頒六條而闡化，時無二天，迎千里而宣風，政成基月，五台山下，雷郊振堅白之名，九成宮內，天旨降惟清之譽，豈謂上台星坼，蛇呈壯武之災，庚子日斜，鳥降長沙之禍，景龍元年九月二日，終於荊府邸捨，春秋六十有八，中散已矣，雞絕唱於琴台，將軍忽諸，矍鵒停於舞帳，蒼廨積兮書樓闃，綠苔生兮賓館虛，楊風悲夜夜之聲，薤露泣朝朝之淚，即以大唐景龍三年歲次己酉二月戍子朔九日景申，與夫人太原郡君王氏合葬於洛城北廿里邙山南五千步平原禮也，敕賜東園秘器鼓吹，輓歌，鹵簿，牲牢，酒脯致祭，威儀伕役等一千餘人，其息羽客，如玉，女比丘真，悟真等，白嚴標德，天性惟忠，罄義室之鳧緡，營孝田之馬鬣，試望隴頭，幾處雲愁，墓前哭楊家之鳥，崗上眠陶氏之牛，丹飛兮霧昏晦，白驂悲兮風颼，昔尼父雲殂，先發摧梁之唱，馬鄉將歿，預陳封禪之書，惟君郁怏南州，思歸北望，俄嬰寢疾，殆將不救，嗟乎繼體幼弱，乃為銘曰，爰自齠齔，銳志儒術，性唯孤直，忠不徇物，蘊胡質之清，抱柳下之屈，天子見知，屢垂恩敕，家積貧病，遂曹排抑，朝謁莫由，守茲遠職，氣鬱敲蒸，土唯卑濕，寢疾歷旬，妻子灑泣，白日易辭，黃泉難挹，人生實難，孰不悲痛，故人撫膺，僚淒慟，鹽海未逞，夭折自天，拜辭阻絕，仗節奚言，有志不遂，豈余獨立，並覓一石，勒於墓前，忽移陵谷，知終歲年，前左衛翊衛中山郎南金續銘序，
大唐故中大夫使持節龍州諸軍事龍州刺史郭府君墓誌銘並序君諱恆，字知常，太原介休人也，介山北寺，汾水東流，祥盤變武之奇，賓鼎成龍之氣，所以自天降德，唯岳誕靈，於家則令譽孝恭，於國則芳聲忠謹，甘泉碧海，未疋廣深，華蓋蓮峰，詎齊高峻，器苞瑚璉，材光杞梓者，君讓以得之矣，曾祖孝恭，隋襲封長安縣開國男，翊軍將軍，大都督，安州安陸縣令，改封崇義縣開國男，祖敬玄，并州大都督府司馬，勳官大將軍，父大寶，衛州長史，唯祖乃父，既明且哲，六條於上佐，韜三略於下車，泉智逸於赭裾，霜鋒光於錯節，君夙其敏，擢第甲科，解褐授絳州參軍，除原府法曹，始州司士，宣州司法，清愨居心，公平在職，朋寮欽其問望，朝野挹其徽猷，遷梁州城固縣令，馴雉中牟，何獨魯恭之令范，鳴琴單父，豈唯密賤之高風，非譽昔時，亦美今日，敕授集州司馬，遷朝散大夫，定王府掾，又除魏王府諮議參軍，蘭台石室，是所洽聞，白馬飛孤，逾高詞氣，除昭陵令，時應龍興，數歸鳳歷，復子明辟，中建皇圖，德澤唯新，衣冠任舊，遷中大夫，使持節龍州諸軍事，龍州刺史，雖守政藩邸，然心逸丘園，二疏之志既堅，千秋之年斯邁，表請致仕，皇恩允許，可謂極貴於國，極榮於家，既而五將星亡，三台岳裂，氣厲弗戒，奄然終極，以景龍二年十月四日遂捐館舍，春秋七十九，夫人京兆韋氏，桂州都督玄泰之妹，合葬之禮，先自三王，同穴之儀，首從六義，珠中雙鶴，同萃喬松，匣內二龍，共沉延水，以其年十一月十四日合葬於豐邑鄉馬鄔原禮也，嗚呼，孔明之宅，無復琴台，公理之園，唯余古樹，嗣子謙等，哀傷盡禮，摧毀過人，歎風樹之難停，三年泣血，痛白駒之易往，五日絕漿，恐谷徙為陵，田變成海，思道德而將沒，遂刊石而傳芳，嗚呼哀哉，乃為銘曰，鼎氣龍躍，盤形武蹲，地唯物貴，人以道尊，信依竹馬，舟泛龍門，是俊是，乃子乃孫，子孫伊何，德行者多，文該經籍，武偃干戈，嗚鍾列鼎，玉葉金柯，車榮朱轂，馬振紅珂，降此章，生茲秉德，忠孝天挺，禮義人則，廣幕參謀，雄藩典職，貞稱柱石，名光輔翊，辭榮罷紱，樂道安居，宅鳴綠綺，樓開素書，歸田作賦，臨觀魚，霜劍斯在，黃金尚餘，倚伏何窺，禍福難知，良木斯壞，泰山是虧，人間事已，隴上風悲，唯余銘石，空傳代奇，
大唐故游騎將軍守永嘉府右果毅都尉上柱國於府君墓誌銘並序左御史台殿中侍御史張嘉之撰於戲祚必復始，慶延於後，陰德有徵，高門自廣，世濟其美，可略而詳，公諱賁，字履謙，東海郯人也，漢丞相於公之後，九代祖禁，魏將軍，益壽亭侯，曾祖晟，周壯武將軍，南城郡公，宏材命代，英略冠時，祖詮，隋長沙郡守，襄城郡公，循良其道，神明其德，父士俊，皇朝使持節延州諸軍事延州刺史，上柱國，東海郡公，贈瀛州刺史，鎮高方岳，聲振外台，故得禮被哀榮，位隆褒贈，公芳庭玉樹，合浦珠胎，早挺端嶷，夙鄰殆庶，言擇詩書，業傳弓冶，文場迥望，煥組繢以相輝，武庫榮觀，見矛戟之森列，而承陰若木，漸潤長河，起家以門緒授左衛勳衛，及筮將登仕，學而從政，利用作賦於王庭，動靜必光乎吾道，軼鵬路則輕羽，鳳搏六月，奔驥途而騁力，日馳千里，解褐調擬徐州司戶參軍事，簡賢選能，進善黜惡，弘農坐嘯，推器於邦君，越嶺長謠，幾勞人於州職，屬頑凶僭逆，江淮震盪，月敕委州將擇清強宮統兵討之，公以材應選，道不墜地，誅乃順天，雷震電擊，戰勝功取，恩敕賞口加階放選，旋丁母憂告罷，泣繼以血，起扶以杖，三年之喪，再期而已，值國家受終革命，觀風省俗，軒長驅，絲綸遠降，公光輝以牧，令望自高，被劍南道存撫使奏充判官，為時須也，及還，以舊功累敘，恩制加五品，授游擊將軍行左武威衛左司階，策名清時，列侍丹陛，忘懈倦於興寐，竭公忠以巡警，俄丁父憂，苫塊自持，哀毀逾禮，廬於墳側，杖而後起，服終，蒙授游騎將軍，守永嘉府右果毅都尉，公博覽史籍，特曉軍謀，士卒仰其威惠，兵甲賴其訓率，方謂雄圖自遠，當萬里之通侯，豈期稟命不融，將百年而異代，以聖曆元年四月遘疾，其月廿七日奄終官舍，春秋五十有三，即以其年五月權殯於府之廨田，悲夫，九原可作，千齡共盡，龜謀啟兆，考卜宅以終安，馬鬣因封，見佳城之遽辟，粵以景龍二年十一月廿七日遷厝於洛陽北邙舊塋禮也，夫人河東柳氏，長子行蒲州猗氏縣丞光業，次子天宮寺僧住禪，第三子吏部常選光，第四子右千牛光彥等，並慎終追遠，天號地辟，惻霜露於行踐，悲歲月之遄易，綺羅熏歇兮池台謝，松柏簫森兮煙霧積，期不朽於窮泉，庶無刊於貞石，銘曰，於公高門，貽慶後昆，陽報不已，陰德猶存，梓材竹箭，桂馥蘭芬，生我哲士，猗歟道尊，可久可大，克岐克嶷，吳鐔洞彩，隨珠爛色，東海振鱗，南溟奮翼，實惟國，徒勞州職，豺狼構患，淮海驚濤，爰整師旅，見挹吾曹，其道不墜，其功自高，委身雄列，韞德龍韜，煞敵為果，智果為毅，勇冠遠圖，才宏壯氣，方將萬里，坐通榮貴，誰期九原，行當淒欷，卜宅厝之，嘉命在茲，青松霧苦，白楊風，丘隴殘兮長，池館兮永思，終昊天之罔極，見白日這何期，
大唐荊州大都督府祁明府故藺夫人墓誌銘並序夫人諱尼，字二娘，西河人也，晉穆侯之少子，利建於韓，韓子之玄孫，食邑於藺，因地為族，其在茲乎，仁趙名有藺相如，入秦秦者隨司馬錯伐蜀，衣冠振古而襲映，人物當朝而繼踵，曾祖衡，隨春宮右千牛備身，唐易州刺史，上柱國，永富縣開國男，祖仁基，隋右千牛備身，唐，，翼，四州刺史，上柱國，并州長史，原，代二州都督，殿中監，贈秦州刺史，樂陵縣開國伯，金紫光祿大夫，父嗣恭，唐右千牛備身左右，滄州司倉參軍事，並業冠英靈，材包利器，其生也望重，一時無絕，其死也名善，千載不朽，公侯子孫，必復驗丘明之傳，窈窕淑女，好逑葉詩人，夫人生於貴族，出自名家，姿范端妍，興敷葛業，才章敏茂，詠入雁，其新婚，乘龍諧其出適，年十七，歸於陳氏，女也不爽，婦德，譽洽孟姜，聲高宋子，夫其雅守謙謹，夙著廉讓，衣服滋昧，不以綺麗珍饌為榮，貞婉聽從，唯以幽閒，專壹為善，謹身節用，親友同欽，侍奉舅姑，卅餘載，六姻仰其令淑，九族資以邕和，侔之逸妻以思戴畚，均乎孟母而崇織，趙姬恭而有讓，樊姬順而好禮，雖位望非等，彼有令名，而賢名是齊，我無慚德，宜其以終三壽，行升石之封，何圖未享百年，忽起金夫之悼，以景龍二年歲次戊申二月廿二日遘疾，卒於京通善里第，春秋五十一，二男二女，一男在於襁褓夭折，長子居士，顧寒泉而擗，瞻手澤而充，粵以其年十一月已未朔十二日庚午，窆於洛州永昌縣平陰鄉從新里北邙原舊塋之側禮也，薤露悲響，揚風淒吹，水平而急馳，郟山沒而愁雲積，用表幽閽之域，須陳約之義，正源謬充子婿，承撫育，俄愴古今，痛貫心目，文不逮意，敢敘清規，其銘曰，猗歟仁趙，有美入秦，像賢無替，邦媛有鄰，南有木，於以采，聲飛舉案，譽發如賓，舅姑歎美，娣姒稱仁，敏識天縱，高才日新，性惟廉謹，德又貞淳，綺羅無飾，珠玉不珍，正位居內，以保其身，天意倏忽，莫與善人，桐半死，草落輕塵，孤雁哀淚，一劍沉津，邙山之曲，洛水之濱，千秋萬載，樹悲春，
大唐故太中大夫，泗州刺史趙本質妻溫氏晉陽郡君墓誌並序維景龍二年歲次戊申十月己丑朔廿六日甲寅，郡君葬於洛陽之北邙山之南，郡君族望太原，出適天水趙府君，褰帷泗水，作牧下邳，郡君祖大雅，禮部尚書贈右僕射，德重一時，位居八座，氣蘊孫弘之矩，名高蕭相之徽，父無隱，瀛州刺史，剖符千里，扇仁化於河間，播美百城，著清規於漳浦，郡君年非鶴之壽，奄辭鸞鏡之妝，痛閨庭兮闃寂，悲路兮蕭條，啟泉宮而永瘞，入隧路而長居，嗚呼哀哉，乃為銘曰，幼懷令德，長履徽猷，鴻妻之范，萊婦之休，在生貞潔，居家芳流，作配君子，實謂好仇，齊眉，行姑章，軌模節女，矩則恭姜，仁恕我，將，三從成順，四德不忘，奄辭蘭室，永瘞，一啟芒隧，萬古幽塋，
大唐贈衛尉卿并州大都督淮陽郡王京淨韋府君墓誌銘並序大中大夫守秘書監修國史修文館學士上柱國臣劉憲奉敕撰蓋聞玉林皆寶，秀映出於風塵，鳳穴將雛，光彩含於仁義，亦猶名駒千里，元王好學之門，才子八人，荀卿著書之後，況乃軒轅顓頊，以帝德稱尊，大彭塚韋，以霸道為盛，節侯之儒術，恭侯之文彩，登丞相而繼位，胙扶陽而傳國，斯則聖賢之烈，無乏於祖宗，君臣之功，殆半於今古，慶靈之所蒸液，事業之所發揮，藏塗山於讖緯，兆媯於疇昔，豈徒陳實子孫，星文恆聚，謝安子弟，風氣將高而已或，王諱泂，字沖規，京兆杜陵人也，曾祖材，隋儀同三司，左武修驃騎將軍，坊州刺史，恆安縣開國伯，宇量深沉，風神標榜，文窮幾緣，武究韜鈐，儀同之班，比於鄧騭，驃騎之秩，侔於衛青，有功則侯帶礪而荒茅土，分憂者守循良而剖竹符，德績粲良史之書，風謠喧故老之口，祖弘表，隋左千牛，皇朝游擊將軍，曹王府典軍致仕，贈特進揚，潤，宣，滁，和，湖六州諸軍事，揚州大都督，魏國公，擅景族之衣冠，列貴游之紈綺，儀形奕奕，奉漢握以晨趨，威望軒軒，導梁騶而曉引，安車行馬，隱動閭門，贈印封墳，光華泉路，考玄貞，雅贍文藝，博觀載籍，每讀高人逸士傳，未嘗不想見其人，遂游江東之名山焉，後迫朝旨，歷普州參軍，使持節豫州諸軍事豫州刺史，贈上洛郡王，尋又改贈太師，雍州牧，益，綿，梓，隆等一十一州諸軍事，益州大都督，上柱國，謚曰獻惠，雙珠百金之英，太一終之精，軒耀之著明，膺賢期而挺生，本之以深識曠度，文之以高情勝，符彩驚人，聲華冠代，稽山禹穴，初從汗漫之遊，江漢荊河，姑屈朝廷之命，吏師之重，遺愛不忘，後父之尊，追崇有典，光昭簡冊，寵悼極於宮闈，大備徽章，哀榮動於都邑，王即獻惠王之第三子，順天翊聖皇后之弟也，積德延和，殊祥啟懿，咳名之際，固已授色知心，革之辰，居然體仁成性，不顧道傍之李，見賞懷中之橘，元禮問而通家，伯喈迎而倒屣，親朋拭目，覺杜之膚清，朝野同聲，歎王衍之神俊，風猷甚茂，才略非常，總百慮以研幽，觀萬殊而澄鑒，雖項橐七歲，能為聖人之師，揚烏九齡，即定玄經之草，無以過也，故當時美論，號曰智囊，與夫晁錯之在漢朝，桓范之居魏代，咸登壯齒，乃獲嘉名，校其優劣，固不同年矣，加以雅杖忠烈，尤好公方，得事君子機道，有從政之良術，屬坤德未亨，門風不競，先生遘否，方荷澤於南溟，諸子偕行，遂趨庭於北戶，王乘凌瘴厲，辰轉艱危，軟脆之體難堪，羈旅之魂不返，珠崖銅柱，玉質湮沉，荔浦桂林，蘭芳銷歇，春秋一十有六，以如意元年月日薨於容府，嗚呼哀哉，神理冥漠，生涯夭枉，夢歸多恨，憶鄉里而何言，樹靡含棲，望咸陽而幾載，神龍元祀，大君復辟，恢張百度，敘六姻，嗟右戚之喪家寶，感中闈之失賢季，乃追贈衛尉卿，二年，追封淮陽郡王，仍迎置京邑，具禮改窆，止之日百官陪列於青門之外，二聖親幸長樂宮以過喪焉，皇后仁愛之心，合於天地，友悌之德，通於神明，望路長號，山川由其變色，憑軒雨泗，嬪御莫能仰視，都人結欷，空里以群悲，朝列銜酸，傾衣冠而一慟，允所謂黃中通理，風流名士，道在則尊，沒而不朽者矣，以景龍二年歲次戊申十一月己未朔日陪葬於榮先陵，喪事官給，賻物千段，米粟五百石，衣等九襲，禮部尚書彭國公韋溫，太子詹事陳國公陸頌，秘書監虢王邕，試雍州司馬崔日用等充使監護，又加贈使持節都督并州諸軍事并州大都督，賜東園秘器，葬日給班劍人，羽荷鼓吹儀仗送至墓所往還，長安調卒，將作穿土，會五月之侯家，交兩宮之節使，車徒成列，達靈文之寢園，鐃吹相喧，震京兆之阡陌，制以王年未及室，靈櫬方孤，求淑魄於高門，代姻無忝，結芳神於厚夜，同穴知安，乃冥婚太子家令清河崔道猷亡第四女為妃而會葬焉，蓋古之遺禮也，桑櫬回薄，池隍枕倚，秦川可望，視八水之寒波，漢邑相承，看五陵之古樹，容衛慘而西日，郊原空而北風，爰降明制，得旌幽壤，微臣於史宮之末，敢闕其文哉，乃為銘曰，肅肅遐軌，皇皇盛烈，嘗謂鼎門，宛成金穴，發秀興祉，重賢累哲，玉蘊方流，珠生圓折，曰文曰武，惟祖惟曾，才稱命代，德以安恆，天朝王國，爪牙股肱，事功斯允，侯服乃登，於穆獻惠，克由禮樂，泉海宏詞，丘山富學，高節散朗，遠圖蓼廓，浮於三江，掌於四岳，聖女吉夢，捫天降祥，神童奇表，入室生光，宜蒙有慶，謫去翻傷道存時革，人謝業昌，淮陽矯矯，是稱英妙，幼智含幾，童顏吐曜，哲旋中矩，言談盡妙，識洞於微，道臻其要，遨遊戚里，籍甚京華，慈明執馭，休奕馳車，好是正直，嫉夫回邪，方憑忠氣，式贊邦家，像郡越屬，容山海畔，草木蛇，川原鬼彈，遷徙何酷，凋零可歎墳隧常孤，炎涼幾換，皇極即建，躬親萬機，坤儀乃復，陰教九圍，贈終之典，冊命自輝，兩宮情慟，萬里魂歸，出郭哀迎，還鄉制葬，晨務復土，宵陳供帳，藹藹寵錫，森森儀仗，落日桐閽，寒風薤昌，丘陵此地，碑闕相望，平生一遠，松柏成行，光陰淒愴，代祀蒼茫，有求觀者，長議賢王，
大夫行蘇州司馬上柱國張公志序孤子迦羅奉撰公諱利賓，字，清河貝人也，祖歸，唐任袞州平陸縣令，父運，唐任果州南充縣令，並至德在躬，溫良恭檢，觀光利用，咸薦賓王，故得待問金門，名通玉輦，久熏令譽，作宰鄒魯之間，時而揚之，授藩維加吳越，門維道德，歷職十政，名傳遠播，業盛薰猷，義重德隆，待駕蘭闕，不謂積善無徵，禍延斯遘，今於景龍二年五月廿五日卒於河南城履道，葬於北邙山之陽禮也，嗟乎，今古代謝，棟折桷榱，先人見殞，後代其萎，故立斯志，年往歲來，子子孫孫，共志頃頹，祖述翹想，子祀孫歸，有鑽仰，垂業將來，景龍二年六月日，
大唐故朝散大夫東都苑總監元府君夫人河南獨孤氏墓誌並序夫人諱其河南人也，曾祖藏，隋通大夫，金州刺史，郡開國公，祖機，皇朝州史，上柱國，國公，父本，朝請大夫行瀛州司馬，夫人世榮軒冕，德融閨閫，戒師氏，作偶華宗，既兩髦輟儀，泛中河而自誓，復秋絕胤，上路以纏懷，方冀享壽遐年，南是固，豈翌日，東岱忽游，庭闈，感行路，景龍二年八月廿六日，終於合宮縣樂城坊里第，春秋七十，即以其年九月十三日，權殯於洛州合宮縣梓澤鄉後魏宣武皇帝陵北一里禮也，嗚呼哀哉，乃為銘曰，藹藹望族，載華其聽，作嬪於元，有行惟敬，母式范，炳言成令，接閫弈輝，通閨玉，遺，與善無赦，如何茂則，淪光入化，，邙山色寡，清徽一泯，音容永謝，
大唐故申州羅山縣令王府君墓誌銘並序君諱素臣，中山人也，自呂刀傳慶，郭筮祥，冠冕彰於國史，鐘鼎備於家諜，忠規峻節，吐馭馳聲，孝感高名，薦魚流譽，豈惟朱輪疊映，孤擅楊門，青組交暉，直稱喪氏而已，曾祖崇，隨太子率，祖恕，皇朝趙州司馬，父德感，絳州萬泉縣令，並局量宏遠，宮牆峻邈，澄九派於黃陂，聳千尋於稽岫，或四率鳴玉，或半刺題輿，卓彼萬泉，獨高百行，故能誕斯明哲，克荷隆基，君稟川岳之靈，挺璋之秀，業該嵩簡，學優汾篋，明經擢第，捧檄隋班，解褐授并州盂縣尉，宋州虞城丞，申州羅山令，君秉青萍之姿，從黃綬之列，遂使萑蒲遁跡，奸豪斂袂，撫其君子，襲我蘭芬，和彼小人，誅其薤本，秩滿寓居襄城，莊臨穎水，陟箕山，簫然有終焉之志，，俄而棲任鳥構孽，止服延災，示拾紫之榮，旋軫泣瑰之夢，以長安五年七月廿九日終於莊，春秋六十，嗚呼哀哉，妻河間劉氏，曾祖會，秘書監，祖玄，德州司馬，父德，左衛將軍，夫人斷機流訓，從宅宣慈，內則被於閨門，中饋潔於藻，以神龍元年十一月十一月卒於毓財里第，春秋六十一，即以景龍二年歲次戊申二月甲子朔廿四日丁丑合祔於合宮縣平樂鄉北邙山禮也，嗣子前同州東河府別將無虧等，趨庭殞息，陟屺崩心，對楹書而永慕，視鏡奩而泣血，懼居諸亟斡，陵谷行遷，式志佳城，乃刊幽礎，其銘曰，天道悠悠，人生若浮，有美良宰，彈琴化流，秩滿言歸，斂衽忘機，水亭├暗，澗戶花飛，與善空傳，殲良在旃，千秋白日，萬古黃泉，背邙卜擇，面伊究穸，拱木行吟，宿草方積，同丘山之永固，畢穹壤兮無易，
大唐故忻州定襄縣令杜府君墓誌銘並序君諱安，字元安，河南洛陽人也，自塚韋啟胄，蛇精系胤，代盛二冠，家傳漆簡，曾祖毗，周硤州刺史，祖石，隋壽州霍山縣令，父英，唐汝州魯山縣丞，並人秀國華，軒蓋相次，公解褐豫州新蔡縣尉，又改相州內黃，雍州涇陽二縣尉，南陽公張出鎮天軍，欽其聲望，引參軍事，敕授忻州定襄縣令，未至浹辰，風化甚肅，禍丁有驗，積善無徵，以景龍二年歲次戊申二月十五日遘疾，終於京第，春秋六十有五，以三月廿八日辛酉，歸葬於邙山之原，嗣子勤忠等茹荼泣血，追思罔極，志惟不朽，銘曰，有美德政，冰碧成操，臥漳濱，遽游京兆，蒿泉扃，松悲隴道，千齡萬古，傳諸雅誥，
唐故陳州參軍事袁君墓誌銘並序君諱景慎，字克兢，本陳郡人也，曾祖崇業，陳黃門侍郎駙馬都尉，漢廷則英髦繼踵，地積五頌，江左則禁臠推名，榮膺三尉，祖讓，皇朝舒州錄事參軍事，父希范，皇朝朝散大夫行恆州石邑縣令，並松筠勁節，杞梓宏材，志雖歷於雲霄，位同屈於州縣，君甫生丹穴，即抱仁義之文，逮閱青編，更達異同之旨，起家左衛翊衛，神龍二年，授陳州參軍事，苑丘之下，既肇跡於牽絲，殷水之陽，復追蹤於晝錦，孔愉靡聞於龜報，呂石翻夢於馬迎，蘭敗秋風，薤朝露，以三年八月十五日遘疾，奄終於宮捨，春秋四十六，嗚呼哀哉，即以景龍二年四月廿三日，歸祔於先君邙山之舊塋禮也，嗣子仲容等，充窮蹈禮，孺慕綿哀，式志泉扃，而為銘曰，媯水源廣，株林地膏，英賢每誕，州縣初勞，器蘊奇特，人推善操，遽從萬化，俄切三號，葬北弈弈，東逝之滔滔，從今宿草，幾變青χ，
大唐故蜀王府記室參軍蔡行基墓誌銘並序校書郎韓覃撰君諱行基，字德業，陳留濟陽人也，緬惟周邦，重封於蔡，錫王受姓，因而氏焉，三明在都，朝野詠其儒雅，兩葉居宋，天子歎其佳鬼，代有奇節，聲華籍甚，曾祖彥高，梁太子舍人，尚書郎，宦成兩宮，望重三閣，祖疑，陳尚信義長公主駙馬都尉，黃門侍郎，榮增尚主，寄隆華禁，父居師，涇州刺史，忠武將軍，大樹論功，即呼以殞盜，長城作鎮，即風以慰人，君天縱生知，器宇純粹，日新厥德，容止甚寄，交而有禮，久而益敬，膏粱舊地，山松自直，驥途未騁，空健羨於天衢，鴻陸將飛，遵自邇於王府，起家徵蜀府記室參軍，非君好也，孟嘉實為勢御，劉琨未履方伯，而志既忽忽，居多怏怏，俄稱疾免，訓篤私庭，君侯門人，無非卿相，郡縣立政，皆其子孫，善不為徵，天歷奄及，聽不與壽，哲人云亡，春秋八十有一，終於私第，即以景龍二年正月十五日，葬於河南之邙山北原，禮也，會吊數百里，悲深墮淚，傾邑數千家，春不相杵，先白馬，地染青烏，氣鬱佳城，即窆滕公之室，文慚少婦，徒紀之風，嗚呼哀哉，乃為銘曰，天地氤氳，成物化淳，開疆劃地，憑人立君，是有封建，逮於周文，錫土命氏，姬流遂分，本枝百代，綿歷千祀，系隆帝籍，名傳舊史，開國承家，沿孫襲子，派遠基峻，高山仰止，郎官應宿，主賀姻天，鷹揚緹騎，武視涇川，必復其始，流芳在焉，相家出相，賢門有賢，載誕於君，克岐克嶷，始屈入仕，終申謝職，訓子謀孫，振振翼翼，天下共寶，連城賈色，永年降義，天命匪由，即君寢疾，如何不瘳，魂香詎返，肓豎空留，京兆茫昧，誰其與游，送客千乘，悲聞數里，於邙之原，逾洛之，烏封馬鬣，牛枕龍耳，事極玄門，千秋已矣，嗚呼兮哀哉，長夜一去不復回，夜有月兮月有明，泉有門兮門不開，雲凝陰以曷，馬悲鳴以徘徊，北邙山北千里陌，丘為水兮墳為宅，雖松摧以錯薪，冀文全於石，景龍二年歲次戊申正月乙未朔十五日己酉，
唐故許州扶溝縣主簿榮陽鄭道妻李夫人墓誌文夫人李氏，趙郡贊皇人也，祖放之，隋開府行參軍，襲爵廣平伯，父公淹，唐右司郎中，渭，建二州刺史，地積慶靈，人豐淳懿，衣冠禮樂，盡萃一門，師表儀形，輝光累葉，夫人柔明宅性，婉順凝姿，識洞真寂，體捐華侈，年甫初笄，忽歎曰，古人云，纂組文彩，害女工也，吾豈習其非哉，遂不衣錦繡，可謂天挺其真矣，自作嬪君子，厥有令聲，睽偶良人，載敷稚訓，克勵恭姜之節，聿遵孟母之言，及諸子冠成，遂屏絕世事曰，吾平生聞王母瑤池之賞，意甚樂之，余可行矣，是乃受法，學丹仙，高丘白雲，心眇然矣，晚年尤精莊老，都忘形骸，因曰，夫死者歸也，蓋歸於真，吾果死，當歸於真庭，永無形骸之累矣，神龍三年七月，終於河南之私第，時年七十七，夫人有遺訓曰，合葬非古，始自周公，淳真之道微矣，汝曹無喪吾真，夫孝在因心，仁忘本，本之者真也，古人不封不樹，喪期無數，斯蓋得其真矣，小子勉之哉，即以景龍元年十二月廿六日窆於北邙之平原，奉遺訓也，嗣子履謙，蓼莪切體，欒棘為心，欲報之恩，昊天罔極，乃篆華雲石，紀實陰泉，儻披文之有在，俾盛烈兮恆傳，遂作銘曰，雲心杳兮冥至真，捐華服兮在青春，達人無我兮安可親，形守聚散兮理自均，欽遺訓兮何窮己，播清塵兮彌祀，
唐故雲靡將軍右金吾衛將軍上柱國漁陽縣開國子閻公墓誌銘並序公諱虔福，字敬客，河南洛陽人也，其先蓋有周之胤，晉成公之子，食葉於閻，因卿族以命氏，鐘鼎紳，飛聲延光，俊造英良，弈葉累襲，祖令，唐并州錄事參軍事，父基，唐州司馬，並卷懷上德，棲遲下位，陰施陽報，詒厥孫謀，積行累仁，鍾美於後，公含四氣之和，總五行之秀，標格雄偉，襟靈爽拔，神交黃石，早得兵符，道遇白猿，尤精劍術，禮部尚書裴行儉出為北軍元帥，聞公壯志，辟從軍幕，遂效功荒服，策名邊鎮，累遷游擊將軍，夏州寧朔府哲沖，丁母憂去職，孝思之極，人倫莫比，有制起為辰州刺史，時年卅八，年未強仕，位為方伯，文武兼綜，威令允孚，當代以為榮矣，尋轉檀州刺史，仍為清邊西道前軍大總管，屬契丹賊帥李盡滅等作亂，將軍張玄遇師於前，尚書王孝傑喪元於後，幽州總管建安王嚴城晝掩，神兵總管河內王棄甲宵歸，居陷我冀方，侵軼我河朔，百姓走險而聚，天子當寧不怡，乾廷勞於吁食，亭候地奔命，當是也，公以偏師，獨當巨寇，挫其南侵之勢，斷其北歸之跡，單于繫頸而受馘，林胡舉落而面內，燕薊解倒懸之難，趙魏忘左衽之憂，實惟公之力也，帝念元功，載錫休命，拜右玉鈐衛大將軍，上柱國，封漁陽縣開國子，光國之勳，龜玉全於宗廟，致親之祿，金紫爛於庭闈，豈直南仲干城，毛義捧檄而已，尋為懷遠軍防河經略大使，俄轉天兵西道前軍大總管，丁司馬府君憂，創鉅因心，柴毀過禮，尋有制，起為左金吾將軍，平狄軍大使，軍次塞垣，與虜相遇，一日之內，九戰皆捷，既至自代北，屬寇擾河西，雖我師克全，而諸將喪律，憲司責以救援不接，竟坐免官，蓋為法受惡，非真罪也，皇眷嘉庸，旋錫寵命，復改為天兵副使，仍拜右衛中郎將，今天子中興之際，公自鎮來朝，敷奏以言，啟沃惟允，改授右衛親府中郎將，內心膂，外委爪牙，參謀革，翊成締構，俄出為勝州都督，匈奴素重威名，不敢犯塞，州人才沐德教，咸安其業，又以山東空虛，慮有變故，轉公為河北道諸軍州防禦大使，拜右屯衛翊府中郎將，判將軍事，加雲麾將軍，佩三品印綬，地班四履，實當分閫之任，榮高三命，獨受升壇之榮，奇功未立，景命不融，春秋五十有二，以神龍三年四月八日遘疾，薨於京第，主上為之輟膳廢朝，贈甚厚，追贈右金吾衛將軍，葬事所須，並宮給，仍令京宮六品一人監護，粵以景龍元年歲次丁未十一月乙未朔八日壬寅，歸葬於邙山禮也，嗣子庭玉，次子庭訓等，孝思純至，追遠罔極，惟所以旌不朽之德，乃刊石勒銘曰，昔聞方邰，藩翰周王，爰洎衛霍，恢復漢疆，惟公作武，邁於前良，鋒逸駭電，威歷崩霜，歸蕩萬里，輯寧三方，信人之傑，為國之光，忠則功茂，孝實名揚，景命不永，如何彼蒼，刻此樂石，置之冥堂，俾我休令，歿而不亡，
大唐八品亡宮才人志文並序亡宮者，不千何許人也，在昔以幽閒著代，燕婉光時，選賢與能，恭備職以翼，捧載天人，之之，發揮靈監，遂使有唐覆命，我祭，文庇黔黎，輝光宇宙，方諸吉者，無以過也，量與夫樊姬衛女，徙止乎輟食忘音而已哉，方當陪翠鑾復入，駕封東嶽，平雲亭，高視振古，傳來業，豈期上皇輟神之靡聽，享年不融，春秋神龍三年八月十九日終於某所，即以其年八月十九日葬於某所禮也，嗚呼哀哉，乃為銘曰，紅桃灼灼兮生，碧草油油兮春時，方冀誕誠兮紫極，秋風兮淬之東流，水兮去不西頹，還古兮秋水謝，交交黃鳥兮，景龍，
大唐故胡國公嫡孫許州鄢陵縣丞秦府君墓誌君字利見，齊郡人也，操帷楨，志全文武，孝悌理於閨門，忠鯁絕於今古，以天策萬歲元年鸞駕有事圓丘，輦腳出身，敕授許州鄢陵縣丞，在宮清霍，無墮國風，謠譽日隆，謳歌不息，祖叔寶，佐命唐初，樹功運始，歷任朱紫，位光終於左武衛大將軍，外祖尉遲琳，衛尉卿，父道，左衛左郎將，君內外姻戚，表里勳舊，龍騰鳳躍，業著山河，和而不同，終始如一，以神龍三年八月廿五日薨於合宮縣道光坊宅，以其年十一月六日塋於東都城北北梁村下神柩，景龍元年十月六日，
大唐河澗刑君故劉夫人墓誌銘並序夫人諱達，徐州彭城人也，父汝州梁丞之女，昔日豢在夏，卯金得姓，遇白蛇而啟祚，因赤伏以開祥，歷九五以虯飛，出四六之豹變，時遷晉魏，不虧環之音，代變齊梁，無絕握蘭之馥，漸以金枝散彩，玉葉分暉，或臨太守以行仁，蒲鞭見恥，或在邑宰而布德，叩地以銷災，或榮辱兩除，是非俱遣，蕭聲私室，維感夢蛇，即有御月之姿，婉有弄珠之態，德行圓滿，風神挺特，雅操自整，貞亮為直，鳴風以中歡，寄河魴而結好，遂則移天刑氏，崇藻而蒸嘗，調御閨帷，溫順清肅，奉事則心乎麟趾，育子則均若屍鳩，鄉嘗慕其芳猷，鄰邑欽其雅則，不謂風枝屢振，露草頻，傷無帝女之精，雨婺失絕天人之粹，嗚呼哀哉，春秋七十有八，以茲神龍三年四月十二日卒於福善坊里第也，其年七月七日葬於合宮縣界邙山之曲，其嫡孫思慎，蘊德魁梧，韞光懷寶，榮承堂構，宿衛太階，升北阜而號天，望南陔而氣絕，嗚呼哀哉，月往年催，歎逝川兮東注，嗟巢影兮西頹，哀怨兮朝露，魂歸兮夜台，其詞曰，卯金失玉，彤雲不形，纖摧璧月，艷墜珠星，魄游東岱，魂歸北冥，長疏峻宇，永暱佳城，丘墳纍纍，松柏青青，愁雲鬱鬱，悲吹泠泠，痛傷聖善，何處慈聲，
大唐故亡宮九品亡宮者，不知何許人也，昔以令德，納於王宮，弼諧帝道，復我唐業，疇庸比德，莫之與京，方當開國承家，大君有命，豈意輔人莫驗，殲良奄及，享年六十，以神龍三年六月日終於某所，即以其年七月二日葬於某所禮也，嗚呼哀哉，乃為銘曰，南鄰鐘鼎，北里笙竽，子其樂之宛化枯，千秋代上萬泉塗，幽明永隔，嗚呼嗚呼，
大唐故亡宮九品志石亡宮者，不知何許人也，昔以令德，納於王宮，弼諧帝道，復我唐業，疇庸比德，莫之與京，方當開國承家，大君有命，豈意輔人黃驗，殲良奄及，年享神龍二年十一月二日終於墓所，即以十二月三日葬某所禮也，嗚呼哀哉，乃為銘曰，南鄰鐘鼎，北里笙竽，子其樂之，宛化為枯，千秋代上，萬古泉塗，幽明永隔，嗚呼嗚呼，
大唐故處士陳君墓誌銘並序別敕選韓筠撰並書君諱泰，字泰，穎川人也，原夫西漢舒，投轄之賞飛舉，東吳待士，懸榻之躅騰徽，代有欺人，豈假一二談也，曾祖逸，祖暉，父方，並傳以仁義，富以詩書，遠掩題月之名，旋紹聚星之德，君惟良構，乃胤崇基，年甫弱冠，補州學生，友十哲而升堂，契四科而入室，成麟之業言就，翥鵬之吹詎遵，爰徇棲遲，甫循高尚，閒居之歲未洽，壯室之年奄終，以顯慶五年十月十一日遘疾，終於會節里第，春秋廿九，夫人常山房氏，巫雲授彩，洛雪凝姿，箴誡兩兼，容德雙美，往以君先朝露，將夜台，守志孀帷，亟移灰管，暑遷寒襲，除年，撫幼攜孤，聞諸里，易錦以苫席，代羅幬以素帷，崩城之泣坐逾，同穴之幽行際，復以神龍二年十二月七日，終於南市旗亭里第，春秋七十二，粵以其歲次景午十二月辛未朔廿七日丁酉，同窆於邙上陽禮也，縞騎次舟，橫空際，崇邙以啟塋，逾清洛以徑渡，君以家罕當壁，室有盤絲，爰命好仇，作配君子，長女前壽春王府司馬徐知運妻，眄風樹以崩心，茹霜荼而裂膽，嘯僕松槧，來紀楸銘，詞曰，承舜緒兮而封陳，光垂裕兮際伊人，遺榮名兮物外賞，實英髦兮席上珍，驚閱川兮流忽逝，歎徂景兮輝遽淪，有好仇兮洽潘陽，悅和鳴兮鏘鳳皇，鴛屏兮共履，龍匣掩兮齊芒，祭有數媛，庭無主喪，惟淑媛兮號蒼，勒茲銘兮天地長，鶴塋一何綿邈，丘隴空懸明月光，
唐故亡宮八品志石亡宮者，不知何許人也，昔以令德，納於王宮，弼諧帝道，復哉唐業，疇庸比德，莫之與京，方當開國承家，大君有命，豈意輔人莫驗，殲良奄及，享年七十，以神龍三年正月十一日終於某所，即以其月日葬於禮也，嗚呼哀哉，乃為銘曰，南鄰鐘鼎，北里笙竽，子其樂之，宛化為祜，千秋代上，萬古泉塗，幽明永隔，嗚呼嗚呼，
唐故戶部侍郎贈懷州刺史臨都公韋府君夫人河東郡夫人裴氏墓誌銘並序原夫四教聿修，實告虔於澗，三從展義，終致養於蘭陔，鮑門率禮有儀，孟里擇遷成訓，濟斯美者，允屬夫人乎，夫人諱首兒，河東聞喜人，魏中書侍郎，散騎常侍讓之之曾孫，隋膳部員外，常州司馬之孫，皇朝通事舍人，樂壽，臨津二縣令恭道之長女也，鼎氣靈，映玉山百並照，羽儀冠代，蔚領袖而孤標，黼黻紳，軒蓋區寓，傳諸縑簡，可略言焉，夫人誕自禮闈，夙承母教，柔儀婉順，藻旭景於虹梁，雅性仁明，滌光風於翠渚，汾澤圖史，鄙夜觀之匪公，砥礪組川，固朝聞之是與，女則攸屬，人無聞言，洎乎六禮克陳，三星在御，結式誡，侍櫛思虔，恭修分兌之容，載驛璋之美，鳳鳴之兆，躋好合於瑟琴，螽斯之德，飾勞謙於帷閫，蕙聲由其允塞，松操於是彌堅，臨都公望重郎官，位隆京尹，黃裳元吉，朱斯皇，夫人慶葉乘龍，禮光服雉，從夫有秩，授河東縣君，未幾，又進封郡君，累荷朝章，亟紆命室，道孚主饋，行遵舉案之儀，寵洽專城，遽軫頹墉之酷，有制贈公懷州刺史，夫人因錫河東郡夫人焉，悲夫，儀班泉戶，式念舊而加榮，拜秩孀閨，歎偕先而增慟，門成化，辟虞堂而薦賞，藏舟忽往，掩莊壑而俄淪，以神龍三年三月六日遘疾，終於合宮道德里之私第，春秋七十六，粵以其年四月六日，權窆於洛州平樂鄉之原禮也，敬敘德音，俾鐫琬琰，其銘曰，汾河寶鼎，鄒魯金，代濟其度，人擅其英，元符好合，實謂和鳴，言容粉黛，孝友纓，賓儀鏡湛，閨範璣明，七章始則，三徙居貞，方期南壽，遽稅東征，唯余松路，永播芝聲，
大唐太原王君故夫人趙郡李氏墓誌銘並序夫人諱清禪，趙郡人也，曾祖德盛，隋西城郡守，皇朝贈魏州刺史，謚獻公，祖義府，皇朝中書令，右相，河間郡公，周贈揚州都督，皇朝贈太子少保，父澤，周朝任桂坊司直，夫其厥初命氏，紫氣浮開，中葉發英，仙舟泛洛，降及魏晉翼浩繁，迄於周隋，像賢不泯，公侯必復，亮采皇家，器業光隆，聲芳溢曜者矣，夫人誕靈淑慎，植性惠和，躬儉由師，志在幽閒之致，尊敬保傅，情專煩辱之勤，年甫十九，嬪於太原王昕，詩不雲乎，女子有行，遠父母兄弟之謂也，既而輔佐君子，光輝內則，沃盥無怠，薄浣靡寧，體靜嘉以出言，習純柔而演訓，婦德光備，閨儀溫肅，庶幾與子偕老，宜其室家，而石火道飆，生涯奄倏，春芳夏縟，霜露先秋，以神龍三年三月廿九日遘疾，終於私第，春秋廿有五，以其年四月六日，權殯於邙山之高原禮也，邙山壘壘誰家墳，刻石昭昭斯文，君見頭懸苦月，豈知泉下瘞行雲，乃為銘曰，窈窕淑女兮作嬪君子，芳菲李兮春榮資始，斯偕老兮良願違，未凜秋兮嚴風起，古來先後兮更相送，一晝一夜兮東流水，
維大唐神龍三年歲次丁未四月廿四日，雍州櫟陽縣嚴明府夫人任氏卒於延康里私第，春秋，粵五月五日壬寅權殯於雍州萬年縣川鄉之白鹿原，嗚呼哀哉，夫人有德有容，克言克藝，宜我家室，光我琴瑟，育子惟三，歷年六十，次疾一，棄此而止，天乎夫，何毒之甚，略銘之曰，悲夫皇天，今我哭訴，茲婦柔哲，內及，劫何愆，中年奄故，忍棄沖藐，俾於偏露，篋笥非主，脂粉猶香，聽靡遺息，瞻無一光，去此堂奧，歸乎野荒，臨穴舟，風吹白楊，
大唐中興成王府參楊府君墓誌銘並序君諱承胤，字龍，洛州縣人也，炎漢楊太尉後，弈弈仙基，分軒丘而吐胄，攸攸別派，掩龜水而疏疆，徙層構於天街，族高河石，系芳蕤於地緒，道映區中，瓜瓞滋綿，羽儀紛藹，斯並煥乎家牒，刊夫國史，曾祖彥，隋任邛州司馬，藏用見人，經文緯武，簪纓統緒，凝監前，縉紳綢胤，羽儀當代，祖，唐任隆州司戶，韞異幾符，馳聲刺舉，亭亭直上，切雲漢以橫飛，落落高標，冠士林而擢秀，父行褒，唐任舒州司法，含咀微言，抑揚至敬，聲馳日下，流雅譽於黃童，道靄雲衢，擅清猷於樂鏡，君稟粹金精，敷華玉種，鳳毛夙表，先輩欽其象賢，麟角彰，邦後嘉其雄辯，括蒼溟於雅量，納漢吞江，飛爽韻於清飆，吟松振竹，罩門而為譽，浹天壤以馳芳，皎皎焉若瑤台之銜璧月，也似嵩嶺之冠群峰，固以絕跡後昆，連華上哲矣，長安元年，釋褐為海州參軍，朱鸞聳翮，仰天路而層飛，騏驤首，瞻帝閒而迥躍，神龍二年，升為成王府參軍事，連城去趙，高騰就日之輝，照乘游梁，俯諧澄月之賞，若乃羽陵逸簡，緗紈縹之書，延閣靈文，王板金滕之記，漢皇遺篋，魏塚殘編，西母真圖，南宮故事，亦有青箱秘說，理奧言微，黃絹貞碑，詞比旨遠，莫不五行流吻，舉目便執其宗，一覽緘心，啟軸輒諺其頤，眇符秋駕，渙若春冰，無俟沉妍，自登其用，豈謂玉衡馳運，降昴不留，箭水驚瀾，逝湍長委，乃以神龍三年歲次丁未五月戊戌朔，遘疾於永昌縣章善坊私第，其年六月丁卯朔七日癸酉，豈謂積善無徵，奄從風燭，春秋五十有二，其年七月一日景申朔，旋葬於北邙山之平樂之原禮也，惟君沉深有雅度，廓落多奇節，壯鋒銳於情關，坦繩准於心路，游源泳末，挹者莫窺其，離堅合異，聽者咸解其頤，鵬路方亨，俄聞折翮，龍津旦躍，遽見摧鱗，遂使隴上新哥，悲延薤露，平陵舊曲，恨切袤桐，哀子嗟扣地之無追，恨終天之永隔，以為巖巖華表，事匪貞堅，烈烈行楸，終應槎，刊諸翠琰，摭彼遺塵，其詞曰，登龍錫胤，和犢遷苗，重規齊美，奕代光昭，載生雄傑，克誕琨瑤，清瀾海鏡，層仞霞標，有美象賢，重暉華緒，躡景駿發，披雲秀舉，韻爽梧孫，芳凝桂嶼，澄陂可詠，孤風誰侶，望優補袞，文艷思玄，徒勞控地，終謝沖天，不齊英哲，亭伯通賢，咸嗟絆驥，並屈亨鮮，譽美身辱，名高位下，官止割雞，神虛牧馬，犬南郭，銷聲東野，放曠一丘，留連三雅，熊經不驗，羽毛難期，吁嗟命也，殲人師，武城余，桐鄉故祠，千秋萬代，冥漠何之，
大唐故處士騎都尉李君墓誌銘並序君諱通，字庶幾，之先趙郡人也，曾祖建，北齊澤州晉城縣令，始公為密縣丞也，仰止嵩巖，高尚潭壑，將卜鄰於仙室，創別業於神畿，代嗣習居，因為河南告城他，祖興，隋蜀王府騎曹參軍事，父寬，皇朝定州無極縣令，上柱國，才與代出，官惟德進，曳長裾而聲雄，理中都而化美，君間氣鍾秀，元精授和，金玉其光，芝蘭其馥，弱冠侍衛天闕，考終，調補滑州酸棗縣丞，清防巖更，表勤勞於八校，彈冠結綬，得妙選於貳曹，未到官，會無極府君卒，崩心絕地，泣血終天，至性之極，時輩無比，服闋，乃無宦志，於鄉黨恂恂如也，甲第陪於京室，得安仁於洛之閒，梵宇列於庭闈，持菩薩在家之戒，其營寶偈，廣造真容，珍琦藻繢之蕃飾，香蓋幡花之遍滿，君箕坐卒歲，蔬食清居，富貴委於子孫，農桑率於僮僕，福謙與善，天恆其數，甘食美服，歲廣其資，樂氏之遠，聞於聚散，計然之德，屢及於親友，俄丁母艱，沉痛瘡巨，雖禮從俯就，服可以外除，而慕感永終，柴毀結於內疚，浸成痼疾，迨及頹齡，精意法門，顛沛無怠，春秋七十有六，終於洛陽遵教里第，天不遺老，代忽殲良，凡曰親仁，郭不流淚，夫人渤海高氏，勤劬婦道，鏡監女圖，空流芳於內則，早沉輝以下代，粵以神龍二年十一月廿日，合葬於北邙山平陰之原禮也，嗣子懷遠，前任宣城公主府功曹參軍事，朝議郎，上柱國，次子懷俊，前任京苑總監西面監，正議大夫，上柱國，大連之第，小吳之兄，慟極拜圖，哀窮畫壁，雙魂以同穴，既葉周公，觀九原以思人，須知隋武，乃掇芳里頌，撰美時談，刊石勒銘，以存不朽，其詞曰，軒皇命氏實蕃類，伯陽厥宗特隆熾，遙遙子孫紛不墜，藹藹行藏今乃異，人皆拘滯好榮事，君獨清閒討真秘，茹哀風樹祿不遂，蔬食洛京守淳粹，重農水火比充備，賑物州閶賴兼遺，祗礪童蒙激頹季，故得傳芳異天地，神龍二年歲次景午十一月辛丑朔廿日庚申，
大唐故通議大夫使持節興州諸軍事興州刺史上柱國劉府君墓誌銘並序府君諱寂，字無聲，梁國濉陽人也，蓋陶唐氏之苗裔，流芳垂裕，綿綿乎遠哉，府君即漢梁節王廿五代孫，盛烈傳於國史，外姻備於家諜，是以略而不載也，高祖景度，後魏太常卿本州刺史，曾祖裕，北齊袞州刺史，祖霸，隋括州刺史，父瑗，皇朝雍州櫟陽縣令，並令問承家，像賢繼體，金箱玉振，弈葉重輝，府君降河岳之靈，稟沖和之粹，公材公望，允武允文，敦百行以資身，精六藝以致用，海內名士，莫不思暮其翰藻，欽屬其高義，非道成業就，其孰能與此乎，於五聲十二律，妙絕終古，恨時無知音者，作樂論一章，以俟來哲，年未弱冠，明經甲科，解渴州參軍，歷職十四政，入登尚書郎，出撫郡國，位至通議大夫，沔，興二州刺史，孝於惟孝，友於兄弟，自家刑國，達於為政，故所在著能名，百姓畏而愛之，信而安之，古之循良，蔑以過也，春秋七十有二，神龍二年四月八日遘疾，卒於興州官舍，吏人街號巷哭，若喪慈親，士大夫流涕，泣其遺愛，所謂愷悌君子，人之父母者歟，夫人河東裴氏，祖湛，相州鄴縣令，父玄慶，大理司直，女則婦容，光稱絕代，如何不淑，碧樹先凋，享年卅，上元二年二月廿一日夭於長安，權殯於川之西原，粵以神龍二年十一月卅日合葬於洛陽北邙山，遵周公之制也，子通等孝心，哀哀孺慕，懼陵谷之遷變，懿金石之永存，思銘景行，垂之不朽，乃顧狂簡，直書其事，雖文野而質勝，貴詞約而義實，遂為銘曰，放勳欽明，餘慶延兮，綿代暨漢，惟弈賢兮，帝王之胄，增蟬聯兮，於昭使君，孕泉兮，天姿環傑，挺自然兮，強學美藝，人文宣兮，達樂識音，雅論傳兮，才為時須，拾青紫兮，歷官十四，仁風靡兮，生涯超忽，溘已矣兮，白馬旒蘇，歸帝里兮，嘉偶先謝，拱樹兮，改卜茲土，佳城閉兮，恭聞名者，實之賓兮，敢授直筆，揚清塵兮，
唐故潞州銅縣君墓誌銘君諱仁，字方，彭城人也，漢水開源，分軫之遠派，汾川湧浪，朔鳳之基，可略而言，祖進，板授洛州長史，祖萇，板授雍州長江縣令，並山河異氣，星奇精，學以周孔為師，德溫良為本，不謂石易謝，未盡登山之遊，水閱難停，俄軫逝川之歎，春秋五十有六，卒於家第，夫人趙氏，姿容挺妙，凝伴鳳之棲，骨法多奇，色湛游龍之蒲，豈其凋蕙苑，雪下芝田，徒盾向月芝影無復凌波步，即以神龍二歲次景午十一月辛丑朔曰己酉，合葬於銅縣北四里平原禮也，其賈參差，恆淒苦霧，白楊肅索，鎮起悲風，孤女，擗踴攀號，淚班飲雪之筠，思斷搖風之，嗚呼哀哉，乃為銘曰，前漢後元，龍躍鳳翔，其貴，五代其昌，居晉道合，佐蜀名揚，祖宗，帝系彌長，君惟杞梓，人似琳琅，夫，作訓閨房，天邊白，地下泉黃，千秋萬，倉，
大唐天水趙氏故山陽范夫人墓誌銘並序若夫靈根擢秀，峙繁林而交蔚，昌源寫潤，疏易水而分流，故能道貫三從，昭母儀之合則，業該四德，合箴婦之規模，曾祖昂，隋任舒州錄事參軍，埒心風草，比節松筠，矯翮霄崖，排虛之操逾遠，祖彥褒，唐任泗州漣水主簿，夙標岐嶷，幼履忠貞，仁義昭明，孝讓早著，父守玄，唐任趙州象城主簿，渾金潤彩，映紫嶠以韜明，秀玉流津，折翠波而含色，夫人范氏，山陽河南人也，凝姿淑婉，影泛標靈，動合禮儀，言成訓典，忽以幽隧杳冥，賢愚不間，夜台無昧，今古同歸，忽恍之間，幽明遂隔，寤寐之際，留去永乖，嗚呼哀哉，粵以神龍二年十月十二日於澠池縣，其日終於私第，春秋年登六十，即以其年十一月二十日殯於河南縣北邙山平樂鄉之禮也，夫人夙習善緣，平生齋戒，闡揚聖教，精微體生滅之機，不二之談，以拯群迷之說，豈謂逝川易往，隙駟難留，落月將沉，摧兔輪而掩魄，嗚呼，乃為銘曰，蘭芳桂馥，水潔松清，操志彌重，恭順逾明，東注逝川，西傾落景，音徽一謝，去留斯永，動合禮儀，言成訓典，德備內則，名芳外闡，寂寂荒郊，悠悠蒿里，薤露朝，揚風夕止，
大唐故朝議郎行益州大都督府士曹參軍事李君墓誌銘並序君諱延祜，字同心，趙國贊皇人也，重華哲，選咎繇以期理，宣尼齊聖，師老氏而休復，世濟其美，不墜厥聲，備乎史牒，言之詳矣，七代祖比部尚書，太常卿，秦，梁，雍，益四州諸軍事，征南將軍，開府，太尉，高平宣王順，順生袞州刺史，秘書臨，東平將軍，濮陽康侯式，式生淮南大都督，驃騎大將軍，信州刺史，鴻臚卿，文公希禮，禮生明威將軍孝衡，並氣壓時雄，才灼邦彥，隨陸無武，絳灌無文，匣干越而三顧，凌扶搖而一息，隋左親侍，靈鳳將芻，始鳴丹穴，觸龍季子，爰備黑衣，何升其華，而墜其秀，父仁緯，徐州司戶，蘇州司功，相州臨漳，滄州東光二縣令，文虔雨洽，許劭風行，既割漳備之雞，復狎海濱之雉，物偃斯化，載紆其德，君即東光府君第三子也，傑穎騰楚，崇巖翥拔，滋畹蘭以振馥，藝甫柏而凌寒，搴粹經史，揚華文翰，名教多地，禮樂固天，雅尚沉古，不求聞達，而四人異業，三徑屢空，始就翹車之命，言從代耕之秩，授絳州龍門縣主簿，鄧殷茂士，仇覽大賢，虛往實歸，上欽下理，轉蒲州河東縣主簿，晉野西垂，秦征東壤，鴇集維栩，鸞棲於棘，遷彭州司士參軍事，啟塞從時，器械不窳，咸洎庶績，佇君而康，遷益州大都督府士曹參軍事，西南奧府，雕綺實繁，鐫鏤參神，精妍若化，纖羅雲卷，絢錦霞縟，百工所就，四海是資，君革其濫苦，公私僉賴，方階尺木，以躡雲景，如何分陰，倏焉零暮，以大唐神龍元年十二月一日暴於益州之廨捨，春秋五十有五，君操履沖和，玄姿孝友，秉彝允淑，復禮歸仁，道映簪組，家聞郡國，毀譽不驚，得喪無概，乘浩然以頤曠，泛爾以遠適，方當正容司物，宜道佐時，彼蒼者天，殲我良懿，嗚呼哀哉，粵以神龍二年歲次在景午十一月辛未朔二日壬申葬於東都北邙山之舊塋禮也，夫人清河崔氏，祖義玄，御史大夫，父神基，大理卿，華緒昌胄，含章毓德，芳萍水閱，孤竹山頹，望千騎而摧心，懷兩髦以永泣，三子曰回，曰絛，曰求，藐是童幼，慕深欒棘，踐詩庭而罔極，攀作室而長號，言識徽音，旌之埏隧，銘曰，赫矣高陽，世篤不亡，顯允君子，知微知章，經德秉哲，謂壽而昌，曷雲遘厲，天命不將，玉匪堅朗，蘭匪秀芳，令問令望，峨峨湯湯，
大唐故亡宮九品志石，年七十，亡宮者，不知何許人也，昔以令德，納於王宮，弼諧帝道，復我唐業，疇庸比德，莫之與京，方當開國承家，大君有命，豈意輔仁莫驗，殲良奄及，以神龍二年九月十九日葬於某所禮也，嗚呼哀哉，乃為銘曰，南鄰鐘鼎，北里笙竽，子其樂之，宛化為枯，千秋代上，萬古泉塗，幽明永隔，嗚呼咆呼，
大唐故文林郎崔君墓誌銘並序君諱沉，字處道，博陵安平人，晉吏部尚書洪十一代孫也，龍降神，玄龜啟繇，匡周翊夏，勤宣底績，輔秦相齊，恢列洪緒，備於簡諜，可得而言，高祖延伯，後魏豳，，荊，並四刺史，左衛將軍，贈儀同三司，定州刺史，司空，新豐武烈公，含元享之德，蘊仁明之度，道源純深，政理寬簡，曾祖丘山，北齊輔國將軍，山陽郡太守，祖公逸，北齊開府參軍，隋泗州司馬，父善操，隋宋城令，皇朝檀司戶參軍，咸以增基重芬，昭慶繁祉，君七歲誦孝經，論語，十二通毛詩，尚書，皆精義貫理，默而識之，司戶府君昔任蘄州司法，時刺史隴西李玄道材地之選，君年甫稚，嘗侍坐談論，釋難如神，李君敬而愛之，期以深奇，雖元禮之賞文舉，不能過也，十六師冀州蘇諶，講左氏春秋，鉤深索隱，攢義激滯，諶斂衽牽對，迷向所圖，既而歎曰，吾道盡於此矣，豈異人乎哉，由是遠近稱之，謂為英妙，尋丁外艱，漿水絕口，號慕感鄰，杖而後興，家人莫識，貞觀十七年，貢明經高第，授文林郎，十八年遘疾，終於宋城縣欽賢里第廿有四，嗚呼哀哉，君器天成，仁義冥受，言為憲則，動中禮經，加以神用無方，巧藝極思，嘗耳目所覽，必成於心，雖古之班何以為匹，顏子雲亡，孔父斯慟，豈與夫知與不知，感慨如失者耳，猶子仙童，等，以神龍二年十月十四日迂兆於偃師縣西廿五里邙山之陽禮也，地繞河洛，山原自古，墳幽泉夜，穸室長寒，銘曰，山嶙峋兮盤崖藏雲，而降靈氤氳，河渤兮沖濤沃日，而異不間出，璋璀兮明其度，芝桂芳薰兮盈其室，聳喬梧兮彩，冒芳卉兮春露，言行成兮虛義宇，琴書謝兮空禮闈，黯孤墳兮儼雙闕，荒草露兮寒松月，宅兆兮終古，藹聲塵兮無歇，前洛州伊闕縣尉河南褚璆文，
文政墓誌諱客，字文政，其先扶風人也，隋任遷居，故今為刑州青山縣人焉，丹水祥，含八川之粹氣，紫泉流慶，飛三輔之英聲，引派疏湟，遂傳芳於茲邑，詳諸簡牘，可略言矣，祖通中，承亞聖大賢散騎常侍，後遷恆州真定縣人，卿門耀日，旋臨岱國之符，帝幄聞哥，高取漢皇之印，後將軍之車騎，寵謚時，京兆尹之風神，聲飛季葉，高才大略，鄉族所推，︹記博聞，親朋駭斤叵坐銅墨而多閒，白雪調弦，處脂膏而不潤，父政，少而岐嶷，有宗遠量，天性孝友，童幼時便卓爾不群，閒曠寡慾，不言世利，博尋經史，有才，州閶鄉黨並敬而慕之，朝廷公卿皆願通友，遂聲名遐振，上徵為廣武將軍，身參七略，志列五戎，出咆勃於邊隅，入屈骨節於行伍，豈謂彼蒼不饒，構春秋七十有三，終於私第，夫人何氏，凝情碧落，分月以符禎，毓質銀河，而降祉，故得器宏川岳，禮義峻其神，理當寰瀛，其性家之悔是同，五德不足，六壺之規斯茂，其日鏡於妝蓮，翳蒼茫之氣，春秋三十，終於家閣，以神龍二年十月葬於青山縣南十里平原禮也，其中西鄰鵲嶠，與霄漢而連峰，濱，共滄溟而養，南俱傳耆舊之北帶基，列之屢集，嗣子胡仁等，追昊天之罔極，徒負米之悲，迷魂，有虧抽和筍之，蓼莪松柏頗恐陵谷之變遷，述斯文以為記，其詞曰，泉流川水降祥，氤氳芬芳，派枝分葉，立紀綱，守陽，簪纓累襲，冠蓋蟬聯統結，黼紱鞫，規撫遐邇，爰斯用贊欽明，叩地有，昊天無報，堂高造，何告，，
大唐故石金吾衛守翊府中郎將上柱國黑齒府君墓誌銘並序公諱俊，即唐左領軍衛大將軍燕國公之子焉，分邦海濱，見美玄虛之賦，稱猷澤國，取重太沖之詞，熾種落於遐荒，積衣冠於中國，立功立事，懸名於晝月之旗，為孝為忠，紀德於系年之史，曾祖加亥，任本鄉刺史，祖沙子，任本鄉戶部尚書，並玉挺荊山，珠光蔚浦，耀錦衣於日域，風化大行，撫仙署於天涯，台時敘，父常之，皇朝左武衛大將軍，上柱國，燕國公，贈左領軍衛大將軍，材冠孤臣，行光金氏，功蓋天地，仲孺之任將軍，賞茂山河，邵之封燕國，死而可作，褒贈載榮，公稟訓將門，夙懷武略，陶謙兒戲，即列旌旗，李廣所居，必圖軍陣，由是負燕頷之遠略，挺猿臂之奇工，弱冠以別奏從梁王孽西道，行以軍功授游擊將軍，任右豹韜衛翊府左郎將，俄遷右金吾衛翊府中郎將上柱國，高踐連雲之閣，俯從秋省之遊，珥晉代之華貂，盛漢年之車服，方冀七葉貽慶，以享西漢之榮，豈圖二豎作，俄從北斗之召，以神龍二年五月廿三日遘疾，終洛陽縣從善之，春秋卅一，烏呼，城府颯焉，邦國殄瘁，惟公志氣雄烈，宇量高深，雖太上立功，劬勞苦戰，而數奇難偶，竟不封侯，奄及殲良，朝野痛惜，即以神龍二年歲次景午八月壬寅朔十三日葬於北邙山原禮也，途移楚挽，路引周簫，窀穸將開，黃腸遽掩，封崇既畢，翠柏方深，紀餘恨於玉，庶碑字之生金，銘曰，於維後唐，求賢以理，頹當見用，宅侯入仕，西戎孤臣，東夷之子，求如不及，片善斯紀，紀善奚謂，加之冠纓，忠以立，孝以揚名，允矣皇考，早勵清貞，孝哉令嗣，無墜厥聲，厥聲伊何，將門武德，受命分閫，立功異域，克定禍亂，掃除氛慝，哥種賞賢，車服表德，車服伊何，金吾最盛，美矣夫子，膺茲寵命，高連雲，華貂疊映，享此積善，冀傳餘慶，餘慶不延，俄終小年，梁木斯壞，彼蒼者天，挽悲蒿里，簫喝松阡，一埋白日，永瘞黃泉，
唐贈太子中舍人丹陽甘府君墓誌君諱基，字基，丹陽之著族也，昔夏之少子，天錫其封，殷之，尊其學，自齊之楚，實為賢相之家，移秦仕吳，更是將軍之後，父，隋青州刺史南陵縣公，岱岳參雲，營丘負海，惠音彌紹，物在而人亡，遺愛如初，跡遠而名秀，公翕淳浩之精，酌河海之靈，遨翔於禮樂之林，宴息於藝文之囿，退非矯於岩石，進不取於軒裳，仰幽人貞吉之心，識君子全真之地，含道蘊德，自實流根，子孫多，公侯必復，大唐神龍二年二月，應天皇帝以其孫元東累竭誠亮，克宣終始，乃下制曰，鴻臚卿上柱國丹陽郡開國公甘元柬祖基等，被服詩禮，周旋道德，行為十則，望乃人英，雖才重於時，而位不充量，輔仁冥昧，早謝昭途，積慶洋溢，誕茲休胤，疇庸之典，已暫於河山，錫頹之恩，宜洽於泉壤，祖可贈太子中舍人，弈弈崇賢，英英博望，綺季抗棲巖之策，乃步瑤山，闞澤飛上月之名，來游少海，延孫光祖，寵命遠祈於聖明，為官擇才，嘉名載輝於神道，揚先之榮已備，奉終之禮未申，粵以神龍二年七月一日與夫人唐氏贈酒泉縣君合葬於邙山禮也，夫人坤德降靈，柔葉祉，都閒挺於嬪則，婉淑聞於女儀，賓客承大被之恩，子孫洽長筵之慶，百年琴瑟，褒贈與金夫濟美，兩劍雄雌，飛鳴向石門終合，王休徵之鑒隧，北阜堅貞，杜元凱之為墳，西瞻宮闕，清笳曉引，高晨飛，秋風起而松賈悲，白露下而郊原慘，長子房州刺史元琰，次子鴻臚卿元柬，少子元瑜等，並愛深同爨，無忝訓於高門，悲慟鑿楹，原旌德於幽壤，敬承休，乃述銘云，邙之阜兮，俯瞰皇州，長河北派兮，清洛南流，山如城郭兮，地出公侯，容衛一散兮，虛寂空留，松門何有兮，露白風秋，
大唐故亡宮七品志石，年六十，亡宮者，不知何許人也，昔以令德，納於王宮，弼諧帝道，復我唐業，疇庸比德，莫之與京，方當開國承家，大君有命，豈意輔仁莫驗，殲良奄及，以神龍二年七月一日葬於某所禮也，嗚呼哀哉，乃為銘曰，南鄰鐘鼎，北星笙竽，子其樂之，宛化為枯，千秋代上，萬古泉塗，幽明永隔，嗚呼嗚呼，
平昌孟公祖母吳郡陸氏墓誌銘並序夫人吳郡陸氏，昔將軍之固守西陵，大夫之請羈南越，在吳則三江著姓，居代則六郡良家，洎宇文孝皇，龍戰於野，夫人列祖，鶴嗚於幽，仲父之飛鴻為翼，武侯之猶魚有水，故吹律而知始祖，委輅而易本宗，遂為河南洛陽人也，大父以鳳策勳，躍為拜爵，出交霜戟，入陪雲陛，考秀，隋金部員外郎，稍遷青州刺史，錦帳方褰，彤欲去，行不疵於侍女，言必信於童兒，夫人麗以玉顏，佩以金燧，鳳儀婉順，妝偃蹇於執巾，天骨柔閒，竟芬芳於奉掃，年廿有二，適慶州刺史平地氏諱孝敬，諧玉琴於宋子，韻寶瑟於齊姜，母訓克宣，女師逾劭，蘭言則軌範閨閫，蕙問則儀形邦國，嗟呼，雲台神女，畹晚何依，雪浦仙妃，飄永去，春秋八十有五，永淳二年十月三日終於以神龍二年七月廿日，遷祔於先瑩禮也，惟夫人廣被昭乎內則，徹薦洽乎中饋，修斷織之教，式旌投杼之恩，何晤乘龍，翻傷逐鳳，孫處忠，昭武校尉，前左武衛親林府左果毅都尉，痛貫杯圈，哀纏奩鏡，粟支養祖，祿賜順孫，方懷孺慕之悲，旋志幽貞之操，銘茲翠，飾彼黃泉，其詞曰，浩浩洪源兮火為正，芒芒始祖兮宇為姓，美彼華兮擅材令，灼若芙蕖兮甫行娉，奉悅就養兮承溫清，結纓事兮先至性，黃金不兮資淑哲，白璧見辭兮推義烈，弄鳥兮，誰復悅，愴愴初雞兮禮焉設，泣玉崩心兮治以絕，勒石旌芳兮期不滅，
大唐故雍王墓誌銘並序王諱賢，字，隴西狄道人也，太宗文武聖皇帝之孫，高宗天皇大帝之第二子，今上之兄，述夫神源長髮，聖構遐遠，白雲垂祉，虞臣所以邁德，紫氣凝禎，周史由其敷道，至哉衛尉，播雄烈於隴西，赫矣武昭，定霸功於河右，自茲以降，厥緒尤繁，克茂本枝，逾徵後大，故得神葉贊，天地會昌，彈壓八荒，牢籠萬古，梯山航海，局疆於義軒，茅社桐，陋車服於梁楚，王稟靈宸極，有縱自天，直置而高，自然斯遠，早標岐嶷，夙挺璋，孝友基身，非得之於外獎，溫恭植性，固不待於傍勖，重以沖情峻舉，雅量宏通，落落千尋，汪汪萬頃，枝格上竦，波瀾長邁，邈與瓊昆等列，郁將瑤碣齊高，梁棟乾坤，舟輿宇宙，公籍甚，遐邇謳歌，既而傍該流略，博綜墳典，詩析齊韓，洞嚴扃於楚囿，易分殷夏，啟秘鍵於沛場，曹國有論之聲，丁致假詞之潤，分鑣並騖，重在茲辰，故以冠冕庶邦，羽儀列辟，為五宗之領袖，當百代之規模，高宗御玉床，握金鏡，分司列職，右戚左賢，式固邦家，用隆藩屏，頒昭敘穆，峻以寵章，礪岳紳河，延其代載，發天渙，葉良辰，乃命秩宗，搜古今之令典，爰徵掌固，草封拜之嘉儀，於是勾龍率職，分色土於宗社，司空畫界，裂奧壤於方輿，當寧昌言，徐申利建之義，揚庭在位，敬承永錫之休，乃宅附庸，奄荒晉甸，粵以永徽六年，封潞王，食邑一萬戶，紅蘭被陂，朱荷冒池，東西園，枚鄒列客，一吟一詠，金石葉諧，聲高宗國，譽表侯甸，若乃八水朝市，五方交合，實稱天府，是曰國樞，都鄙混並，衣冠雜襲，辛家黑白之里，甲第王之居，輕軒動而川流，長袂舉而帷合，實資良懿，雅望鎮之，明慶元年，拜岐州刺史，其年加授雍州牧，振綱理目，寬猛相權，曾不浹旬，政平頌舉，龍朔元年，改封沛正，加授使持節都督揚，和，滁，潤，常，宣，歙七州諸軍事，揚州刺史兼左武候大將軍，雍州牧如故，外連甸服，內兼周衛，遠近悅豫，朝野肅寧，麟德二年，加右衛大將軍，其年從駕東封，攝袞州都督，遞參心膂，兼總股肱，翊欄以星陳，建旌麾而岳列，暨乎登封降禪，刊玉泥金，大禮聿修，能事斯畢，巡警克著，統攝攸宜，咸亨三年八月，改封雍王，食邑萬戶，出入雲霄，負揭日月，君王邈矣，度越前修，遐哉乎，固無得而稱也，夫前星著象，式標元子之尊，重震凝規，載列長男之位，儲副斯在，塚嫡攸歸，上元二年，冊拜皇太子，光膺守器，克嗣丕基，而二疏不追，四友孤絕，箴規有關，調護菲宜，監撫虧良，宗祧弛盛，搖山落構，望苑摧基，一墜卯精，永辰尾，文明元年二月廿日薨於巴州之別館，春秋卅有一，至垂拱元年三月廿九日，恩制追贈雍王，謚曰悼，葬於巴州化城縣境，主上端旒黃屋，正位紫宸，負長懷，陟崗永歎，痛飛之遽絕，切斷雁之逾孤，乃命司存，緬休烈，神龍二年，又加制命司，冊贈雍王，禮盛漢蒼，恩逾晉獻，乃敕金紫光祿大夫行衛尉卿，上柱國，西河郡開國公楊元琰，正議大夫行太子率更令，騎都尉，韓國公賀蘭琬監護喪事，冊贈司徒，仍令陪葬乾陵，以神龍二年七月一日遷窆禮也，惟王調函律呂，質蘊璋，荊山之下，瑜瑾挺其溫潤，軒丘之上，鸞鳳其光，包柱石於胸襟，動風飆於懷袖，孤挺天爵，高擅人龍，排閶闔而上征，凌扶搖而獨運，光前絕後，莫之與京，倚伏紛，屈伸舛互，藏山易負，去日難維，九原不追，百身奚贖，雖天長而地久，諒海變而舟移，敬輯貴塵，紀盛烈於黃絹，庶垂來代，勒不配於玄房，其詞曰，兩儀之合，五運遞遷，綠圖沿渚，赤字浮川，握符括地，受命承天，本枝繁衍，茂緒蟬聯，天地降祥，山川納祉，乃資人傑，實縱英峙，瓊萼躋跗，皇孫帝子，曾嶠迥立，崇峰崛起，赫矣飆舉，悠哉海運，蘭桂異芬，琳琅奇韻，暉映萬古，磊落千刃，鳳穴驪川，含輝吐潤，康叔君衛，公旦封魯，於穆我王，重規沓矩，茂實綿宙，英聲溢，服義佩仁，乃文乃武，秦邦楚甸，繼稱藩國，惟玉戾止，人倫之則，寬猛靡乖，弛張不忒，帝室楨，天朝羽異，儲副攸系，塚嫡斯俟，師表列辟，津梁多士，鳴玉鏘金，旌旃猗尼，令問令望，優哉美矣，匡弼玄猷，翼宣王度，慶吊紛亂，吉凶舛互，遽迫夜舟，奄零朝露，撤樂興感，罷市纏慕，乃筮圖史，言占塋壙，丹委迤，素帷飄揚，悲笳夜咽，薤歌曉唱，去我桂巖，來茲松帳，長天運節，短日摧年，冥冥萬古，杳杳三泉，墓攢哀木，塋聚寒煙，生靈共此，無聖無賢，
大唐故中大夫上柱國行婺州東陽縣令桑君墓誌銘並序君諱貞，字正道，黎陽臨河人也，胄纂高辛，派分姬水，唐叔封晉，鄂伯紹其隆基，穆公霸秦，子桑列為卿士，假王父而開族，疏帝女之本枝，獻心計以登榮，沐天漢之洪潤，曾瀾由其括地，誇條以之拂日，祖湛，明經高第，累遷梓州飛烏，洛州溫縣二縣令，碧樹千尋，黃陂萬頃，服膺儒術，期拾芥以登青，歷踐吏途，屈宰蒲而綰墨，父師，不仕，隱於緱氏，頻降制召，箕踞自右，謂使者曰，上有唐堯之主，下有巢由之臣，何苦相迫，意不之就，濠梁獨潔，詎希金帛之榮，谷口韜光，無求鐘鼎之貴，常思避地，不願成名，州縣勞人，將同桎梏，琴樽得性，自樂江湖，君毓彩丹山，誕靈珠浦，權奇逸氣，歷東道以高驤，特達工央暉，出西昆而待價，年在弱冠，有志立功，幸承擊壤之，方效營田之，解褐比部主事，俄授都省主事，秩滿，轉遷尚書都省都事，文昌八座，擬天樞之列星，吏局九班，光帝圖之盛日，君清以自勵，直以奉公，妙窮管轄之機，深知算術數，累踐台閣，無愧當仁，尋以君歷宦年久，廉能著稱，爰加朝命，制授朝散大夫，尋遷晉州神山縣令，朱紱崇榮，銅章美秩，有德斯授，非賢勿居，君化洽侵星，政成期月，中都蒞職，可為溥天之范，下邳御人，不聞災雹之異，俄除河州長史，公以地鄰邊服，職居上佐，思隆展驥之名，願陳汗馬之勇，但以疾同玄晏，頗溺書謠，材冠鎮南，常嬰傳癖，固辭此職，因而不行，尋有恩制，改授婺州東陽縣令，公善於字物，長於御下，出宰百里，郎宮上應於星文，布政一同，令長助宣於風化，方冀江陵薄俗，變長者之深仁，灌壇遺老，荷神君之美德，豈期時不我與，亭伯見棄於長本，天道無知，公明不享於遐壽，以大唐神龍元年十月九日遘疾終於官舍，春秋六十有八，即以二年歲次景午五月癸卯朔十八日庚申，遷窆於邙山之原禮也，嗚呼哀哉，乃為銘曰，帝嚳之胄，穆公之臣，簪纓遞襲，祖德相循，或欣綰墨，或樂垂綸，語默殊致，同出風塵，夫君載誕，氣稟星辰，良弓襲構，竹箭含筠，入參建禮，出撫齊入，未極三歎，俄辭萬春，風雲鎮慘，松賈長新，一去千歲，皈來未因，
大唐永泰公主志石文太常少卿兼修國史臣徐彥伯奉敕撰臣聞絳河南澳，天女懸於景緯，湘巖北渚，帝子結於芳雲，是以彼莪者唐，贊肅雍之禮，坎其擊鼓，殷作配之儀，則王姬之寵靈光赫，其所由來者尚矣，公主諱仙蕙，字輝，高祖神堯皇帝之玄孫，太宗文武聖皇帝之曾孫，高宗天皇大帝之孫，皇上之第七女也，倬矣帝唐，麗哉神聖，故以藺於王表，葳蕤於國矣，公主發瑤台之光，含珠樹之芳，蓄況靈以纂懿，融須編而啟祥，神授四德，生知行，郁穆韶潤，清明爽烈，瓊蕤泛彩，拂李之花，翠羽凝鮮，綴香苕之葉，是以奉言彤史，承訓紫閨，敏學雲，雕詞錦縟，歌庶姜之絕風，吟師氏之明誥，動必由禮，備保傅之容，言斯可則，興後皇之歎，慧志罔渝，韶音允塞，天光誕集，冊遄開，寵盛簪珥，邑延湯沐，大啟平陽之園，俄聞單伯之送，以久視元年九月六日，有制封永泰郡主，食邑一千戶，嗣魏王武延基，濯龍英戚，嘉魚碩望，樂攢於厥躬，琳琅奪於群寶，闕父之子，獨預王姻，齊侯之家，仍為主第，結星，粹河洲，寶弓藏櫝，紛泌泉之上，神蘊笥，爍炎庫之庭，紫盈，黃委綬，澤鎖，番奩凝鏡，蔚金翠於西域，降歌鍾於北闕，自蛟喪雄鍔，鸞愁孤影，槐火未移，柏舟空泛，珠胎毀月，怨十里之無香，瓊萼凋春，忿雙童之秘藥，女娥篪曲，乘碧煙而忽去，弄玉簫聲，入彩雲而不返，嗚呼哀哉，以大足元年九月四日薨，春秋十有七，皇帝在昔監國，情鍾築館，悲蒼昊之不仁，歎皇之無祿，寶圖伊始，天命惟新，顧復興念，追崇峻典，銅巖北麓，劍水東湍，賦列千乘，家開萬井，疏彤壤之贍腴，錫泉之首命，讀平原之誄，已徹神明，循也之篇，竟聞同穴，以神龍元年追封為永泰公主，粵二年歲次景午五月癸卯朔十八日庚申，有制，令所司備禮與故駙馬都尉合窆奉天之北原，陪葬乾陵禮也，縞駕紛紛，赦旌掃雲，香滅，哀挽風分，紅癬濃兮碑字古，蒼山合兮山道曛，珠襦玉匣竟何向，石馬陵邊皇女墳，其銘曰，寶系重光，葳蕤煌，於穆不已，明明天子，克誕王姬，顏如桃李，桃李伊，王姬肅雍，柔嘉弈德，婉慝其容，其允淑，既溫而肅，銑鏡含葩，瓊蕤可掬，委委蛇蛇，如山如河，鳳樓樓柱，龍盤織稜，百行無闕，降嬪登月，雙帶結，六珈環，神劍難駐，仙雲易歇，仙雲歇兮慟睿情，玉管無留聲，蕭蛸飛兮錦笥滅，蜓去兮銀墀傾，哀縞挽兮露解，徂靈盾兮日少晶，奉天山兮茫茫，青松黛栝森作行，泉閨夜台相，千秋萬歲何時曉，
大唐故上柱國孫府君夫人李氏墓誌並序君諱惠，字智藏，其先樂安人也，因官徙族，遂居洛川焉，原夫錫裔魯邦，茅士列僖公之胤，應符岷隴，祥虹標蜀主之門，是知台嶺興謠，訓赤城而長往，函關候氣，乘紫雲而不歸，祖德嘉聲，可略言矣，曾祖噲，隋任正諫大夫，忠亮允昭，器宇弘達，效明謀以蹇節，志務埋輪，懷讜言而匪躬，情逾折檻，豈特譽振台輔，名隆股肱者焉，祖願，唐授文林郎，早沐詩書，預遵堂構，登四科而入仕，累辟金門，對三道以升賢，載飛雲路，惟君毓德里，降心法門，尊儒好生，顧義存名，屏跡塵滓，閒居致高尚之猷，捐名市朝，偃息敖王侯之貴，往屬申威蒲海，誅叛蔥山，君首應驍雄，坐登勳級，雖遺功棄賞，終標柱國之榮，而累善居仁，卒復丘園之趣，夫人蘩展敬，容行稱尊，操軼姬姜，道諧琴瑟，故得夙嬪高族永結松蘿，豈謂雄劍先沉，幾愴平津之水，柏舟後歿，更纏吹棘之哀，君以聖曆元年七月八日寢疾，卒於里第，春秋七十有三，夫人以長安四年正月十四日染疾，殞於家廬，春秋八十，比為歲次相沖，辰建交歷，久虧同穴，式慘遊魂，今乃廣選吉辰，重開塋域，青烏啟兆，崇邙枕交雨之川，白鶴來賓，隴對緱山之路，即以神龍二年歲次景午五月癸卯朔七日己酉，合葬於北邙原禮也，嗣子右領軍衛翊衛德成，次子登仕郎，行光祿寺太官署監膳，武騎尉德儼等，並恨深荼蓼，思切冰霜，氣結泉途，泣佳城而長暮，心摧蒿里，悲白日於何年，山幽幽而柳挽淒，遂窀墳櫬，魂沉沉而夜台夕，永窆邙塵，寄列英猷，式鐫貞礎，其詞曰，分茅啟族，指樹束源，位隆冠冕，道貴，累葉載德，為翰居藩，本枝流胤，光於格言，再誕岐嶷，克躬知止，棲閒里閭，屏跡朝市，從戎蒲海，稜威赤水，高賞斯捐，茂勳攸紀，室妻姬姜，道侔秦晉，如何不淑，降斯殃釁，徂隙難停，逝川逾峻，永窆泉壤，長歸墳櫬，神理遷移，化途冥寞，恨切荼蓼，思纏城郭，地啟青烏，塋悲吊鶴，與千齡而共盡，同萬古兮寥廓，
曹氏故妻王三娘，長安人也，少真嬡，苦空閒恬，觀身蛇篋，五蘊防非，調善誠心，游遺因，圓業謝奄，忽從自風，春秋卅有八，儀鳳二年八月五日捨化，即其月殯亡親院後，息智度，鞏陵谷石移，人處隔易，鏟題玄石，表此芳猷，至神龍二年二月八日建墳焉，
唐故右金吾胄曹參軍沈君夫人朱氏墓誌銘並序夫人諱武姜，字十忍，諫議大夫，國子司業子奢之孫，宣州漂水令詹之第二女，代為吳國著姓，春秋有邾，實建我國，東南得朋，載昭其族，固以爍弈錫羨，代濟弘道者焉，夫人柔順之茂范，誕英德之高胄，蹈禮承顏，既漸闡閫之教，達識昭情，實備容則之美，年甫十六，有行沈氏，克從鳳鳴之兆，且葉龍夫之睦，婉彼瑟琴之和，隆茲紱佩之義，夫氏調宦，歷右金吾胄曹參軍，即成均祭酒武康公之長子，茂族芳聲，德昭藝美，增冀賓之敬，暢河魴之歡，飭恭初盥，虔奉中饋，建事武康公，吳興夫人，將盡愛敬之道，宗黨稱孝焉，既而夫實爽仁，夫氏喪背，履煢孀之艱，存鞠養之節，觸教成訓，撫事增規，婦典母範，形乎中外，加以恭聞義諦，稟味禪悅，契明惠之夙情，證勤忍之精至，而福兮不諒，薪電無留，春秋六十四，大周長安四年三月十四日，終於洛陽毓德里之私第，即以大唐神龍二年四月廿三日，改祔於北邙之舊塋禮也，孟鄰撤祖，杜藏留紼，劍合泉關，回室，嗚呼哀哉，其銘曰，隱嶙崇邙兮有洛泱泱，高岸深谷兮何被天長，終白日兮匪見，哀玉樹兮埋光，蘭可摧兮桂折，噫貞惠兮委絕，琬琰刻兮已，眇千秋兮苦月，
大唐故亡宮九品墓誌並序亡宮者，不知何許人也，昔以令德，納於內宮，弼諧帝道，復我唐業，疇庸比德，莫之與京，方當開國承家，大君有命，豈意輔仁莫驗，殲良奄及，亨年六十，以大唐神龍二年四月廿七日終於某所，以期年四月廿九日葬於某所禮也，嗚呼哀哉，乃為銘曰，南鄰鐘鼎，北里笙竽，子其樂之，宛化為枯，千秋代上，萬古泉塗，幽明永隔，嗚呼哀哉，
唐故承奉郎雲騎尉行并州錄事朱府君墓誌銘並序蒙昔者列肆鼓刀，魏公禮其國士，尚方請劍，漢主旌其直臣，關中任氣於五陵，江左盛名於四族，其後英靈輩出，簪組肩隨，翼子謀孫，可略言矣，君諱照，字光庭，家本秦雍，近居河洛，宜祿縣丞卿之孫，合河縣尉感之子，君幼而敏捷，長而庶幾，郭泰暫屈為吏人，馮唐且甘於郎署，解褐任殿中省司庫，每恂恂於謹厚，不遑遑於祿薄，毗六尚而成務，居百僚而式序，後任并州錄事，周朝則豐沛名都，唐家則會昌雄府，雄堆案盈幾，各有司存，而撮要提綱，非君莫可，不謂井桑流夢，梁木其摧，幽塗既隔，哲人永往，去神龍元年八月十日，卒於並府之官舍，春秋有七，於時痛結僚友，悲纏行路，生妻無同匣之歡，稚子有終天之酷，以今神龍二年閏正月十四日，靈柩至都，即以其廿七日權殯於北邙山之禮也，嗚呼哀哉，遂為銘曰，大隱市朝居大梁，漢有直臣逢漢皇，推誠義士交道芳，燮諧邦國吳業昌，惟君克構嗣崇堂，洪由纖起仕晉陽，禍與福兮天靡常，生涯短兮死路長，墓田儼兮枕北邙，郊野望兮郁蒼蒼，稚子生妻兮日以泣，但見悲風飄白楊，
周故亡宮八品志石亡宮者，不知何許人也，昔以德，納於王宮，弼諧帝道，復我以唐業，疇庸比德，莫之與京，於戲，開國承家，大君有命，豈意輔仁莫驗，殲奄及，享年七十，以神龍二年正月十一日終於某，即以其月日葬於禮也，嗚呼哀哉，乃為銘曰，南鄰鐘鼎，北，於其樂之，宛化為枯，千秋上，萬古泉塗，幽明永隔，呼嗚，
大唐故使持節亳州諸軍事亳州刺史李府君墓誌銘並序夫道之所存者久，德之所及者大，非明道不足以聿祖業，非盛德不足以貽厥孫謀，故百代之祀，不唯代祿之胄，千載之慶，必歸積善之家，英門冠族，於是乎在，公諱愻，字納言，趙郡元氏人也，曾祖陽平郡守仲通，通生洛州司兵孝端，端生晉陽府君知本，公即晉陽府君之第三子也，幼淳至，以孝友著聞，居家悌順，為吏清白，怡怡如家人，莫見其喜慍者，窮覽載籍，不為章句，數代同居，闔門百口，勤苦凍餒，以身先之，所受貲俸，悉以周給，朋友之義，引重推多，僚吏之間，居難違易，弱冠明經擢第，調補梓州飛烏尉，歷揚州江都尉，華州華陰丞，洛州河南尉，雍州乾封主簿，所在咸以介特自處，刀筆稱能，丁內憂，柴毀過禮，服闋，舉清白尤異，對策升科，授洛陽丞，除右御史台殿中侍御史，立朝正色，有澄清之志，車所指，無不靡然，轉本台侍御史，有制，廉問河東，賞善黜惡，眾咸觀畏，頃之，拜尚書駕部員外郎，徙度支郎中，心計目覽，不失豪末，軍國殷贍，於今稱之，屬東胡猖狂，寇逼燕趙，以君為清邊軍長史，軍謀戎政，咸取決焉，公乘險若夷，臨事善斷，眾所迴避，居之坦然，以中表之累，出為洪州都督府長史，委心去留，正身率下，宛頸戢翼不飛不鳴，數年，除越州都督府長史，累遷泗州刺史，歲除，除揚州大都督府司馬，又遷貝州刺史，亳州刺史，軒車所臨，壺漿繼道，借留之請，洽聞於朝聽，奏課之聲，相趨於闕下，粵以神龍元年，國朝中興之始，公自亳還都，屬賢能匯征，君子道長，方疇咨元老，以康庶績，衢亨運否，時泰命屯，嗟白日之不留，棄蒼生而長逝，嗚呼已矣，復何言哉，是歲四月廿七日遘疾終，春秋七十有二，二年歲次景午正月廿一日，安厝於北邙山原之舊塋禮也，夫人范陽盧氏，之道之孫，元將之女，正位居室，像服是宜，總章三年，終於陶化里第，至是而遷祔焉，子處厚，處實，處直，處沖，處恭，處虛等，慎終追遠，邁德成志，卜宅題阡，瘞石墳道，其詞云，國稱趙郡，地曰常山，邦懋時傑，錯絡其間，玄言牝谷，紫氣函關，厥跡雖謝，遺芳在焉，奕化增輝，聿懿德，英英夫子，行惟士則，學究本元，道夷語默，允矣悠矣，其儀不忒，率由孝友，服勤儒墨，直內方外，自家形國，珥筆含香，建憑軾，所謂君子，邦之司直，義達邦邑，名芳紳，善欺誰與，德曠無鄰，頓轡路，淪輝短辰，于嗟天道，所輔何人，
大唐故亡宮六品志石亡宮者，不知何許人也，蓋以良家子選入後宮，以備內職，天生淑態，日就貞規，班氏遺文，常守七篇之誡，漢家舊秩，行參八子之榮，方期位以才升，已聞名於鳳闕，豈謂人隨物化，遽歸魄於瞻輪，以大唐神龍元年八月日恭終於某所，春秋六十有五，粵以其年八月廿五日，葬於某所，禮也，嗟呼，陽春有暮，荒涼李之蹊，厚夜無晨，歇滅芳蘭之氣，式雕玄礎，永秘黃泉，其銘曰，燕姬擅北，越女稱西，芝蘭比秀，桃李成蹊，良空入選，內秩仍躋，六宮有位，四德無睽，落日西黯，逝川東注，忽睹佳城，永辭芳樹，晝日何仰，聞雷必懼，萬祀千秋，塵埃一聚，
唐故亡宮七品志石唐宮者，不知何許人也，蓋以良家子選入後宮，以備內職，天生淑態，日就貞規，班氏遺文，常守七篇之誡，漢家舊秩，行參八子之榮，方期位以才升，已聞名於鳳闕，豈謂人隨物化，遽歸魄於瞻輪，以大唐神龍元年九月日葬終於某所禮也，嗟乎，陽春有暮，荒涼李之蹊，厚夜無晨，歇滅芳蘭之氣，式雕玄礎，永秘黃泉，其銘曰，燕姬擅北，越女稱西，芝蘭比秀，桃李成蹊，良家入選，內秩仍躋，六宮有位，四德無睽，落日西黯，逝川東注，忽睹佳城，永辭芳樹，晝日何仰，聞雷必懼，萬祀千秋，塵埃一處，
大唐故右衛翊衛吏部常選甯府君墓誌銘並序公諱思真，字子仙，汝南人也，原夫開家令氏，帝顓頊之風猷，食采分茅，姜子牙之茂族愚智坐怡，孔宣父之興歎，扣角歌，齊桓公之夜爝，由是代參龜組，官襲蟬聯，史諜再詳，可略而言也，曾祖威，齊任朝散大夫，文敷表質，朝野挹其規模，德善居仁，朋友欽其令范，祖詮，隋任澤州刺史，六條稱教，褰帷馳茂之功，百邑馴人，乘幡於焉不下，父信厚，唐任游擊將軍，絳州桐鄉府左果毅都尉，上柱國開國男，食邑三百戶，千夫之長，勇冠軍前，萬里持謨，橫戈在後，公承茲品秩，不墜箕裘，起家任右衛翊二府翊衛，吏部常選，公以閒居養性，盛德在仁，束帛丘園，徵而不就，陶陶然有嵇君之雅志，侃侃然有顏回之獨樂，不仕無義，聊持執戟之官，有道閒居，自得安排之性，風亭命友，常招鄭驛之賓，月館開筵，即是無生之客，誠可規模作范，將遺後昆，豈意夜舟，將同朝菌，公春秋七十，神龍元年十月七日終於洛陽縣履信之私第也，即以十月廿四日甲時，殯於北邙山王趙村十里高原之禮，嗚呼哀哉，青烏既啟，望荒而增哀，丹旄戒塗，松賈而流涕，黃泉白日，聽鐘鼓之何時，釣渚弋林，知大暮之長夕，將恐桑田碧海，蕪沒周原，深谷青山，俄沉胡邑，遂勒茲琬琰，以記當時，頌彼賢才，未窮其妙，顓頊命氏，呂望謀商，自君作固，諸侯檀方，封菜食邑，錫土分強，調弦百里，非唯五簧，武標雄略，文質稱汪，定焉夫子，堂構彌芳，丘園賁帛，養素行藏，何圖不意，殲我賢良，
南陽白水郡張公墓誌銘並序陝西桃林縣主簿張秦客撰昔者銅馬運虧，田龍矯翼，圖開白水，歷應黃星，屬以岌起南陽，聿來東井，論公繼世之業，則立芳碑，序其離居之謂，則台封盛，別業京兆，因而家焉，公諱景，字世雄，即京兆高陵安道里人也，漢朝張霸，俗號曾參，宋國張曼，帝稱楊柳，生才可貴，馳譽五龍，死節不凋，飛英三葉，神問，弱冠誕節，博達禮經，仰靈台而千仞，聳情峰而萬峙，雖復奉黃公之石策，不貴將軍，龔素王之玉牒，甘心學士，隋朝言至慶州司馬，匡樹近藩，飛華遠著，辭氣爽拔，若不可幹，秉生知之德，握天成之器，悲乎，年疏樹，風流不滅於平生，霜翦庭蘭，郁尚聞於今日，父志，基構重複，門閥門軒，淵源深，冰清水潔，少有大度，長富虛閒，爰至立身，棲名翊府，執殳丹陛，結劍紫闈，行陪日月之躔，位接性辰之列，千門萬戶，時畫地而斯成，雄辯高談，答升天而靡滯，自強能用，行不失時，隋朝累遷至晉州錄事，川含鼎寶，地出祥雲，人興附麥之謠，俗返甘棠之化，嗟乎，莊舟夜失，騰城晝開，道長運銷，卒於斯職，公以因星授彩，問日標奇，玉樹生庭，金蛇主廟，見北海之童子，併入龍門，逢洛陽之年少，競馳羊駕，器識沈毅，風儀俊爽，立言立德，有質有文，從己及人，自家移國，我大唐之為君也，玉召山藏，車延草隱，尋聲實，代藉奇林，公遂唱策五經，躬參百揆，時膺選妙，惟公得人，解褐拜金州參軍，旬月，更為秦州倉曹參軍事，兵儲是委，軍用其司，舉有章，公私無滯，既而年符鄭嫗之相，疾甚巴翁之藥，忽乎大漸，奄見殲良，春秋五，卒於私第，以神龍元年十月廿七日，葬於萬年長樂鄉古城之陽也，公忠孝為基，仁義為準，吐納風月，騰嘯煙霞，雖混跡於簪纓，終寄心於江海，遺子之寶，黃金不貴於一經，居官之道，清操不逾於寸祿，胄子福，仲子表，季子猷，並仰遵非月，俯辟幽泉，崇雁塔於玄，鏤龜銘於綠野，嗚呼哀哉，乃為銘曰，因蛇命氏，走馬傳祧，五世封璽，七葉冠貂，兵書神授，丹灶仙調，霸城肅肅，金穴遼遼，庭春玉樹，室孕明珠，生膺數合，才為時須，學古入官，知新道逾，己犯自舉，非辟勿諏，業擅京輔，聲高隴山，其風可，其跡難攀，升天辯妙，畫地工閒，己年會夢，庚日傷顏，丸無五色，醫乖二童，大運斯及，幽精上空，墳陪數燕，塔矣群鴻，刻傳攸續，列代遺功，悲余松賈，獨見菁蔥，
蓋聞靈要率周，是稱六合，刊儀之際，斯異發華，以覆祭昭於家，擅休明者剛宅，是以今日康富多夫人康氏，以十月廿四日亥時崩愕，棲宿之情，無之有也，已取其月卅日卯時葬於邦東荒野造墓，然以龍需既動，猶子竭情，辟踴啼悲，哽咽不返，但以久冥幽，載出無期，故述其文，已明後民，神龍元年十月卅日墓名，
大唐亡宮九品墓誌文並序亡宮人，不知何許人也，初以名族名家，幽閒窈窕，選充於職，侍奉中闈，鏘玉於雲亭，濯金鈿於霞觀，漢儀，已分八子之榮，周禮德遷，猶望九嬪之貴，龍頭枕膝，未應靈心，豹尾行車，俄辭華堂，風摧桂苑，霜墜芝房，享年不永，以春秋五十，奄終於某所，大唐神龍元年十一月四日也，山沈兮煙黯，林梢梢兮樹寒，永佳城，何年月日，銘曰，蕙心蘭質，星嬪合彩，月媛分光，朝升瓊閣，夕宴金房，天乎不假，人之雲亡，銀繩緘露，珠樹摧霜，佳城冥漠，隧蒼茫，玄扃一閉，心摧以傷，
大周故處士康君墓誌銘並序君諱哲，字慧哲，其燉煌郡人也，昔因仕鄴，今卜居焉，匡後魏而盡忠，輔齊邦而獻鯁，故乃霏英繡篆，灑絢瑤圖，門閥家風，可略言矣，曾祖，北齊金紫光祿大夫，祖君政，考積善，並蘊相國之奇謀，包衛尉之宏略，君生而秀嶷，絕俗孤標，朋友挹其徽猷，鄉黨飲其孝悌，竊謂上貽福，豈圖於此無徵，誕屬艤掉淇洹，波濤泛溢，神龍元年六月四日，倉卒終於淑洹之濟，親友傷悼，行路悲嗟，粵以大唐神龍元年歲次乙巳十一月丁丑朔廿六日壬寅遷窆於州城西北里之平原禮也，親安氏，慟切明珠之碎，悲深玉樹之摧，嗚呼哀哉，薦兆，白鶴標墳，飛龍北走，沉鳳南分，平蕪泣露，晦壟愁雲，行嗟玉碎，遽歎珠焚，
大唐亡宮墓誌並序亡宮者，不知何許人也，昔以令德，納於內宮，弼諧帝道，復我唐業，疇庸比德，莫之與京，方當開國承家，大君有命，豈意輔仁莫驗，殲良奄及，享年有六十，以大唐神龍元年十一月五日，終於某所，即以其年十二月十四日葬於某所禮也，嗚呼哀哉，乃為銘曰，南鄰鐘鼎，北里笙竽，子其樂之，苑化為枯，千秋代上，萬古泉塗，幽明永隔，嗚呼嗚呼，
大唐五品亡宮墓誌銘並序亡宮者，不知何許人也，詳夫得姓，承家固世，源深訓遠，惟祖惟考，有武有文，蓋存史冊，可略言者，亡宮稟秀坤儀，資神光德，端莊早著，婉順夙聞，三五年，本謂良家之子，九重椒掖，旋登內寢之班，簪珥以禮，以則，足光彤史之譽，有茂含章之道，而歲時易往，霜露頻侵，婺女落於珠星，恆娥沈於璧月，以神龍元年十二月廿日卒於某所，春秋五十有五，即以其年十二月廿六日葬於某原禮也，淒愴郊野，荒涼封域，重陽季月，詎傳秋菊之文，大夜窮泉，即對寒松之遂，乃為銘曰，端淑柔明，良家之子，四德六行，後宮之美，銘菊秋余，頌椒春始，淹星律，足光彤史，百年俄謝，千金莫恃，忽去椒房，奄淹沉蒿里，月苦宵映，風悲盡起，荒遂冥然，佳城志矣，
大唐故亡宮九品墓誌亡宮者，不知何許人也，昔以令德，納於王宮，弼帝道，復我唐業，疇庸比德，莫之與京，方當開國承家，大君有命，豈意輔仁莫驗，殲良奄及，享年六十，終於某所，即以神龍元年十二月廿六日葬於某所禮也，嗚呼哀哉，乃為銘曰，南鄰鐘鼎，北里笙竽，子其樂之，苑化為枯，千秋代上，萬古泉塗，幽明永隔，呼嗚呼嗚，
大唐亡八品墓誌銘並序亡宮者，不知何許人也，蓋以良家子選入後宮，以備供職，天生淑態，日就貞規，班氏遺文，常守七篇之誡，漢家舊秩，行參八子之榮，方期位以才升，已闡名於鳳闕，豈謂人隨物化，奄歸地蟾輪，以大唐神龍元年四月十五日巳時寢疾終於某所，春秋六十有五，粵以其年五月七日乙酉葬於某所禮也，嗟乎，陽春有暮，荒涼李之蹊，厚夜無晨，歇滅芳蘭之氣，式雕玄礎，永秘黃泉，其銘曰，燕姬擅北，越女稱西，芝蘭比秀，桃李成蹊，良家入選，內秩仍躋，六宮有位，四德無暌，落日西黯，逝川東注，忽睹佳城，永辭芳樹，晝日何仰，聞雷勿懼，萬祀千秋，塵埃一聚，
大唐中興弘農郡楊使君墓誌銘文君諱思玄，字處寂，其先華陰人也，因官徙居洛州，今為河南伊關人也，自啟族隆周，馳聲大漢，三表瑞於講席，九龍踐美於台階，祖德嘉聲，備笙康而藹藹，琳琅杞梓，煥圖牒而章章，育子番孫，靈根自遠，金箱玉質，列傳所該，曾祖英，周任扶陵郡守青州刺史，祖威，隋任通議大夫，永嘉府鷹揚朗將，河陽關留守，父成，隋任括州刺史，並金渾龍翰鳳翼，陳仲舉鷹時傑出，望重題輿，楊子雲含章挺生，仍疲執戟，君器識沉敏，風守端確，崇堂克構，良冶不虧，唐麟德元年，解褐授右衛翊衛，天授二年，授游擊將軍，右監門衛長上，萬歲二年，授游騎將軍，左鷹揚衛懷德府右果毅都尉，聖曆元年，授寧遠將軍，朝議大夫，守安南都護府長史，神龍元年，授中大夫，使持節富州諸軍事守富州刺史上柱國，七年不識，罩日表於初萌，三載未鳴，凌雲彰於始，入丹墀而警衛，譽重鉤陳，出合蒲而宣風，聲流皂蓋，既而年代遷徙，光陰倏忽，摶鵬始運，方騁翮於南溟，怪伏方來，遽飛魂於東岱，嗚呼哀哉，飛晨舒，靈需宿駕，青烏列隧，訪書生之幾年，白馬斯來，追故人而不及，春秋七十二，以神龍元年五月四日，終於私第，即以其月廿四日，殯於城北十里邙山之禮塋之，悲夫，陵谷易遷，崦嵫難駐，式刊芳石，用紀嘉聲，乃為銘曰，猗歟公族，挺生君子，令問令望，人綱人紀，常握之寶，東南之美，韋氏雙珠，吾家千里，祖德不墜，家聲克崇，司戈北闕，露冕南中，俄驚逝水，忽歎悲風，式刊真石，芳價不窮，神龍元年伍月貳拾肆日，
大唐朝議郎行司僕寺長澤監王君墓誌銘並序公諱及德，字文暉，太原人也，侍晉遺苗，承殷遠裔，青鸞，胄發於重泉，飛鳧降靈，族歸於葉縣，華滋世奕，簪纓襲，詳諸國史，可略而言，曾祖儀，隋太子舍人，太子右衛率，祖粲，唐左監門衛長史，和州長史，父詢，郴州錄事參軍，集渥川，聲飛駿骨，九能效術，八命從班，公族高列宿，宇宏邈，器惟瑚璉，價逸連城，拔萃降神，挺生天縱，竊譽鄉曲，擢材甲乙，起家通直郎行楚司戶參軍事，實謂漠代得人，周行是最，期月表改，冰入神，上簡帝心，加之朝命，乃制授朝議郎行司僕寺長澤監，郡廄恃寄，垌牧分司，駒課之效滋深，肥碩之功逾顯，俄而徂光何幾，乙巳豈巢任鳥之結禍，乃棲伏而災纏，粵以神龍元年月廿日終於私第，春秋五十有九，即以其年三月六日葬於洛陽城北邙山之原禮也，山川四面，形勝七乩，秋悲搖落，候成蹊，嗣子羅漠，叩地不追，終天永慕，涕眸雙瞼，刀貫心，兆發龜謀，塋開烏相，式志刊石，乃為銘曰，雲啟聖，紫氣凝真，遙遙峻業，靄靄遺塵，門多皂蓋，路滿朱輪，欽若儀同，情均語默，經明行，鄉黨令德，庭訓有融，家風靡忒，蒼蒼彼天，寂寂厚地，時催急弦，歲同激，惟命短，誰能不死，萬化同盡，九原誰作，取則沙，寧施石槨，年代遠，郊原搖落，貞潤成刊，聲華有，神龍元年歲次乙巳三月庚辰朔六日乙酉建，
大唐故亡宮七品並序亡宮人也，不知何許人也，昔以令德，納於王宮，弼諧帝道，復我唐業，疇庸比德，莫不與京，方當開國承家，大君有命，豈意輔仁莫驗，殲良奄及，享年六十有四，以神龍元年三月二日終於某所，即以其月廿七日葬於某所禮也，嗚呼哀哉，乃為銘曰，南鄰鐘鼎，北里笙竽，子其樂之，宛化為枯，千秋代上，萬古泉塗，幽明永隔，嗚呼哀哉，
大唐亡宮七品銘並序亡宮者，不知何許人也，蓋以良家子選入後宮，以備內職，天生淑態，日就貞規，班氏遺文，常守七篇之誡，漢家舊秩，行參八子之榮，方期位以才升，已聞名於鳳闕，豈謂人隨物人經，遽歸地蟾輪，以大唐某年月日寢疾終於某所，春秋，粵以神龍元年三月五日朔，葬於某所禮也，嗟乎，陽春有暮，荒涼李之蹊，厚夜無晨，歇滅芳蘭之氣，式雕玄礎，永秘黃泉，其銘曰，燕姬擅北，越女稱西，芝蘭比秀，桃李成蹊，良家入選，內秩仍躋，六宮有位，四德無暌，落日西黯，逝川東注，忽睹佳城，永辭芳樹，晝日何仰，聞雷勿懼，萬祀千秋，塵埃一聚，神龍元年三月五日甲申，
大唐朝議郎行灃州司戶參軍事上柱國卜君之墓誌銘君諱元簡，字延休，西河人也，偃以數術居晉，商以文學游魯，大名之兆克從，立言之曲惟茂，令德之後，君其有諸，曾祖雲，隋滑州司功參軍，祖彥，唐滑州白馬令，地曰南河，境稱東，六曹主吏，允屬時髦，百里司，是歸人秀，父沖，唐石州定縣令，離石前墟，稽胡舊俗，飲羊莫犯，害馬先除，君積善余基，多聞嗣業，見得思義，力行近仁，曾展效於戎旃，頗書勞於勇爵，飭躬從政，方參會府之榮，守位安卑，且漸詞曹之秩，解褐灃州司戶能軍事，翊藩條化，蒞中江之壤，有稱公孝，寧推孟博，九春蘭澤，媚景方暄，二月桃源，飛霜奄墜，以長安三年五月九日，卒於灃州之官舍，粵以神龍元年歲次乙巳二月辛亥朔廿日，歸葬河南之北芒禮也，君持身訓儉，待士思恭，有言必，無難不拯，書藏萬卷，儒家之用心也，庾積千斯，農者之為政也，奉道奉佛，則耽玄索妙而不倦，或默或語，則隨時應物而有適，固可上天歸，明神與福，而遠壽未登，徂奄逮，固足悲張，固足悲矣，子承等，號慕無及，宅兆方安，期紀懿於千載，願垂文於一刊，乃為銘曰，何歟漢式，是推質直，卓矣晉，能知象數，前哲流聲，後生垂，遠州宰邑，立法成務，祖業既隆，孫謀亦遇，胡亭展效，楚望移官，善及無伐，威而不殘，藩條以賴，俗斯安，鑒似懷月，芳如佩蘭，銜命番禺，纏災霧潦，地生其，天胡不造，燭盡驚風，銷弱草，歸魂北芒之路，寧識洛陽之道，
大唐故公士安君墓誌銘並序進士將仕郎熒陽鄭休文撰稟淳和以為人，含神爽以為用，在家為孝子，在國為忠臣，於鄉黨而則恂恂，於富貴而不汲汲，諧大隱於朝市，笑獨行於山林，斯則安君見之矣，君諱令節，字令節，先武威姑臧人，出自安息國，王子入侍於漢，因而家焉，歷後魏，周，隋，仕於京洛，故今為豳州宣祿人也，若夫澶旌鼓吹，西臨白獸之躔，國界城池，北拒玄龍之塞，鍾山瑤樹，所以齊其積德，閶闔金精，所以生其壯氣，漢年侍子，先處烏城之域，魏代侍中，爰列蟬冠之地，亦由班家十紀，初則朔野揚聲，金氏七貂，終以近臣為盛，祖瞻，皇唐左衛潞川府左果毅，武人貞吉，智果為毅，或奇或正，知王帳之兵雄，千夫百夫，識金壇之卒勁，父生，上柱國則昭陽始居，西楚則共敖初作，戰功所與，今古榮之，君星辰河漢之精，泰一終南之氣，鴻鶴羽翼，雲翥風摶，松柏枝條，霜封雪抱，處長安遊俠之窟，深鄙末流，出京兆禮教之門，雅好儒業，溫良泛愛之德，振人趨急之心，固以發自冥機，關諸天性者矣，屬天地大有，朝野多歡，樑上銀蛇，余祥末竭，地中犀犬，積慶仍傳，開北阮之居，接南鄰之第，翟門引客，不空文舉之座，孫館延才，還置當時之驛，金鞍玉帖，連騎而不以驕人，畫卯乳屯，陳鼎而未為矜俗，加以馮良居室，端肅如封於嚴賓，仇覽定交，矜莊豈聞於疇狎，義之所去，縱千乘而猶輕，道之所存，雖一介而猶重，聲高郡國，名動京師，豈獨柳市萬章，貴人爭揖，茂陵原央，群公慕之，惜夫靜樹含悲，壞梁多恨，鵠書來赴，忽游司命之天，鳩杖有儀，不及鄉寧之歲，以長安四年十一月廿三日疾終醴泉里之私第，春秋六十，有子如岳，國臣，武臣等，喪以過哀，幾於滅性，鄰母聽哭，投著而輟餐，極馬聞號，銜萏而落淚，即以神龍元年三月五日葬於長安縣之龍首原禮也，邇迤平原，參差拱樹，三千年之見日，馬識幽泉，一千歲之來歸，鶴知荒塚，乃為銘曰，猗遠祖之所名，桂馥松貞，粵夫君兮挺異，珠明劍利，宿昔何從，禮教為容，平生何，琴樽聚樂，月之望，年之辰，石折智士，山頹哲人，短歌送葬，長笛哀鄰，墳橫鳳綬，塚次龍鱗，夜台長夜，春非我春，渤海石抱璧書，
亡宮五品志文一首亡宮者不知何許人也，蓋以良家子選入後宮，備內職，天生淑態，日就貞規，班，遺文，常守七篇之誡，漢家舊秩，行參八子之榮，方其位以才升，已聞名於風闕，豈謂人隨物化，遽歸魄於蟾輪，以大週年月日寢於某所，春秋若干，粵以年歲次月朔日葬於某所，禮也，嗟呼，陽春有暮，荒涼李之蹊，厚夜無晨，歇滅芳蘭之氣，或雕玄礎，永黃，其銘曰，燕姬擅北，越女稱西，芝蘭比秀，桃李成蹊，良家入選，內秩仍躋，六宮有位，四德無暌，落日西黯，逝川東注，忽睹佳城，永辭芳樹，晝星何向，聞雷勿懼，萬祀千秋，塵埃一聚，神龍，
大周故朝請郎直司禮寺太醫署朱府君墓誌君諱玄儼，字望之，吳君吳人也，以神龍元年歲次乙巳正月壬午朔十五日丙申暴終神都富教里第第，春秋卅有一，即以其廿五日葬於洛州合宮縣邙山之西，有男九思，才登四歲，銜恤在疚，泣血乎因心，若有成人之感，陵谷遷貿，略列記焉，
大周趙郡上輕車都尉故李府君墓誌銘並序夫陶鈞品彙，稟氣者唯人，江漢挺生，英靈者鮮矣，故李府君者，諱弘禮，望出趙郡，所居中都，洛陽人也，君之曾杲，齊任益州九隴縣令，祖顯，隋任荊州刺名，父雲，唐任朝散大夫，並冠蓋相仍，簪纓間出，蟬聯慶緒，綴箕裘，曾化一同，得青鸞之美譽，祖臨千里，聞白鳳之稱謠，君父唐初起義元從人也，興王佐命，業定披荊，附鳳攀龍，志存社稷，風雲從虎，氣貫長虹，厥旨傳芳，於斯未泯，惟君風姿天骨，杖俗地靈，踵武繼文，蹈仁履義，家禽對果，歲標奇，懷橘遺親，髫年著美，豈謂膏肓遘疾，瘵彌留，積善無徵，不終眉壽，君在聖曆元年歲次戊戌七月十四日，身於鄧州而卒也，春秋六十有六，嗚呼哀哉，孤子等以聖曆三年歲在庚子壹月戊寅朔十一日辛酉權葬於北芒山孫村之西也，君之夫人左氏，年七十有一，終長安四年歲次甲辰十二月壬子朔十七日戊辰而亡，聞夫人在生之日，親族和平，四德咸修，三從克備，豈謂蕖川閱態，媚逐東流，景沉暉，俄隨西邁，遂使巫雲彩，對楚岫以韜形，洛霰銷光，泛流風而藏影，遽皈岱嶺，倏足芒塵，嗚呼哀哉，神香無能救也，然則庭前謝玉，想風樹以摧殘，掌內韋珠，履霜蓼而昏晦，此孤子等哀纏懵也，既而遷窆將逼，窀穸有期，遂卜地於青烏，問凶塋於民，還於舊所，安措其宮，以神龍元年歲次乙巳正月壬午朔廿八日乙酉可大合葬於芒山之地，庶唯孤魂杳杳，再展筐床，單魄悠悠，翻從角枕，此仁子之情足也，孤子等聞雷感慟，陟岵情深，只恐白日長辭，玄宮永，若不鐫文勒石，何乃表德傳芳，庶使陵谷遷移，桑田改變，同二儀而永固，與日月而俱懸，其詞曰，赫矣宗胤，光流祀，閥閱表門，簪纓昌熾，千秋萬古，傳芳列記，不墜我孫，遺蹤特異，高尚曾人，混俗全真，牽絲久斷，錦何新，長徉白日，永作幽神，魂兮無皈，去足芒塵，粵聞爾祖，褰帷荊府，哥Γ兩岐，謠誠五，清若冰潔，朱絲自處，積善匪慶，窮災運數，承君厥父，忠貞文，齊國亡家，捐軀事主，等綱紀，四人規矩，忽盡生哥，悲傷死府，惟君惟妻，龍劍鳳兮，往時只景，今日雙棲，巫嶠彩合，洛渚光迷，於茲敘契，相伴雲霓，
大周葛府君之墓誌君諱路，字德超，望本饒陽人，原夫隋失金鏡，建開之宏勳，唐在玉衡，啟崇家之茂業，曾祖，隋任戈回璧日，劍動珠星，烏號服於千丈，白驥摧於萬，祖弘，隋任左驍衛長上，雄圖早著，勇略先聞，忠孝親，榮顯家國，父他，唐任右豹韜衛郎將，高謀三，秘策六奇，被越霧於南邊，掃胡塵於北塞，君幼懷節，長負奇材，霜雪為心，風雲作氣，東西屏難，且申戰之功，南北除凶，夙定三邊之寇，賞因勳厚，秩以高，授君忠武將軍行左武威衛魯陽府長上折衝尉上柱國，實王侯之貞，作天子之爪牙，本期克保百年，威吞衛霍，誰謂奄殂命，略盡孫吳，遘疾彌留，俄歸大夜，粵以長安四年一月廿七日擇葬於北邙山之禮也，遂使桐枯式空松阡，僕也不才，乃作頌曰，人途錯謬，天道虧，死生異路，短殊年，嗟乎昊天，殲我良賢，柏淚枯如雨，松劍掛而含煙，青烏啟兆，白鶴來埏，長歸蒿，永瘞邙田，委哲人於一代，英材於九泉，刊貞石紀志，庶芒猷而永傳，長安四年歲次甲辰十一月癸未朔廿七日己酉書，
大周故濮州司法參軍姚府君墓誌銘並序君諱處賢，宅彥累葉，河東人也，高陽執契，御歷，六分輝，五潢潤，蒼帝之源，西臨，建諸侯之甸，武都遺愛，感棠樹而興，蘊蓬山而增價，家風祖德，青史可詳，邦彥時英，白無玷，祖寶，州澠池令，父能，肅州酒泉令，位光銅墨，政出絃歌，表其深仁，飛鳧彰其至化，公幼而岐嶷，長自聰明，魯史膏肓，見丘明之同，書篆象，得輔嗣之真，弱冠以明經擢第，解褐坊州博士，戰遂肥，分羊且瘦，擇才而見用，君子無施而，常調補忠州清水尉，居無何，以考最改授德州平原主簿，屈公祖之宏才，守應嗣之卑位，晚年，尤工易象莊老書藝，有制徵詣洛京，歷試高第，精金百鏈，遂耀於霜鋒，祥鳳九苞，始騫於錦羽，制授左鶴禁錄事參軍，成均監，直，龍樓曉辟，既參於弦，辰游，實恢弘於墳典，屬以台司出守，部將入青紫搴適實黃紙，除濮州司法參軍事，學優寮友，政帷，十部之，見六條之嘯，豈謂芝術不工，陰陽乖衛，辟不愈，疽瘵相仍，搖落於滋，芬蘭蕩薄於氣，攝提建已正在於明年，泣珠於今日，以長安四年十一月廿八日終於道化里，春秋六十有七，嗟夫，生也有涯，今其亡矣，歿而可作，後誰與歸，若嗣子官常選如金，陟哀，昊天罔極，望鄉山之迢忽，恐日月之逾邁，遂權於洛陽之北原禮也，山川杳杳，松賈蒼蒼，見流水之東逝，痛遊魂於北邙，懼深谷之矗上，恐盛德之雲亡，殆佳城之見日，知人之有，乃為銘曰，昔在高陽，發揮帝綱，粵若虞舜，必復胤，瓜瓞綿綿，子孫振振，誕生哲士，芝芳玉潤，明經取位，荏苒儒吏，璋比德，勵志，百氏，五經篋笥，傑豎淳則，卓生議，黃紙調位，青部有能，無忒，白玉貞潤，青松孤直，冀且刷翼，天有德，公其令之，代有好禮，公其念茲，含光藏耀，有，福不告期，鑿楹誡孤，留草諷後，九原可作，千載不朽，胡為彼蒼，，延州感慨，脫劍，
周故中散大夫上柱國行成州長史張君墓誌銘並序大夫諱安，字眕，清河人也，碧空凝象，耀星彩於衡前，金野分方，瓜河晶於隴右，曾祖秤，齊齊州司馬，祖夔，隋谷城府鷹揚，父志，唐尚乘直長文含春露，武烈秋霜，爭求一借之恩，競舉千夫之惠，公道幾天縱，擢松架於雲衢，德葉雷精，挺桂枝於月窟，解褐朝議郎申州羅山令，左珍州錄事參軍，除朝散大夫，行費州司馬，除朝請大夫，改歸州司馬，改朝議大夫，行成州長史，又加中散大夫，行本任知莫門等五軍支度兼檢校隴右諸州營田，復領軍馬救援諸軍事，白蓋流暉，絳衣騰裕，雅冰清而字物，諒玉潔以調風，豈謂與善徒欺，燈謝焰，春秋七十有七，以長安四年七月四日卒於履道里之私館，即以其年十一月廿日與夫人梁氏合葬於邙山之陽禮也，嗣子景，令恂，痛風枝以泣血，懼谷徙而鐫金，敬述德音，用存千古，其詞曰，承祧立社，祚德建侯，彰忠折卯，惟孝傳鉤，琳繼體，雷雨成州，喬柯殖峻，梓樹唯恭，再毗花組，冀翌時邕，未嗟天骨，已愴泉封，遵姬變古，同穴思齊，松深霧黯，野慘猿啼，庶令問之貞固，琬琰其如，
故王公墓誌銘並序公諱通，南人也，夫以源括地，層構極天，史鶴之靈苗，嗣化憂之仙胤，曾祖，隋任楚州博士，道雍四德，庠門，人懷琢玉之胄，子金之業，祖貴，唐任農府，畢鄰三輔，地處二南，帷幄之奇謀，總兵鈐之略，父生，唐上柱國，咸校四海，武賈三軍，功夙彰，勳庸早著，公星異氣，川岳奇精，忠孝基，松筠植性，幼習經史，游泳於文河，長達色空，厭離於苦海，悟無生之法忍，旦夕經行，識有相之涅，精勤靡解，不冀風枝永靜，長處法筵，何期日隙遄流，奄歸泉壤，嗚呼哀哉，春秋七十有四，以大周長安四年九月十三日寢疾，終於私第，即以其年十一月八日，與故夫人劉氏同窆於邙山平樂原之禮也，遐悲戀，道俗恩，嗟兩劍之化蛟，痛雙珠之瘞蚌，孤子懷感等，悲而為，霜露而崩心，聽奔雷而絕氣，聊憑貞石，敬勒，乃為銘曰，巍巍崇岱，淼淼洪源，乘島鄴郡，放鶴緱山，條分四海，葉散三川，軒攸襲，簪裾是傳，惟祖惟考，乃武乃文，材深江海，氣逸風雲，殄，並筆從軍，志輕龍額，心希雁門，粵有哲人，山嶽，內朝，陵學，體悟三乘，心捐五濁，遇塵知境，觸先覺，無為樂，有待都，澄襟六度，息慮四禪，住持戒行，妙因緣，不事榮利，詎羨人天，樓聞斗蟻，簷棲鳩，風枝靡靜，日月難留，琴台畫帳，雲，松右，蒿里千秋，硤床蕪沒，原野蕭條，白楊蕭索，丹，珠沉月，劍折星凋，北邙夜永，東岱魂遙，封潛泣，嚴霜增慕，慟忉聞雷，哀纏陟岵，錫，翠琰金，長固，卜，
亡宮者不知何許人也，蓋以良家子選入後宮，以備內職，天生淑態，日就貞規，班氏遺文，常守七篇之誡，漢家舊秩，行參八子之榮，方其位以才升，已聞名於鳳闕，豈謂人隨物化，遽歸魄於蟾輪，以大周長安四年十一月二日寢疾，終於某所，春秋七十有六，粵以其年十一月朔二日葬於某所，禮也，嗟呼，陽春有暮，荒涼李之蹊，厚夜無晨，歇滅芳蘭之氣，式雕玄礎，永秘黃泉，其銘曰，燕姬擅北，越女稱西，芝蘭比秀，桃李成蹊，良家入選，內秩仍躋，六宮有位，四德無暌，落日西黯，逝川東注，忽睹佳城，永辭芳樹，晝日何仰，聞雷忽懼，萬祀千秋，塵埃一聚，亡宮七品一人春秋年六十一，
故定遠將軍上柱國守右玉鈐衛金池府折衝都尉楊公墓誌公諱亮，字善文，弘農人也，若夫後稷興王，晉侯繼體，洎有文武手，因而氏焉，乘朱輪者十人，傳芳西漢，踐丹墀者四代，襲茂東京，曾祖休，隋上開府儀同三司，滬，充二州刺史，平武縣公，祖洽，隋宗正卿，陵州刺史，河山縣公，昔儀同鄧騭以元勳而益貴，宗正劉萬處茂族以增榮，並飄纓建節，莫循良之舉，或恪勤匪懈，遂亭山河之，父寬，唐朝請大夫，婺州長史，先帝以外台寄重，委德而毗理焉，藻火光服，甌駱行化，仁分千里，風屏六條，公霜骨稜稜，風神索索，龍韜潛運，不勞丹浦之師，鳥陳冥開，詎待青丘之，定遠沙塞，折衝樽俎，親承聖略，俯運神兵，探玄女之靈符，剖黃公之妙決，勳成臥鼓，禮及懸車，日往月來，優遊卒歲，以長安四年六月三日春秋七十有一，寢疾於合宮縣平樂里之私第，夫人滎陽鄭氏，陽武縣君，家曳南宮之履，門橫北海之經，識量賢能，雅懷柔順，雍懷柔順，雍容詞令，爍明月以通懷，徂謝桑榆，痛頹陽之不系，青田兩鶴，永絕飛楊之理，紫氣雙龍，空見沉埋之處，以聖曆二年正月十八日春秋六十有九，遷化於私第，偕以長安四年十月廿一日合葬於北邙山禮也，嗟乎，法棲弱葉，何期促哉，玄隴峨峨，煙塵亟積，蒼山寂寂，松楸合拱，苦月宵映，悲風晝吹，恐谷變陵移，壑遷舟往，徽猷可紀，琬琰斯刊，乃為銘曰，惟岳降神，世挺英悟，廓落崖宇，牢籠識度，謀亞良平，勇過信布，英奇間出，桓桓獨步，隙駒電滅，夢蝶風湮，家亡節婦，國喪忠臣，雕弓虛月，妝樓罷春，終成兩劍，俱赴延津，
唐故麗山府果毅都尉梁府君妻隴西李氏墓誌銘並序夫人諱淑，字貞，隴西人也，周柱史之洪胤，漢將軍之遠胄，公侯必復，衣冠奕葉而相繼，人物羽儀，組蟬聯而不絕，曾祖輝，隋并州太原府果毅都尉，常山卜相，秘略探寶符之策，驕子戢兵，戍客寢雲中之候，祖寬，唐右武衛將軍使持節袞州諸軍事袞州刺史，陳謀於玉帳，俾侯子魯，闡聲教於金琅，尹翁歸之獨得，孔宣父之不墜，粵在於茲矣，父瑗，唐泗州邳下縣令，字人之術，淮陽歌其臥理，眾之要，泗川感其湮田，君子道消，安乎卑位，夫人即其少女也，稟靈毓粹，蘊德含章，溫惠夙聞，允洽，夫其幽閒窈窕之美，貞專婉慝之姿，黃鳥于飛，則啟鳳凰之兆，梅興詠，葉食魴之德，自作嬪君子，主饋家人，壺政聿修，閨儀昭著，尊敬師傅，已極肅雍之心，欽承娣姒，實秉和柔之志，嗚呼府君，早世而殞，嗟嗟質，中年孀居，梧桐半枯，悲纏永訣，柏舟自誓，之死靡他，始府君之逝也，有一子焉，未奉趨庭，幼鍾悲塞，夫人申之以德義，勖之以禮經，故能使克繼家聲，率由慈訓，非夫賢明懿範，孰能若此之盛哉，而不留，殲我眉壽，春秋七十有一，長安四年九月七日遘疾，終於洛陽郭厚里之私第，嗚呼哀哉，夫人容範有則，敦雅成性，女工纂組之妙，賢明貞尚之節，雖古之貞姜，殆無以過也，青春不居，幽泉永往，以其月十三日景申權殯於北邙山之禮也，嗣子謙悲切蓼莪，哀深欒棘，陟屺無望，空茹痛於玄扃，安措有期，乃疏銘於翠右，詞曰，窈窕淑女兮威儀聿，柔姿懿範兮君子好逑，共伯早逝兮而不留，貞姜孤潔兮歌彼柏舟，生涯溘盡兮神理共游，厚夜將兮泉路永幽，嗟死生兮已矣，與代事乎長休，
大周故壯武將軍行右鷹楊衛翊府右郎將王君墓誌並序夫經天地，安國家者，文之功也，定禍亂，衛社稷者，武之力焉，則有稟氣星辰，誕靈川岳，鷹趾，燕頷龜文，雄細柳之將軍，輕霸棘之兒戲，同爪牙於信布，比心腹於良平者，其在王府君乎，君諱敏，字元敏，其先太原晉陽人也，因官遂居於洛州永昌縣焉，若乃三王尹京，五侯拜漢，陸離簪珥，赫奕符，文獻足徵，可略言矣，曾祖安，隋雅州刺史，祖濟，隋荊州司馬，父才，唐并州戶曹，並風清蜀道，河潤京師，直若朱繩，貞如白玉，君良弓善冶，翼子謀孫，感靈而效紫胎，亂歲而明黃石，言行出俗，勇決過人，巧便刀戟，尤工騎射，儀鳳三年，應舉及第，解褐以上騎都尉任左領軍衛長上旅帥，調露二年，別奏定襄軍行，得勳上柱國，垂拱元年，授右衛長上，載初元年，授右豹韜衛臨高府長上果毅，天授二年九月九日恩制加階，授游擊將軍，延載元年，應舉試高第，授左衛白渠府長上折衝，聖曆元年，奉敕差充桂永道副使，立功，蒙授右鷹衛翊府右郎將，賜物一百段，銀盤銀擎金庀金腰帶並七事，長安二年二月，蒙授明威將軍，其年六月，蒙授宣威將軍，長安三年，恩制加階，蒙授壯武將軍，惟君耿介，性極忠貞，入侍龍樓，小心翼翼，出征梟虜，猛志桓桓，遽以霜露侵年，膏肓促壽，胡香四兩，無復返魂，靈草一株，不能移算，粵以長安四年八月六日寢疾，薨於合宮縣立德坊之私第，春秋六十有一，嗚呼哀哉，泣矣瓊瑰，公名坐歇，鬼伯行催，即以其年歲次甲辰九月甲申朔廿三日丙午，葬於合宮縣北之十里王晏村之原禮也，青松鬱鬱，對廣漢之園林，白楊蕭蕭，歎先冥之丘隴，長子胡師，次子英浦，女十娘等，號叫天地，痛切心靈，扶杖而行，溢米而食，怨結風樹，悲深夜台，敬紀芳猷，式刊貞石，嗚呼哀哉＠，乃為銘曰，武有七德，文有九功，宣威佐命，道泰時邕，惟君壯烈，稟氣英雄，居家盡孝，奉國竭忠，竭忠盡孝，繼代承先，橫戈駐日，長劍倚天，啼猿失樹，落雁驚弦，佩戴，定遠安邊，定遠伊何，安邊以和，冊功敘德，曳組鳴珂，玄符是，廟算逾多，寧知塞曲，奄切虞歌，返虞有祭，出塞無聞，人亡壯士，星落將軍，心摧鐵石，氣掩風雲，竹帛流美，鐘鼎銘勳，茫茫蒼隴，鬱鬱青檀，行開石槨，坐惜楸棺，埋魂幽壤，委骨窮巒，千齡萬歲，野淨山寒，
大周故正議大夫使持節都督姚宗等卅六州諸軍事守姚州刺史上柱國皇甫君墓誌君諱文備，字孝忠，安定郡人也，往以大業年中，述職江左，皇唐創歷，徙第河南，仙嶠帝鄉，即為洛州緱氏人也，自姬水疏源，衣冠成天下之最，岷江啟胄，鐘鼎為四海之榮，金寶玉龜，入漢庭而二千石，鳳毛龍翰，歸晉室而五百年，圖青史者連衡，乘朱輪者疊軌，人物許其籍甚，軒冕重其賢能，祖德家風，可略言矣，曾祖韜光，陳任吳興郡守，赤瀨名川，紫溪奧壤，王右軍之雅操，即此臨人，謝太傅之英規，旋聞布政，祖遠，揚州江陽縣令，跨釣台，城通茂苑，江海甸，共棲王阜之鸞，千乘九都，咸乳仲康之雉，考師政，唐任衡州司倉參軍，東接荊陵，西臨桃浦，千箱紅粒，分累黍於雅籌，五里香粳，剖纖毫於心計，君玉山千仞，則光彩射人，珠闕萬尋，則清輝負月，王子猷之爽氣，稍覺絕塵，劉孟王之清風，懸驚出俗，弱冠以明法擢第，拜登仁郎，屬以禮展泥金，功融探玉，扈陪仙蹕，溥漸鴻勳，授居宣德郎守中書，加騎都尉，青瑣嚴凝，下鳳池而不怠，丹墀清切，出雞樹而無言，文明元年，加朝散大夫，授右玉鈐衛長史，蛇矛蓄銳，忽八杖而疇咨，龍劍耀芒，揆五兵而接節，旋奉中旨，遷司刑正，地肅占桐，門嚴書鼎，雋不凝之寬貸，實賴明刑，於定國之平反，多行陰德，載初元年，遷秋官郎中，遭家不造，尋丁內憂，痛結絕漿，悲深泣血，山巨源之苴，重居吏部之曹，翟方進之苫廬，更赴台衡之職，長壽二年七月，墨制以卿久掌邦憲，識練刑書，奪禮苫庭，升榮棘署，宜膺朝命，起復司刑少卿，君骨立危，杖而後起，九月，又加正議大夫檢校秋官侍郎，十月，奉制，三典之職，人命所懸，九列之班，眾難其選，惟刑之恤，僉曰爾諧，宜輟美南官，再光北寺，可重守司州卿，旋除營繕少匠，揆景之庭，圖星之府，神出鬼入，精通鏤鵲之奇，窮微洞幽，巧極蠅之妙，萬歲通天二年，遷守邛州刺史，使持節諸軍事，俗類從星，政均時雨，榮開白鹿，途盈來晚之歌，怪靜玄犀，野滿去思之詠，又遷姚府都督，使持節姚，宗，匡，靡卅六州諸軍事，迥控珠溟，斜通金界，恩包兩日，虞君馴雁之鄉，譽泠二天，李仲化鳶之所，君沐春露之惠，戒秋霜之威，自聞梟變之淳，無勞烏攫之詐，鄧攸吳郡，未終飲水之廉，賈誼長沙，忽從卑濕這瘵，以長安四年二月二日薨於姚府公第，春秋七十三，奉敕發使臨祭，賜物一百段，粟一百石，昔柳莊言逝，衛公申輟祭之悲，晏子雲亡，齊景有行哀之痛，以君參比，信其蔑如，惟君器宇寬明，局沖粹，慍不形色，樂以忘憂，暗寫一秤，默記三篋，辯中堅白，口內雌黃，遠取異人，未之過也，以其年八月十九日遷於北邙平原禮也，南通龜浦，北跨鳳川，君子歎其形勝，賢士重其自然，蒼山萬古，白日千年，敢勒金於厚穸，永埋玉於重泉，其詞曰，悠哉祖德，赫矣家聲，紛綸雲紀，奕葉金行，歸漢玉潔，在晉風清，軒冕中寓，璧上京，誕靈，祁祁秀出，旌蒲入調，匯茅征吉，外肅霜標，內明天秩，笙簧道圃，藩屏王室，毓德鳳池，棲仁雞樹，法宥驚馬，刑寬射兔，譽動去思，歌成來暮，惠均冬曖，恩如春露，宣尼之夢，貢禹之年，中台喪輔，東里亡賢，山空思月，野曠生煙，愴埋玉於玄夜，敢勒於幽泉，
大周故處士邢府君墓誌銘並序君諱彥，其先河間人，後因官河南，今為洛州洛陽縣人也，曾祖端，宇文之季，任絳州太平縣令，化高三異，清逾四知，吏乃畏威，人多懷惠，庭留棄犢，履曳飛鳧，桴鼓不鳴，謳歌動響，隋任沂州司馬倉部員外郎，泗濱浮磬，載葉芳聲，雩壇媚景，自均深惠，紅粟充實，誠賴此君，父政，唐貞觀中明經擢第，上護軍，勤經不倦，已聚飛螢，對策有聞，寧憂退，君即護軍之長子也，少懷貞節，長負奇調，葛亮自方於管樂，取駭時人，賈翊見比於良平，未逢知己，唐吏部尚書裴行知君材作，深相禮接，遂引為典簽，列彼家臣，屈茲國器，非其好也，後尚書遠申三略，親總六戎，因此征討，冀存提挈，君甘心陋宇，苦辭不就，一從散，無志牽絲，可謂隱不違親，貞不絕俗，及平末歲，尤好內典，讀誦無倦，禮懺不疲，輕此身處，勤於捨施，乘羊自樂，出火宅而游四衢，畏鼠成災，攀井籐而離八難，豈謂百齡非久，六識是空，惠炬滅於道飆，法船移於夜壑，奄以長安四年歲次甲辰七月甲申朔廿四日丁未未時終於從善里之私第，即以其年八月甲寅朔七日庚申殯於北邙之阜，合宮縣平樂鄉王晏村西北禮也，嗟乎，林亭改色，階院含秋，真氣颯空，悲風忽至，沈沈玄路，曉復何年，黯黯白楊，春來詎覺，其銘曰，邙山之上，佳城之中，一旦長往，萬事俄終，精靈謝兮昔年異，志氣盡兮此時空，松柏摧兮薪屢朽，狐兔游兮逕自通，唯余道德，永播清風，
故尚藥奉御蔣府君夫人劉氏墓誌銘夫人諱令淑，代州司馬禮之孫，灃州安鄉令思仁之女，夫人凝姿寶婺，挺質金娥，蕙問發於齠初，蘭儀彰於序，年十有八，歸於蔣門，，鳴鳳之兆克諧，雎鳩之詩允洽，三從早備，四德咸修，法案申齊眉之禮，奉盍展如賓之敬，方期松竹並茂，豈謂生死遽分，儀鳳三年二月十一日奉御府君俄先朝露，夫人崩城起慟，懷刃自明，顧只劍而斯摧，對孤鸞而載絕，從子遠任，垂訓擇鄰，斷機流芳，長垣作賦，而積善無驗，殲良奄及，東流逝水，俄閱態於蕖川，西崦落日，亟沉暉於景，長安二年十一月七日遘疾，終於官第，春秋六十有四，以長安四年七月十九日遷窆於北芒山新塋禮也，有子越府功曹參軍義弼，履霜增慟，聞雷感擗，海變山移，刊茲石，其詞曰，蘭滋春苑，柏茂冬崗，凌寒逐吹，並標齊芳，挺茲令淑，秀彼閨房，四德咸備，三從克彰，夜舟徙壑，朝日沉，百年方化，地久天長，
大周故張方仁墓誌銘若夫白水疏源，出南陽而冠美，清河演派，入東郡以標奇，人物冠於一時，英靈傳於萬葉者也，曾祖，奇材七步，寫六義以先成，雄略三端，飛八分而流譽，祖白澤，氣調如雲，風姿若月，潘安仁之玉貌，未可擬義，夏侯湛之朱顏，焉能取類，父方仁，筠操，金石標奇，棄名利以身，守忠信而成己，青山固壽，黃齊年，何圖一旦雲終，百年俄至，以長安四年歲次甲辰八月甲寅朔七日庚辰葬於洛州合宮縣之北原也，其地形勝，山之奧區，其勢最奇，洛川之第一，北臨千里，黃河一帶而長流，南枕百城，皇都四面而麗，九泉下辟，窮地脈以疏基，千日長辭，仰青天而漸遠，人子元哲，思哲，思盛，法珍，文琰等，同胞共氣，俱承造化之恩，花萼連枝，各稟陰陽之氣，劇談之日，思渡海之嘉珍，泣血之晨，仰過庭之盛德，風枝未靜，地戶旋開，三年易過，七日難裁，爰修帳，建彼泉台，號天叩地，瞻雲候雷，魂兮一去，何時暫來，逝水東流不息，落日西飛飛不回，故知人有死生，物無常體，迷至道之多端，知先王之制禮，仰瞻人事，宛然如在，長安四年六月廿九日亡，
大周宣德郎李符妻摯墓誌名夫君子好仇，秦晉稱匹，淑女作配，潘楊世親，夫人摯氏，其先祖虞，垂名當代，慶流後葉，或居宰牧，或處山林，父護兒，高尚不仕，夫人年十有五，適洛陽李氏，昔在閨闈，早聞四德，爰奉箕掃，克協三從，粵以長安四年二月廿五日終於洛州洛陽縣立行里第，春秋七十有一，即以其年三月五日窆於北芒山之陽，嗚呼哀哉，乃為銘曰，昔聞萊婦，今見其人，藜藿不厭，紡績彌勤，聲楊閭里，德洽親賓，輔仁愆應，精魄俄淪，一從幽隴，何時復春，
大周宣州涇縣尉杜府君故夫人孫氏墓誌銘並序夫人樂安人也，孫叔作相，刑政肅而風人經流，孫武用兵，法令齊而強敵震，遺烈隆茂，代無曠焉，祖襲，唐淄州刺史，十里，入境而褰幃，禮教三日，下車而廢屏，父行廉，唐懷州河內縣尉，綿州顯武縣丞，近郊勝邑，地接王畿，高壘名墟，星分井絡，屈翁歸於緱氏，暫勞卿相之材，坐桓譚於安陸，竟滯瑚璉之器，夫人簪組榮胄，禮經令族，星流婺彩，月降娥輝，發言而箴訓自成，立矩而儀範取則，四年彰其孝行，七歲觀其聰穎，內則既閒，婦工咸備，年十有七，歸於杜氏，作配君子，宜其室家，羞此蘩，友夫琴瑟，府君蒞職長江，夫人遠從千役，別離親戚，流飄險阻，東南瘴，自此無年，春秋卅六，以聖曆二年三月廿五日遘疾，終於涇縣官舍，府君對月傷神，臨川掩泣，思安仁之空簟，悲季直之留書，以長安四年三月晦歸葬於河南北山禮也，夜台幽暗，寒樹蕭條，嗟殉鶴而無歸，想靈龜而可驗，名曰，娥降彩，陽台郁雲，誕敷蕙質，穆此蘭薰，行成儀矩，言為典文，聰明機悟，義析微分，爛其盈門，歸宋之子，諧和琴瑟，芬芳辭理，文繡備工，蘩式祀，孝侔在昔，聲壓前史，謂天何親，獨喪善人，悲涼閱水，歎惜流塵，千年山曲，一別城，恨玄官之幽隱，痛黃泉而不春，
周故監門校尉陳君墓誌銘並序君諱叔度，穎川長社人也，唐君握鏡，乃命氏於媯濱，周後，乘乾，即受封於陳國，其有聚星號美，飛鳳延祥，史策明諸，詎待詳也，曾祖諱道，齊儀同三司，營州刺史，祖德茂，齊右武衛大將軍，廣陽郡王，或褰帷作伯，翼亮齊朝，或封爵稱王，維城鄴甸，因官樂土，食椹懷音，昭穆相承，爰居此地，父敦，隋動侍勵威府司兵，公堂構靡虧，箕裘莫墜，親侍丹禁，忠恪有聞，爰自冠年，迄乎知命，既而心遊方外，道逸中，窺老室而體空，挹莊談而小物，逍遙得性，散誕怡神，豈期孔仞頹山，稽松瘞，春秋七十一，上元元年九月六日，卒於私第，夫人太原斛律氏，祖文端，唐任梁州廉讓府驃騎將軍，父義，金紫光祿大夫，靈州都督府蜀永州司馬，結歸我，作嬪君子之門，合杯申儀，用媲良人之室，柔第表詠，雅譽重於詩人，束素稱妍，嫣容彰於賦者，四德兼備，六行無虧，積善無徵，奄纏痼疾，春秋五十，以麟德元年四月廿二日終於內寢，以大周長安三年十二月廿巳朔十日丙寅，合葬於鄴縣西里野馬崗大井村西二百步平原禮也，龍堂已構，鳳穴斯成，痛蒿里之無歸，恨窀穸而長，嗚呼哀哉，乃為銘曰，祚土唐年，受封週日，侯伯之職，王公之秩，濟濟冠蓋，雍雍文律，傑生賢胄，挺出俊人，攸稱義府，是日德鄰，松貞竹勁，桂馥蘭芳，如何不淑，哲士其衰，莊走壑，孔仞山頹，隨會不返，陳焦詎回，
周故隴西李君墓誌銘並序君諱玄福，字文戩，河東人也，曾祖寧，後魏隨州刺史，祖元禮，隋同州陽縣令，並雅範光時，徽猷懋世，父泉，隋左衛翊衛，遭代亂離，墜失堂構，閉門不仕，務農首山，君即翊衛府君之第二子也，生於姚壚，長聞庭訓，非禮不動，非道不行，孝於閨門，仁於鄉黨，誦詩學禮，左琴右書，居近首陽，慕孤竹之操，家枕河滸，懷子夏之風，重薜蘿，輕簪組，永群沮溺，不事王侯，首冠幅巾，門多好事，久黜健羨，狎鳥不驚，雅愛老莊，易簣而止，年在耳順，隨長男祿仕居於洛陽，遘疾終德懋里第，時春秋七十四，以長安三年十二月十日權殯於邙山南平原禮也，嗣子朝議郎行左武威衛長史弘靜等，恭承遺令，乃卜山足，聿追先懿，式紀佳城，銘曰，倬彼河山兮誕茲英靈，孕育穎陽兮道合沉冥，擯俗誹世兮少微隕白，千秋萬歲兮松隧青青，
王美暢夫人孫氏墓誌銘並序夫人長孫氏，河南郡人也，七族疏派，十姓分源，茂緒洪宗，光輝於圖史，通槐烈棘，昭絢於縑緗，曾祖敝，隋金紫光祿大夫宗正卿平原郡開國公，祖義常，唐通議大夫華容郡公，或名高去病，或聲重隱之，乍酌貪泉，論兵法，父朝散大夫懷州河內令瀛州司馬，貳職十城，道光於展驥，絃歌百里，化孚於馴翟，夫人蘭畹傳芳，瓊田瀉潤，稟三靈之淳粹，挺四德之英姿，敬慎禮儀，允恭箴訓，初算之年，適於太原王氏，三周既御，百兩言歸，琴瑟既諧，條枚是則，菊銘椒頌，燭耀於心田，綺鶴紋，發揮於意匠，通閨仰其柔范，列閫挹其清猷，初別敕拜成安郡君，尋除懷德郡君，以德升榮，從夫錫秩，既同石，更似延鄉，聖曆元年，王府君止坐延災，奠楹俄及，夫人柏舟靡，葛無依，志殞形存，景心誓，既而浮休回薄，運推遷，與善徒欺，俄嬰沉痼，瓊田靈草，重遇無期，西域胡香，再逢無日，嗚呼哀哉，以大足元年六月廿六日薨於汝州私第，春秋五十有四，夫人宿得本，深悟法門，捨離蓋纏，超出愛網，以為合葬非古，何必同墳，乃遺令於洛州合宮縣界龍門山寺側為空以安神埏，子昕等孝窮地義，禮極天經，思切風枝，哀纏霜露，從命則情所未忍，違教則心用荒然，乃詢訪通人，敬遵遺訓，遂以長安三年，梯山鑿道，架險穿空，構石崇其基，絮陳其隙，與天地而長固，等靈光而巋然，乃為銘曰，矣洪緒，悠哉霸圖，遼河建國，靈武開都，山川演貺，人物英謨，誕斯令德，作嬪君子，聲茂葛覃，道超江汜，調諧琴瑟，譽芳蘭芷，有光淑慎，無刑慍善，良人捐背，枝靡，遺像窈冥，當隅簫索，閱水波逝，虞泉景薄，風勁蘭摧，霜霏桂落，寒驚嶺北，日慘山西，靈需動駕，哀挽凝淒，松帷露泣，柏帳風啼，芳徽無泯，天地俱齊，
大周故朝議郎行郴州錄事參軍上柱國王君墓誌公諱詢，字令謨，太原人也，自青鳧控舄，白虎隋車，世奕華茲，森森而千丈，榮高勢胄，鏘鏘而七葉，家聲具美，史諜備諸，曾祖璋，陳太子舍人，太子右衛率，祖瑾，隋鄭州司馬，父粲，唐左監門衛長史，和州長史，並稟緯誕靈，降禎仍秩，徽猷傑立，令望挺生，當官而行，恪居所守，期月表政，冰壺入神，漢代得人，周行是最，公騏驥騁跡，鸞鼓羽，機衡揆物，州縣任材，方正隆規，直道貽德，樂天審分，居顯晦而不欺，知命安排，處行藏而有裕，豈謂高舂落景，哲人將梁木共摧，逝箭奔流，寶玉與漢皋俱碎，以上元三年五月十九日卒於私第，春秋七十有二，即以長安四年二月十七日合葬於洛陽城北十里芒山之原禮也，四面山乩形勝，春歸南陌，花的瀝而飄霞，秋動西郊，葉聯而灑露，夫人趙郡李氏，地望清顯，人倫瞻則，七花實，賦總芳梅，百兩于歸，輪周香軫，俄而鳳桐半死，陰陽於是喪仇，龍劍只飛，沉浮以之睽偶，今之同穴，生也有涯，嗚呼哀哉，殲良何遽，嗣子安定等，孝極因心，仁深竭力，履霜怵惕，哀盡百齡，墜露潺，涕盈雙瞼，念佳城之鬱鬱，見日何年，勒拱木之搔搔，悲風永夕，其詞曰，隙駒易逝，舟壑難藏，世遷遂火，人非石光，何期窀穸，忽瘞璋，篆兮刻兮儻不朽，天兮地兮久且長，長安四年歲次甲辰二月丙辰朔十七日壬申，
大周故王府君墓誌銘並序君諱寶，其先太原人，後徙居洛陽，今為洛陽縣人也，曾祖，隋太子率更主，志性弦直，風標霜明，祖倫，唐秦州清水縣令，臨下威恩，境內清肅，父寶，隱逸不仕，琴書自娛，君少稟貞規，幼懷奇趣，伉儷無幾，方從遠學，千里不倦，三余獨勤，箭水流，希成栝羽，薤露銷玉，忽墮風飆，未弘闕里之聲，旋掩他鄉之命，屬嗣子尚幼，貴骸莫收，饗祭徒勤，墳隴無紀，夫人魏郡胥氏，四德光備，六行克彰，黃鶴悲悲歌，思故而振響，青鸞寶鏡，罷新莊而不飾，憂恨已積，時序復多，因加風氣，奄從傾歿，嗣子吉州錄事思禮，痛年之幼孩，厥父莫知，悲今日之宦成，而親不待，即以吉辰招魂，合葬於縣界楊堡村東禮也，庶死而有識，魂兮可招，赴九泉而一歸，同兩劍而俱化，其銘曰，父兮昔殯，母兮今歿，雖異兩鄉，終同千月，列樹森森聳，平原超忽，魂而有靈，赴茲幽闕，長安四年歲次甲辰二月景辰朔十七日壬，
大周王府君仵夫人墓誌銘並序公諱瓘，字威德，太原郡遷播蓬飛，代移轉，即為郡人也，黃精掩耀，青色騰輝，龍袞終，秋蘭響贐，鳳騰江左，鶴淚吳亭，代襲簪裾，門題竹帛，曾祖楷，祖臧，並蛟嘯鳳，如如璋，或匡弼六條，撫字百里，並紀之史冊，可略而言也，府君挺節閭閻，守操鄉曲，屬西塞蟻聚，金微狼顧，授戈電掃，負劍雷奔，汗馬功成，勳錫及，賞輕車都尉，婆娑養志，嘯傲終年，去咸亨三年三月十四日，溘終清化之私第，夫人金相騰，蘭蕙含姿，四德備而聲揚，一志凝而雪白，斷縑列，案，不謂龍匣分飛，鴛路，待年順，命詡桑榆，以長安三年癸卯十月己未朔五日癸於崇政里之私第，其月十五日癸酉，祔窆於北邙之高原禮也，恐陵谷遷移，勒之翠琰，其銘曰，黃精電謝，白日雲飛，袞冕爰襲，蘭騰輝，代移人易，福祿有歸，門閥赫弈，枝派憑隆，鳧劍同匣，鳳鸞共，書功翠琰，題德清風，目鳥不停，隙駒條度，痛悲萬里，必傷薤露，桂樹摧殘，蘭蕙移徙，芬芳詎歇，金舉未已，金石堅兮可，桑田振兮長榮，生死兮存殊，願服膚兮不朽，
大周故處士董君墓誌銘並序夫死生命也，夭壽天也，適來時也，適去順也，然而高山景行，巨海波瀾，奄惜藏舟，將歸大寢，哲人其逝，能不悲哉，君諱義，字屯朗，隴西人也，因官遂居於洛州洛陽縣焉，若乃書法不隱，良吏光於晉朝，博學多聞，儒雅稱於漢代，家風祖德，可略言焉，曾祖徹，隋海州治中，祖游，隋易州別駕，父安，唐汾州別駕，並譽重屏車，仁揚別扇，冰清玉潔，桂馥蘭芬，誠有拜於溫恢，信無憂於蔣濟，君岐嶷繼體，珠壁聯輝，識鑒清高，靈台雅曠，風情張日，霜氣橫秋，所好者詩書，所欣者琴酒，遽以東水湍流，西舂落景，神香四兩，無復返魂，靈草一株，不能移算，以咸亨三年十一月十四日寢疾，卒於洛陽縣殖業坊之私第，春秋七，嗚呼哀哉，夫人太原王氏，容輝令淑，德行齊芬，粵自笄年，和鳴鳳兆，下機訓子，盍野如賓，文高蔡琰之才，禮極孟光之敬，以永淳二年五月十一日寢疾而卒，春秋一，嗚呼哀哉，泣矣瓊瑰，飆易謝，行雲不回，粵以長安三年歲次癸卯十一月戊子朔廿二日己酉，合葬於合宮縣之北廿三里北邙山之北原禮也，胤子右監門衛長上丑奴，餐荼集蓼，毀棘銷欒，悲聖善之無追，痛嚴君之不逮，嗚呼哀哉，乃為銘曰，東南竹箭，西北琳琅，漢臣儒雅，晉史忠良，家風祖業，桂馥蘭芳，唯君奇偉，克嗣璋，詩禮立身，璋比德，淑人君子，其儀不忒，劍隱酆城，珠沉魏國，燕翼謀孫，悲傷何極，南陽北郭，棘戶松丘，靈盾去去，魂魄悠悠，泉台月冷，孤隴雲愁，山荒野暗，萬古千秋，
故司寺卿上柱國杜夫人墓誌夫人杜氏，京兆杜陵人也，原夫就日望雲，降丹陵而毓慶，朱冠白馬，御冥道而通靈，赫參羅鳥之雄，周列神羊之住，備於方策，可略言焉，七代祖預，晉征南將軍，武庫靈姿，智囊神用，通其變則蛇表微而顯則麟知歸，曾祖，左監門將軍，善寶，唐州漁陽縣令，父嘉猷，唐務州參軍，體道居真，含章挺秀，瓊山嶽峙，爰開抵鵲之珍，碧浪川亭，必亙采龍之寶，夫人姿靈婉淑，操履貞凝，風舉沼瀠，川流蕙問，名為不朽，聞杜氏之春秋，年則有行，見楊家之輪轂，采筐景貺，征南之緒胤克隆，斷緯沉機，關西之主饋斯在，驚哲川兮龍劍沒，乘上月兮鳳台孤，樹德徙鄰，孟里以之為美，欽刑輟饋，雋獄於是勝殘，委霜霰而無改，冒雷霆而不懼，信可傳芳史管，著象甘泉者哉，豈意拾翠天津，與舒泉而共沁，薦桃仙樹，將暮槿而同期，嗚呼哀哉，以長安三年五月廿八日終於豳州之官第，春秋六十有三，粵以長安三年十五日葬於雍州長安縣高陽之原，有子朝議郎行豳州司功參軍事履行，以膝下之恩無逮，口澤之戀空存，纏永慕於蘭，結深悲於蓼徑，茲夕何夕，春非我春，鬱鬱佳城，無復長安之景，舞鶴，不聞京兆之天，何夜之不，而短哥之可作，其曰，則天垂象，軌日輝，在夏龍御，居殷豕韋，靈源出，慶緒曾，禮樂攸往，衣冠歸，鳳簫寥亮，皎潔，頌發春椒，韻浮雪，丹霞濯錦，素生，琴瑟不流，松蘿罷月，曰仁者壽，彼蒼者天，無聞靜樹，空想寒泉，蕪城景，松架來煙，未辯何日，誰論幾年，
大周并州司功王公幫夫人盧氏墓誌銘並序夫人盧氏，諱，字，范陽人也，其先伯夷佐夏，乃有呂國，太公滅殷，遂履齊土，有公子高溪者，稱賢大夫，食菜盧邑，蓋因封以得姓，秦博士之遙緒，漢中郎之茂族，基構與五城曾峻，泉源乃百川爭長，曾祖綸，祖處行，父令節，或官人惟賢，或匪爵而重，既懷登廟之寶，亦矯圖溟之翰，夫人降自昌演，誕生柔嘉，弱而聰明，笄而婉順，動循法度，言合典禮，年若干，家人之吉，君子好仇，謂嫁從夫，遂歸於我王公，名，字，曾祖，祖，父，周有太子厭俗而仙，秦曰將軍有功於世，故以無忝爾祖，垂裕後昆，王公少秉清操，亦既筮仕，金玉其聲，風塵不雜，夫人能贊厥美，寶惟宜家，佩服洗濯，澄幕酒醴，婉娩其儀，淑慎其則，樂然後笑，勤不告勞，如琴之和，匪石可轉，孰謂偕老，奄墜先秋，長安二年七月日，卒於同州，春秋卅六，公有奉倩之神傷，同子綦之心死，遺桂空在，銷魂黯然，長安三年十月十五日，葬於合宮縣北邙南原禮也，寂歷空郊，蒼茫落日，晦煙霧於孤壟，閉綺羅於此室，子永慕無及，勒銘於茲，其辭曰，赫赫盛族，昭昭令儀，言執箕掃，亦結般，齊體之重，如賓之敬，克修其容，能飾其性，夭桃落秀，李非春，哀纏孺子，思斷良人，北阜帶河，南城貫洛，大夜無曉，芳魂焉，
大周張君墓誌公諱茂，字元和，其先南陽人也，因宦而宅三川，故今為河南合宮人焉，家承軒冕，代襲公侯，國史詳焉，可略言矣，曾祖隆，隋朝請大夫，蒲州河東縣令，政洽一同，化光百里，祖成，唐荊王府執杖上輕車都尉，公唐東宮率府翊衛上柱國，承榮朝侍，陪蓋夜遊，勳績斯隆，清規可范，方諸昔賢，曷以加此，可謂堂君子矣，永昌元年三月廿三日寢疾，卒於私第，春秋六十三，嗚呼，天不遺，殲我良，哀甚輟春，嗟深大耋，夫人太原王氏，貞閒自得，柔懿克宣，何圖夜壑默遷，朝輝遽掩，春秋五十五，永淳元年六月廿六日，忽焉大漸而終，粵以長安三年十月遷於北邙禮也，嗚呼，青烏既卜，白驥斯奔，嗣子液等遠詠蓼莪，空積終年之恨，延攀松柏，思傳不朽之聲，遂為銘曰，白水滔滔，清瀾浩浩，人物無替，風規有操，其一也，杳杳黃泉，蒼蒼青棘，雙魂永，九原何極，其二也，長安三年歲次癸卯十月己未朔十五日癸酉遷，
唐故上柱國吏部常選王君墓誌銘並序君諱言，字法護，太原祁人也，自太子上賓，乘紫鴻而謁仙府，司州契道，馭清吹而指神都，靈源與河漢俱高，祖德共嵩衡比峻，豈直遵祥績美，賁翦功崇而已哉，史冊備諸，可略斯載，曾祖諱成，後魏游擊將軍，勇卻秦營，勳榮漢秩，祖諱海，隋安台府左果毅都尉，幼挺熊渠之藝，長襲子卿之官，考諱游，唐始州臨津縣丞，贊戢化清，吏仁懷惠，君乃庇休緒，克紹堅賢，礪節行於親朋，臨之若鏡，拾青紫於廊廟，期以轉丸，道不吾行，忽降郎之召，與善俄爽，奄殄箕裘之業，以唐永淳二年七月三日，終於洛州合宮縣陶化坊之里第，春秋五十有五，嗚呼哀哉，惟君位之合袞，可撤明王之縣，任以宣風，堪罷國人之市，享年不永，悲命矣夫，夫人河東解氏，年芳桃李，德贍閨闈，既契秦晉之，即諧琴瑟之道，固能匡夫斷織，訓子卜鄰，未盡綵衣之養，遄驚風樹之酷，有子履直等，悲纏遺扇，痛結循陔，感手澤於極書，幾崩心於院柳，嗚呼哀哉，電流川閱，露泫霜侵，恭周文之大禮，遵孔宣之故事，以大周長安三年歲次癸卯十月己未朔十二日庚午，敬遷座於神都之北原禮也，嵩巖前極，長河北流，川長地迥，木落風秋，于嗟令德，永蟄斯丘，銘曰，粵若靈源，誕惟仙胄，派演宗，名高領袖，式播清規，遽摧貞秀，哀哉大夜，何時能晝，台淪苦月，野聚寒煙，風流矣，道德冥然，松抽古域，草合荒埏，一悲黃鳥，幾變桑田，
大周故朝議郎行宋州司倉參軍上柱國關君墓誌銘並序公諱儉，字守道，河南洛陽人也，原夫拓土畫疆，因彤魚而派緒，封王建國，乃乘龍而纂系，祖達，明威將軍，沙州龍勒府折衝，赳赳城，桓桓禦侮，烽息焰，關無虞，父惠，唐循州參軍，轉豳州錄事參軍，征西有功，拜寧遠將軍，遷左金吾衛司階，鑒局明遠，器宇宏深，既肅筆於文場，亦飄纓於武帳，英姿豹蔚，已參多士之林，峻節鷹揚，旋總專征之任，公志懷猛銳，氣冠風雲，起家武選，授右衛長上，南郊及神岳輦腳，制除左衛倉曹參軍，秩滿，授宋州司倉參軍，或入侍九重，扈鸞輿而捧日，或出毗千里，助熊軾而宣規，且日霜遽移，凶釁行及，入蓼逕而增感，履松阡而益痛，將尋親故，遂歷關河，而才泛鏡川，旋驚逝水，既頹山於稽阜，還壞木於吳門，以長安三年五月十六日遘疾，終於越州剡縣館舍，春秋有四，其年靈輿還里，即以其年歲次癸卯十月己未朔十二日庚午遷厝於合宮平樂鄉之界禮也，青烏卜地，白馬開塋，孝子摧，嗟昊天而莫報，親賓掩泣，痛神儀之不追，將恐烏兔駿，陵谷遷貿，清芬可紀，須憑赤石之文，令德斯存，庶表青城碣，其詞曰，彤魚派緒，乘龍系宗，竹符錫授，第土疏封，世襲軒冕，門承閥閱，劍氣生虹，珠光吐月，出忠入孝，乃武乃文，冰清玉潔，桂馥蘭芬，夜壑遷舟，平川閱水，倏辭蘭室，長歸蒿里，幽泉寂寂，隴蒼蒼，露泣朝薤，風悲夕楊，青烏卜地，白馬開墳，縱陵移而谷徙，庶貞琰而長存，
大周故岷州刺史張府君墓誌銘並序君諱仁楚，字仁楚，南陽白水人也，原夫在天成象，張星臨火正之郊，在地成形，張掖連酒泉之郡，漢榮安世，良圖盛於光祿勳，晉偉茂先，達識存於博物誌，琳琅璀璨於人紀，軒冕葳蕤於國經，公侯慶門，有自來矣，曾祖意，歷陽太守，祖業，隋驃騎將軍辰州別駕，父矩，唐朝散大夫行晉州司法參軍，累遷疊州都督府兵曹參軍事，咸愷悌仁賢，有聲當代，享膺福祿，克紹箕裘，或望重題輿，功本隆於列將，或官分佐郡，政累效於參卿，祖德家風，聿無忝，府君人倫宗范，廊廟羽儀，稟環傑之姿，峻忠貞之道，龜文顯異，先徵作相之階，燕頷生奇，預識封侯之兆，起家唐東宮右率府翊衛，龍朔三年，從英公破遼，授上柱國，上元元年，從崔智言於清海道破吐蕃，授游擊將軍，儀鳳元年，授右衛定功府左果毅都尉，以公事免，至永昌元年，改授左金吾衛函谷府長上折衝，押左羽林軍飛騎上下，如意元年，授寧遠將軍檢校庭州刺史兼營田大使，延載元年，授平狄軍副使，聖曆元年，改授朝議大夫依州刺史，長安二年，改授中大夫，岷州諸軍事岷州刺史，若乃策名委質，環衛警於龍樓，賈勇先登，權謀逸於鰲壑，將軍建節，屯細柳而橫雲，戰士提戈，指扶桑而駐日，神兵敢，無資一鼓之喧，肅歸降，坐滅三韓之俗，於是授公上柱國，甄賞明焉，勇敢縱橫，於是乎在，屬先零逆命，禿逋誅，執銅鏡於遐荒，是封尚陋，得金行之勁氣，正朔猶迷，鳥驚卑南之墟，蜂起燒當之域，師出以律，君其即戎，破敵摧堅，蒲海掃鯨鯢之，搴旗甲，蔥巖銷蚊蚋之虞，乃授公游擊將軍，光殊寵也，名外府，載膺雄果之班，績茂中軍，方允誰何之寄，天開禁衛，掌期門之飛，地列鉤陳，訓羽林之騎士，職分內外，道盛勳庸，於是榮渙特隆，檢校庭州刺史兼營田大使，累遷岷州諸軍事岷州刺史，夫其董軍政，宣郡風，金章雜銅虎之符，玉節光錦車之命，故能折衝萬里，綏緝百城，用曹鳳屯田之摹，閒鄧騭安邊之略，非有股肱良具，矢石雄規，熟可清塞垣，充國翰者矣，是知太上立德，其次立功，斯之謂也，嗟呼，乾坤斡運，人世休浮，戶有巢任鳥，高門鬼瞰，車猶即鹿，列岳人亡，春秋七十七，以長安三年三月十日遇疾，薨於岷州之官舍，嗚呼哀哉，夫人天水趙氏，粵以其年歲在癸卯十月己未朔十二日庚午，合葬於洛陽之北原梓澤鄉，遵姬典也，容衣象物，對武子之雙階，精氣光輝，沒延平之兩劍，送終方會，先遠俄臨，宅兆孔臧，龜謀襲吉，旌軒搖裔，蒼蒼凌鞏樹之煙，簫挽逶遲，黯黯入邙山之路，嶺松寒色，蔓草愁氛，冥漠何從，悲涼大夜，嗣子承嗣等，示因心純孝，罔極終天，履霜露於四時，既深摧感，望丘陵於千載，庶辯塋封，負土之誠，哀窮玄窆，雖德音遺愛竹帛，而谷徙台傾，俾傳銘曰，金鉤演慶，石邙祥，傳國華捨，承家有昌，英英秀哲，謇謇忠良，宏材豹變，壯氣鷹揚，妙齡學劍，出身事主，賁育慚雄，孫吳授武，掌握黃石，飛騰白羽，功絕地維，勢窮天桂，寵戎戎略，名煥令圖，實允邦命，長清塞隅，入奉蘭，出膺竹符，惟載洽，鼙鼓相趨，人理哀榮，天文回薄，生也若寄，死無可作，隴樹雲凝，泉門景落，笳簫淒斷兮時δ晚，琴瑟淪埋兮長寂寞，長安三年龍集單閼，月旅應鐘，桑野統辰，松銘是窆，
大唐故蒲州猗氏縣令府君墓誌銘並序朝散大夫行麟台郎上柱國范陽盧粲撰君諱隆基，字繼，渤海人也，帝神農之苗裔，齊太公之胤緒，孔門達士，以淳至而標名，漢代高人，以好學而流譽，高祖德政，北齊侍中，左僕射，儀同三司，冀州大中正，渤海郡王，贈太保尚書令康公，配饗高祖廟，曾祖伯堅，北齊司徒東祭酒，贈海州刺史，祖王臣，北齊給事中廣德將軍，龔封藍田公，父敬言，唐給事中，吏部侍郎，許州刺史，並地靈標秀，天爵稱奇，建開邑之榮，執鏡持衡之貴，公才允屬，人望攸歸，君稟氤氳之淑靈，質清明之秀氣，務本而璋百行，為已而覃思六經，養捎雲之才，暫蕪沒於豐草，蓄摶風之羽，始翔集於榆枋，弱冠以國子監明經，射策高第，調補并州參軍，摳衣問道，聰穎冠於環林，濯纓從仕，貞推於晉邑，丁許州府君憂解職，服闋，除左千牛衛兵曹參國事，又遷右驍衛騎曹參軍事，秩滿，授尚乘直長，君明於課責，富於才智，蓄儲戎備，省試戈矛，介冑由是堅牢，驂服於焉齊整，又丁太夫人憂去職，晏嬰之苴衰中禮，大連之節變合儀，充窮之情，革時而靡懈，欒棘之貌，改歲而仍形，服闋，除並府倉曹參軍事，稍遷晉州岳陽縣令，又轉蒲州猗氏縣令，君安老懷少，彰善癉惡，剛柔遞用，寬猛相資，俗阜家肥，刑清訟簡，方冀三禾在夢，漸涉於台階，而兩楹坐奠，奄哥於壞木，以調露二年正月十五日遘疾，終於縣之公館，春秋八，夫人范陽盧氏，諱靜，字慈愛，唐崇館學士彥卿之孫，櫟陽主簿大道之女也，齊姜宋子，信宜家之好仇，荊玉隨珠，乃韞匱之良寶，夫人稟秀姿於桂魄，承母訓於蘭閨，重傳奠師，婉娩十之教，明詩羽禮，遵四行之規，春葛初覃，夏梅方標，兆開鳴鳳，契葉乘龍，琴瑟方調，遽聞於朝哭，芝蘭始秀，俄遷於夜舟，以大周聖曆元年季夏之月遘疾大漸，以九月廿三日庚辰，終於洛州溫柔里之私第，春秋六十四，長子洛州合宮縣尉懿，次子州司兵國憲等，粵以大周長安三年歲次癸卯十月己未朔三日辛酉，遷窆於洛州合宮縣平樂鄉邙山之禮也，霜來露往，睹蘭菊之恆芳，日運星回，見松賈之方古，式披文於貞石，希質於泉戶，其詞曰，纂胄炎帝，鼻祖齊姜，時遷水火，代革周唐，枝分克茂，派別逾長，像賢靡替，邁德斯昌，淮海分竹，藍田錫土，從橫才智，紛綸圭組，英賢間出，異人斯睹，銓綜品流，提衡選簿，顯允君子，弱歲飛聲，環林挺秀，滄波濯纓，武城流響，中牟擅名，方調鉉玉，俄嗟夢瓊，展矣好仇，惟邦之媛，承先孔，擇鄰無倦，西景沉烏，東川閱箭，桂枝銷馥，華掩，言占兆域，式具衣衾，崇邙近矚，清洛遙臨，鳴笳曉咽，戰挽宵吟，永纏悲於草露，長結欷於松陰，
滎陽鄭夫人志銘並序大周長安三年歲次癸卯九月己丑朔廿日戊申，杭州臨安縣丞清河張岳故妻滎陽鄭夫人權殯各州城安喜門西北三里合宮縣界平樂鄉水東楊善遇地內側，子滿兒，恐年代遷移，故立斯志，
大周故潞州司士參軍高君志文並序公諱志遠，字悠，渤海人也，大父敬言，唐吏部侍郎，許州刺史，父崇業，洛州司戶參軍，公即第三子，三虎之目，我為稱首，二鳳之名，彼其多恭，兄樞衣負笈，蘊道懷經，孝以心淳，忠由義立，拔篆連匯，拾芥登科，解褐豫州參軍，從班例也，秩滿，授潞州司士，壺關列塞，綿土開封，無介推逃賞之賢，有嬰兒侵軼之患，公以德柔之，以禮齊之，四人各理，百工咸事，專城之化，我有力焉，然神道惡盈，公其積損，天道善，公其餘慶，何即事之茫昧，校斯符之春，以長安二年四月十四日遘疾，終於官，時年卅七，以三年十月二日祔葬張楊里，嗚呼哀哉，藐藐童稚，少室，雖有兄而不孤，號所天而將殞，臨穴操版，搦管為銘，公門積胤，繁祉悠鐘，家肥得禮，躬潤惟邕，參卿安上，班司沁曲，樂道無厭，寡求為足，朋傾厥德，人安其政，而抱斯材，而能斯令，惟仁卻，惟善扃災，舟軒昔往，撫櫬今來，怡怡氣奪，呱呱心殞，孀景寒，哀風夕引，雖窮玄壤，時開白日，欲訪誰家，應知吾，
周故左衛勳一府勳衛上柱國元思亮墓誌銘並序公諱瑛，字思亮，先雁門人也，近代因官，徙居洛陽，錫軒丘之遠慶，擁華渚之遙源，崇基峻於削成，茂祉苞於江漢，家聲累葉，開盛烈於山河，子孫蟬聯，蓄英材於帝里，門風國籍，頗亦詳焉，曾祖志儉，隋任蘇州刺史，地積英靈，門傳將相，家承台鉉，代襲簪纓，祖師丘，唐朝密王府戶曹參軍，國任璋，家成杞梓，陪游望苑，屢承飛蓋之歡，父瑛，皇朝左衛勳一府勳衛，早沐庠風，欽承先聖，夙陪絳帳，早預青襟，披五典以忘疲，覽百家之不倦，豈謂金飆變序，玉露頻移，俄成蒿里之徵，掩遘膏肓之疾，春秋六十有七，以長安三年五月卅日，薨於毓財里之私第，夫人朱氏，唐朝儒林郎通之女也，仙姿湛桂，蔭寶魄於恆娥，擢秀芝田，映流風之回雪，以聖曆二年臘月廿四日終於私第，以長安三年八月廿四日，祔葬於北邙山合宮縣平樂鄉之原禮也，有子休宗，瓊萼聯芳，芝蘭疊秀，秦王美璧，光符耀乘之輝，隨後靈珠，終懷孕室之彩，雙魂祔殯，敬傳姬旦之儀，薤挽哀吟，終從孔君之禮，金詞可飾，用彰千載之魂，玉札書鐫，知有百年之墓，其詞曰，江漢騰氣，山河發祥，地靈赫弈，天秩昭彰，祖宗豪傑，昴宿騰芒，蟬冕濟濟，鸞鳳鏘鏘，琴樽倚伏，書劍生平，風雲儻，泉石霞明，月館空寂，風鉉罷聲，倏忽人事，須臾變生，鬱鬱松柏，蒼蒼原野，人去何悲，生死代謝，丘隴虛寂，荒扉巨夜，古來共此，誰何留者，
大周故居士蘆州巢縣令息尚君之銘惟君諱真，字仁爽，清河郡人，呂望之後也，春秋七十有七，奄從風化，去調露元年八月十九日逝於縣德之里，即以其月廿五日遷柩於終南山雲居寺屍林，捨身血肉，又收骸骨，今於禪師林所起磚墳焉，表生從善友之心，殞不離勝緣之境，建崇銘記，希傳不朽，長安三年歲次癸卯庚申朔戊辰日外孫弘福寺僧定持建，
大周故將仕郎宋州虞城縣尉張府君墓誌銘並序君諱君表，字君彥，河南洛陽人也，其先生住居清河縣，大事去矣，雄豪競鹿於隋原，鴻基締諸，九五獲龍於唐運，亂離適靜，因徙居焉，廿八宿張星列曜於東方，卅一臣張良參謀於西漢，高辯則可離於敵國，濟三板之危城，清鑒則自識於殊珍，佩千齡之寶劍，編芳列簡，斷矣可知，曾祖邈，周任汴州長史，祖，隋任懷州河內縣令，全魏雄都，覃懷奧壤，題輿展驥，當仁於龐統之才，馴翟祛蝗，餘裕於魯恭之政，父明，唐任荊州都督府錄事參軍事，高才無其貴仕，興軫劉標，州縣處於徒勞，歎深梁竦，君弱齡負德，勝衣憂道，勤誠學行，養性溫恭，逆旅少留，果奇荀淑，通家暫敘，倏駭李膺，特深純至之情，彌篤寬弘之宇，以為洪波沃日，初發源乎濫觴，峻嶺干雲，固先基於始篋，年卅八，就辟解褐任宋州虞城縣尉，淵明逸器，且辭彭澤之榮，亭伯高才，不樂長岑之縣，高卑不等，連類宜及，尋而棄職，歸舊鄉焉，陋巷是安，里仁為美，終朝不孤於翰墨，卒歲每極於優遊，親故競郭崇，長幼多模楷，杳然遐觀，終自得，惜哉，年齡不永，痼瘵交侵，風截道而難追，火撇石而能幾，儀鳳二年十月九日終於洛陽敦厚里第，春秋五十四，以其年十一月廿六日葬於北邙山合宮縣平樂鄉原禮也，夫人燉煌索，淑早聞，芝蘭獨茂，惟儀是恃，既請益於女師，謂嫁曰歸，奚作配於君子，不謝鳳皇之兆，朋如琴瑟之和，織之道不疲，巾櫛之規恆舉，屬所天早喪，零露先悲，泛彼柏舟，本緣於誓志，行茲三徙，即示於訓孤，痛乎，天地無知，金丹不驗，善與何在，禍生斯及，久視元年八月十三日遘疾，終於亡夫之寢，春秋七十，其年十月五日權殯於北邙山，以長安三年歲次癸卯八月辛酉朔十二日壬申，遷合夫墓禮也，月酉建辰，歲卯會紀，凶儀有合墓之禮，商族是通吉之年，所謂歷良辰，死同穴，即其然也，次子文成等，攀慕絕氣，啼號竭情，念天長而地久，懼谷變而陵傾，銘曰，終觀弈葉，世襲功名，馳芳孝友，游刃縱橫，貂聯族盛，鵲反書驚，賢風自遠，才子攸生，君誕明哲，氣雄今古，純孝天資，言容日祖，淵懿詞窟，敷紛藝圃，地似卿雲，家同鄒魯，仕無貪祿，隱不違親，思歸故里，謝秩時人，長幼成敬，夫妻若賓，光陰未幾，風燭俱淪，禮有合墳，歲惟通吉，重門翠幌，千齡白日，異既明，死同亦實，念蒿里兮潛靜，痛泉宮兮眇謐，雲暗隴兮沉，風悲松兮蕭瑟，夫君子兮與淑女，噫長埋兮於此室，
亡宮人六品官年七十墓誌文一首並序大周官某氏，某州郡人也，選才清貫，譽入椒闈，拜秩紫宮，名升職，方用尚能捧日，宴衍仙台，豈期閱水淪姿，幽游岱，春秋有七十，以大周長安三年四月六日死於其所，以其年歲次癸卯四月壬辰朔十一日壬寅歸葬於其原，銘曰，選妙良家，升榮紫闥，恭勤下著，巧庸上達，電川俄逝，泉門忽幽，千年萬古，長棲此丘，
唐故恆州中山縣令史君墓誌銘並序君諱善法，字醜仁，濟北郡人也，肆拾三代祖霸，並大夫，三拾捌祖良，後漢征南將軍，封濟北侯，故濟北望族矣，祖，父咸任昭武校尉，並雄才拔眾，之群，弓挽六規，箭穿七札，君皇朝版授恆州中令，宇沉邃，識見高明，豈期迅足難追，遽迫西沉之，舟易化，不停東逝之波，春秋七拾有五，長安二年十一月三日，終於私第，夫人康氏，淑德內融，柔姿外映，桂枝先墜，蘭芳早歇，掩金娥於地穴，璧月長空，沉寶婺於莊，珠星永沒，享年六十三，終於私第，以長安三年歲次癸卯四月壬辰朔十八日，合葬於涇川之禮也，嗣子等，並蘊游夏之才能，懷曾閔之學行，文經邦國，方應賢良之徵，孝可以感鬼神，終悲安措之，蔡順結廬之地，泣對寒松，侯纓卜宅之詞，痛旌幽石，其詞曰，猗歟哲人，幼彰令問，性夷遠，忘懷喜慍，地屬昇平，時逢啟運，夢楹俄及逸翮無奮，十紀北永，千寧延，命終沒代，魂散歸天，霜朝詎久，夜燭休然，始榮終悴，吉往凶旋，哀哀嗣子，天性長離，風乖父義，重闕母，千秋永訣，一見無期，蓼莪增感，風樹生悲，愴芒寒，蕭索長原，夜台日落，隧路雲昏，涕塋樹，淚墮山，不朽，天道，
大周故同州隆安府左果毅都尉康君墓誌銘並序若夫稟山嶽之氣者，必孤峰插雲，孕准海之精者，必長瀾浴日，故知逸群籌策，聞勇列於關西，出俗奇謀，播芳聲於塞北，穎川康君者，即其人，君諱郎，字善慶，魏州貴鄉人也，植性中鯁，立志清勤，或蔥嶺塵驚，唯欣逐鳥，蒲山霧起，情切鷹，匹馬長征，不渝於寒署，孤鋒永戰，豈戰憚於晨昏，積效彰功，遷授長上，以神功之歲，被積石軍大使別奏充行，山路迢迢，蜂飛萬里，河源眇眇，蟻聚三秋，公暫摧鋒，邊隅一靜，此時公輩，尤加獎擢，以聖曆元年七月六日，敕授同州隆安府左果毅都尉，一掌禁兵，幾移灰律，又奉恩敕，差充積石軍子總管，提劍前驅，掃風塵於塞表，橫戈後騎，擁砂漠之餘氛，未有月餘，賊徒霧散，功逾車騎，效越伏波，未敘之間，俄然遘疾，以長安二年四月廿九日卒於馮翊縣太平鄉府之官舍，春秋有三，嗚呼哀哉，歎逝悲來，痛百齡之已謝，嗟千月之不回，是知人代遷革，陵谷推移，庶堅石之長存，勒微功之莫朽云爾，少負奇質，長有英名，橫戈塞表，克捷邊亭，功著山，效彰蒲海，榮賞見沾，勳庸是賴，東討西征，南蠻北狄，紀事銘功，庶憑貞石，天長地久，人代推移，嗟呼永謝，泉路何之，長安三年歲次癸卯四月壬辰朔廿三日甲寅，
唐故處士張君墓誌銘君諱師，字藥，止黨人也，祖儒，襄城令，父良，朝散大夫，並舞鳳嘉榮，攀鱗顯職，君早承芳祉，少懷聰敏，未登觀國之光，遄見為郎之召，年廿有八，鱗德元年終，息太忠，幼傾庭蔭，周遊海內，紹以傍構，漸以微班，大周長安年，蒙授陪戎校尉，雖階尺木，倏梁膏肓，長安三年七月廿四日，春秋，卒於私第，忠母晉氏，為早喪所天，少養孤幼，舅奪其志，再改孫門，雖重誕於韋珠，遽沉輝於巫岫，年二，以為忠之所生，孝心無絕，孫君以入道門，夫人原從冥養，並以其年歲次癸卯八月一日，合窆於州西南二里之原禮也，嗚呼哀哉，嗚呼哀哉，
大周故相州臨漳縣令慕容府君墓誌銘並序君諱懷固，字抱貞，何南登封人也，襲冠為姓，已赫弈於燕郊，堡山開國，名幾蟬聯於虜塞，昌黎棘城之人也，帝子天孫之後焉，備在縑緗，可略言矣，曾祖魏光祿大夫，驃騎大將軍，儀同三司，并州刺史，尚書左僕射，薨贈尚書令，謚曰景惠公，追贈武威郡王，祖三藏，隋金紫光祿大夫，河內縣開國公，和州刺史，淮南郡太守，襲爵武威郡王，父正則，隋工部侍郎，唐隴州吳山縣令，並封歷公王，門稱將相，道光文史，位列台司，翼子謀孫，斯之謂也，既而邦國有道，公生於中，資孝悌以立身，備文武而為用，解褐定州參軍，又授齊州司士相州臨漳縣令，滯牛刀於河朔，屈驥逾於鄴中，似見重泉之鸞，如遇中牟之雉，方期植梓，遽迫夢桑，嗚呼哀哉，長安二年七月九日，逝川長往，即以大周長安三年歲次癸卯三月癸已朔廿四日乙酉，葬於洛州洛陽縣界北邙山禮也，嗣子琨，訴倉昊而無從，對郊原而何極，生事之以禮，死葬之以禮，恐高岸為谷，深谷為陵，靡貞石兮不凋，冀披文兮相質，銘曰，帝王之孫，公侯之子，位列文武，道光圖史，山嶽降靈，公其生矣，鄴中蒞職，雷聞百里，道飆易往，巢影難留，朝薤露，夜徙壑舟，白楊早落，壟樹先秋，金石不朽，永播徽猷，長安三年三月廿四日於北邙山大塋北薤也，
大周楊州大都督府六合縣王公墓誌並序君諱則，字遺憲，太原祁人，控淮水之靈源，郁維山之瑞族，門風祖德，無事多談，君漢水珠胎，昆山玉種，相如謝病，願從梁國之遊，梅福安卑，屈就南昌之尉，初以資蔭，祉江王府隊正，解褐授楊州六合縣尉，淮海塗遙，才聞捧檄，山水趣遠，俄而掛冠，志尚金，將有松喬之事，功虧液玉，居纏薤露之悲，棄官凡十年，以大周長安三年三月十二日，暴殞於洛州永寧縣之馳道，春秋五十有四，嗚呼哀哉，即以其年四月十一日權窆於合宮縣北邙之原禮也，白鶴青烏，爰開宅兆，丙門壬穴，克順商音，思勒泉扃，用刊盛德，乃為銘曰，緱岳惟峻，淮流既長，神仙授氏，孝友重光，君其命世，蘊德含章，橋玄左部，梅福南昌，謝職淮甸，棲真洛陽，誰謂積善，雲罹是殃，名入東岱，魂遊北邙，空餘松賈，歲月淒涼，長安三年四月十一日葬，
大周故檢校勝州都督左衛大將軍全節縣開國公上柱國王君墓誌銘並序夫繼代像賢，承家為孝子，開基撥亂，輔國為忠臣，則有稟氣狼星，宣威豹略，千里荷惟良之寄，三邊擅飛將之名，生當封侯，死當廟食者，其在王府君乎，君諱侁字元獎，其先太原晉陽人也，因官遂居於洛州洛陽縣焉，若乃周儲控鶴，望七日而登仙，漢相珥貂，看五侯而拜爵，家風祖德，弈葉重輝，文獻足徵，可略言矣，曾祖，隋沂州司馬，祖僧，隋相州安陽縣令，父感，唐右鷹楊衛平原府左果毅都尉上柱國，並人物璋，仕林冠冕，文武不墜，弓冶克傳，孔奮高，子產遺愛，公髫年通理，早明黃石之書，弱歲參玄，無爽白之玷，頻登鶴翼，屢截鼷頭，垂拱二年，解褐以護軍任朔州北樓戍主，如意元年，改授渭州源鎮副，載初九年，應制舉及第，加上柱國，改授右武威衛絳川府左果毅都尉長上，萬歲通天元年，救授平州立功，制授游擊將軍守右羽林衛府中郎將，又奉敕充討擊契丹副使，惟公武烈，作鎮漁陽，若馬敦之固城，耿恭之在束勒，無勞燧象，不騁牛，入守帶垣，出交鋒戰，卒得煙銷薊北，霧靜遼西，百姓安全，公之計力，聖曆元年，制授明威將軍守左玉鈐衛將軍，充懷遠軍經略副使，其年月，改充安撫軍大使，並趙定州立功，九月，奉敕檢校左羽林衛事，二年，制授壯武將軍，仍借紫及金龜袋，檢校媯州刺史清夷軍經略大使，為匈奴作梗，侵擾代州，公當奉敕，合往救授，先期電激，上副天心，別奉聖恩，特加賞錫，大足元年，制授右武衛將軍，其年八月，奉敕檢校勝州都督，屬犬羊殘孽，鴟梟逆謀，撓亂我邊疆，憑陵我城郭，蜂屯萬計，烏合千群，公藝總韜鈐，氣高韓白，堅固相如之膽，鐵石王常之心，獨進前軍，橫行深入，飛鉤亂下，白刃交揮，免胄衝冠，斬首折酋或，彼眾我寡，罷卒新羈，兵盡矢窮，空拳奮勇，以長安二年正月六日苦戰薨於橫陣，春秋五十有一，嗚呼哀哉，泣矣瓊瑰，壯士徇節，忠臣不回，惟公死勤王事，遽軫皇情，御制聖文，使人弔祭，其於遂，特異古今，恩制贈左衛大將軍封全節縣開國公，食邑一千戶，賜物一千段，米粟五百石，所在為造靈輿並家口量給，傳遞發遣，使得勝致，妻隴西郡夫人李可封涼國夫人，男仙童可游擊將軍守左豹韜衛翊府郎將，百日外起復，令上，又奉恩制存問家口，賜絹一百疋，錢五十貫，粵以長安三年歲次癸卯三月壬戍朔十一日壬申遷窆於洛陽縣之北十里北邙山之北原禮也，千年白鶴，如飛陶侃之塋，七尺青烏，若啟嵩真之槨，田歌淒切，疑驚出塞之聲，楚挽辛酸，非馥回轅之駕，胤子左衛長上仙敬，左豹韜衛郎將仙童等，餐荼集蓼，毀棘銷欒，扶杖而行，溢米而食，悲看柱劍，泣對楹書，勒字雕金，式刊貞石，嗚呼哀哉，乃為銘曰，開基撥亂，烈士忠臣，淮水誓族，嵩山降神，天子重寄，將軍貴人，渾之不濁，磨而不磷，偉哉烈士，實邦之彥，麼麼良平，錙銖管晏，識兼文武，能惟譎變，農鳥成功，建從宦，從宦伊何，曳組嗚珂，沖天倚劍，駐日橫戈，駭鯨決網，盧龍靜波，銘山勒頌，獻凱行歌，松筠勁節，鐵石堅貞，芳流玉，任改專城，枳棘翦伐，豺狼肅清，循良表譽，飛將馳名，獫狁殘孽，邊亭陸梁，鼷頭躉尾，烏合鴟張，夫君妙算，遠入郊疆，雄心直突，孤奮前行，將猛四七，兵少三千，鐘鼓沸地，旌旗拂天，所征無敵，所向無前，連宵死戰，忽掩生年，王事菲窮，皇切深衷，馬革攸重，爵賞斯隆，魂飄朔漠，像畫南宮，功名不朽，令德無窮，白武開塋，青龍啟路，哀茄祖道，繡衣監護，妻子泣血，朋僚追慕，吊鶴飛飛，嘶驂步步，淒淒洛水，鬱鬱邙墳，黃金掩粹，翠石題文，隴寒無日，山空足雲，千秋萬歲，冥漠之君，
唐故朝議大夫行袞州龔丘縣令上柱國程府君墓誌並序曰東平程君名思義，字思義，南袞州刺史樓之孫也，承捧日之英靈，袤陵雲之氣色，軒蓋炯晃，名聲璀粲，爾其明慧天縱，禮樂生知，吾十有五，而志於學，下帷不懈，懸簪忘夕，未盈歲稔，噓吸墳素，鄉黨稱之曰聖童，郡縣接之以國士，年十八，幽州貢明經及第，於時鯨壑久波，鼷頭未截，天子按劍，聞鉅鹿而輟寢，將軍杖鉞，想漁陽而罷蓋，君負幽朔之勁悍，為筆硯而徒然，委質戎韜，控弦遼碣，久之，擢授峽州遠安縣丞豪州鍾離縣丞懷州河內縣丞，雖黃氣霏祥，契靈篇而疊，丹巖理羽，匪梧桐而不棲，牢落江山，夷猶歲月，幸以堯咨爾舜，天祿在躬，日月載初，聖人虛座以思，弓旌交騖，群賢負鼎以干時，君應此搜揚，遷司刑評事，於時楊豫作逆，氛未殄，王侯將相，連頭下獄，傷痍誅斬，不可勝數，周興榮貫廷尉，業擅生殺，鬻新開之詔獄，襲亂常之遺，虐甚脫踝，文繁次骨，公卿側足，行路掩首，時有吳王子琨作牧江右，來俊臣密樹明黨，遠加組織，令君推問，冀舀殊死，君情深哀敬，志重平反，寧失不經，非其罪也，於是請尚方之劍，斷佞臣之頭，天高聽卑，情莫之察，惜乎凶而未竄，信而見疑，謗盈篋，排擯長謝，出為袞州龔且縣令，十有餘年，鄒魯化洽，洙泗風高，入境揚其善聲，鳴琴悲其調下，俗欣戴，如承父母之恩，里巷謳哥，似奉神明之化，暨乎汶陽代至，解印來歸，三老上書，惜焦延之去職，百姓垂泣，願曹裒之更還，吏人拜謁下絕而已，屬鑾駕西幸，洛東虛，右台侍御史魏探玄拔自常均，素無材行，倚宰輔之重戚，狎群小之流言，誣君十萬之贓，切置三千之罰，橫加拷察，久縶囹圄，既而天鑒孔明，推鞠無狀，攝履乖候，風疾彌留，春秋七十五，長安三年正月廿四日卒於洛陽縣德懋里私第，以其年二月廿八日遷窆於合宮縣平樂鄉之原禮也，惟君道不希指，姓好陵折，罕脂韋以從俗，任剛毅以忤時，故高材而無貴仕也，然而雅尚樸素，妙達存亡，生平有言，斂以時服，雖崇棺槨，不至侈靡，女婿曹琰，切承國士之禮，深痛哲人之逝，琬琰以圖芳，庶光榮於後裔，其詞曰，鐸以聲毀，膏以明煎，悲哉夫子，竟捐天年，道不狎塵，性惟介立，遭隨委運，騏驥難縶，巖巖孤峰，秀出雲漢，位不求達，剛而能斷，眾醉獨醒，知死不憚，竄身小魯，皓首而歸，讒人罔極，促我余，膏育靡救，奄閉泉扉，冥冥夜台，何時可曉，階盈弔客，樹集悲鳥，煙慘白楊，風牽素，貞石一載，芳聲永紹，
大周誕州郭化府兵曹參軍事張君墓誌文並序君士龍，字天養，蒲州虞鄉縣人，其先出清河郡，漢丞相張良之後也，昔圯橋授略，斬封塚於函關，鬼谷收圖，斷蛇於楚縣，自茲以降，銀組實繁，唯可略陳，難以具載，祖禮，隋任同州諸軍事同州刺史，建臨部，化逸香風，洗幘當官，恩抽聖草，宵除禁火，晝息炊灰，忠孝克諧，貞廉可紀，遠方宏汲，彼何人斯，父道，唐任始州武連縣丞，匡同撫俗，鸞降歌青，佐墨清時，鳳來吟白，丹魚鼎，蝗化遷江，顯幽贊於冥途，明輔弼之神道，惟公冰霜潔己，松竹封心，智韞韜鈐，謀參豹略，綰六戎於郭化，總七葉於延州，俄聞斗蟻之災，掩就青烏之兆，春秋七十三，終於洛州道訓坊之私第，遂葬於北邙山南，去神都城一十八里四望平原禮也，夫人程氏，即河內郡前周王之伯官程休甫之後也，道邁光雄，藝參曹左，屬天殲良善，降禍聞雷，神在聰明，投災嗜┴，春秋九十六，乃先朝露，圯山絕望，岵岳停瞻，痛結蓼莪，悲纏浚水，以大周長安三年歲次乙卯二月癸巳朔廿八日庚申合葬舊墳，用光新兆，重啟如賓之敬，再諧鳴鳳之儀，恐陵谷遷訛，海桑革易，式潤金石，以紀芳猷，嗚呼哀哉，重為詞曰，天地蟠薄，日月昭回，斬秦西上，滅楚東來，龍光接岳，鳳彩雷，惟公集慶，獨稟雄才，筆揮海溢，劍掉星頹，降年朝露，歸魂夜台，崩城灑泣，枯竹斑哀，尊貴齊滅，蘭玉俱摧，霧若恆掩，雲愁不聞，生事已畢，幽襟痛哉，
大周故魏州莘縣尉太原王府君及夫人中山成氏墓誌銘並序府君諱養字仁，太原晉陽人也，遠祖因官，遂家於洛，琅邪擢秀，崇性本以橫宵，太原分枝，聳家條而概日，將軍在漢，息萬里之風塵，良牧居齊，舉六條之綱紀，振織鱗於沼，淮水表其靈長，揚峻翮於鵬衢，緱山顯其奇跡，令問令望，如如璋，譜諜遐編，可略言矣，曾祖岌，周任荊州司馬，禮昶，隋任趙州錄事參軍事，並榮冠朝廷，名高中外，王祥有德，自讚歌謠，干寶多才，重敷教令，君仁，幼以學成，長而彌博，鄉貢擢第，授魏州莘縣尉，喬玄左部，下調無言，梅福南昌，高名自遠，俄而秩滿，安車故里，謂朋執曰，父母即歿，從物何為，與邑子同一追福社，乃戒彼熏辛，回心修道，竹林精舍，行悟一乘，甘蔗禪房，坐觀三昧，當冀梁停怖鴿，漸練堅心，豈期室歎棲任鳥，俄悲促壽，以咸亨元年四月十三日亡於私第，春秋卅有九，夫人中山成氏，漢中郎之後，魏通侯之胤，四德承儀，三從有禮，謂諸子曰，罪福之因，其同連巢，汝父平生之社，豈可忘乎，縱不能身作千燈，猶冀耳聞七覺，自後所造功德，其如別錄，夫人以糞掃為衣，數麻麥為食，一日一夜，即求解脫之因，三十三天，實冀攀緣之路，大足元年正月廿九日奄辭幻境，春秋八十有二，即以長安三年，歲次癸卯二月癸巳朔廿八日庚申合葬於合宮縣北邙山，禮也，胤子元楷，元恪，元藏等，或束衣簪，或掛冠鄉井，匪莪興感，臥草申哀，孝徹神明，痛傷心目，尚恐墓古成地，柏摧為薪，紀彼石碑，仍鐫金字，銘曰，緱山峻峙，淮水靈長，門榮台輔，代足賢良，腰金執玉，桂馥蘭芳，承暉茅土，降福禳禳，鐘鼎舊緒，台鉉餘暉，蒞官荊服，正色燕畿，王祥詠起，劉弘德歸，有始有卒，無失弦韋，喬玄富學，梅福多才，代稱儒雅，時之良媒，小冠才脫，大覺心回，剝利長者，奇哉善哉，歸依念切，善巧情深，寫經鑄像，救蟻贖禽，燈明苦獄，幡曳慈陰，起塔求地，匪吝黃金，喜之，寂滅為樂，慶吊之里，淒涼祚薄，父游東岱，母歸北郭，孝子順孫，啼號靡，地號洛川，塋臨邙阪，躞蹀去馬，飄行，隴上雲結，山間日晚，萬古千秋，佳城路遠，
周故游擊將軍上柱國南陽趙府君墓誌銘並序諱智，南陽人也，其先承帝顓頊之苗胄，隆周之別族，若敖之胤，趙文子之裔，弈葉邯鄲，傳光周封，黼黻相承，歷晉卿之後，自我先君肅侯之代，名振九邦，爰洎敬侯，聲揚遐邇，終晨假寐，愛流冬日之暉，朝夕匪虧，卿大夫傳嚴明之美，神馬覆育，分為二族之昌，秦雍興宗，青，益任四州岳牧，君即京兆侯元鳳之十代孫，司空公之支派，因官京師，今為長安人也，曾祖純，隋任隆州新井縣丞，祖謙，隋任利州綿谷縣令，父僧德，唐任天官朝議郎，上柱國，並器包瑚璉，材實棟樑，詞令聞於綠墀，章奏動於丹地，玳簪珠履，元僚光展驥之能，墨綬銅章，下邑標舞鸞之政，止戈為武，柱國垂後之名，七德俱兼，高門降文武之效，君拔俗挺生，異時間出，落落垂象，有劍士之光芒，鬱鬱騰文，有賢人之氣色，坐高林而臥盤石，嘯明月而傲清風，蕭然獨王，自謂神仙，倏夢兩楹，俄驚二豎，不謂西州石折，己年之夢有期，東國山巔，庚日之災奄及，孟嘗君之富貴，台榭終平，羊叔子之登臨，江山徒在，以聖曆二年歲次己亥四月八日卒於神都來庭縣會節坊私第，春秋五十有九，夫人宗氏，悲夫，逝川易往，同激箭而不追，浮景難回，豈麾戈而能駐，夫人慶鍾蘭室，才冠神風，執四德以乘龍，遵二儀而卜鳳，當晨起夢，始泣秦嘉之書，徙宅垂恩，俄悲張胤之扇，成龍弱├，染別淚以孤生，徙鳳喬梧，抱空心而半死，豈期朝露溘至，菱花奄逝，以長安二年七月廿九日終於延康坊私第，春秋有七，鳴呼哀哉，桃李春風，與子偕老，桑榆莫景，攜手同歸，生榮死哀，抑斯之謂也，暫分生死之桐，終合雄雌之劍，黃泉路遠，白日年深，淒吹動於簫笳，愁雲暗其旌，青烏卜葬，惟嗣子之纏哀，白馬奔塋，逢故人之來哭，粵以長安三年歲在癸卯二月癸已朔廿八日庚申合葬，窆於長安縣神禾原，禮也，其日同遷葬祖父母及叔等俱同塋限，長子相王直司，上護軍令銓，次子上護軍萬慶等，孝逾天性，禮備哀榮，泣血無追，思竭送終之范，至於葬禮，今古罕傳，痛結九泉，哀深毀瘠，絕漿止美，顧悌高慚，孝感飛禽，仲由聞而下愧，庶防桑移谷變，勒琰雕銘，希海樹遷陵，千齡鑒茲遺志，其詞曰，終南東峙，交澗西流，寶符鼎氣，載膺洪休，廊廟彝器，璋今名，學綜三筐，詞雄二京，雲中仰德，日下推英，莫事王侯，實欽巢許，桂叢攀折，芝蘭延佇，人代共貴，天年不與，欲聽雞鳴，翻聞鶴語，家承積慶，傲俗遺榮，一邱一壑，無慾無營，琴歌酒賦，月契風情，道義相得，林泉共清，一歸長夜，永佳城，鏡塵埋月，履跡封苔，松深霧慘，樹古風哀，泉扃一閉，幽顯悠哉，式追南峴，用Γ銅台，魂兮長去，神兮無來，
大周故朝請大夫行陳州司馬上輕車都尉公士成君夫人平陽縣君耿氏墓誌銘並序夫人諱慈愛，字正儀，鉅鹿人也，自軒台構極，黃雲蔭其本枝，姬水導源，丹書光其弈葉，尚書獻可，曳珠履於南宮，太尉謨猷，揖銅章於北闕，門多卿相，室茂芝蘭，虹表其聲塵，驪穴煥其符彩，曾祖毅，隋任本州大中正，蜀王府長史，上儀同，鉅鹿公，天孫接嶺，陪雅宴於雄風，帝子分星，總題輿於上列，祖靜，隋任馮翊郡通守，唐任定州大總管府長史，上開府儀同三司，名升冀甸，譽滿燕郊，鷹揚圖八將之營，虎視佐千夫之長，父令威，唐任雍州長安縣丞，太常博士，心凝協律，李延年愧其新聲，職綰伶人，周公瑾先其遠識，夫人即太常君之第六女也，清規代映，素履含貞，雪泛洛川，擁芝田而誕秀，雲翔楚峽，資蕙樓而降貢，爰自眇年，早懷嘉節，申之以傳訓，戒之以史箴，班姝謝其容和，蔡女慚其淑問，年十有九，歸於成氏，鵲巢流詠，皓芳韻於椒花，鳳象成占，薦柔儀於荇菜，絲蘿積慶，則見重金夫，琴瑟雲調，則分榮玉閫，天授二年，授平陽縣君，化行某燕，承宗之道遂隆，禮洽河魴，羞饋之能克紹，所冀桐開五色，方期太上之歡，悲夫桂落三秋，遽掩窮埏之酷，以長安二年七月五日遘疾，終於相州宮捨，春秋六十有七，惟夫人績霏彤管，伎絢瑤筐，涼夜氣清，步韓庭而賦月，韶空色麗，命陳席而詩天，悟真諦之虛明，痛浮生之訛幻，思弘正覺，尋鏡法流，雁塔雲披，頂金容於寶座，龍宮霧敝，褫瓊於香庭，既而三昧輔年，未光於眉壽，雙童告釁，先傷於奠楹，以長安三年二月十七日己酉祔葬於北邙山成君之舊塋，禮也，可謂慧城劍鍔，更得聯暉，稷野蘭苕，還從比影，墳惟山上，境實天中，鼎宅前臨，則樓台似畫，靈河右控，則島漵如鉤，悲風勁而穸路寒，淒笛咽而嚴郊晚，蒼蒼松柏，終成深淚之條，藹藹川原，即是遊魂之府，子潤州名容縣尉維忠，相州司功參軍維孝等，才稱蠱，孝極楊親，瞻露序而崩心，軫霜筵而茹血，青烏襲兆，追遠莫大於銘功，白兔祥塋，終自歸於刻石，爰拓墨客，敢勒泉幽，鳴呼哀哉，其詞云爾，擢秀軒阜，流派姬，金瓜葉散，玉樹枝分，狼山允武，鳳修文，門風令德，鼻祖元勳，夫人之生，惟蘭之秀，流暉月悵，誕靈巫岫，景佐大家，化光洪胄，十號攸，三明允就，功深荇菜，頌美椒花，奉榛以潔，含章以嘉，降年不永，與善猶賒，宵暉黯月，初景收霞，悲風一勁，愁雲四上，穸路長冥，夜台誰想，煙塵合兮天地閉，簫籟激兮郊原響，旅芳魂於山足，勒英聲於泉壤，
大周賈府君墓誌銘一首並序君諱楚，字玄德，河南洛陽人也，周康王之苗裔，漢文學重於東京，衣冠盛於西晉，備乎國史，可略言焉，祖鳳，隋相州安陽縣令，屈臨小縣，有歎牛刀，風化大行，人知蠶績，父君相，唐任寧州羅川縣尉，安達人於卑位，忝跡南昌，勞丈夫於縣職，棲名左尉，君生面岐嶷，幼而聰敏，為子不闕於晨昏，事親每怡於顏色，不謂輔仁虛膺，尋丁外艱，纏遠思於風枝，結長悲於露草，加人一等，俯及三年，不以冠蓋為榮，唯將孝養為務，庭中弄鳥，冰下求魚，板輿之樂未終，扇匣之悲遄及，君貞不絕俗，隱不違親，鄉里稱為善人，交遊謂之長者，西山妙藥，悲羽翼之無期，北海靈言，痛辰已之俄及，粵以聖曆元年六月廿三日終於洛陽義里之私第，春秋七十有七，至二年十月四日，遷窆於邙山先塋，嗚呼哀哉，夫人京兆金氏，龍光耀北，鵬影圖南，金人祭於上天，劍履榮於中國，芳年待雁，歸偶射，俄隨半夜之山，倏奄明朝之露，享年七十有七，以大足元年三月廿一日終於私第，維長安三年仲春二月十七日己酉，歸祔於君禮也，滕公之室，終見同居，季子之階，時聽合葬，長子鶴台府長史元恭，次子左台錄事元敬等，生盡其養，悲感劉殷之堇，死盡其哀，淚染王褒之柏，卜其宅兆，青鳥白鶴之占，而安厝之，朱雀玄龜之地，將恐是波三變，式鐫無愧之詞，鶴返千年，知有猶生之氣，乃為銘曰，代襲射，門承似虎，奕葉軒冕，陸離組，孝惟天性，學稱稽古，鼎沒汾河，劍沉江滸，墳開宿草，階穿合社，有想容聲，無復恃怙，親賓會葬，鄉人贈土，鶴遂掩而雲愁，牛崗昏而霧苦，
大周故常府君墓誌銘並序君諱師，字釗敏，真定人也，至魏廿式祖彪為趙郡在守，因即家焉，粵若炎禎誕粹，參野輝，承後而疏基，胄三公而列族，奇稜西霸，擯武安以申謀，文越東阿，掩陳王而入魏，金玉聞響，踐天漢之星階，朱紫相輝，歷大魏之雲陛，謀孫翼二，代有斯人，祖猷，齊任光州記室從事，貝州武城縣令，父亮，隋任博陵郡司公書佐，趙州房子縣令，仁山疊峻，學海垂深，戢之福天，下從馴雉，抑巨鱗之從壑，俯就烹鮮，神態多權，騁驥之塗猶屈，仙姿有裕，飛鳧之境己申，映制錦以文，掩犀而游刃，君乃承訓傳儒，道固友於積玉，稟性疏祿，理不求於散金，南陔載循，覽白華而照，北窗高臥，橫素以自娛，逸氣薄煙霞閉襟下風月，丘園獨，終未從於鵲書，耆德特隆，竟加封於龜綬，既而才江夜遊，盡藏舟，愛景朝俎，理窮埋璧，如意元年四月一日遘疾，終於私第，春秋七十有四，夫人李氏，葦彤管，表潔霜紈，遙知式馬之恭，預顯當熊之義，年衰桃李，頻催萬壽之春，日落桑榆，遽掩九泉之夜，春秋六十有七，長安三年二月十七日合葬於屯留縣西廿五里平在禮也，青烏獻兆，白鶴呈祥，鳥塊既銜，獵封斯起，嗣子襲，二慶，三基等，奉趣庭之遺訓，承徙宅之深慈，素昊極以崩心，俯寒泉而軫咽，披蓼莪而絕氣，染柏眠而牽淚，懼桑海之有變，志家而無墜，其詞曰，參野祥禎，風集慶，公侯間起，簪裾義，緒隆，音徽彌竟，濟時舟楫，鑒藻鏡，哀深埋玉，歎，蓼莪，欒棘心傷，悠悠玄夜，蕭蕭白楊，，，
大周故張處士墓誌銘並序君諱嘉，字善義，南陽白水人也，漢相張良之後，軒轅黃帝之苗裔，固知英名久著，導藝蹤橫，代襲簪纓，光顯千里，曾祖輝，齊任隆州司法，除安州長史，祖讓，任琅琊縣令，父殊，詔授魏州昌樂縣令，身樂事親，因辭不仕，偃仰閻閭，慕平子之歸田，雅葉丘園之趣，君標令望，幼挺璋，苞六德於胸懷，文雄競起，豈謂積福無驗，電影俄沉，歎風樹之難停，嗟隙駒之易往，春秋七十有七，粵以永昌元年九月十七日奄捐私第，夫人閻，規模外朗，庭訓內明，懷貞順而習婦儀，導圖史而修女則，春秋七十有八，久視二年正月十七日於私第，以今大周長安三年歲次癸卯二月十七日己酉於滏陽縣西南十三里，窆於平原禮也，嗣子，事親盡力，供順竭誠，志德感於幽明，孝悌遍於閭里，豈其業謝易傾，先在墳壟之後，爾其左顧鳳台，乍帶朝霞之色，右臨鴉浦，澄夜月之輝，恐神山作，海變桑田，式贊其銘，庶傳不朽，其詞曰，應天受命，感瑞成形，光暉帝室，播美王城，負天殊，積善俄沉，愁雲上激，哀風下吟，蒼茫隴邑，蕭索寒林，行路憎希，戚類傷心，
大周定王掾獨孤公故夫人元氏墓誌銘並序夫人姓元氏，河南洛陽人，魏昭成皇帝之後也，昔軒徇齊，皇道庇世，聖武英睿，天女降嬪，是生神元，奄有區夏，發跡雲代，定都河洛，盛德之胤，百代其昌，曾祖巖，隋戶部，兵部二尚書，蜀王府長史，昌平郡公，懿業雄姿，直詞鯁氣，令圖樹於廊廟，遺愛存乎藩服，祖弘，隋倉部侍郎，尚書左丞，右丞，司朝謁者，北平郡守，襲昌平公，父義端，唐尚乘，尚食二奉御，唐，易，魏三州刺史，並地靈國寶，文宗武庫，佳政滿於州邦，故事聞於台閣，夫人周神用，識受冥機，敏悟生知，柔明幼發，性符詩禮，誡無待於七篇，道入中和，教不資於三月，既而事行笄幣，飾備舟，年十六，歸於獨孤氏，幽求內則，懇款閨儀，雞初之敬就申，鳳飛之兆斯在，故能使宗黨輯睦，侄娣歡怡，載漢均養之仁，以極人倫之序，宜其光此象服，永室家，遠懷孟徒，長洽姜訓，而善實愆應，德京無鄰，嗚呼天，喪此邦媛，有唐儀鳳二年歲次丁丑八月三日遇疾終於慶州司戶參軍第，春秋廿有七，粵大周長安三年歲在癸卯二月癸巳朔十七日己酉，遷窆於夫之舊塋禮也，子等，慎終追遠，卜宅哀送，痛劬勞之莫報，懼田海之或遷，乃刻石泉門，期畢天壤，其銘云，粵若稽古兮，在皇軒轅，於赫盛德兮，惟帝神元，承天撫運兮，翼子謀孫，蘭菊無絕兮，本枝以蕃，挺生淑媛兮，嬪於高門，閨政以穆兮，母道是存，寄之偕老兮，以保榮尊，冥微神理兮，寂漠幽魂，永去歡愛兮，忽成山樊，天道莫測兮，萬古誰論，
大周昭武校尉右鷹衛平原府左果毅都尉上柱國王公墓誌銘公諱嘉，字感，太原人也，高祖，尚書右僕射，隨魏氏遷於洛邑，因即家焉，崇基峨峨，方仙掌而聳增構，源流淼淼，將江漢而引長瀾，祖，任沂州司馬，弼諧千里，遺愛在人，撫翼專城，惠政覃俗，父僧，隋任相州安陽令，飛蝗自去，膏雨仍流，君稟川岳之清和，應元精之秀氣，恢弘絕代，環偉不群，松勁不待於歲寒，芳蘭詎資於外境，釋褐右親衛，弧穿七札，劍敵萬夫，陟玄兔以斬長蛇，望燭龍而斷封豕，去麟德年中，授右鷹揚衛平原府左果毅，庶陟彼爪牙，升茲輔弼，而昊寡惠，積善徒言，寸晷不留，奄馳暉於蒙谷，尺波易謝，俄瀉浪於溟是，以永淳元年四月廿八日終於私第，春秋六十一，夫人李氏，中饋克，外言惟謹，三從靡替，四德無虧，以大周長安三年二月十七日合葬於洛州合宮縣北邙山之平原禮也，有子曰元伯，昭武校尉上柱國，次子元獎，右武威衛將軍檢校左羽林衛事檢校勝州都督，敬刊沉石，式彰遺美，銘曰，崇基峭，江漢清流，地豐靈異，代載箕裘，規矩重疊，忠貞是由，羽儀九服，領袖中州，沂州翼惠，安陽懷仁，腰間解犢，甑里生塵，蛑賊去速，甘露垂新，學均齊魯，化洽馴，誕茲明哲，包斯父質，猛發年，雄生日，志凌霄漢，材高梓漆，甲勁犀渠，劍揮鶴膝，日馭忽兮不居，波神奄兮如逝，川閱水以東窮，景浮光兮西暮，松風飄兮隴暗，柏淚凋兮塋故，指白日之長辭，入黃泉之永去，
大周朝散大夫行定王府掾獨孤府君故夫人楊氏墓誌銘並序咸林故壤，太尉舊門，地實膏腴，人多令淑，葳蕤箴史，即聞飛鳳之謠，窈窕賢才，自得乘龍之譽，夫人楊氏，弘農華陰人也，曾祖文偉，隋縹騎將軍，開府儀同三司，溫，安二州刺史，永平公，祖纂，唐尚書左右丞，吏部侍郎，太常少卿，銀青光祿大夫，行雍州長史，太僕卿，度支，戶部兩司尚書，柱國，長平公，贈幽，易，媯，檀，燕，平六州諸軍事幽州刺史，謚曰敬，父守愚，唐宣州司馬，定，汾二州長史，沂州刺史，皇朝并州大都督府司馬，雍州長史兼文昌左丞，平原公，爰從東漢，逮至聖朝，累襲旗常，歷居台相，豈祗兩侯三主，赫奕祁家，四世五公，紛綸朝闕，夫人機神穎晤，質性賢明，含德耀之天材，履孟光之風範，故使於我，得委禽焉，早欽四德，先承六行，爰自入門，便為繼室，撫育諸子，有甚己生，中外宗姻，必先和睦，上下禮節，無忝尊卑，由是，里挹其聲芳，娣姒欽其軌則，府君代承中孝，家襲簪纓，侍筆梁園，曳裾陳邸，巾櫛早睦，琴瑟載凋，邀以好仇，期之偕老，豈謂芝蘭始茂，遽迫風霜，桃李行春，先驚搖落，安仁有恨，奉倩何情，日往月來，光陰已遠，陵移谷徙，天地悠長，以大唐垂拱三年歲次丁亥四月十日，終於豐安里之私第，春秋卅二，嗟呼，遽歎小年，遂歸長夜，星津掩婺，月魄沉娥，南楚賢姬，終從遷化，東陵聖母，空道神仙，嗚呼彼蒼，長埋此地，即以大周長安三年歲次卯二月癸巳朔十七日己酉，葬於雍州萬年縣銅人原舊塋，禮也，嗣子煜，攀呼罔極，哀毀過人，是撰述德音，雕鐫貞石，庶春蘭秋菊，無絕芬芳，乃為銘曰，長河之英，太華之精，福祿無竭，人物有聲，煒煒開府，赫赫長平，是生賢淑，載誕柔明，如玉之潤，如冰之清，潘楊世重，秦晉家榮，弄杼蠶月，銜盥鶴鳴，吉凶坐變，倚伏先驚，霜凋碧草，風落紅英，誰家古陌，幾代佳城，山河有恨，花柳無情，一歸泉壤，千秋令名，
大唐故文林郎王府君墓誌銘並序君諱貞，字子正，河南洛陽人也，自岐山竦構，列蔽日之峰，姬水疏源，養引滔天之派，緱山控鶴，遠導仙宗，葉縣飛鳧，遙承芳系，本枝所以增茂，世祀於焉克昌，冠冕相暉，賢才接武，祖德，隋任岐州司馬，行越於名，德浮於位，題輿發頌，無愧家聲，來晚興謠，寧慚往彥，父義，唐文林郎守并州太原縣丞，夜魚不犯，道贊烹鮮，朝雉調弦，政參訓翟，君操履端肅，風規韶明，刻鶴成其六行，聚不棄三余，皇唐以孝廉授文林郎，耽好琴書，糠芥簪紱，白雲在玩，丹霞浮酌，行藏舒捲，浩然自王，既而溘爾朝露，清潤之彩易，飄然風燭，高明之暉遽掩，以長壽三年三月十五日薨於里第，春秋五十一，夫人秦氏，六行克修，四德無闕，蓬首罷沐，義重移天，悼往字孤，哀深晝哭，雖榆柳三燧，苴再期，貌容，慘然無改，輔仁斯舛，福善寂寥，長安二年八月廿七日薨於里宅，春秋五十一，息庭芝，趨庭絕訓，斷織靡依，恭慧著於髫年，寬厚稱於冠歲，然諾之信，黃金是輕，堅固之誠，白非重，霏花及鵲，飛筆陣以騰雲，碎葉穿犀，彀弓弦而寫月，鄉閭推其禮讓，朋友挹其徽猷，追感風枝，崩心泣血，兩楹遽撤，先遠戒期，以今長安三年歲次癸卯二月癸已朔十四日丙午合葬於河南北邙之原，但仙府玉棺，奄黃泉之下，佳城石槨，或有白日之期，則地久天長，懼崇陵之有變，而人歿代謝，庶高名之不朽，乃為銘曰，洪源深迅，茂緒綿長，惟祖乃考，謁帝賓王，世傳簪紱，家承義方，慶延後嗣，隆基克昌，爰挺扣人，實崇前構，如桂之馥，如蘭之秀，彩含章，凌寒獨茂，膏育琴酒，淹留巖岫，學不求貴，行豈為名，依據道德，脫落簪纓，得喪一致，寵辱不驚，安排習隱，知止銷聲，與仁非難，福善遂騫，稅軫蒿里，息駕悲泉，楊吟曉吹，松昏暝煙，勒銘金石，芳名永傳，大周長安三年二月十四日同郡張秀撰，
大周故處士南陽張君夫人吳郡孫氏墓誌銘並序君諱喭，字弘節，南陽白水人也，因官徙秩，遷移，三代擅其相韓，七葉光於輔漢，誦亡篋而稱敏，承墜印以疏，蟬聯冠劍，鏡鑒圖史，曾祖貞，唐任杭州司馬，基風舉，俗有其康之訓，時光展驥之才，祖師，上柱國，德映璋，識韜龍豹，立英名於絕域，策茂勳而高代，君地靈無對，天璞不雕，湛金波以內融，秀瓊林而外朗，溫恭體道，孝敬資身，下澤棲神，馬少游之志事，閒居養性，梁敬叔之平生，方欲三樂取容，九仙方駕，豈期倏從朝露，俄遷夜壑，以咸亨五年六月廿五日遘疾，終於私第，春秋四十有四，夫人吳郡孫氏，握系靈苗，鏘金令族，淑姿榮麗，曠千載以挺生，慧性幽貞，抱六行而光俗，潔志高乎婦德，寧家顯於母儀，昔詠柏舟，均鳳桐而半死，今悲薤曲，奄龍劍而雙沉，以長安二年八月廿六日終於寢室，春秋五十有五，女等啼號泣血，擗踴墳前，未答劬勞之恩，己懷罔極之，傷風樹之不靜，痛寒泉之永結，粵以三年歲次癸卯二月癸巳朔十四日景午，合葬於合宮縣北邙山平樂鄉，禮也，前臨復洛，卻枕崇邙，風淒淒兮通谷雲昏昏兮景山沒，猶恐溟生禹甸，鶴吊之隧多迷，野變莊峰，雁馴之隴無據，嗚呼哀哉，乃為銘曰，金鉤茂族，玉樹枯榮，重規疊矩，祖德家聲，於昭令胤，偉世之英，金玉其質，斧藻其誠，志狎山水，道存高尚，名利不居，琴書是玉，蘭薰桂馥，霞明月亮，於焉，然鸞德耀連芳，俄悲壑徙，遽歎舟藏，兩劍，雙鳳皇，千年不朽，萬代其昌，惟大周長安三年二月十一日前成均進士太原王元撰，
君諱惲，字留生，洛陽人也，自姜源啟派，析胤榮於本枝，漢冊隆班，列嗣光於後葉，祖世寬，二端並騖，術競馳，屬隋運失綱，唐基創構，功標勇毅，勳洽疇庸，父文，蘊異龍章，含奇鳳藻，未窮潘子之壽，遽夭顏生之年，君幼稟仁明，早標岐嶷，孝因心著，神由道生，動不千時，靜非違俗，安排自逸，晤物乘機，琴樽為戰勝之場，風月重親朋之契，以長安三年正月八日，終於通遠里捨，春秋五十，擇殯於邙山，禮也，式刊貞琬，永誌芳猷，其詞曰，顯允君子，猗歟哲人，龍章纂智，鳳藻驚神，冥功奄善，潛化忘親，壁埋荊岫，珠沉漢濱，悲參朝野，慟感鄉鄰，顧夜台而難曉，撫泉戶之無春，式刊兮貞石，永記兮芳塵，
唐故韓州助教向君志銘並序君諱徹，字，原夫上相歸周，順天明而受國，左師戰魯，分地理而開勳，其後君子推賢，集山陽之龍風，大夫貴德，錫河內之膏腴，珠浦重輝，瓊林疊秀，祖康，隋任雍錄事參軍，境控龜津，地當野，肅霜威而蒞郡，氣逸烏台，皎冰壺而勵職，風生白簡，父舉，唐元從任募團校尉，遷德州留守，功超百勝，葉天策而問西都，勇冠三軍，狀星文而靜東邑，授上騎都尉，君少挺英奇，琴書是友，幼通博學仁義為藩，年才弱冠，任韓州助教，典青襟之禮榮，立行可模，貫玄象之精華，出言成范，不謂神徵異辯，光收管輅之年，鬼瞰明靈，不興顏回之壽，春秋廿有八，即以貞觀十九年四月一日遘疾終於私第，夫人韓氏，娥輝淑祉，婺宿垂精，出峽仙雲，雖發陽這藻，驚林逸吹，是銷陰魂之形，對植龍門，而悲半死，分飛寶匣，竟歎雙沉，春秋八十有一，久視元年二月十六日終於私第，嗣子崇仁等，咸得曾參故跡，越禮外而居喪，姬旦遘塵，考經中而用事，長安三年歲次癸卯一月癸巳朔廿八日庚申會葬於村西北二里平原，禮也，東西水陸，魚鳥徘徊，南北荒阡，風煙爛夢，石銘山上，咸推杜預之機，玉掩泉中，幾惜文康之貌，嗚呼哀哉，乃為銘曰，疏源九田，萬仞，河朔藩周，山陽遁晉，冠嗣明德，一口忠信，休述，徽猷並振，輪環氣序，奄忽年，，岱岳知名，草亭春色，松有秋聲，悠悠荒隴，對城，
周故吉州長史劉君墓誌銘並序君諱齊賢，字景山，廣平人也，其先即西漢廣平王之後，高拂日，流綴天地，分豐沛之郊，龍擾甲之水，亦有驥途高騁，東萊推正禮之風，派長淵，西虢重桓公之化，事光史冊，可略言焉，曾祖會，周濮陽太守，儀同三司，大將軍，城陽郡公，祖林甫，唐吏部侍郎，樂平男，或褰帷郡，惠政下於朱︶，或曳組香台，權衡資於赤筆，父祥道，文昌左相，廣平公致仕，贈幽州都督，蒼，朝高一紀之名，黃金已揮，東門祖二束之去，贈終追遠，，德表功事，光乎紀傳，君青襟對日，紈論玄，長裾陪，木肅雄州之務，由是起弘文生，授趙王西祭酒，累遷掌吏部選事，守侍中，以公三代掌銓衡，有制專紀傳，九流允穆，清通展裴楷之才，八捨爰司，儒素重顏含之德，金單擢彩，累進於牽裾，玉諜傳榮，獨優於綸誥，左遷普辰二州刺史，吉州長史，長沙地濕，仰妖伏而增懷，嶺障氛連，觀而喪魄，春秋六十有二，薨於滏郡，屈靈均之致譴，身也不歸，李季主之凋亡，妻孥共盡，夫人隴西李氏，柔順成性，幽閒在德，早諧鳴鳳，允穆于于飛，晚契成龍，同歸於湘水，公長女趙郡李延之妻也，孝思罔極，創巨痛深，悲之不嗣，寄馬鬣而無日，哀情所感，令夫屈宦於豫章，衷志獲申，羈魂返安於梓澤，以長安三年正月四日合葬於洛陽北邙之陶原，禮也，嗟呼，晨露易，夜台難曉，天長地久，翠琰而全貞，霜殞風驚，攀白楊而絕思，嗚呼哀哉，乃為銘曰，於穆豐公，步魏而東，顯允君子，在秦為氏，道啟鶉甸，業隆龜水，虎符式分，蛇山峙，鐘鼎聯耀，璋繼美，茂德丕泯，盛烈方傳，嗣典鏡衡，獨珥貂蟬，龍鱗一犯，鵠履長遷，奄驚夢奠，遽痛催年，嗟乎孝女，哀衰棘心，虔舉靈櫬，歸乎故林，青烏已兆，白鶴方尋，鄧侯終歎，蒼公不覺，塋初柏淺，隧古松深，千齡兮同此滅，萬古兮山之岑，
大周故通直郎行杭州司士參軍事上騎都尉趙府君墓誌銘並序公諱越寶，字連城，其先天水人也，今為汝州梁縣人焉，自肇派軒丘，分疆晉邑，揚朱曦之畏景，弗絕上卿之位，瞰青山寶符，俄就將軍之列，衣纓問望，史冊芬芳，曾祖超，周任曹州刺史，褰帷露冕，股肱惟良，祖度，隋冀州武強縣令，父恭禮，唐楚州鹽城縣令，並化超蒲密，恩逾卓魯，公天資俊桀，神用聰明，少挺孤貞，幼標秀異，心台清鑒，照明鏡於情田，器宇高深，契冰於性府，凜凜奇操，溫溫容，綜詞林，窮源學海，文藻，宋玉屈原之奇，吹竹彈絲，馬融伯牙之妙，春秋廿，應幽素舉擢第，授門下典儀，板位才舒，朝廷式序，青紫由其不濫，文武自此區分，秩滿，授秘書省校書郎，環鉛天祿，握槧雲台，魚魯行分，刊四部之訛謬，豹鼠斯辯，逕釋八儒之滯疑，秩滿，授東宮左司御衛率府錄事參軍，望苑之中，親陪鶴，搖山之下，虔奉龍樓，秩滿，又授洛州合宮縣尉，土中皇宅，天心赤縣，劇務心籍於英髦，撥繁良資於茂政，秩滿，左授杭州司士參軍，境接稽中，城臨浙右，堆案盈幾，似游刃之則，嗣梁妻之挺質，資孟母之貞規，湛四德以凝神，詠柏舟而成則，去聖曆二年二月十六日，卒於家室，春秋六十有八，以長安二年歲次癸亥十二月癸巳朔廿九日辛丑，單葬於州城東五里平原，禮也，嗣子嘉慶，第三嘉福，擁旄刺舉，扇黃石之玄風，杖劍橫行，運孫吳之秘略，酬勳上柱國，泣過庭之雅訓，悲陟岵之空瞻，恐陵谷之有遷，桑由之變易，故勒嘉聲於玄礎，式旌遂於幽泉，乃為銘曰，後稷之苗，王孫之子，德一隆周，通三命氏，鶴駕騰仙，乘鳧降祉，名高千古，流芳萬祀，周有英傑，負理從戎，狼河電擊，菟堞摧凶，一朝人事，千載空，
大周故金紫光祿大夫行營繕大匠上護軍遼陽郡公泉君墓誌銘並序君諱男產，遼東朝鮮人也，昔者東明感氣，逾川而啟國，朱蒙孕日，臨貝水而開都，威漸扶索之津，力制蟠桃之俗，雖星辰海岳，莫繫於要荒，而俎豆詩書，有通於聲教，承家命氏，君其後也，乃高乃曾，繼中里之顯位，惟祖惟禰，傳對盧之大名，君斧囊象賢，金冊餘慶，生而敏惠，勿則過人，年始志學，本國王教小兄位，年十八，教大兄位，十三等之班次，再舉而升，二千里之城池，未冠能理，至於烏拙使者，翳屬仙人，雖則分掌機權，固以高惟旌騎，年廿一，加中里之活，廿三遷位頭大兄，累遷中軍主活，卅為太大莫離支，官以地遷，寵非王暑，折風插羽，榮絕句驪之鄉，骨藉施金，寵殊玄菟之域，屬唐封遠暨，漢城不守，貊弓入獻，苦矢來王，君以總章元年，襲我冠帶，乃授司宰少卿，仍加金紫光祿大夫員外置同正員，昔王滿懷燕，裁得外臣之要，遂成通漢，但聞縑帛之榮，君獨鏘玉於稿街，腰金於棘署，晨趨北闕，間簪筆於夔龍，夕宿南鄰，雜笙歌於近韻，像胥之籍，時莫先之，聖曆二年，授上護軍，萬歲天授三年，封遼陽郡開國公，又遷營繕監大匠員外置同正員，坐辟朱門，遂封青土，列旌旃於戟，期帶厲於山河，奄宅夷，遂荒徐服，嗚呼，蠶支啟胙，蕃屏未勤，是壑摧鱗，遷舟遽遠，年六十三，大足元年三月廿七日遘疾薨於私第，以其年四月廿三日葬於洛陽縣平陰鄉某所，邙山有阡，長沒鍾儀之恨，遼水無極，詎聞莊舄之吟，故國途遙，青車何日，鶴飛自遠，令威之城郭永乖，馬鬣空存，騰公之居室長掩，雖黃腸題湊，與天壤而無窮，而玄石紀勳，變陵谷而猶識，其詞曰，於廓靈海，百川注焉，東明之裔，實為朝鮮，威胡制貊，通徐拒燕，憑險負固，厥古莫遷，爰逮有唐，化涵東戶，賓延溟渤，綏懷水滸，藍夷會同，桂婁董溥，惟彼遒長，襲我龜組，遂榮稿街，爰分棘列，甲第朝啟，承明旦謁，勳懋象胥，寵均龍Ι，遽開青社，山河罔絕，遼陽何許，故國傷心，鍾儀卞恨，莊舄悲吟，旌旃戟，佩玉腰金，鼓鍾憂眩，逾憶長林，留秦獨思，濟洹為咎，聲明長畢，佳城永久，體邙山，遊魂孫阜，勒銘幽石，庶傳不朽，通直郎襄城縣開國子泉光富年十八，長安二年四月廿三日葬於洛陽縣界，
大周故京兆男子杜並墓誌銘並序男子諱并，字惟兼，京兆杜陵人也，漢御史大夫周，晉當陽侯預之後，世世冠族，到於今而稱之，曾祖魚石，隋懷州司功獲嘉縣令，祖依藝，唐雍州司法洛州鞏縣令，父，於朝洛州洛陽縣丞，皆文學俊異，無殞厥德，子生而聰敏，有老成人之量，日誦萬言，尤精翰墨，八歲喪母，不勝其哀，每號哭涕泗，中有血，宗族歸美，紳虛期者久矣，聖曆中，杜君公事左遷為吉州司戶，子亦隨赴官，聯者阿黨比周，惑邪丑正，蘭芳則敗，木秀而摧，遂構君於司馬周季童，妄陷於法，君幽系之日，子鹽醬俱斷，形積於毀，口無所言，因公府宴集，手刃季童於塵，期殺身以請代，故視死以如歸，仇怨果復，神情無撓，嗚呼，彼奚弗仁，子斃之以鞭撻，我則非罪，父超然於羅，為讞之理莫申，喪明之痛寧甚，以聖曆二年七月十二日終於吉州之聽館，春秋一十有六，悲夫，安親揚名，奮不顧命，行全志立，歿而猶生，豈與夫李終遷，蘇欲仇而莫中，甘寧或備，陵既舞而空往，則知貫於幽顯，通於神明，義結魯人，冤深趙卒者，不亦痛乎，子曾未婚冠，更罹夭枉，休其家聲，著在史筆者，不亦高乎，今以長安二年四月十二日瘞於津春門東五里，杜君流目四野，撫膺長號，情惟所鍾，物為之感，乃謀終古之事，而刻銘云，嗚呼淑哲兮不享餘慶，玉有碎兮蘭有摧，何斯人之斯命，冥冥泉下兮，身可兮名逾令，
大周前湖州武源縣丞故息男劉之志銘浩字無竭，南陽涅陽人也，曾祖洎，唐侍中上護軍，清苑縣開國男，祖基，唐地官郎中尉，父纂，周前任湖州武源縣丞，上護軍，浩隨官，以聖曆二年歲在己亥八月廿二日，卒於武源縣官舍，春秋一十有四，以長安二年歲次壬寅四月戊戌朔十二日己酉，遷殯於洛陽縣平樂鄉邙山南原禮也，
公諱高，弘農楊，洛州澠池人也，詔授太州刺史文之孫，并州司馬慢黑之子，分土惟三，遂崇茲弟，唱和不二，乃宅此基，夫人諱滿，壽安宮也，雍州長史徹之女，四德先彰，六行垂范，鏘鏘許和鳴之鳳，關關留巢處之鳩，忽以大疾彌留，童育日漸，吞蛭未能蠲許，扁鵲無以施功，遂大周長安二年歲次壬寅二月戊戌朔廿日丁巳，卒於私第，遂使閭慟泣，行路傷悲，鄰童罷謠，鄉婭寢瑟而已，公忠信備用，文武兼行，汪汪澄萬頃之波，落落重十城之價，爾乃求占白鶴，得兆青烏，護龍耳之墟，營馬鬣之宅，以長安二年三月戊辰朔三日庚午窆於此地，禮也，芝蘭敗秀，杞梓摧枝，德以頌宣，乃為銘勒，其辭曰，祚隆唐晉，系自豳周，結斯堂構，繼此箕裘，表績閭里，籍甚風猷，雄思內侍，僕恥外侯，蹇蹇虞臣，勤勤獻直，愛虢美鄰，拒晉垂棘，積德猶存，余聲未息，彼後昆，諒行前則，嚴霜頓菊，秋風敗蘭，揚歌夕舉，松門夜寒，荒墳闃寂，古樹摧殘，紀上士之溫潤，故勒石以名刊，
洛州合宮縣交風鄉均霜里上柱國秦府君，長安二年正月廿日亡，府君妻張夫人，去久視元年閏七月廿四日亡，殯於城北樂村界，今欲合葬，故立志銘，久視元年七月廿五日立，
大周長安二年歲次壬寅正月己巳朔廿八日景申故司君墓誌銘君諱論，字伏願，河內人也，系帝嚳之裔嗣，契之胤也，契光為司徒，親伯姓，五常克敘，子孫宦歷，玉食金門，以伯司馬公，因官賜族，遂錫司馬，菜地河內其望祖任揚州戶曹，高蹈意跡，下肅清風，化無刑而奸不正父，唐任汝州司馬，毗六條扇仁風於里五聽靜盧於伯城，君願觀利用射策甲科，詞傾郭象楚人之水，遂擢為郎承資堂構，弓冶由存，齠年，從於羈貫，麟經十冊，以為鐘鼓之娛，諸子伯家，賞以之樂，一徵鶴板之命，便佐翔鸞之君，隨牒青州，當官海，君乃聰俊其器，飛鶯鵡之文，對詞博，辨秀家禽之辨，覽損職非豐黜揄以自怡，賁丘園而賞性，以乾封元年五月，兩楹感夢，豎嬰凶，桑井咎徵，刈蘭鍾禍，春秋廿有九，權殯於村西一里，禮也，夫人郭氏，太原人也，遠承後稷之胤，近系大王之，肅穆風規，貞符割耳，霜居守志，誓不移天，以長安正月十一日瓊環泣夢，奄喪母儀，卒於私寢，春秋六十有承果蓼莪切志，荼苦割心，發彼故靈，遷諸新柩，即以其月日合葬於廣武澶泉陽禮也，長子慶早逝，婚氏亡女雖生非偶鳳崦洽乘龍既因之壙，然恐一生猿化，螢飛丘，千歲鶴來，牛崗失幟，嗚呼哀哉，乃為銘曰，系宗帝嚳，德門承祉，世稱乃父，文武君子，或贊一同，或毗千里，博聞孔仞，英風卓鬱鬱佳氣，汪汪丞公，令問斯在，厥身奄終，勒茲銘志，式記宗，有遷蓬堵，無劍松，
大周故處士張君墓誌君諱舉，字沖邈，其先南陽陽郡守子孫越，故今為固節縣人矣，黃神握基錫利建之封構緒開源，聿著推賢之籍，遂得居轉作，代五臣，入漢升榮，時更七葉，衣裘委地，祥鳩之盛烈不泯，天，墜鵲之遺塵嘗在，詳諸簡素，可略言焉，曾祖仁，周陽令，祖文，隋易州司馬，考善，唐檀州燕樂縣令，並自負凝神，黃中蘊，芬或紀，騰茂躅於鸞庠，儀我傳，紀芳規於龜壑，居即燕樂令之第三子也，幼好貞隱，長懷恬無，蔭攀桂，性樂山泉，橫琴引酌，志留風月，嘗以良田廣，社之中，遁俗逃名，何必青門之，五府交辟，稱疾不行，曠，忘憂坐嘯，故時人器之，號為貞隱也，每欲翹心物外，追跡赤松，豈期奄魄人間，終傷綠蕙，以大周大足元年四月十四日卒於里第，春秋七十有二，即以長安二年歲次壬寅正月己巳朔五日癸酉，遷之於固節縣西北廿里金鄉之平原，禮也，長子思義，前任易州安義府別將，次子思儉，良鄉府隊正，並璧其體，椒蘭其性，霜朝茹慕，攀隴柏之崩心，露悲，膺陔蘭而絕足，猶恐原田蕪沒，不存懸劍之塋，封隧摧殘，莫紀藏書之跡，嗚呼哀哉，乃為銘曰，矯矯我君，澄澄雅量，志氣孤，風神獨王，詩禮取逸，琴樽自放，習隱狎於中，肥遁高於上，貞劭蕪沒，林泉淒愴，陵谷之或遷，丘墳而可望，
大周故永洲司倉王君墓誌銘並序君諱思，字惠，太原人也，溫洛吹笙，導靈源而上紀，清淮列籀，浮遠派而橫流，雖復九折路危，仍聞於叱馭，群雄鼎沸，尚賦於登樓，君卿之唇當仁，祗遇凍鯖之禮，晉主之華選德，唯求禁臠之材，世載名賢，可略言矣，曾祖舉，隋任滄州宮高令，風漸蒸，雷震百里，雞鳴有裕，犬牙莫入，祖榮，唐任壽州司馬，駿驥斯展，無慚龐統之材，邦國不空，自負王祥之，父德，唐任清城監，御苑王城，天工人代，勖己居職，冰清玉亮，君貞心獨秀，至德孤標，省物而勤，篤學無倦，事親惟孝，類曾子之為人，接友以恭，得姜肱之處世，解褐任虢州湖城尉，尋轉始州普安尉，晉國假塗，遽行於璧馬，秦人啟路，即控於金，地實殷繁，職非尊顯，仇香鸞鳳，非枳棘之能棲，梁竦賢才，實徒勞而起恨，又轉戎州南溪丞，境控青衣，秩仍黃綬，夷多叛德，君便立功，俄而敕授永州司倉，吳大儀之清白，且在署曹，趙元淑之芝蘭，還居椽吏，既而氣偏銅柱，扇毒居多，藥阻金丹，延齡實鮮，久視元年閏七月十九日，卒於永州官第，春秋六十有三，以長安元年十一月十六日，歸葬北邙山原禮也，君風神奇拔，藻翰清遠，不以榮貧苟進，直道而行，不以善不可為，孤醒自處，李將軍之意氣，不遂封侯，鄭司農之大材，俄悲及己，嗚呼，雲物埋暉，山川寡色，泉扃黯黯，誰聞子敬之琴，隴隧峨峨，但慕延陵之劍，銘曰，乃本乃枝，多才多德，惟祖惟父，有曲有則，君應風雲，弱齡挺特，卓彼忠孝，光於家國，舛薄君子，劬勞一生，尊官不遇，高已傾，山深月苦，隴暗雲平，風吹松柏，朝夕悲聲，
大周故朝請大夫行鼎州三原縣令盧府君墓誌銘並序洛州來庭縣尉蘇頲文公諱行毅，字子明，范陽涿人也，伯夷典禮，尚父為師，爰昌四岳之秩，所謂大風之裔，盧實胙土，燕惟世家，自先生敷，中郎植，司空毓，尚書後，稱冠族者數百祀於今，洪流淼然，休蔭無絕，曾，衣齊黃門思道，祖唐太子率更令赤松，父齊州長史承泰，莫不思含風雅，道冠儒墨，衣簪之會，羔雁為群，易曰，積善之家，必有餘慶，詩云，無忝爾祖，聿厥德，不其然乎，公幼而符彩炳發，機情俊朗，臨事每中柔剛，與人不違誠信，孝者德本，行而有恆，靜為躁君，言則無玷，程才練識，聚學探微，肇自賓貢，揚於銓列，解褐鄧州司蒼，轉梁州之功曹，瀛州之司戶，並參軍事，古能吏者，多婁君卿，范盂博之選，皆奇節遠量，直道正辭，繼而為之，公有餘裕，遷冀之鹿城，鼎之三原二令，加朝散大夫，冀州既載兩河之間，雍州積高五方以錯，公令行禁止，人莫敢欺，齊禮導德，俗富其教，纓委休之，台閣惟佇，豈期祖齡遂往，景命不融，以大足元年六月十二日終於洛陽之私第，春秋六十有二，嗚呼，代有蘊兼人之且，利當劇之，許以雲霄之姿，歸乎廊廟之器，競而屈道從政，歿代遺芳，子真名動於京師，仲弓位才於令長，公之存謝，實兼哀榮，太歲辛丑八月辛丑朔廿日庚申瘞於邙山禮也，山阜南思，郊門北轍，筮以先遠，取諸大過，白楊悲兮風捎捎，青火寒兮夜不極，有子彥緒等，號穹永訴，勒石圖徽，其銘曰，胤齊之緒，或封於呂，自沛而遷，乃休於燕，踵德之美，實惟君子，與時偕行，顯允能聲，芳歲不駐兮流川不捨，晨發高堂兮夕宿中墅，郁邙山之此路兮，聚群悲於松賈，長安，
亡宮者，不知何許人也，蓋以良家子選入後宮，以備內職，天生淑態，日就貞規，班氏遺文，常守七篇之誡，漢家舊秩，行參八子之榮，方其位以升才，已聞名於鳳闕，豈謂人隨物化，遽歸的魄於蟾輪，以大周大足元年六月某日寢疾，終於其所，春秋若干，粵以其年歲次七月朔二日葬於某所也，禮，嗟呼，陽春有暮，荒涼桃李之蹊，厚夜無晨，歇滅芳蘭之氣，式雕玄礎，永黃泉，其銘曰，燕姬擅北，越女稱西，芝蘭比秀，桃李成蹊，良家入選，內秩仍躋，六宮有位，四德無睽，落日西黯，逝川東注，思睹佳城，永辭芳樹，晝日何仰，聞雷分懼，萬祀千秋，塵埃一聚，
大周故朝議大夫行婺州武義縣令元府君墓誌銘並序君諱字玄慶，河南洛陽人也，即後魏明元皇帝之十四人工孫，聞天媛祥，傳本枝之慶，公侯必復，尚居龜組之榮，曾祖奉伯，本朝大將軍，左光祿大夫，并州諸軍事并州刺史，武功王，祖通，隋驃騎將軍上儀同三司河陽縣開國公，父雄，唐朝滕王府主簿，並紫庭列侍，朱邸開藩，或誓彼山河，或陪游免苑，府君風神秀逸，器識凝明，幼稟過庭，夙聞詩禮，忠孝之道，率由斯至，解褐資州司兵，轉潤州司兵，俄遷恆州城縣令蒲州永樂令，屬親累左降吉州司功，制授朝議大夫行婺州武義縣令，公累佐名藩，臨望邑，聲實具美，威惠兼施，方將整翰南圖，指天池而一息，豈期閱川東逝，瞻巢駟而難留，以大足元年四月七日寢疾，薨於崇政里第，春秋六十，以其月廿九日權殯於合宮縣界北芒山平樂鄉禮也，嗣子峻，崩天靡訴，蹈地何追，懼陵谷之有遷，將金石而無泯，是以勒茲貞礎，冀述，銘曰，猗歟令宰，風化攸宣，方摶六翮，摩茲九天，中宵景墜，大壑，痛生萏之一束，終結恨於窮泉，
大周故府君柏善德夫人仵氏墓誌銘並序夫人諱其先楚國人也，夫人操業貞淑，容範詳和，敬實禮輿，孝為心極，先人有訓，將辭班掾之家，君子好仇，自入王凝之室，春秋十八，歸於柏氏，閨庭既穆，帷薄相和，傍稽內則之篇，下酌家人之繇，既而陶門鶴寡，大野鸞孀，顧蒿里而難追，攀柏舟而易遠，故能珠胎遂映，玉樹長滋，秩累千鐘，堂崇九仞，蘭陔動詠，方深厚褥之恩，蓼徑含酸，遽軫窮埏之酷，以久視元年臘月廿三日遘疾，終於來庭縣綏福里，春秋七十有三，嗚呼哀哉，重惟靈和受氣，廉順淨土之因，兼奉園之律，情超俗境，思入禪津，以為合葬非古，事乖衣薪之業，弘道在人，思矯封防之典，平居之時，願疏別壙，遷化之際，固留遺命，子孝感，金部主事，聿遵先，無累後人，踐霜露而長懷，仰穹蒼而絕訴，以為逝川難及，懷橘之思徒勤，幽方深，負米之期不再，將欲蓬蒿卒歲，終身，溢出於三年，苫塊幾乎千載，錫類之感，有識稱焉，大足元年五月十二日，葬於北邙之原，嗚呼，其生也榮，成訓終於祿養，其亡也哀，貽謀切於先覺，豈可使陵谷有變，空傳硯嶺之碑，天地相終，不勒泉亭之碣，敢憑誠委，敬為銘曰，星辰聚德，忠孝相因，實開英媛，作儷高人，蒿簪去飾，蓬戶全真，鳴鳳馳響，乘龍載德，道照嬪規，功流母則，率忠以孝，自家形國，柔姿外敘，貞心內映，肅穆禪林，優遊道性，孤寡標節，桓作鏡，王霸之妻，梁鴻之婦，義存生外，聲彰沒後，石泉深，天長地久，
大周故萊州掖縣令上柱國趙府君墓誌並序公諱進，字義玄，天水人也，造父幸於周王，即建其氏，淑帶如其晉國，始昌其緒，魂入天庭之所，則北翟知歸，名圖雲閣之中，乃西羌已殄，芳烈難泯，其構在茲，曾祖遐，隋青州司戶能軍事，蕭何以刀筆為吏，比事無慚，趙壹以芝蘭屬詞，儔芳自遠，祖相，隋洋州錄事參軍事，綱紀外台，不慚坐嘯，懲清中部，有美立規，父威，隋宋州宋城縣令，密生三益之對，兩不居多，鄧氏五鼓之謠，只宜有重，公仁為性本，孝作身基，懷子罕之不貪，守遽瑗之直道，以為洪由纖起，高以下成，解褐任家令寺直司，秩滿徙尚方右尚署丞，恪恭厥職，夙夜匪懈，尋改營繕左校署令，又改司府平准署令，周朝別職，既典於百工，漢載分司，式平於庶物，惟公成務，兼而歷之，秩滿，調為萊州掖縣令，雖未申於驥力，方欲騁於牛刀，誰為彼蒼，善人無與，惜哉，斯巢駿駒旋，度未赴秣，大足元年四月四日終於洛陽通利里第，春秋六十有六，即以其月廿三日殯北邙山原禮也，嗚呼，材不登於廣廈，奄歎於摧梁，舟未用於巨川，忽悲於遷壑，有子昕，痛貫心脾，淚添泉台之水，哀窮隴隧，聲和風樹之音，圖芳規兮不朽，勒貞石兮爰沉，銘曰，大矣元，巍哉茂胤，千里破徐，三卿分晉，垂芳不歇，惟才復振，乃祖乃孫，惟清惟慎，天乎不，人誰不憐，示升百里，倏恨千年，山門湛月，隴樹凝煙，平生壯氣，埋沒重泉，
大周故苑北面監積翠屯主一柱國弘農郡楊府君墓誌並序自行恭，素玉，楚玉，思玉，滔滔逝水，泛東川之已流，淼淼波瀾，落西山之不駐，沈形邃戶，長乖這游，掩質幽埏，永絕素交之論，昔抽簪禁苑，無懷懈怠之心，濯影榮班，時不虧於紫闕，荒扃暫啟，鎮守於孤墳，登探泉，重不歸於生路，哀感仕庶，慟切山川，爭攀去轂之悲，競趣來轅之思，芳猶永謝，鐘鼎長辭，其詞曰，合宮人士，籍注偃師，洛北啟葬，河南絕之，隙光已往，石火難追，夜台不戟，荒隴無曦，昔生有德，沒後無名，抽簪滅影，如雲蔽星，死歸泉戶，獨守神靈，楊君烈士，分處幽庭，翠柏風飄，聲多哀怨，白楊切向，悲千里思萬，扃路長開，鴻墳永建，生友無緣，死交莫扇，洛州合宮縣平樂鄉北芒山杜郭村北一里許，合葬田壬癸地，大足元年二月廿九日，
大周遊騎將軍左武威衛永嘉府左果毅都尉長上直營繕監上柱國孫阿貴夫人故成都縣君竹氏墓誌銘夫人諱須摩提，其先安喜郡，姬文王子成他之別族，遼西國君子夷齊之後，東海太守章廿八代孫，父仁度之長女，坤儀令淑，天姿婉順，夫貴妻榮，爰授縣君，寢疾彌留，膏肩靡救，烏呼哀哉，以大足元年三月一日卒於神都弘敬里之私第，春秋卅有九，即以其年三月十二日殯於城北千善里之阡禮也，乃為銘曰，金管啟氏，玉葉疏榮，萊婦齊德，鴻妻比名，乘龍葉慶，飛鳳和鳴，秀不秋實，篁摧夏庭，娥凋月落，靨散星沉，鄰機罷弄，里杵停音，青烏想隴，白鶴臨墳，龜筮既吉，龍需赴原，雲愁天慘，風悲日昏，庶清徽之永固，刻貞石以文存，
大周故右肅政台主簿路府君志石文公諱庭禮，字寰中，魏郡陽平人也，世以冠族顯，祖操，隋唐州棗陽縣令，父玄賾，唐定州安喜縣令，咸膺期作宰，業樹聲，公德以潤躬，學以從政，始以孝廉擢第，歷趙州房子主簿，懷州武陟縣尉，遷右羽林衛兵曹參軍，來庭縣尉，尚方監主簿，制授右肅政台主簿，無幾丁內憂，執喪瘁瘠，純至加等，服闋，應選京師，不幸遘疾，久視元年十二月六日，終於從善里，享年七，其月十七日權殯北邙山，嗚呼，天不與，淑人云亡，器高祿薄，豈不深傷，銘曰，有志不遂，名漠達兮，于嗟天壤，何幽闊兮，呱呱孩幼，慈父奪兮，室有姬姜，心如割兮，大足，
大周故左衛大將軍右羽林衛上下上柱國卞國公贈右羽林衛大將軍泉君墓誌銘並序朝議大夫行文昌膳部員外郎護軍梁惟忠撰君諱獻誠，字獻誠，其先高勾驪國人也，夫其長瀾廣派，則河之孫，燭後光前，乃日之子，柯葉森郁，世為蕃相，曾祖大祚，本國任莫離支捉兵馬，氣壓三韓，聲雄五部，祖蓋金，本國任太大對廬捉兵馬，父承子襲，秉權耀寵，父男生，本國任太大莫離支，率眾歸唐，唐任特進兼使持節遼東大都督，右衛大將軍，檢校右羽林軍，仍仗內供奉，上柱國卞國公，贈並，益二州大都督，謚曰襄，智識明果，機情朗秀，屬孱王在國，不弟閱牆，有男建男產，同惡相濟，建蓄捷之禍，產包共叔之謀，襄公覿此亂階，不俟終日，以為國之興也，則君子在位，國之亡也，則賢人去之，避危邦而不居，通上京而請謁，昆邪之率眾降漢，即拜列侯，由余之去國歸秦，先優客禮，公即襄公嫡子也，生於小貊之鄉，早有大成之用，地榮門寵，一國罕儔，九歲在本蕃，即拜先人之職，敬上接下，遼右稱之，美風儀，工騎射，宏宇環量，幽淵不測，初襄公按部於外，公亦從焉，洎建，產等凶邪，公甫年十六，時禍起倉卒，議者猶豫，或勸以出鬥，謀無的從，公屈指料敵，必將不可，乃勸襄公投國內故都城，安輯酋庶，謂襄公曰，今發使朝漢，具陳誠款，國家聞大人之來，必欣然啟納，因請兵馬，合而討之，此萬全決勝計也，襄公然之，謂諸夷長曰，獻誠之言甚可擇，即日遣首領冉有等入朝，唐高宗手敕慰喻，便以襄公為東道主人，兼授大總管，公圖去就之計，審是非之策，不逾晷刻，便料安危，故胡西引漢兵，東掃遼，襄公之保家傳國，實公之力也，尋授襄公命詣京師謝恩，天子待之以殊禮，拜右武衛將軍，賜紫袍金帶，並御馬二匹，銜珠佩玉，方均許褚之榮，錫綬班金，更等呼韓之賜，頃之，遷衛尉正卿，門樹勳績，職惟河海，儀鳳四年，丁父憂，哀毀過禮，中使借問，道路相屬，祖母以公絕漿泣血，益增悸念，每勉強不從，則為之輟食，公由是稍加飲啜，以喻慈顏，愛養之深，不獨李虔之祖母，孝感之極，豈止程曾之順孫，調露元年九月，有制奪禮充定襄軍討叛大使，金革無避，非公所能辭也，使還錄功，授上柱國，開耀二年，襲封卞國公食邑三千戶，崇建侯之勳，傳賞地之業，永淳元年，丁祖母憂，以嫡去職，光宅元年十月，制授雲麾將軍守右衛大將軍員外置同正員，勳封並如故，又奉其月廿九日敕令羽林衛上下，心膂大臣，爪牙深寄，汪德澤，綢繆恩獎，垂洪二年三月，奉敕充神武軍大總管，部領諸色兵西入寇境，公妙閒風角，深達鳥情，山川起伏之形，原野孤虛之勢，莫不暗符鈐決，洞合胸襟，次回滿川，賊徒大去，善戰不陣，斯之謂歟，四年九月，奉敕充龍水道大總管討豫州反叛，賜彩一百段，御馬一匹，尋屬賊平，遂止，天授元年九月，制授左衛大將軍員外置同正員余並如故，二年二月，奉敕充檢校天樞子來使，兼於玄武北門押運大儀侗等事，未畢，會逆賊來俊臣秉弄刑獄，恃搖威勢，乃密於公處求金帛寶物，公惡以賄交，杜而不許，因誣隱他罪，卒以非命，春秋二年三，嗚呼，孫秀利石崇之財，苻氏及王家之患，遽而皇明燭曜，天波藻濯，雪幽冤以非罪，申渙汗於崇，漢帝之恨誅晁錯，非無太息，晉皇之追贈馬敦，式加榮龍，久視元年八月，乃下制曰，故左衛大將軍，右羽林衛上下，上柱國，卞國公泉獻誠，望高藩服，寵被周行，情款深至，器懷溫厚，擢居親近，委以禁兵，誣構奄興，冤刑莫究，歲月遄邁，狀跡申明，言念過往，良深悼惜，崇靡及，宜在億追榮，窀穸未周，當須改卜，式加縟禮，以慰營魂，可贈右羽林衛大將軍，賜物一百段，葬日量縵幕手力，其男武騎尉柳城縣開國男玄隱可游擊將軍行左玉鈐衛右司階員外置同正員，勳封並如故，賞延於世，睦孟之子為郎，歿而垂聲，隨武之魂可作，有子玄隱，玄逸，玄靜，踐霜濡露，崩襟殞神，懼今昨遞遷，陵谷頹易，乃故域，建新墳，簫挽之聲哀以聞，古來不獨今朔昔，陌上飛旌空靡靡，郭門弔客何紛紛，粵以大足元年歲次辛丑二月甲辰朔十七日庚申葬於芒山之舊瑩禮也，無無郊原，近接布金之東兮昔有朱蒙，濟河建國兮世業崇崇，崇崇世業，扶不枝葉，枝葉伊何，諒曰泉氏，上傳下嗣，孕靈誕祉，皇考有屬，危邦不履，粵自蕃臣，來朝天子，削彼左衽，游此中國，赫赫朝章，明明睿德，餐教沐化，扶仁抱則，列篪撞鐘，軒游鼎食，公之象賢，秉歷操堅，識綜機兆，理措冥先，倉卒之際，謨謀在旃，辭戎禍卻，還漢功宣，河海之位，爪牙之寄，出入光暉，頻繁寵賜，凜凜風骨，邕邕禮義，忠孝傳門，山河賞地，居上則惡，用明乃煎，浸潤之漸，誠哉必然，苟曰身歿，能以仁全，光光顯贈，實慰平津，洛陽阡陌，芒山丘隴，憶長辭，充窮奚奉，悲世世兮塵滅，見年年兮樹拱，是故思厚荊之所由，莫不知送終之為重，
大周故左衛翊衛和君墓誌銘並序君諱克忠，字，汝南人也，其先大單于窟跋襲爵為白部大人，及大魏初基，將有南，遂統其部落而為附臣，太和中，有詔諸複姓聽從夏音，遂改素和為和氏，自茲以還，代襲軒綬，曾祖景樂，隋左屯衛大將軍儀同三司，文武，寵隆台禁，祖君立，彈冠方仕，早喪賢良，考行則，唐慈州司倉參軍事，百城感其廉正，謳頌盈衢，千里鏡其仁明，府庭無事，君忠光節，孝德門，處仁義之宗，妙折旋之禮，起家調補左衛翊衛，君志疏放，尚幽閒，絕跡市朝，遂安孝養，階除失步，幾切於啼嬰，慈愛彌隆，遽褰於扇枕，嗚呼，良木斯壞，哲人其萎，以久視元年十一月十四日卒於三水縣古公鄉之私第，春秋五十有七，即以其月廿二日殯於縣城之西原禮也，庶恐清微泯滅，令譽湮沉，爰勒斯銘，用旌不朽，其詞曰，朔方茂族，佐命神州，爰及苗裔，允襲箕裘，夫君德宇，人倫罕儔，然在目，俄成去留，
周故上騎都尉李君之墓誌銘君諱買，字旦，隴西人也，李嵩之洪胤，因官遂居此地焉，昔咎繇共謀，白雲布族，伯陽論道，紫氣垂光，漢代良家，李廣高於六郡，秦庭素貴，李良勇於一時，仁物繁華，其來遠矣，曾祖顯，任楊州太守，祖伽，任晉州錄事，並德越陳星，集區於玉緯，繩愆糾謬，美化於百城，訓俗字人，不於一物，父長，志列貞松，心懷藻鏡，好文好武，策庭謀，主上擢以劬勞，授上騎都尉，何其嚴早降，回秀先凋，奄及忠良，歸於泉壤，以文明元年十二日卒於私第，春秋五拾有三，．夫人賈大夫之女，以聖曆元年八月十四日終於家室，春秋六十有五，粵以久視元年歲次庚子十一月乙亥朔八日壬午合葬於屯留縣西里之原，其地右連繡嶺，下窮谷之泉，左俠康莊，控蒿乘而東注，前臨濫沼，瀉浪之滔滔，後有叢山，動林風之肅肅，仍恐桑田有變，陵谷推遷，刊石鐫題，乃為頌曰，履跡貽祥，握文集慶，公侯間起，簪裾交映，榮緒遞隆，音徽彌競，濟時舟楫，鑒人藻鏡，
大周故左衛翊沈君墓誌銘並序君諱浩禕，字浩禕，吳興武康人也，曾祖弘爽，唐贈朝散大夫揚州司馬，祖伯藏，成均祭酒，嘉，亳，許四州刺史，武康縣開男，父齊文，唐右金吾衛胄曹參軍，君承代祿之洪源，嗣累仁之景行，神彩灑落，體貌環琦，敏藝兼於四科，嘉言應於千里，甫應門調，宿衛軒墀，出入巖廊，輝映庭闕，隨仲昆之任，游於曲阿，樂彼後湖，言從臨泛，蜚廉起浪，始懼興公，天吳覆舟，遽沉黃蓋，悠悠近魄，侶伯夭於龍堂，渺渺仙蹤，偶馮夷於貝闕，嗚呼夭札，傷如之何，以聖曆元年三月十七日卒，春秋廿有一，夫人吳興姚氏，虢州刺史之第九女也，凝曜公宮，流芬盛族，夭桃始發，冠六義而垂風，標梅早零，對三春而墜景，姚使君以靈姿已化，空流悼於蓋泉，幽匹可期，庶結歡於金碗，於是埏交二，隧合雙棺，似冥會於雙鴛，若神遊於兩劍，以久視元年歲次庚子十一月十六日合葬於武康公神道之側，乃為銘曰，高松垂蔦，沉劍開蓮，靈心終合，神物咸然，傷茲冠日，悼彼笄年，灰塵久翳，朱粉誰妍，猶憑金碗，永變桑田，
大周上黨郡馮君墓誌銘並序諱名，字孝德，新平郡人也，馮翊之苗胄，馮亭之先君弼諧帝室，相承冠冕，積代功臣，固守斯蕃，因茲，祖略，齊任上黨郡守，父進，隋任蓋州神農縣令，君名唐朝任漳源府校尉，志節英豪，權謀勇智，赤心安上，竭力事親，弘毅當官，三軍將帥，回眸曜日，噴氣驚雲，舞劍流星，東清九種，彎弧盡月，北掃胡塵，績著縑緗，功標勒石，春秋卅有九而薨矣，夫人李氏，徽柔淑性，體質貞專，四德兼儀，三從合禮，時年七十有三而終矣，元子敬玄，陪戎校尉，博明諸史，廣達群經，藝總三端，高隆四術，時年而卒矣，夫人陳氏，少子敬臣，陪戎尉，外通六籍，內曉三乘，言作楷儀，動和規矩，不謂金鳳慘烈，玉樹彫殘，俄敗叢蘭，倏摧良木，春秋六十有二而不祿也，粵以大周久視元年，歲臨庚子，建亥之月，壬申之辰，合葬於應城西一里平原禮也，東眺城墩，西據長崗，南望紫雲，兼臨碧水，恐天傾西北，坼象變移，地缺東南，山崩海竭，故勒斯石，立記千齡，其詞曰，權謀雄傑，剛毅嚴溫，赤心佐國，竭力事親，中節安上，跨將三軍，彎弧寫月，躍馬風雲，驅兵電擊，叱吒雷奔，東清九種，北滅胡塵，顏須，素齒瓠犀，頹鬢下，盡月眉，三從忽爽，四德兼齊，時歌節婦，世號貞妻，惟昆與季，多博識，元後股肱，邦君羽翊，命有短長，隨遭運極，馬來代，不如即，嗚呼哀哉，寒暑遞來，惜乎金，俄變塵灰，
唐故右衛從善府校尉上柱國劉君墓誌銘君諱公綽，上黨壺關人，昔者夏鼎猶重，爰置擾龍之職，秦鏡斯亡，更啟斬蛇之運，雄才碩量，西京之盛業乃昌，為善最樂，東平之美躅方遠，賢俊繼軌，人物駕肩，不朽不德，於此為貴，祖雅，君子之道，政事之材，割錦之術克明，佩弦之位俄陟，隋并州太原縣令，父仵，經行雙美，識用兩高，屈棲鳳之殊姿，翊翔鸞之善政，隋州武安主簿，君門襲餘慶，家傳懿德，崔季之詞藻，表在童年，黃叔度之聲望，隆乎幼齒，粵自騎紈，至於弱冠，進德修業，乘馬於是不知，敦詩悅禮，成麟由其表譽，翰林孤秀，棲夢鳥於詞條，武庫宏開，啼玄猿於矯矢，屬以九夷不靖，五部忽驚，蟻結青丘之隅，鯨奔滄海之浦，而皇赫斯怒，爰徵俠窟之雄，君奮不顧身，即赴疆場之急，故能申許歷之辯，建虎彌之輪，據鴨水而沉沙，登兔城而拔幟，南蘇壘下，面縛之虜自來，細柳營中，力戰之功載表，授上柱國，君妙遠兵禁，閒秘策，九攻之算無失，百勝之體必明，坐作進退之規，若指於掌，虛實老牡之變，一貫於心，所以屈於八校之名，晉於千夫之長，轉右衛從善府校尉，勳官如故，君披心奉國，瀝膽事人，入紫禁而嚴更，爪牙已效，巡玉墀而警夜，筋力備輸，方去職於豹韜，庶懸車乎鶴，遂乃開野徑，辟山莊，青璧萬尋，蔽虧日月，丹崖百丈，含吐煙雲，追臥疾之劉楨，即鄰鳳浦，命遊仙之卻孟，鈄指犢山，斟桂酒相歡，奏葛弦而成興，於是拊掌而言曰，丈夫懷一寸之心，將七尺之命，里糧坐甲，少莊為難之臣，人主之恩已報矣，焚枯酌醴，徂年作出塵之客，形骸之樂已申矣，但惜春蘭秋菊，芬馥未渝，明月清風，光陰俄謝，霞外之情方得，天上之使忽來，惜哉，光宅元年，建子之月，卒於家，春秋六十六，大周久視元年十一月八日，葬於村西三里之原禮也，嗣子左金吾衛翊衛仁遠陪戎校尉仁景，仁大名等，恨切遺書，哀纏故雖丘封之已表，恐陵谷之有遷，式旌芳躅，用紀幽埏，
大周故冠軍大將軍上柱國信郡開國公馬府君墓誌銘並序粵若步三階於大象，上帝列星宮之職，懸二柄於中區，天子設齋壇之拜，若乃名書讖緯，跡兆經綸，爪牙當信布之能，帷幄授良平之任，謀無不用，契水石以相投，代實須才，候風雲而間出，總其美者，其在茲乎，君諱神威，字扶風人也，昔者穆王以八駿銘功，執御啟授封之地，趙將以三軍制勝，解圍開得姓之源，南越鑄銅，有文淵之兵法，東平累石，得武侯之戰陣，臨洮示信，將軍處絕席之尊，廣陵頌德，大守任褰帷之重，其詳素篆，可略玄扃，曾祖軌，隋金紫光祿大夫，行隴州刺史，使持節，祖勝，隋銀青光祿大夫，恆，定二州刺史，絳郡公，父遷，唐金紫光祿大夫，西韓州刺史，信郡開國公，天池北控，橫奔浴日之濤，地首西臨，直上干星之角，貂蟬滿座，傍吞四代之榮，劍履相趨，高視八門之貴，故能操玉節，馭彤︶，長河潛潤於九里，甘液遠飛於兩縣，天經地義，橫道德以當仁，駟馬高軒復公侯於積善，君即信公元子也，雄雷感氣，大昴垂精，天馬生而千里，大鵬飛而六月，石稜鐵色，雕戈揮白日之前，電彩霜暉，長劍倚青天之外，鴻門里盾，割彘肩而讓楚王，橋授履，習龍鈐而師漢帝，知十得二之秘，性與幽幾，彎三洞七之奇，自然雄武，初以翊衛，簡充羽林飛騎，從班例也，禁闈清澈，荷霜戟於西垣，羽騎周陳，動星文於北落，尋授清水府武亭府左右果毅，遷馮翊府長上折衝，屯五營之劍客，統八校之材宮，善行樽俎之間，聲軼邊關之上，遷豐州長史，又除疊州刺史，兼充露谷軍副使，地連金滿，境枕砂場，來參鳥隼之，出總熊羆之士，塵清六漠，野亭無牧馬之聲，風偃百城，邑居有帶牛之化，累遷洮，松，戎三州都督，仍充露谷軍大使，同李牧之居趙，等孟舒之在漢，老臣不讓，更來鮮水之陽，使者長驅，直取樓蘭之地，張奐韞大夫之志，始督三州，班超負壯士之心，新封萬里，校之今日，豈可同年，恩制改授左右玉鈐兩衛將軍，尋授三品，除左豹韜衛將軍，充河源軍經略大使，金章紫綬，開幕府之尊名，介士戎軒，肅軍容之盛禮，馮異合君臣之義，授以關中，寇恂備文武之才，委之河內，機邊問石，即尋懸米之源，廡下陳金，共挹投醪之昧，桔槔無火，煙銷臥鼓之亭，長笛吟風，響集投壺之樂，遷冠軍大將軍，又授鷹揚衛將軍，信郡開國公，食邑二千戶，仍檢校右羽林衛將軍，解驂優賞，先逢漢祖之恩，覆蓋殊榮，更錫吳王之禮，由是景鐘銘德，彝器傳芳，山河有畫於帶礪，蘭菊不絕於終道之行矣，身則退矣，然後伏青蒲而累秦，追赤松而長想，賜楊彪之杖，就養中樽，懸薛宣之車，班榮厚秩，黃金聖贈，方欣永日之遊，白玉仙棺，俄結星之釁，以久視元年九月十五日，薨於樂城里之私第，春秋七十九，主上恨深梁木，悼結宸軒，陳五校之輕車，縟三泉之厚禮，，有子曰琮，朝散大夫行忻州刺史，郭泰生萏之德，丘吾風樹之悲，感仲路之南遊，痛曾元之北望，尋牛得地，取象然之山，吊鶴開墳，還營洛津之石，其年十月廿八日，葬於北邙山之禮也，蕭蕭郭門之路，鬱鬱崇邙之阪，黛柏慘兮雲愁，白楊悲兮日晚，綺羅鐘鼓兮長畢，花柳池台兮已遠，敢相質於丹，遂圖芳於翠琬，乃為銘曰，武有七德，天生五材，上分星位，下列雲台，一刑一賞，臣哉鄰哉，得而能任，何代無才，茅土周代，山河趙國，閼與解圍，叢台服，二卿齊號，五常同德，七葉珥貂，八門生翼，邈矣鴻緒，猗歟命世，矛戟森森，威儀棣棣，軒冕相習，英靈不替，授略黃公，融精白帝，八捨雲階，雙羽林，戎昭表德，雄武資心，折衝萬里，縱橫七擒，秦台奉璧，魯箭辭金，野分三隴，地繞雙關，仁風早扇，美政初班，泉隨刀湧，石向弓彎，中郎遠督，司馬生還，幕府初拜，戎軒遽設，玉劍覃恩，金章就列，榮兼五將，位侔三傑，邸第相望，山河不絕，道尊名立，功遂身退，祖帳歸郯，安車入沛，與善徒爽，輔仁何昧，暫養玄冠，俄悲素蓋，冥漠千載，蕭條九原，寒郊滅影，拱木沉魂，雲愁隧，鳥怨松門，生涯已矣，天道寧論，
大周故中大夫行并州盂縣令崔府君墓誌銘並序天官郎中申屠瑒撰公諱哲，字能仁，清河東武城人也，魏司空林之十一代孫，冠冕之盛，為海內著族，爰逮後魏，大甄姓氏，衣簪人物，特冠中區，曾祖彥穆，周金紫光祿大夫，，聘齊，陳二國大使，金，安，襄三州刺史，千乘公，祖君肅，黃門侍郎，秦王府長史，使持節襄州諸軍事襄州刺史，贈鴻臚卿，父思約，祠部郎中，璧，復，和三州刺史，並偉材茂業，見重當代，備乎國史家諜，今可得而略諸，府君組盛門，膏腴貴胄，幼陶名教之樂，長擅風流之美，仁而由己，孝實因心，蘊眾妙以研幾，總多能而成器，貞標峻節，不屈於勢利之途，素履清規，獨安乎虛淡之境，由是士林稱歎，咸以遠大許之，解褐滁州司法參軍，稍遷衛州司倉參軍事，又除左武威衛會曹參軍，尋加朝散大夫，於時河洛建都，高視萬國，咸京舊地，分置四州，以公識周材，制除宜州司法，經始郛郭，總統列曹，星未周，繕理雲畢，累升課最，驟聞旒，俄以北京肇建，睿念屬於榆，中陽舊居，分官俟於才秀，復膺推擇，光踐神州，尋除并州司倉參軍，又改并州盂縣令，良能之美，特冠屬城，方當樹彼風聲，弘茲化術，乘撫同而入相，自宰縣而儀台，嗟乎，仲弓茂德，終焉太丘之長，亭伯高材，已矣長岑之令，位不侔量，其如命何，以久視元年歲次庚子七月戊辰朔廿五日壬申遘疾，終於毓德里之私第，春秋六十有九，嗚呼哀哉，以其年十月乙巳朔廿八日壬申，遷窆於洛陽城北邙山禮也，嗣子定王府能軍均，潞州司士志廉等，並因心不匱，至性過人，外絕溢，內殷創巨，毀疚之至，殆不勝喪，既而祖載有期，深哀迫於遠日，充窮罔極，纏慕切於終天，異撰家聲，用旌門德，天官郎中申屠，昔居仁里，早篤交情，初悲聚散，忽成今古，淮區出守，執紼之願無從，泉室裁銘，亡琴之悲徒軫，式遵無愧，而為頌云，營丘峻趾，清河遠流，膏腴茂族，冠冕中州，季素范，子玉清猷，蟬聯繼德，舄弈騰休，累慶攸集，篤生君子，嘉言孔彰，令問不已，莫交勢利，獨得名理，峻節激貪，坦懷知止，神州理劇，畿邑鳴弦，郡中清理，轂下肅然，方享崇秩，俄終大年，百齡共盡，己矣歸全，祖載旋及，容車即路，楚挽逶遲，悲驂顧步，背國門而長往，淪佳城之大暮，懼陵谷之貿遷，勒斯銘於泉路，
大周故相州刺史袁府君墓誌銘並序河北道安撫大使狄仁傑撰書君諱公瑜，字公瑜，陳郡扶樂人也，媯滿受封，始為列國，濤塗得姓，實建我家，汝墳化三老之風，漢室推五公之貴，布在史，今可略焉，曾祖虯，魏車騎大將軍行台大都督汝陽郡開國公，祖欽，周昌城太守汝陽郡開國公，父弘，唐雍州萬年縣令舒州刺史，天錫純嘏，世篤忠貞，累仁積德，傳龜襲紫，汝穎之士，以為美談，君體國懿姿，承家昭范，含章踐軌，貫理達微，少有大節，以射獵爭事，嘗遇父老謂之曰，童子有奇表，必佐帝王，年十有五，乃志於學，談近古事，若指諸掌，年十九，調補唐文德皇后挽郎，授晉州司士，郡有事每命君奏焉，君音儀閑雅，聲動左右，唐文武皇帝歎曰，聯求通事舍人久矣，今乃得之，時以寺獄未清，因授君大理司直，俄而島夷逆命，鑾駕東征，特授君并州晉陽縣令，尋遷大理寺丞，宰劇有聲，恤刑無訟，人賴厥訓，朝廷嘉焉，遷都官員外郎，歷兵部，都官二員外，尋拜兵部郎中，張燈匪懈，題柱增榮，總文武之司，得神仙之望，今上見天伊始，潛德未飛，君早明沙麓之祥，預辯舂陵之氣，奉若天命，首建尊名，故得保王家，入參邦政，俄以君為中書舍人，又遷西台舍人，徐邈以儒宗見重，劉超以忠推名，喻此聲芳，未足連類，遷司刑少常伯，君素多鯁直，志不苟容，猜禍之徒，乘間而起，成是貝錦，敗我良田，尋出君為代州長史，又除西州長史，驥足遲回，殊非得地，雁門奇舛，空負明時，俄轉庭州刺史，無何，遷安西副都護，君威雄素歷，信義久孚，走月氏，降日逐，柳中罷柝，蔥右無塵，雖鄭吉班超，不之加也，惜乎忠而獲謗，信以見疑，盜言孔甘，文致罪，永隆歲，遂流君子振州，久之遇赦，將歸田里，而權臣舞法，陰風有司，又徙居竄跡狼荒，投身魑魅，炎沙毒影，窮海迷天，憂能傷人，命不可續，享年七十三，垂拱元年七月廿五日寢疾，終於白州，嗚呼哀哉，永昌歲，始還鄧州，權殯石溪里，虞翻之吊，但見青蠅，王業之喪，猶隨白虎，如意初，有制追贈君相州刺史，恩加異代，澤漏窮泉，可謂生榮死哀，歿而不朽，前夫人孟氏，隋車騎將軍陟之孫，唐曹州刺史政之女，玉林皆寶，銀艾相暉，地積膏腴，世多賢淑，夫人秉閨房之秀，導之風，母訓重於紗帷，婦德光於綾障，老萊之養，未極斑衣，張胤之哀，空留畫扇，享年卅五，永徽六年十月五日，終於京第，嗚呼哀哉，即以久視元年十月廿八日，合葬於洛陽縣之北邙山，地卜書生，塋依烈士，楊公返葬，空餘大鳥之悲，魏主回軒，當有隻雞之酹，孤子殿中省丞奉宸大夫內供奉忠臣等，淚窮墳柏，哀結楹書，式撰遺風，丕揚億載，其銘曰，峨峨碩德，惟岳生焉，顯顯英望，允邦基焉，服事台閣，厥功茂焉，典司樞要，其業光焉，積毀銷骨，老西垂焉，微文獲戾，投南海焉，虞翻播棄，死交趾焉，溫序魂魄，還故鄉焉，遭逢明運，帝念嘉焉，追贈幽壤，朝恩博焉，北郭占墓，啟滕銘焉，西階祔葬，從周禮焉，樹之松賈，神道寧焉，刊彼金石，休聲邈焉，
大周故朝散郎行鄧州司法參軍事袁府君墓誌銘並序公諱承嘉，字承嘉，扶樂人也，西漢創基，實資其略，東京致，亦功，簪組蟬聯，罩梁竇而高視，謀猷泉湧，冠張陳而傑出，在魏則曜馳譽，居晉則彥伯飛聲，爰逮聖朝，衣冠舄弈，煥諸圖諜，可略而言，曾祖欽，周伏波將軍昌城太守汝陽郡開國公，軍謀冠代，行籠馬援之名，吏道成規，即闡魯恭之化，祖處弘，唐大理寺正，雍州萬年縣令，舒州諸軍事舒州刺史，情哀八法，政洽一同，振嚴武則義重褰帷，播慈柔則仁深轉扇，歌之似雨，迎者如雲，父公瑜，唐中書舍人，刑部侍郎，安西副都護，皇朝贈相州刺史，職典王言，寄隆綸誥，既以通明為體，即事寬猛當官，暫辭唯舌之樞，載鎮股肱之重，嗟乎，山澤超忽，空有悲於鶴吊，謳歌改奉，光寵贈於隼，人臣顯榮，無以過此，公幼聰穎，夙挺璋，匪直入室參玄，固亦過庭學禮，年甫大學，志茂成人，略周金匱之書，即入玉階之侍，解褐朝散郎，鄧州司法參軍，濯跡九流，式毗千里，南陽故國，章陵舊園，張平子之風猷，文章滿目，召信臣之政術，慈惠在人，公弘度撫氓，寬和導俗，不邀榮於晝諾，豈竊美於坐嘯，悲夫，嚴霜夙殞，遘疾彌留，既不請於秦醫，更無祈於楚望，春秋七，卒於辯州，即以久視元年十月廿八日，遷葬於洛陽縣北邙山，嗚呼哀哉，公忠孝純深，牆宇峻峙，名聲藉甚，言行雍容，加以性愛詩書，情樂山水，每至許恂風月，千里迎賓，阮籍琴樽，一丘自得，奄然零落，無復平生，諸葛亮之池台，才餘數仞，仲長統之園樹，空列千株，嗚呼哀哉，乃為銘曰，弱本分枝，歸塘演派，功深食德，能高佐霸，弈葉簪組，熏灼天下，綰綬弘風，轉扇裁化，明珠誕慶，穎挺生，揄揚祖德，克振家聲，聞詩閱禮，氣邁神清，縱容傅會，終始忠貞，濯鱗北海，隨牒南陽，王諾流譽，坐嘯傳芳，痛斯春琬，奄秋霜，即佳城兮鬱鬱，列松柏兮蒼蒼，
大周故前左衛翊衛褚君墓誌銘並序公諱承恩，字趨庭，河南陽翟人也，昔微子啟國承殷，師段以功高嗣宋，爾後文學蒞職，西漢播其芳猷，外戚辭榮，東晉垂其令范，重光奕葉，可略言焉，曾祖貞，陳上俊守，隨宣城郡守，祖朗，唐幕州刺史並位重縉紳，望隆龜組，仁逾五，德萬兩歧，父黯，朝請大夫行郴州郴縣令，化洽昆魚，恩覃乳雉，俗歌到晚，人詠來蘇，公少奉過庭，早聞詩禮，汪汪萬頃，亭亭千仞，弱冠以門調任右衛翊衛，鉤陳警柝，無忠赤之誠，欄分司，實著恭勤之節，以通天元年秩滿，文簡送天官，但違親三年，言從定省，冀盡割鮮之養，方申扇枕之歡，豈謂禍兮福先，福兮禍復，以聖曆元年十月四日卒於郴縣之官舍，春秋有二，嗚呼哀哉，以久視元年十月廿二日葬於北邙山祖之舊塋，夫人遼東公孫氏，痛結孀情哀深同穴，嗣子萬頃，年才歲，孝極至誠，恐陵谷之屢遷，慮桑田之變革，刊茲玄石，用紀德焉，有殷著族，啟宋承基，祚隆茅社，績蒞封畿，縉紳繼軌，袞職世司，忠臣孝子，何代無之，少奉庭訓，長聞詩禮，侍衛禁禮，侍衛禁闥，驅馳階陛，令問令望，鏘鏘濟濟，履信依仁，恭兄友弟，逝川易度，隙馳難追，風摧勁節，雪委芳姿，韋珠永訣，謝玉長辭，孀妻只怨，稚子孤悲，言歸故里，瘞此新泉，北臨馬頰，南瞰龜川，佳城鬱鬱，長夜綿綿，方傳萬古，寄以雕鐫，
大周故武騎尉張府君段夫人墓誌銘並君諱大酺，字弘義，其先南陽白人也，惟宗惟祖，金蛇石之苗，漢臣晉臣，入仕歸田之族，諒輕軒蓋，直保清虛，申屠蟠志跡式全，張仲蔚棲閒克紹，君文以緯俗，武以安邊，博識信該於古今，交道不謝於嵇阮，屬以皇家錫命，帝業分枝，謁青蒲以獻書，降紫泥而立效，尋授君武騎尉，彰褒譽，載獲勳庸，未登賜杖之年，方遘夢楹之禍，嗚呼，隙駟雖駐，飛伏興災，恨恨甫從於朝露，杳杳亟奔於夜台，春秋六十有五，以久視元年十月二日卒於私第，夫人段氏，中閨孕質，內範式傳，饋彌恭，齊眉不怠，春秋有八，去垂拱二年七月十二日卒於旗亭里之私第，豈期生也並貴，鳳皇樓上以吹蕭，死也同理，蛟龍匣中而作媲，久視元年歲次庚子十月乙巳朔廿六日庚午，合葬於北邙山王晏村北原禮也，南橫大谷，北枕長河，川原鑿朱鳥之塋，占卜啟青烏之兆，固知天長地久，棺槨永而無開，風慘雲愁，松賈成行而獨茂，嗣子方粲等，哀哀集蓼，銜荼，想嚴父以增悲，思聖善而彌忉，今以雕鐫翠石，紀敘洪猷，配陵谷而同遷，昭懇慕而逾戀，嗚呼哀哉，乃為銘曰，夢社靈，流星表異，冠蓋有易，文儒克嗣，其道也廣，其宗也熾，日下彰名，月中題字，去去同穴，千秋萬春，悠悠方瘞，惟父惟親，荒墳作轍，拱木成薪，將期變海，俱化為塵，孝子百齡，悲酸遽積，高士一去，魂骸幾易，白日長昏，玄堂永夕，諒宜哀悼，共昭今昔，
大周故幕州刺史洛陽宮總監褚府君夫人臨沂縣君王氏墓誌銘並序昔者道洽乘雲，家聲冠於中岳，言開誓水，門慶軼於長淮，龜紐聯徽，龍光遞由是西朝尚主，先推太尉之宗，東晉求姻，多出司徒之胤，郁為茂族，不亦可乎，夫人琅琊臨沂人也，五代祖僧綽，宋吏部郎東陽公主，拜駙馬都尉，曾祖文恭，梁金紫光祿大夫太府卿，並溫閏恬和，瑤林瓊樹，文昌建禮，交開魯館之榮，紫綬金章，仍蒞秦卿之重，祖車，陳巴山郡守，隋開府儀同三司，父子忠，陳主爵郎，隋驃騎將軍嵐州刺史陽安縣開國公，並曰楚材，咸成晉用，陟星階而調玉鉉，美教時敷，飛皂蓋以辟彤，甘棠勿翦，夫人芳姿玉映，雅思珠明，幼精川組之庸，夙稟詩書之訓，進退有度，式符環之音，容止可觀，自得閨房之秀，用能聲標素里，譽流高族，四營成象，見鳴鳳之于飛，三周馭輪，契乘龍之茂躅，瑤琴寶瑟，響葉蘭閨，彩衣，榮參石，武德五年，封丹陽郡君，九年，坐幕州公免削邑，永徽四年，又封臨沂縣君，國邑再遷，思榮薦委，至乃躬親浣濯，肅事羞，溫顏盡恭順之風，高節蹈賢明之軌，悲夫，福兮禍復，樂往哀來，對龍匣以摧心，侶筠而育操，撫孤存幼，內弘仁恕之慈，怡色貢詞，外睦宗姻之好，有婦德矣，有母儀焉，所冀九節昌蒲，永駐西崦之景，豈謂一株靈草，不留東岱之魂，永淳元年壹月廿五日遘疾，薨於洛陽之私第，春秋九十有二，嗚呼哀哉，長子黯，朝請大夫行郴州縣令，光分銑社，德盛延門，早奉訓於慈庭，屢宣風於上邑，悲纏集蓼，痛結風枝，秩滿言歸，用將遷窆，不謂輔仁有爽，積善無徵，爰至惟楊，奄從風燭，同以久視元年十月廿二日窆於北邙山褚府君之舊塋禮也，北枕黃河之曲，南臨清洛之濱，山原兮無無，松柏兮蓁蓁，題翠石於幽壟，庶清徽之不淪，銘曰，鬱鬱嵩岳，泱泱淮水，仙駕祥，靈源葉祉，代司袞職，門傳戚里，令椒相望，賢才繼軌，鳴鳳啟兆，奠雁移天，禮高齊邑，孝軼姜泉，六經咸博，四德俱全，閨風外浹，閫則旁宣，白日西騖，淥波東閱，陶鶴昔悲，潘輿今別，菊委寒露，蘭摧勁雪，顧悌絕漿，高柴泣血，北臨貝闕，南枕龜川，山原元無，松柏芊芊，驂駕悲而復，龍劍沒而還全，庶清徽與素范，將萬古兮千年，
鄧州穰縣尉張君墓誌銘並序君諱守素，南陽人也，墜鵲英胄，珥貂綿葉，有神應也，道重帝師，有大才也，詞光乎王佐，曾祖琳，隋懷州河內令，祖豹，唐州永年丞，父表，唐宋州虞城主簿，俯跡徒勞之任，和光代耕之秩，偉矣重規，猗歟克紹，君據於德，依於仁，以為升高自下，積小成大，解褐鄧州穰縣尉，恭隨牒也，未終南昌之尉，遽入東山之錄，以聖曆二年九月廿一日卒於穰縣之官舍，春秋有八，久視元年十月五日歸葬於北邙禮也，鳴呼哀哉，千里之足，欲馳而蹶，九萬之羽，將飛而摧，邦之彥兮，可嗟及矣，刊銘紀德，垂不朽云，粵若稽古，德如山兮，帝師王佐，智閒閒兮，克先厥緒，俾時舉兮，靜恭爾職，年不與兮，高情壯氣，留玄礎兮，
大周文林郎馮府君墓誌銘王博撰君諱慶，字貞菘，冀州下博縣人也，其源出自長樂郡，北燕文成帝跋之苗裔，曾祖於，齊威，檀二州刺史，祖垂，隋平州盧龍縣令，父才，唐初深州錄事參軍，惟君日景凝祥，雲光委曜，望隆燕國，久標奇士之名，家枕叢台，夙葉將軍之氣，飛聲下邑，竊布鴻漸之由，矯制上蕃，無失之用，乃授文林郎，屬桂枝秋落，俄鍾犯月之妖，薤草晨，方嬰墜露之慘，唐咸亨四年五月，終於莊第，嗚呼哀哉，時權殯於下博北三十里祖父塋內，大周久視元年歲在庚子十月二十日，改葬於冀州城西，與夫人馮氏合葬於平原禮也，其銘曰，青烏卜塋，元鶴孕兆，南北神壇，東西露沼，揚貞高於玉山，播芳猷於筆杪，
亡宮者，不知何許人也，蓋以良家子選入後宮，以備內職，天生淑態，日就貞規，班氏遺文，常守七篇之誡，漢家舊秩，行參八子之榮，方其位以才升，已聞名於鳳闕，豈謂人隨物化，遽歸魄於蟾輪，以大周久視元年八月十五日寢疾，終於某所，春秋苦幹，粵以久視元年歲次庚子十五日庚申朔，葬於其所禮也，嗟乎，陽春有暮，荒涼李之蹊，厚夜無晨，歇滅芳蘭之氣，式雕玄礎，永黃泉，其銘曰，燕姬檀北，越女稱西，芝蘭比秀，桃李成蹊，良家入選，內秩仍躋，六宮有位，四德無睽，落日西黯，逝川東注，思睹佳城，永辭芳樹，晝日何仰，聞雷勿懼，萬祀千秋，塵埃一聚，
君諱建達，字元禮，即隋朝鄭州營城縣苑士徽之孫也，族望朝歌，從宦鄭國，自編貫，歷代居焉，父佛護，志隆簡素，好重園，擇地而安，卜鄰偃縣，君即佛護之第子也，志尚琴書，性多閒放，榮班厚祿，竊不窺，而混俗洛城，隱居朝市，怡然養性，淡自資，天禍忽臨，地靈難避，藥石無救，終於洛州合宮縣宣范里私第，春秋六有八，嗚呼哀哉，永往增哀，粵以大周久元年玖月廿日，葬於邙山澗北禮也，素無胤子，有女數人，號絕貫心，攀慕無，此為傳紀，勒以銘云，猗歟令德，問望惟．琴書樂性，枕石嗽流，形魂一逝，奄忽千，邙山隱軫，澗深林，獨河北指，清臨，閒歸泉壤，松賈方森，
大周入正議大夫使持節都督州諸軍事守州刺史上柱國高陽縣開國男許君墓誌銘並序雍州萬年縣尉邵昇撰君諱樞，字思言，高陽新城人也，唐年外臣，山林則穎陽傲帝，漢家外戚，鐘鼎則平恩列侯，豈直孜孝於家，褚忠於國，子將月旦，高論動於寰寓，玄度風宵，芳徽流於簡諜，曾祖胄，齊奉朝請西袞州司馬，祖楚玉，齊通直散騎侍郎都永使者，父士端，隋宋州治中，瓊聯音，銀章疊映，望高中禁，榮半外台，士元展驥，載騰驤於闕里，盧化鶴，坐騫翥於睢園，君沖情霧豁，逸性霞舉，韞丹穴之光彩，揚青田之羽融，一量含輔，材贍棟樑，秋桂有芬，寒松多節，至如周用三典，漢法九章，皋呂則科簡雲合，鍾王則條例波委，觀璧寧分，罰金無當，公乃開披靈府，綜彝章，解褐以明法授詳刑評事，遷大理丞，盛筆無冤，於門有待，轉洛州鞏縣令，蘇州司馬，秦，越二州長史，鞏洛雲鄉，吳閭水國，會稽南越之奧壤，狄道西秦之巨鎮，公出入數藩，謳謠載路，累遷龍州刺史，封高陽縣開國男，食邑三百戶，俄除泗州刺史，又重授泗州刺史，加上柱國，岷山導江，朱︶是騖，泗濱浮磬，皂蓋頻飛，錫文命之封疆，尊昭陽之職位，抑所佳政，綏懷獷俗，任人而風化大行，作則而文儒一變，高班盛績，朝野榮之，頃除太中大夫，使持節都督州諸軍事州刺史，又加正議大夫，時青羌尚梗，赤阪猶艱，自矜蛛蛑之衛，載舉螗良之斧，天子以公有連率之才，授公以一方之任，滇池遠俗，穴遐陬，張八翼於天門，撫九隆於地首，至如安邊長策，禦寇深謀，卷蒼松之氛，清白蘭之亭壘，公若運諸掌，人無間言，則高柳風秋，長榆景暮，屢竭懸車之請，方承錫幾之澤，閒園草樹，多逢杖玉之遊，虛館煙霞，無輟揮金之賞，以久視元年五月廿五日遘疾，薨於神都進德里，春秋有八十，墜鵲成災，巢任鳥構禍，武擔之山已折，薛縣之地忽平，以其年閏七月六日，遷葬於邙山北原，笳簫惻愴，松柏陰幽，滕公之室已扃，隨會之原不作，喪事官給，賻贈優厚，可謂歿而不朽，禮極哀榮，夫人琅耶王氏，琅耶郡君，齊姜宋子，桂馥蘭芬，玉樹臨雲，銀河映月，簫台鳳曲，俱飛京兆之樓，劍匣龍文，共沒延年之水，以聖曆元年八月廿三日遘疾，終於私第，春秋七十有五，即以其日合葬禮也，嗣子前朝議郎行太子左奉裕長史，上柱國惟忠等，並崇蘭接秀，芳棣連輝，懷捧檄而將，仰藏書而已泣，卜其宅兆，式建銘云，太岳之胤，世載羽儀，高陽之國，簪裾陸離，方流孕卞，圓折生隨，良冶必復，英才不羈，三題輿座，四引旌麾，東川閱水，西奔曦，梁木其折，哲人其萎，天兮無親，德兮有鄰，如何斯地，而瘞斯人，鬱鬱佳城兮不曉，峨峨隴兮無春，悲簫楚挽兮新隧，白馬素車兮故人，萬古邙阜，千秋洛濱，吊松門之苦月，望蒿里之窮塵，
大周故承奉郎吳府君墓誌之銘並序朝議郎行司禮博士穎川韓思復撰君諱續，字光紹，其先濮陽人也，祖考從宦京洛，今復為洛州合宮縣人也，昔太伯之崇高讓，幽贊周文，長沙之總勁越，扶翼漢祖，因封命氏，開國承家，箕構相繼，蟬聯不絕者矣，曾祖孝直，陳散騎常侍，太舟卿，大父敏恭，陳晉安王刑獄參軍，湘鄉，灃陵二縣令，王考景達，隋尚藥奉御，唐秦王祭酒，中散大夫，尚藥奉御，永安縣開國男，並人英物秀，邦基國寶，雍容侍從之勤，哀矜勿喜之罰，易代而資六尚，建侯而成五等，履危獲安，居屯而泰，君稟靈自遠，承規有素，觀其發直其方，戲成俎豆，言參荷戟，十五至於學，二十通於義，不窺園圃，幾墜坑谷，精勤天，授奧業日新，父黨於是來游，良守為其懸榻，屬魏王以聲雄帝子，望重藩維，辟蘭阪以翹賢，尊醴筵而問道，始以才令先充府學生，善扣鳧鐘，求聲必應，業優麟角，唯志所存，尋為府廢，轉國子學生，果行育德，其已著聞，強學待問，俄欣俯拾，以永徽三年明經擢第，琢玉金之器，弘之在人，高才下謂之悲，莫逢知己，授承奉郎，亦猶子雲疲戟，宣父執鞭，屈非由我，居然賦命，俄內憂，勺飲不入口，哀號無晝夜，極馬聞而輟萏，鄰母感而垂泣，親族勉勵，朝夕慇勤，終從滅性之譏，遽迫在辰之兆，以顯慶四年六月十一日奄終於溫柔坊里第，春秋三十，即以其年權殯邙山，嗚呼哀哉，惟君操履恬整，風儀秀徹，不欺暗室，動合禮容，仁孝之發天然，忠信之為己任，若乃志高行潔，才卓氣猛，有徐仙人之行，博聞強識，奇逸卓犖，有孔文舉之行，急病讓夷，臨危善斷，有張子房之行，陶冶代情，甄綜人物，有寵士元之行，祭號絕，七祭而亡，有肅祖恆之之行，抑揚眾美，翱翔明時，可以為天子大臣者也，嗟乎，宏其度，夭其齡，逝者若斯，福履安在，舉終古而遐觀，有慰揚名，將此代而論功，不書麟，顏子淵鄰幾殆庶，曾未中年，王輔嗣引例通微，行摧抄歲，豈非斯人之徒歟，以大周之久視元年歲次庚子七月二十六日祭酉，遷窆於洛州合宮縣邙山之平樂鄉陽平原禮也，夫人郜氏，唐陝州桃林縣令師之長女，侍御史弘基之歸妹，內則禮經，由來暗合，中饋易象，實所思齊，地曰名家，人恭婦道，有輔佐君子之德，有母儀宗族之風，旋喪庚人，空餘稚子，煢然玉立，獨寶金貞，母氏歐陽太夫人，即率更令詢之季女，垂敏孤幼，將議別行，夫人丹石生平，孰能淪變，松竹志氣，終自堅貞，誠貫神明，祈於守死，由此匪席，遂撫遺孤，恩加斷織，學成覆簣，承訓誘而多方，得榮命而相及，歷授江州尋陽，滑州白馬二縣令，宰邑垂聲，勸農成績，變梟來鳳，馴雉遷蝗，實稟通規，允茲循政，一從只影，四十餘年，不御鉛華，歸依佛法，心猿已靜，怖鴿無驚，生也有涯，嗟閱川而不駐，死則同穴，悼離劍而還雙，以聖曆三年壹月五日終於白馬縣之官舍，春秋六十有五，式祔佳城，用遵周道爾，其兆開龍耳，塋封馬鬣，咨聖智而皆然，即天地而長久，洛陽城闕，北望行楸，嵩岳山原，南臨古壟，遇昆明之劫燒，人匪能謀，逢晉原之可作，吾其與子，敢揚盛烈，乃勒銘云，大哉乾元，無德不紀，降神惟岳，挺生君子，太伯辭周，延陵讓美，河源漸直，蘭芳未已，聿被祖考，異代同輝，利建侯服，弼諧帝違，誕茲玉樹，揚彩珠璣，參玄效易，窮幽洞微，始游碣館，旋憩環林，材優德敏，師逸功深，一登片玉，光紹金，揚名欲報，未遇知音，如何善慶，忽喪慈親，豈孝感，行殞厥身，天之報施，哀哉若人，幼妻稚子，煢煢此辰，趣機斷織，教子義方，三冬足用，兩縣垂芳，飛鸞舞邑，乳雉馴桑，不有此母，嚴而必傷，則異，死則同墳，邙山北鎮，洛南分，俯鄰城闕，傍眺風雲，去生平之所處，將丘壟而為群，
大周故司禮寺太醫正直左春坊藥藏局巢思玄神靈，久視元年五月十三日亡，
大周故薛府君墓誌銘並序公諱剛，字，河東人也，炎精爽馭，土端標基，山海沸騰，人靈蕩覆，君游弱喪，遂為京兆人焉，公之先祖，光華史冊，公氣襲沖和，姿標孤秀，陸沉人隱，捐利忘名，而積善無徵，俄驚怛化，年月日終於龍首里第，春秋，旋以其年月日葬於長安龍首原禮也，夫人戴氏，早喪而夫，位居孀婦，孤育稚子，卅餘年，內不愧心，外無慚影，衛姜陳婦，謝德攀賢，尋以年月日終於懷遠里第，春秋，即以其年月日權殯此原也，子而護等，行高曾閔，孝答劬勞，式遵異室之儀，聿奉同衾之禮，粵以久視元年歲次庚子五月己酉朔廿四日壬午，乃遷墳合葬即其原也，蒼山激溜，碧海楊塵，勒茲貞石，永播良薰，其銘曰，於穆幽靈，生為隱逸，聘於戴氏，宜其家室，齊體合歡，交臂相失，今櫬雖兩，其墳是一，永趨玄夜，長辭皎日，勒夫礎，傳乎英實，
唐故麴府君墓誌銘並序君諱信，字多信，西平人也，即西國昭武王之族孫，代德家聲，具標實錄，曾祖保，隋威遠將軍，祖悅，隋平漠將軍，並嶷若斷山，隱如敵國，渥泉生其駿骨，閬嶠誕其英姿，父降，虎威將軍，有唐之初，奉圖內附，方大任用，會以病終，連城之珍，暫充奇觀，平吳之利，空謝明時，君生而淳至，少便靜默，敦閱詩書，不求名位，而嚴怙早沒，慈親在堂，色養有聞，孝恭不怠，及內艱在疚，柴毀過人，服闋，或勸君仕進者，君曰，所謂纓冕，何殊桎梏，金璧交映，莊生原處於塗中，組相輝，魯連行辭於海上，祿不逮養，何用宦為，遂糠秕之，時榮屏絕，事研精釋典，高臥上皇，放曠出塵，優遊卒歲，粵以永隆二年辛巳之歲，終於私第，以久視元年庚子之歲七月廿六日，與夫人孟氏合葬於北邙山平陰之原禮也，夫人肅恭典禮，敬慎言容，嬪則遠聞，母儀載洽，未極潘輿之賞，俄聞皋樹之悲，今者齊寢時臨，鄒防禮展，劍龍復合，塋鶴還飛，嗣子前扶風縣尉政，陟岵銜哀，繞墳增思，敬圖青琬，式表玄扃，乃為銘曰，安松扃兮滕室，牛應占兮龜襲吉，匣劍雙沉兮會匹泉，鑰重深兮無曉日，九原兮淒涼，萬古兮終畢，
大周故朝議大夫京苑總監上柱國河東縣開國男姚府君墓誌銘並序公諱懰，字懷亮，河東舜原人也，祚靈媯，得姚墟，祖寬，隋荊州枝江令，父寶，唐潤州曲阿令，並名高代哲，秀拔時英，君以生而幼奇，長而弘，中和成性，上善資身，長河峻岳之精靈，璞玉渾金之朗潤，故以玄言默識，強記洽聞，學贍多門，技該眾妙，唐朝解褐，授殿中侍御，再任尚方監丞，為司農寺丞，又授京苑總監，累遷顯職，歷奉聖朝，參榮則丹棘宣明，清禁則黃山靜肅，方欲襲茲龜組，翥彼鴻軒，而遘疾淹辰，焉漸篤，以大周聖曆三年壹月廿六日卒於洛城私第，春秋六十有二，以二月五日窆於北邙山之禮也，有子五人，孝彰純性，慟極哀情，俱泣血於楹書，咸痛骨於風樹，雖名都揆日，萬祀無遷，恐丘隴埋雲，千齡互滅，式旌泉壤，其銘曰，昊天不，殲我吉士，璧喪荊巖，，邙阜，南門，長松肅肅，興志恆存，
唐故邛州火縣令宋府君夫人淳于氏墓誌銘並序夫人諱字濟北人也，昔齊獻公次子仲，以美德懿親，賜邑淳於，因而命代，祖德裕於前烈，門慶隆於後裔，由是槐英棘秀，弈葉古今，家寶國珍，炳賁圖籍，曾祖量，陳侍中，車騎將軍，左光祿大夫，開府儀同三司，始安郡開國公，贈司空公，謚曰恭襄，祖嵩，陳直將軍，新興內史，父道，唐邛州臨溪縣令，並奇傑英明，環才穎逸，夫人巫嶺昭粹，仙姬載誕，松菊貞榮，雲月搖艷，機鳳縷，賁五色而飛文，彩筆花箋，裕七篇而設范，誠以隆孝，則禮極晨昏，愛以弘仁，則恩流童雅，恕於事父以事舅，恕於事母之事姑，蹈禮均於扉，勵節隆於斷織，長筵狎愛，方膺上壽之歡，閱水潛催，旋委窮泉之路，嗚呼哀哉，以聖曆三年一月二日終於洛陽道化里之私第，春秋九十有四，粵以大周聖曆三年四月三日，葬於洛陽城西北所十里之平原禮也，式昭柔范，載勒幽扃，其詞曰，昔聞孟母，三徙擇鄰，夫人令德，千載同塵，雲霞鏡曉，琴瑟調春，遽沉幽遂，天乎不仁，
大周故黔州石城縣主簿鄭君墓誌銘並序君諱遘，字懷遇，滎陽開封人也，榮波萬尋，遙澄鶴嶠，制巖千仞，俯映龍堂，春茲山川，實蘊人物，祖達，北齊奉朝請，清河王府功曹參軍，太子舍人，袞州別駕，汝南，彭城二郡守，父才，隋建節尉，司隸從事，貝州宗城縣長，唐上儀同，大將軍，滎陽縣開國侯，並孝友基身，溫恭植性，以道德顯父母，以清白遺子孫，君跡囂俗，無愆素尚，雖積學因師，而為仁由已，守勇退之節，鄙榮進之心，終以推移有寄，町畦無在，解薜為滕王府執乘，借使高名外來，實之賓也，況均柱史，義取和，了不以卑高屑意，即孔丘所謂吾何執，執馭乎，執射乎，吾執馭，曩者建羊屢動，薄領紛回，上元二年，調君為黔州石城縣主簿，綱維不紊，領要逾明，虛庭閑雅，寂無留事，凡所正，咸從恥格，邑宰欣於主諾，獨王心靈，不下高堂，絃歌而已，方期衡紀淹度，聲問不窮，霧露俄侵，晦明為疾，沉如為漳浦，臥似淮陽，屬京兆之使來，赴文而長往，鳴呼哀哉，以調露元年四月五日，因請告旋歸，怛化於鄂州江夏縣之旅館，春秋六十有三，權措於神都偃師縣西南孝敬里，夫人刀門賈氏，隋太子齋師通之長女也，德容不爽，言工斯備，遵於曹誡，守三從於阮孀，遷宅教成，為門訓畢，以聖曆三年臘月卅日，恙不痊，告盡於稷州奉天縣之官舍，春秋七十有九，嗚呼哀哉，繞彼黃山，屆茲清洛，未諧卜宅，權殯城隅，合葬非古，肇乎姬旦，積習生常，因為故實，今節以其年五月十二日遷奉於邙山之陽禮也，長子琰，第二子瑤，並早卒，第三子前稷州奉天縣尉遂，第四子前岷州參軍，並恨事親終矣，慈顏永訣，號天靡及，扣地無追，恐絕聲芳，思寄鐫勒，忝猶子，嘗稟名教，豈徒遙垂刻鶴，抑乃屢有親承，雖則詞愧雕龍，足可直書音旨，彈毫屑泣，敢述銘云，流出為滎，巖高曰制，開封錫土，偉哉昆裔，素業恆新，緇衣不，吾家通德，泯然無際，邦國不空，別駕之功，苴茅必復，允屬儀同，是生君子，匪我求蒙，高室歸鳳，梁妻配鴻，班夫述職，南江先化，俊母平反，西河亦謝，同穴邙阜，俱安厚夜，一丘山，長捐館舍，孝乎孫息，揮涕闌干，松青幾樹，楸白雙棺，預傷經久，墳草摧殘，唯此貞石，長為不刊，久視，
大周故致果校尉左千牛備身戴君墓誌銘並序君諱希晉，字譙郡譙人也，昔成湯革夏，恢作帝之洪基，微子朝周，冠為賓之縟禮，源之者，其流自遠，德之盛者，其後必茂，專門可貴，西濂推習禮之精，重席為榮，東漢擅談經之美，曾祖胄，唐戶部尚書贈尚書右僕射，封道國公，祖至德，唐戶部尚書，尚書右僕射襲道國公，並才為世范，道擅生綱，繼踵於元凱之間，致君於堯舜之上，孝良紹，皇朝水部員外郎，顯義陵署令，清襟映俗，雅道光時，人吏偃其風猷，紳資其准的，君承弈葉之丕祉，得兩儀之正性，山濤器業，夙標璞玉之奇，王衍風神，即是瑤林之秀，言必誠信，竽歸孝友，劉榮一見，題以國士之名，庾凱暫逢，許以棟樑之用，天冊開統，宸衛方嚴，必佇茂才，用光軒侍，以君志識韶敏，地望清高，其年正月，授左千牛備身，武諧僉望，然則精靈所降，賢俊者雖稟於天，禍福相循，夭壽者諒關乎命，終童英妙，方期於請纓，顏子鄰幾，遽嬰於不幸，以聖曆二年五月廿八日遘疾，終於神都修業里之私第，春秋廿有一，即以三年歲次庚子二月辛巳朔二日壬午，遷窆於雍乾封縣神和原之禮也，堂兄前魏王府西祭酒，名馳月旦，友極天倫，唐棣焉，方悅連枝之茂，飛矣，俄傷一翼之摧，攀丹而不留，痛玄扃之遽掩，所恐塋開武庫，不知秦相之墳，日見佳城，莫辯滕公之室，式鐫貞琬，用紀芳猷，銘曰，源之者，其流長兮，德之盛者，其後昌兮，粵我洪族，系殷商兮，美哉餘慶，被無疆兮，於赫祖考，為龍光兮，克誕英嶷，如璋兮，恭懿端肅，稟義方兮，仁厚貞愨，擅忠良兮，方承芳土，崇寵章兮，遽歸蒿里，掩玄房兮，天道茫昧，不可量兮，人生到此，徒共傷兮，
周故明威將軍守右鷹揚衛貴安府折衛都尉上柱國王君墓誌銘並序夫昆山西峙，連城之寶出焉，漢水東流，光乘之珍生矣，道河積石，難窮於負勝之圖，原始要終，擢秀於龍魚之史，不可以目擊，莊生之道又玄，不可以肩窺，夫子之牆數仞，君諱建，字師，并州太原郡人也，通三命氏，自南河之揖讓虞賓，法五封侯，暨西漢之盛稱元舅，奢宅典午，間出靈苗，驚鵲起於吳城，表龍驤於晉國，珊瑚環寶，居海島之中央，瓊樹瑤林，出風塵之外畔，曾祖雙，隨任徐州刺史，九包鳳子，八尺龍駒，從政斑條，自得二龔異體，仁明弈葉，所謂三王后身，式表緹油，賁廉貪水，聞去思於人謳，佇來晚於謠，銘德景鐘，揚光日旆，祖才，隋任相州鄴縣令，風神森聳，天骨不凡，道長時須，牽絲製錦，中牟狎雉，惟桑非棲鳳之林，武城割難，調飪屈涵牛之鼎，有山濤之識量，得毛之公方，字老圃舒盛德之容，交士林忘公侯之貴，父柱，唐任眉州錄事參軍，器宇宏遠，迥出雲霄，玄度之月蓋明，元規之風難穢，選眾而舉人，其捨諸佩，仁義以升朝，鼓虯龍而列職，漢年司錄，榮高白簡之威，晉日持符，寵越朱門之貴，樂天知命，直道而行，願逢青眼之交，恥入黃頭之夢，府君發言為論，下筆成章，道絕文，德存尚武，由是韞玉鈐之策，懷金匱之書，叱吒氛，氣壓萬人之敵，規模郁起，聲高八陣之圖，列戟文昌，執以之為貴，參麾武帳，擁節於是稱榮，威宣鹿角之營，勇冠虎牙之將，至垂拱四年正月十一日因制授明威將軍，守右玉鈐衛三交府折衝都尉，上柱國，功推大樹，業懿高山，龍韜之變未終，馬革之悲俄及，春秋七十有八，以聖曆元年九月十六日不祿於宮第，泉石幽咽，鳥獸哀鳴，福善無徵，膏蘭喪德，單于嫠面，悲酸漠北之風，將士得心，哀欷江南之淚，邑居里聚，以絕桐杵之聲，戚屬懿親，望盡鄧林之色，暨大周聖曆三年二月二日改葬於洛州合宮縣梓澤之鄉禮也，青烏集慶，白鶴呈祥，澗水流其東，邙山鎮其北，八卦成刊，得龜兆於天津，三鏡葉圖，表馬鬣於墳隴，嗣子等並蘭滋九畹，芬馥足使表其容，竹生千畝，霜雪無以奪其操，豈謂風枝不靜，露薤旋，集蓼凝哀，餐荼罷溢，趙孝趙祀，恭順之美蔑方，如慕如疑，惟孝友於兄弟，但恐方平不返，子晉無歸，丘壑留遷，山莊斧爛，不有銘記，無以贊成功，不有稱述，無以榆揚德業，昔趨岐無祿，空餘壯氣之碑，府君有功，可立大名之志，所以雕文刻字，范音徽，使萬古之後，譽發芳猷，千齡之前，聲流琬琰，其銘曰，世家列傳，我巢本校，鸞棲座，人居鳳池，金渾壘彩，玉樹參差，子孫赫弈，翕襲聯，可以觀德，折衝樽俎，式表和戎，將軍振旅，勇過懸布，文雄檄楚，畏殊夏日，明高執炬，銘勳竹帛，勒石燕然，由不安枕，復事戎旃，兩楹夢夕，二豎災纏，懸劍有歲，賜宅無年，松蘭摧折，嗚呼君子，鶴吊集庭，人思罷市，挽鐸聲咽，容車風起，掩魄遊魂，泉扃蒿里，葬河溯洛，芝田表隧，梓澤為郭，螻蟻不親，市朝何薄，訶成溘露，道淪糟粕，行，履霜之日，花萼摧芳，蓼蓼偕大，哀哀者傷，追遠何極，琴人俱亡，遵護喪，范君臨壤，綠碑銘德，白楊振響，天長地久，不精爽，
大周洛州合宮縣故陪戎副尉胡君之墓誌銘並序君諱哲，字仁感，其先安定郡人，來仕帝京，遂為合宮縣人也，質秉符，廣隆台鉉，繽紛車騎，振響於當塗，婉慝芳儀，流輝於典午，此並備詳國史，今可略而言，曾祖弘，隋任車騎，祖通，隋任懷州河內縣丞，父文，唐將仕郎，並道德冠時，風流蓋俗，公行乃依仁，言必合禮，撿莊生之齊物，考顏氏之行藏，聊肆薄游，即授陪戎副尉，加以雅好博古，志惟恬曠，玄門幽鍵，尤所庶幾，分於諸寺聽大乘經典，於是蓮花妙訣，貝葉芳詮，窮十地之真境，究六波之彼岸，誰謂神不輔善，棠陰不留，天結少微之禍，人起摧梁之釁，春秋六十有二，以萬歲通天五月八日卒於洛城私第，夫人翟氏，上月仙儀，乘星淑質，言從中饋，即事移天，不謂蘭畹銷芬，芝田斂馥，春秋六十，奄從風燭，以聖曆三年歲次庚子壹月戊寅朔廿二日，合祔於洛城東北七里之原禮也，子思斌，思誨，思溫等，並風樹驚心，霜階惕慮，恐陵谷之相變，弈有記於貞石，銘曰，系自龜，族錫陳胡，南分金虎，廣列司徒，粵若夫君，雪白蘭薰，法筵析滯，玄門解紛，蘭亭闃寂，竹徑荒涼，雲愁綠蕙，風悲白楊，運隨年盡，琴逐人亡，嗟埋玉樹，痛失靈香，
唐故同州孝德府右果毅都尉東海於府君夫人太原王氏墓誌銘並序貝州臨清縣尉琅琊王匡國撰夫人諱媛，太原人也，述乎周儲錫胤，載光魚躍之美，晉臣授律，式煥龍驤之榮，雖組凝，映國章而昭寵，而芝蘭繼葉，纂家聲而地替，曾祖操，梁中衛將軍，尚書令，祖沖，梁黃門侍郎，中領軍長史，父逸，婺州長史，並賢豪間出，雄傑挺生，英算超，於先古，良圖冠於當代，或威稜鉞，折衝樽俎，或望重題輿，紀邦國，懷茲鳳藻，實謂龍光者歟，然則方浙澄瀾，彩孕成虹之寶，圓流瀉媚，浮蜀蚌之珍，夫人即長史之第二女也，氣逸蕙心，姿凝桂魄，幽閒克懿，柔婉允休，桃李方春，早習三從之訓，松蘿有感，爰遵百兩之儀，年貳拾，歸於尹氏，道洽饋魚，禮光鳴鳳，三星在戶，映銀燭以增輝，九十其儀，振瓊章而動工，用能虔恭四德，藉甚二門，崇盥漱之儀，習筐莒之禮，豈止明星有爛，顧鳧雁而矜詞，抑乃春風動帷，詠鴛鸞而趣興，只若刀尺裁縫之異，針鏤黼繪之奇，莫不妙奪圖龍，工逾寫鳳，宜家有慶，載隆琴瑟之美，作室多閒，雅合塤篪之契，乘龍顯懿，頌燕貽休，庶冀兩鶴翔雲，永同聲而比翼，誰謂雙歐泛水，忽雄去而雌留，以大周聖曆二年，遘崩城之釁，怨息朝莊，哀纏晝哭，高樓獨起，臨皓月而多悲，帳孤懸，對秋風而增欷，敏茲蓬首，諷誰道之亮詞，瞻彼柏舟，懷靡他之明誓，由是占持門戶，保守閨闈，躬行組織之對，允執榛羞之禮，觀其法孝，疑孟母之重生，仰其節焉，謂恭姜之不死，歡融娣姒，譽重宗方，有節婦之盛容，得淑媛之儀則，貞謀莫際，峻范難窺，實冀梁日流輝，且盡當軒之慶，誰謂灶風成釁，俄驚游岱之魂，以聖曆二年五月侵疾，卒於私第，春秋五十有九，嗚呼哀哉，悲夫，顯晦不恆，離會無准，離則異於伯玉，似間陽城之墟，會則同乎神劍，終合延平之水，死而有識，不其然歟，粵以聖曆三年一月廿二日合葬於洛陽之北邙山禮也，嗚呼，合葬非古，周公有之，式遵前訓，肇建新基，傷宅土於剛日，痛埋魂於此時，銘曰，有兮上賓，有龍驤兮晉臣，既如熊兮佐命，亦展驥兮臨人，降及兮叔媛，燕之美兮趙之選，感朝齊之恆理，爰輔佐兮君子，案甫洽於齊眉，桐俄傷於半死，痛蓬首兮多違，詠柏舟兮自依，惜英兮如昨，嗟薤露兮將，孤魂遊兮洛浦，契同穴兮宅土，令則芬兮可尋，徽容杳其難睹，春蘭兮秋菊，長無終兮終古，聖曆三年歲次庚子一月戊寅廿二日壬申，
大周田府君墓誌銘並序君諱志承，虞爵氏之苗胤，漢暢公之後也，族望太原郡，今遷肇神都永昌人也，夫以樞光紀運，垂銑鍔於瓊津，素質歸祥，表靈封於瑞浦，既而傳芳不朽，嗣名千古者，不惟君之孝乎，祖寶，父志，母朝並神塵智宇，崩騰觸日月之輝，廣度襟懷，磊珂厭乾坤之氣，謁災纏化豎，釁結華楹，積痼不痊，遂遊魂於即一，岱人胡氏，淑質貞亮，馳譽表於前經，肅穆居容，播芳猷於沒史，忽以冥祗遘歷，奄哀兆於青烏，巨瘵彌留，望悲雲於白鶴，春秋若干，聖曆三年一月十一日千終於斯第，即以其年壹月十一日，大葬於洛陽縣清風鄉邙山之陽禮也，嗚呼哀哉，鄉閭氣絕，行路悲淒，孤子哀號而氣咽，長墳絕而透塋，淒淒孤隨，鬱鬱佳城，恐桑田之亟，勒貞石而為銘，其詞曰，猗歟祖，邈矣先宗，名標九牧，位列三公，堯情月，賞志煙風，聲高一代，萬載傳雍，爰及於君，識性沉默，邑望楨，鄉閭軌則，琴書育性，清樽，輕脫五侯，賤遺三職，安貧務道，優遊之力，
大周故壯武將軍行左豹韜衛郎將贈左玉鈐衛將軍高公墓誌銘並序夫總旅衛軍，陷陣降城者號良將，有一無二，糜軀殞首者謂忠臣，詳諸結刻已還，弦剡之後，實不雙濟，名罕兩兼，緬尋東觀之書，遐披南史之筆，文才接踵，武士磨肩，其於資父事君，輕身重義，植操於忠貞之表，定志於吉凶之分，雷霆震而不變，風雨晦而未已，在於將軍矣，公諱慈，字智捷，朝鮮人也，先祖隨朱蒙王平海東諸夷，建高麗國，已後代為公侯宰相，至後漢末，高麗與燕墓容戰大敗，國幾將滅，廿代祖密當提戈獨入，斬首尤多，因破燕軍，重存本國，賜封為王，三讓不受，因賜姓高，食邑三千戶，仍賜金文鐵券曰，宜令高密子孫，代代封侯，自非烏頭白鴨淥竭，承襲不絕，自高麗初立，至國破已來，七百八年，卅餘代，代為公侯，將相不絕，忠為令德，勇乃義基，建社分茅，因生祚土，無隔遐裔，有道斯行，況乎地蘊三韓，入承八教，見危授命，轉敗為功，國賴其存，享七百之綿祚，家嗣其業，纂卅之遙基，源流契郭璞之占，封崇符畢萬之筮，禦侮傳諸翼子，帶礪施於謀孫，此謂立功，斯為不朽，曾祖式，本蕃任二品莫離支，獨知國政，位極摳要，職典機權，邦國是均，尊顯莫二，祖量，本蕃任三品柵城都督位頭大兄兼大相，少稟弓冶，長承基，為方鎮之領袖，實屬城之準的，父文，本蕃任三品位頭大兄兼將軍，預見高麗之必亡，遂率兄弟歸款聖朝，奉總章二年四月六日制授明威將軍行右威衛翊府左郎將，其年十一月廿四日奉制授雲麾將軍行左威衛翊府中郎將，永隆二年四月廿九日除左威衛將軍，舟僑遂去，知虢公之祿殃，宮奇族行，見虞邦之不臘，庇身可封之域，弁司階，革面解慍之朝，虎賁陪輦，禁戎五校，衛尉八屯，長劍陸離，雕孤宛轉，奉光宅元年十一月廿九日制，封柳城縣開國子食邑四百戶，累奉恩制，加授柳城郡開國公食邑二千戶，桓子之狄臣千室，比此為輕，武安之拔郢三都，方茲豈重，公少以父勳，回授上柱國，又授右武衛長上，尋授游擊將軍，依舊長上，又泛加寧遠將軍，依舊長上，又奉恩制，泛加定遠將軍，長上如故，萬歲通天元年五月奉敕差充瀘河道討擊大使，公奉敕從行，緣破契丹功，授壯武將軍行左豹韜衛翊府郎將，忝跡中權，立功外域，既等耿恭之寄，旋來歙之榮，尋以寇賊憑陵，晝夜攻逼，地孤爰闊，根盡矢殫，視死猶生，志氣彌勵，父子俱隱，不屈賊庭，以萬歲通天二年五月廿三日終於磨米城南，春秋卅有三，聖上哀悼，傷慟於懷，制曰，故左金吾衛大將軍幽州都督高性文男智捷，隨父臨戎，殞身赴難，忠孝兼極，至性高於二連，義勇俱申，遺烈存於九死，永言喪沒，震悼良深，宜加贈，式慰泉壤，可左玉玉鈐衛將軍，又奉敕曰，高性文父子忠鯁身亡，令編入史，又奉敕令准式例葬，粵以聖曆三年臘月十七日窆於洛州合宮縣平樂鄉之原禮也，公忠孝成性，仁智立身，克嗣家風，夙標國望，雖次房之見獲苟宇，宜僚之被肋楚勝，形則可銷，志不可奪，精誠貫日，哀響聞天，爰加死事之榮，載編良史之冊，有子崇德，奉制襲父左豹韜衛翊府郎將，年登小學，才類大成，孝自因心，哀便毀貌，始擇牛亭之地，爰開馬鬣之封，將營白鶴之墳，先訪青烏之兆，將恐舟壑潛運，陵谷貿遷，雖歸東岱之魂，終紀南山之石，其銘曰，蓬丘趾峻，遼海源長，種落五族，襟帶一方，氣苞淳粹，人號貞良，戎昭致果，胤嗣承芳，卓矣顯祖，猗哉若人，橫戈靖難，拔劍清塵，見義能勇，有讓必仁，丹青信誓，礪帶書紳，蠢爾犬羊，扇茲凶慝，王子出師，既成我服，楊滄溟，戈蟊賊，子孝臣忠，自家形國，積善無祿，輔德有違，萏狗一致，美惡同依，白狼爰絕，黃龍戍稀，李陵長往，溫序思歸，諒日月之更謝，寄琬琰於泉扉，
衢州蕭使君男墓誌並序君姓蕭氏，蘭陵蘭陵人也，曾祖岑，梁吳王，祖球，隋秘書監，父繕，皇朝衢州刺史，昔在木運，遠派黃軒，降及司徒，是隆黑帝，大齊受終於有宋，惟梁禪位於皇陳，相國翊亮於漢王，鴻臚羽儀於太子，譙龔握紀，則有廣陵府丞，瑞馬提衡，復有琅邪內史，其代祿也如彼，其家風也如此，況復雄風夜月，遙臨桂樹之山，玉鏘金，高步芸香之閣，股肱之郡，熊軾於是當官，幾杖之榮，鴻恩以之德，積善餘慶，其在茲乎，君諱言思，則使君之第八子也，神機敏晤，識量韶明，弱冠趨庭，預聞詩禮，勝衣對容，謝琳琅，羊發言，嘉長和之爽朗，謝甄興歎，識子將之發越，況乃性懷沖挹，志尚貞肥，隱不違親，孝乎惟孝，德非常道，玄之又玄，仲長統之舟車，不求聞達，尚子平之損益，自遣囂塵，無慚騎之名，有似龍蛇之墊，方欲脫屣遙視，拂衣高蹈，乘騎日月，經過汗漫之鄉，咀嚼煙霜，嘯敖虛無境，童男海上，不徵徐市之言，隱士吳中，旋聞謝敷之死，人生若過，天道如何，越聖，以大周聖曆三年歲次庚子正月壬子朔廿一日壬辰合葬於北邙山之舊塋禮也，嗣子玄警等，眷庭闈而結欷，陟屺岵而凝哀，口澤若存，心靈殆絕，墳開白鶴之吊，泣下子羔之血，山鳥銜啼，邊簫助咽，儻黃絹之如在，庶清塵之不滅，其銘曰，慶葉紫雲，祥膺白水，帶河礪岳，謀孫翼子，導彼昌源，介茲休祉，簪紱交映，仁賢互起，降生才令，幼挺璋，二龍種德，千里馳芳，宦成歲貢，道茂月將，里仁為美，鳴謙有光，退隱朝市，克諧琴瑟，鸞鳳和鳴，潘陽為匹，藏山匪固，逝川何疾，一歎俱沉，千年永畢，松阡卜兆，柳陳儀，生也如寄，魂兮在斯，霜摧宿草，露泣風枝，悼黃泉之永訣，勒玄石而旌奇，
大周故唐州司馬上柱國閻府君墓誌並序君諱基，字茂先，洛陽人也，其先漢河南滎陽安思皇后弟，車騎將軍儀同三司，長社侯顯之後，七代祖瓊，後魏為洛陽令，故子孫家焉，若乃帝嚳元妃，誕後稷之聖，武王塚子，胤成公之封，食晉之閻，郁為盛族，梁山晉望，盤儀，曾祖諱子真，字西升，後魏東雍州刺史，天水縣公，大父諱師臣，字公，隋齊州司馬，顯考諱令規，字休遠，唐并州都督府錄事參軍事，並風格標舉，雲和成韻，合沓煙峰，深沉月壑，邦族家牒，敝其高焉，君挺密山之玉榮，韞流洲之鐵精，關長生之勇冠萬人，氣殊偉，而令涿郡之俗悅，彭永年之身長八尺，容甚壯，而使龐統之座驚，道合傅介子，神交衛先生，淺近之類，熟知其情，嘗雲我逢太平，使韓白得志於前載，若遇高選將，衛霍見慚於此時，大將軍邢國公蘇定方欽其峻格，屈與相見，眉睫才偶，便定旌之交，及有事遼東，定方之為總管，乃引君同行，以立功為事，君一言相感，百金不移，利用即戎，方陪壯武，既而勳為上柱國，官成下大夫，聖朝革命，猶未鳴舞，府君之子辰州刺史敬客者，以長河千里之氣，鎮大霍九疑之陽，聲振五湖，芳騰八桂，屬黃龍窮塞，密起林胡之氛，白兔運營，佇資橫漢之力，乃回天眷，改授擅州，仍兼總管，誅鋤犯寇，落旄頭於長劍，聲軼冠軍，誅鑿齒於太常，功高定遠，拜右玉鈐衛大將軍，封漁陽縣開國公，仍充懷遠軍大使，於是謀孫之道方遠，翼子之慶行臻，授君金州西城縣令，峻親之典也，時方寢疾，未果鳴琴，尋改授唐州司馬，以申前屈，大江八月，方騰入斗之潮，長淮三秋，忽慟藏山之釁，以聖曆二年八月三日，春秋七十五，終於官舍，夫人南陽張氏，河洲早穆，鐘鼓方諧，先赴延平之津，今合豐城之影，即以三年正月廿一日合葬於河陰，漁陽公叩地無從，終天罔及，冀東平之樹，就堯日而長榮，北芒之墳庇卿雲而永藹，敬貞琰，奉揚德音，其詞曰，峨峨府君，高山出雲，世得而仰，物得而芬，行不詭時，言不傷俗，青山萬品，黃河一曲，蓮花寶劍，柘雕弓，慷慨臨月，咄嗟生風，書亦有雲，義實可重，感朱旗之流眄，冒白刃而成勇，立功而退，垂翼不飛，有子蟲，我生光輝，白日落兮寒山空，玄雲愁兮太歲終，君子長往兮留哀風，河陰春歸兮美無窮，
蕭錄事公墓誌銘並序君姓蕭氏，蘭陵蘭陵人也，曾祖兮，梁吳王，祖球，隋秘書監仁化侯，鼎鼐相承，公侯必復，父繕，銀青光祿大夫衢州刺史蘭陵縣開國男，大夫授職，爰開玉之榮，光祿崇勳，遂顯金章之秩，君諱思一，則蘭陵公之第六子也，弱不好弄，長而不群，覃思研精，先彰下惟之業，懷仁服德，早奉趨庭之訓，起家國子學士，橫經璧沼，入太學而騰芳，射策金門，登甲科而取俊，授珍州錄事參軍，從班例也，提綱振領，謬繩愆，被仁惠於黔川，播恩刑於丹徼，方當出將入相，玉從金，牽富貴而崇高，摶扶搖而上寥廓，既而哀命有極，輔仁無驗，登山入夢，方階捧日之期，閱水成川，遽逐驚波之迅，年月終於所，以聖曆二年十月十六日發故而就大塋，夫人宗氏，後娶夫人崔氏，並陽雲降質，夜月流暉，動合規矩，言成禮節，嗟呼，花催曜，蓮渚沉暉，忽歎其亡，遂虧偕老，鏡前容色，初埋武擔之山，匣里雌雄，終沒襄平之水，十月十六日併合葬大塋禮也，雙魂合葬，同武子之西階，千載同墳，類平陽之北阪，諸葛亮漢川之廟古樹蒼蒼，夏侯嬰石槨之銘，佳城鬱鬱，其銘曰，帝嚳生Ι，佐堯功烈，宗祧煥兮，微子承殤，食宋名章，枝葉散兮，蕭邑之系，興王履帝，號齊梁兮，蘭陵之胤，玉璽金印，入隋唐兮，惟岳降神，生甫及申，盛暉光兮，倚伏無從，始吉終凶，奄玄房兮，同墳合葬，雲愁野曠，赴泉壤兮，青松之門，掩藹平原，起氛昏兮，白揪之上，楊風亮，添悲響兮，
大周故同州白水縣令下博孔君墓誌銘並序公諱元，字元，其先下博人也，屬有隋版蕩，四海分崩，五郡三州，蓬飄梗泛，瞻烏爰止，人定靡居，救死於頸，家無常處，洎乎星辰再浪，日月重光，九有二一家，無隔宛河之地，萬方同軌，不殊南北之居，遂家於袞州曲阜縣，故為郡人焉，原夫保族受氏，因生賜姓，煥天文而列象，錯地理而疏疆，孝友承家，光暉雅頌，文章挺秀，郁映古今，論孝則君威之德可稱，語文則安國之風聿扇，崇基於焉峻極，迥派由是靈長，祖隋任驃騎將軍，巴州郡守，富仁寵義，表禮多聞，榮洽二權，功最萬里，父任虎賁中郎將，嵐州刺史，德心易遠，軌度難量，潘岳之寓直同年，裴潛之桂服比德，公畢卯垂耀，嵩碣降靈，孕含弘於地德，稟淳志於天經，伊仁與義，受之於五行，謙尊而光，得之於回象，釋褐任右衛率府兵曹參軍，以嚴安物，持政勤人，秩滿，俄遷并州太谷縣令，罄為蒲之善，穆馴桑之化，重泉雅政，即見翔鸞，下邑材高，仍嗟絆驥，尋轉同州白水縣令，探微索隱，政以禮成，鼓三善以臨人，稽九章而折獄，豈謂天忱不與，人事長乖，奔晷難留，俄遷隙駟，逝山川不捨，遽徙壑舟，寢疾彌留，忽焉大漸，以萬歲登封元年臘月廿五日，薨於同州白水縣之館舍，時年七十有三，夫人遼西公孫氏，門承纓冕，代習禮儀，爰縟素章，作嬪君子，降年不永，先委泉台，久切未亡之情，奄歸冥奠之化，以上元元年四月廿日終於京第，春秋有二，越以聖曆二年歲次己亥八月壬午朔廿一日壬寅，祔葬於洛州合宮縣平樂鄉之原禮也，陰除已晦，泉經無春，徒瞻露寢之宮，終列祈年之館，嗣子敬宗等，並酌飲不入，泣血漣如，集蓼含酸，伊蒿茹痛，恐玄黃倚杵，瀛渤包桑，敬陳刊勒之規，式備湮訛之理，詞曰，因采令族，孝友承家，素王流胤，弈葉飛華，上國無象，中原亂麻，塵驚五嶽，地裂三鴉，蟬聯祖弈，舄弈門風，抑揚海內，冠冕區中，慶鍾猶子，業劭良弓，任情所尚，與代隆，乃祖乃考，如如璋，載誕英彥，人之令望，出入由禮，左右無方，椅符縻爵，集雁移蝗，馴桑播美，類纏哀，望焉觸地，矣聞雷，來芳易述，往駕難回，撫傷永悼，嗚呼哀哉，百身不贖，再謁無因，微塵永謝，遺范被人，式憑貞石，用勒鴻勳，蘭芳菊藹，千秋萬春，
大周州淝鄉縣尉慕容君墓誌銘並序君諱昇字捧日，其先昌黎棘城人也，原夫辯方正位，仰容開就日之暉，命世挺生，作輔運培風之力，高材稟於，令望光於縉紳，靈源與積石騰瀾，垂裕共兼金蘊彩，十三代祖前燕武宣皇帝，十二代祖太祖文明皇帝，雄略緯天，宏謀括地，明以御物，德以臨人，煥於圖牒，可略言矣，十一代祖前燕太宰太原王，高祖魏尚書左僕射武威郡王紹宗，聲優魯衛，譽重孫吳，儀範著於星台，懿躅光於碣館，曾祖三藏，隋淮南郡太守和州刺史，祖正言，唐朝請大夫行衛州長史袞州都督府司馬，器宇澄明，神情爽邁，纘戎祖，克紹家聲，褰帷扇千里之風，展驥毗六條之化，父知敬，唐絳州司戶參軍事，幼而聰晤，機鑒若神，夙踐義方，早聞詩禮，蟠根在於利器，刀筆推於寮，解榻招寶，仙舟是泛，萃洛中之三嘏，命荀家之八龍，望德而歸，似入芝蘭之室，不言而至，若尋桃李之蹊，惟君履義懷仁，資忠與孝，閨庭邕穆，言行璋，學總九流，詞高十字，清貞逾於水鏡，材行賞於渾金，河朔奧區，人物殷阜，棼絲仰其是理，佐錦資其吏能，擇善而居，翳君是賴，於是授君州淝鄉縣尉，材高位下，竟隨海福之班，運促悲深，忽淹顏回之壽，以天授二年六月一日卒於淝鄉縣之館舍，春秋卅三，以聖曆二年八月九日遷葬於邙山大塋禮也，北海之隧，南陽之田，佳城不饒，隴劍長懸，宿草含露，秋松起煙，勒銘幽壤，紀此貞堅，其銘曰，鳳靈源，龍城遠系，像賢表德，崇英是繼，睢園起譽，禮閣飛聲，榮居曲蓋，望重專城，展驥芳躅，鴻漸高才，藝兼游夏，思軼鄒枚，爰有猗士，平蒞職，未及百年，俄嗟一息，日及凋蕊，雲鶴墜翼，竟掩泉扃，千秋萬億，
大周故慕容君妻張氏墓誌銘並序夫人諱順，南陽白水人也，其先龍分世族，鵲傳門慶，在蜀為將，勇略著而銜不，為韓報仇，名義聞而祭石，備詳圖史，可略而言，曾祖隋遂安郡開國公鄧州長史，祖長，隋遂州刺史，入唐以破薛舉功，封息國公，豐州都督，左監門衛大將軍，益州行台左僕射，食邑三千戶，食益州實封七百戶，父孝謨，以父功起家，授吳王府主簿，襲爵巴國公，特加五品，改授勝州長史，歷營州都督府長史，食巴州實封三百戶，並經文緯武，履忠資孝，將軍則賈混聯聲，僕射則武陔同列，方申驥足，而譽滿沂中，不假羊頭，而坐封關內，夫人藍田孕彩，蕙苑疏芳，宋輾承規，班庭漸訓，芙蓉在咒，盥沐見賞於諸姑，楊柳陳詩，辯對稱奇於叔父，當片織素，比靈媛之依星，臨鏡調紅，即仙娥之向月，初笄之歲，適於慕容府君焉，府君學富韋金，談優衛玉，孺子得黃中之稱，公孫兼素履之名，爰想好仇，結姻高媛，雍雍鳴雁，乃娉夫人，阜螽，則降君子，以膠投漆，如瑟諧琴，戴仁戴義，造次不違於私室，有禮有法，斯須豈懈於公宮，任情柔婉，執性端愨，敦孝事於舅姑，嗚謙接於中外，恭祭祀之嚴敬，每誠潔於犧樽，先娣姒之劬勞，必躬親於蠶績，故參上下和睦，閨門式序，豈止菊銘椒頌，團扇寶釵而已哉，尋而府君長逝，夫人執喪過禮，二女兩男，相繼夭歿，嗟乎，輔仁難驗，福履易褰，家喪金夫，庭凋玉樹，階前萱草，不見宜男，上梧桐，長嗟半死，再哭文伯，敬姜之哀怨何深，一別秦嘉，徐淑之芳香不御，蘭閨鎮掩，蓬鬢長垂，夫人名教三從，琢磨四德，一字孤幼，克聞詩禮，徙鄰依學，孟軻之慈訓及躬，捧檄迎門，毛義之歡榮在養，豈期千鍾未享，二鬼成災，粵以垂拱三年六月一日終於履信之私第，春秋，即以聖曆二年八月九日合葬於先塋禮也，第二子琬，衛州汲縣丞，攀風樹而心斷，扣冰泉而思切，刊石立銘，冀音容之如在，山移海變，俾芬烈之長存，其銘曰，源分白水，慶傳黃石，卿相蟬聯，公侯舄弈，綬盤蛇彩，書開鳥跡，猗歟令族，爰誕宜家，詞芳柳絮，頌起椒花，羅帷鑒月，錦鄣勝霞，言告女師，配乎君子，操貞松桂，顏如桃李，為為，於沼於，能循法度，尤工組，名教成質，孝友因心，寢息班誡，左右張咸，禮備有行，禍生無妄，寶釵贈別，金夫道喪，薤葉人歌，梅花犬唱，兩男埋玉，二女沉珠，瓠鹿何望，孀向隅，永悼神理，甘捐薄軀，蓬轉無著，流何，鬼即為崇，仙非授藥，不救懸蛇，長悲吊鶴，棘人欒欒，蓼心團團，往疑來慕，茹痛銜酸，蒿里幽兮積霧苦，松門虛兮此夜寒，
夏官郎中慕容君唐故夫人費氏墓誌銘並序夫人姓費氏，諱婉，字德，河南洛陽人，其先出自季友，有勳封於費，世為卿士，因心邑為氏焉，曾祖遂，魏驃騎大將軍，隨晉州刺史，祖曜，唐沁州刺史，考大辯，益州都督府士曹參軍事，並龍翰鳳翼，玉質金相，士林以之盛衰，王國由其輕重，夫人含貞順之懿德，幽閒之淑靈，生而應圖，動而合禮，十年受教，嘗聞執之勞，三月有成，遽列彩之奠，郎中君名流仰止，雅俗具瞻，負樂令之青天，揖袁家之絳地，御車有典，結鏡言歸，玉笄晨竭，逾閾無諂於兄弟，銀燭宵行，下堂必嚴於保傅，才明拔類，敏識過人，總嬪德而無雙，窮女工而第一，旁羅藝圃，隱栝書林，飛鉛灑墨，觸象而成篆畫，艷錦圖花，寓情而發詞藻，秋生織杼，嘗斗鳳而盤龍，春入剪刀，每裁雞而帖燕，澄幕酒醴，沃盥饋食，肅事於舅姑，致美於宗廟，椒蘭播馥，琴瑟和聲，娣姒承規，宗姻仰德，加以攀光妙月，飲澤慈雲，絕芳香，捐紫綺，行路金遺而不入，閨房玉映而有餘，府君從鮑宣梁鴻之高，夫人得少君孟光之美，斯須有變，不知玉折蘭摧，彷彿無靈，獨對悲風朗月，．以上元三年八月廿九日卒於雍州長興里第，鳴呼哀哉，夫人仁行天至，孝德日聞，幼丁士曹府君憂，太夫人崔氏零丁鞠育，夫人誓期不嫁，情切養親，舉族敦逼，遂歸於我，寶箱綺篋，不為己物，繡縷金針，咸與眾共，撫誨猶子，同於己生，九族光輝，一門風範，及太夫人早世，夫人泣血三年，因感舊疾，至於夭逝，可不謂孝乎，粵以大周聖曆二年八月朔九日子遷窆於北邙山之舊塋，躑躅徘徊，舉目生哀，日朗兮將墜，風颼瀏兮一來，墳樹新兮鳥既集，山門闃兮人已回，絳紗之業何處，黃絹之詞在哉，乃作銘曰，夜炯炯兮月，枕席陳兮帷帳空，琴瑟曠兮無主，閨房閒兮網蟲，春露夕已泣，秋風朝又急，紫苔封兮山逕濕，綠草蔓兮泉門澀，存與歿兮相遷，古將今兮共然，去去勿復道，榮名以為寶，
大周故左肅政台侍御史慕容府君墓誌銘並序公諱知廉，字道貞，昌黎棘城人也，前燕高祖武宣皇帝之十一代孫，十代祖燕太祖文明皇帝，九代祖恪，燕太原王，檀台上國，列海岳之雄，碣館崇扉，蘊帝王之，不其盛歟，曾祖紹宗，北齊尚書令，東南道大行台，樹績渦陽，威懾於鄰敵，祖三藏，隋金紫光祿大夫，芳，疊等七州諸軍事，河內郡公，家沁水，道著於列藩，父正言，唐朝請大夫，袞州都督府司馬，有公望，負大名，行可以立身，才可以經國，公騏騮逸足，鴻鵠于飛，性葉風雅，才兼禮樂，面角生月，實仁孝之徵，地中有山，執謙之柄，有道一睹，稱其王佐，元直每歎，謂以臥龍，以明經擢第，解褐虢州參軍，秩滿，授雍州涇陽縣尉，孫楚文雅之才，去參軍事，梅福神仙之伍，讚我大邦，太夫人隨任於魯，危不救，公絕漿七日，徒步千里，因罷世情，固守天爵，大人挹邁軸之賢，君子應蒲旌之召，應制舉及第，授雍州縣主簿，又應文擅詞場舉第，改授雍州縣丞，尋遷雍州乾封縣尉，地繞皇圖，城分赤縣，寮選，時議所清，尋屬雁山多虜，鵬溟起戰，朔馬蹴雲，窺河塞以將入，胡兵月，吹葭蘆而不散，禮部尚書裴行輟符雉闈，董我貔旅，乃引君判行軍事，兵戎之要，咸咨於君，以功改授太子右清道府長史，尋奉令檢校家令丞，職重烏練，聲高鶴，正人端士，非公而誰，文明元年擢授殿中侍御史裏行，尋而即真，戴鐵冠，執霜簡，朝野竦聽，台閣生風焉，或出監於軍糾射奸佞，非直熊羆增氣，故亦鴟革音矣，俄以公事左遷潭州錄事軍，秩滿遷揚州錄事參軍，未赴任，恩敕攝右肅政監察御史，奉詞五嶺之外，求瘼三溪之表，路次方城，遘疾而卒，嗚呼，天生此才，神與其藝，何夭促其壽而不登卿相乎，春秋五十有九，以今聖曆二年八月九日遷窆於洛陽邙山原禮也，弟夏官郎中知晦，悲棣萼之早萎，惜佳城之再掩，捃采金石，編序德音，置諸泉門，以圖不朽，其銘曰，翳翁之塞，和龍之宮，山川奇偉，人物英雄，緬惟世代，詳其祖武，三光比容，五行為主，夫君載誕，寧非像賢，忠貞自許，孝義居先，詞稱鼓吹，學兼流略，陳氏仲窮，荀家文若，可以從政，遂登於朝，亟參揚歷，頻應弓招，生涯倏忽，人事紛，逸翮摧浪，高峰墜雲，野開長隴，月對圓墳，彼顏子之何去，永地下之文，
大周故中散大夫行澤州長史楊正本妻歸義縣君韓墓誌銘夫人諱令德，字光容，京兆人也，遠源遙緒，被之圖諜，自曾祖已下，莫不徽猷相繼，父倫，金紫光祿大夫，使持節亳州諸軍事亳州刺史，黃金公，專城宰邑，刺舉褰帷，雖郭之牧，賈宗之臨冀，無以過也，夫人賢明之德，挺自兩髦，令淑之儀，彰乎仰，年十有七，歸於楊氏，和穆流於娣姒，恭順盡於舅姑，方號母師，豈伊婦德而已，報施茫昧，與善徒言，以聖曆二年六月十日遘疾，終於安眾之里第，春秋五十有二，即以其年六月十九日權殊於合宮縣平樂之北原禮也，天地長久，陵谷不恆，秘石傳芳，將存不朽，聖曆二年歲次己亥六月甲申朔十九日壬寅，
大周故朝散大夫上柱國安西錄事參軍程君墓誌並序君諱瞻，字師仁，雍州咸陽縣人也，程伯子之苗裔，祖嵩，任刑州任遠縣令，清規百里，撫字一同，德去飛蝗，惠留馴雞，父衡，任端州錄事參軍上騎都尉，扶千里，助宣政於六條，舉公平，實無情於私曲，君前任州台登縣丞，後敕授安西錄事參軍，朝散大夫，上柱國，器包六藝，學躡三冬，筆開吞鳥之文，詞辨談雞之論，停書而展效，息恬筆以從戎，帶楚劍以揮星，杖吳戈而曜日，決水沉沙之妙，屢聞徹於聖朝，酬功報效之勞，夙旌顯於縻爵，文武不墜，期在茲乎，實望千秋竹柏，永保於松筠，不謂芝蘭，雕芳於白雪，春秋六十有四，六月十四日，卒於私第，嗣子壺冰，次子繩直等，攀號吐血，五內崩摧，氣噎絕漿，淚窮兩目，因宦家於帝里，以聖曆二年歲次己亥七月癸丑朔二日甲寅改葬於安喜門北十里平原禮也，但恐千秋萬歲，高岸為谷，刊石紀功，勒銘泉路，其詞曰，六藝既該，七德俱習，筆下鵲驚，弓鳴狙泣，展效其誠，功名乃名，銷清濁，稟氣陰陽，剛柔在己，舒捲相將，彎弓漢月，廓靜胡方，英聲不朽，遐邇稱所，百年意氣，一朝寂然，俄辭白日，永瘞黃泉，帷徒掩，絳旆空懸，崇墳燕集，吊鶴飛，一塋域，萬古農田，
周中大夫行蜀州長史上柱國鄭公墓誌銘並序公諱知賢，字道鑒，滎陽開封人也，舊國新國，重開得姓之源，桓公武公，疊構翼周之業，自茲以降，世有人焉，五代祖幼儒，魏吏部尚書，譽重山裴，天下推其藻鑒，曾祖振，安都太守，祖元軌，緱氏令，父玄巨，新繁令，望降許郭，海內挹其清塵，公宅粹五行，資靈三象，揚漪筆海，擢第文昌，解巾德州司倉，徙尚方丞，遷漢州司馬，虎符斯贊，光導學之風，驥足載馳，著披文之頌，除蜀州長史，政化清美，吏民愛之，乃為歌曰，州有長史，一隅歡喜，調吏如琴，養民如子，方謂風謠繼響，行延二鹿之徵，豈其霧露生災，坐軫兩楹之夢，春秋六十七，聖曆元年五月廿五日遘疾，終於公館，越年六月七日，返殯於洛陽平陰之原，嗚呼哀哉，古往今來，慮高岸之為谷，勒鴻猷於夜台，其銘曰，秀氣聿降，俊人挺生，體貌儒雅，政化和平，漢頌無愧，蜀謠有聲，如何不淑，遽掩佳城，松垂劍影，封疏斧形，式刊貞石，永誌芳名，
大周故瀛州文安縣令王府君墓誌銘並序鳳閣舍人兼控鶴內供奉河東薛稷纂第四子前河內縣主簿景書公諱德表，字文甫，太原晉陽人，高祖隆，後魏行台尚書，開府儀同三司，安陽縣開國伯，絳郡太守，子孫因家焉，曾祖纂，齊華州別駕，汾州刺史，祖子傑，宇文朝建威將軍徐州刺史襲封安陽伯，父信，隋國子博士，唐安邑縣令，公幼挺奇偉，聰明懿肅，年五歲日，誦春秋十紙，貞觀十四年，郡縣交薦，來賓上國，於時太學群才，天下英異，中春釋菜，咸肄討論，公以英妙見推，當仁講序，離經辯義，獨居重席，即以其年明經對策高第，左僕射梁國公房玄齡奏公學業該敏，特敕令侍徐王讀書，尋遷蜀王府參軍，俄以家艱去職，廬於墓左，柴毀骨立，太夫人朝夕諭及，僅及僅免滅性，後遷州洛川縣主簿，定州新樂壽縣丞，麟德之歲，薄伐遼陽，支度使營州都督李沖寂，司瘐大夫楊守訥，以公清白能，時議僉屬，乃奏公監河北一十五州轉，不絕糧道，邊兵用給，卉服俄清，璽書褒慰，遷澤州端氏縣令，丁內憂，如居府君之喪，服闋，遷丹州汾川縣令，平遷滄州魯城縣令，秩滿，授瀛州文安縣令，屬狂寇孫萬斬等作梗燕垂，公縣當衝要，途交水陸，接劇若閒，軍興是賴，既乃犬羊之黨，侵國城邑，公勵聲抗節，誓志堅守，而孤城無援，俄陷凶威，雖白刃交臨，竟無所屈，賊等憚公忠烈，不之加害，尋為俘系，幽於虜庭，潛圖背逆，夕遁幽府，遂首陳謀議，唱導官軍，廓清巨孽，公之力也，清邊道大總管建安郡王奏公忠果特異，請加超獎，仍命軍司，優以錢帛，瀛州刺史高平郡王神兵軍大總管河內郡王等，復以公化若神君，功逾健令，咸嘉其事，時即奏聞，旋降明旨，俾令甄擢，公飭巾祗慮，解印辭榮，功成不有，樂天知命，以聖曆二年三月二日寢疾，終於遵教里私第，春秋八十，公博綜經史，研精翰墨，冠冕五常，被服六藝，至於釋空相，玄門宗旨，莫不澄源挹瀾，必造其極，凡所歷任，皆著異能，蠶績蟹筐，謳謠四合，初新樂之任也，太夫人遇有瘡疾，公嘗自吮癰，應時痊癒，司馬張文琮以公孝行純深，奏課連最，河朔之地，人知慕德，嘗注孝經及著春秋異同議三卷，並注道德上下經金剛船若經，有集五卷，並行於世，粵以其年歲次己亥三月景辰朔二十九日甲申，權厝於合宮縣伯樂原禮也，嫡孫之豫，次子前左台監察御史洛客，前懷州河內縣內縣主簿景，前洛州洛陽縣尉昌等，咸以名才，並臻顯祿，三張之敏，生事愛敬，二連之孝，死事哀戚，號纂徽業，存之銘典，用鳳舍人河東薛稷為其銘曰，悠悠晉水，載清載潤，配靈周德，命族因官，連芳接武，雲逸風摶，尚楷式，運平斗極，刺舉傳世，聿厥職，言本於仁，道存其直，顯顯安邑，素風清神，上庠典胄，中都字人，俗化知恥，家歡忘貧，貞明耀爽，沖和誕德，談盡霸王，學窮儒墨，鄉黨稱孝，妙年觀國，質凝泮水，選士射宮，復聞賈誼，還推戴馮，來游盛邸，見禮名公，學而上達，宦不求通，條枚既伐，蓼莪遄慕，鑽燧改火，履霜濡露，沼集飛鳧，塋來白兔，卉服賃，命將出車，董其挽粟，實振戎儲，鳥谷從化，勳在簡書，營道者心，為仁由已，教弘三德，志屈百里，婆娑太丘，留連聞喜，狂寇凌軼，稱亂燕幽，水草凶性，梟鏡逆謀，機危執略，逼畏虔劉，在能濟，唱議扼喉，帝念誅遏，嘉庸孔酬，為而不有，氣運忽流，體澤長謝，昭途不游，助順終欺，福謙徒語，一術空執，百邪莫去，榮危既升，衣衾而舉，朝發堂宇，夕宿山原，紳赴會，徒御悲，時有迅晷，流無定源，罔極攸寄，不朽者言，內供奉南陽張元敬鐫，外孫弘農楊書，
大周故滄州東光縣丞公士王府君墓誌銘並序君諱進，字思儼，并州太原人也，因官遷職，徙居卜洛，遂為河南人焉，其先族派飛鳧，宗芳駕鶴，鴻源養，滔滔然萬頃之陂，神秀森林，鬱鬱聳千尋之茂，曾祖策，隨任壽州司馬，職毗千里，光潛赤馬之舟，位贊六條，高邁青鳧之贈，祖舉，隋任觀州弓高縣令，銅章宰邑，皎子賤之清風，制錦蒞人，超魯恭之字化，考德，唐朝任青城鹽，持情皎慮，思羽蝶之凝神，縱志棲心，等游龍之柱潔，君價重逸於前昆，振美騰於後葉，既而門風不墜，職顯清階，釋褐從班，遂任淄州參軍事，夙承鴻漸，振六翮之羽儀，早預鶯遷，再命而加厚祿，爰授滄州東光縣丞，廉貞清潔，輔美闡於一同，水鏡居心，激濁揚於百里，嗟乎君子，釋俗隨流，夢奠俄摧，藏舟易謝，粵以聖曆元年七月十六日寢疾，終於滄州官第，春秋五十有一，以聖曆二年歲在己亥三月景辰朔廿九日甲申殯於邙山之原禮也，嗚呼哀哉，孤子履信，早鍾罪釁，掩遘慈天，啼叫攀號，悲纏薤露，飾鐫幽礎，賁琰冥泉，其頌曰，蔚矣昆丘，挺生君子，桂馥層巒，珠輝圓水，因官遷族，襲爵移徙，器蘊琳琅，才苞杞梓，魂飛蒿里，魄散荒幽，滔滔逝水，壘壘邙丘，林束鳥泣，隴暗雲愁，哀悲楊柳，淚灑松楸，聖曆二年歲在己亥三月景辰朔廿八日書，
大周故弘化公主李氏賜姓曰武改封西平大長公主墓銘並序成均進士雲騎尉吳興姚略撰公主民紀人也，即大唐太宗文武聖皇帝之女也，家聲祖德，造天地而運陰陽，履翼握α，禮神而懸日月，大長公主，誕靈帝女，秀奇質於漣波，體王姬，湛清儀於桂魄，公宮稟訓，沐胎教之宸猷，姒幄承規，挺璇闈之睿敏，以貞觀十七年出降於青海國王勤豆可汗慕容諾駕缽，其人也，帝文命之靈苗，斟尋氏之洪胤，同日之入侍，獻款歸誠，類去病之辭家，懷忠奮節，我大周以曾沙紐地，練石張天，萬物於是惟新，三光以之再明，主乃賜同聖族，改號西平，光寵盛於媯，徽猷高於乙妹，豈謂巽風清急，馳隙駟之晨光，閱水分流，徙藏舟之夜壑，以聖曆元年五月三日寢疾，薨於靈州東衙之私第，春秋七十有六，既而延平水竭，惜龍劍之孤飛，秦氏樓傾，隨鳳簫而長往，以聖曆二年三月十八日葬於涼州南陽暉谷治城之山崗禮也，吾王亦先時啟殯，主為別建陵垣，異周公合葬之儀，非詩人同穴之詠，嗣第五子右鷹揚衛大將軍宣王萬等，痛深欒棘，願宅兆而斯安，情切蓼莪，慚陟屺而無逮，撫縫紉機埏而掩泗，更益充窮，奉遺澤而增哀，彌深眷戀，以為德音無沫，思載筆而垂榮，蘭桂有芬，資紀言而方遠，庶乎千秋萬歲，無慚節女之陵，九原三壤，不謝貞姬之墓，其銘曰，瑤水誕德，巫山挺神，帝女爰降，王姬下姻，燕筐含玉，門榜題銀，珈珩帝象，軒莊鱗，與善乖驗，竟欺遐壽，返魄無徵，神香徒有，婺彩潛翳，電光非久，臉碎芙蓉，茄淒楊柳，牛崗辟壤，馬鬣開墳，黛柏含霧，蒼松起雲，立言載筆，紀德垂薰，願承榮於不朽，庶傳芳於未聞，
周故鎮軍大將軍行豹韜大將軍青海國王烏地也拔勤豆可汗墓誌銘並序王諱忠，陰山人也，自雲雷降雹，開大國之王基，日月成文，握中原之帝業，天啟斗馬，率眾西遷，地據伏龍，稱孤南面，祖特麗度許符別可汗，父諾遏缽青海國王駙馬都尉烏地也拔勤豆可汗，並軍國爪牙，乾坤柱石，忠勤克著，異姓封王，寵渥彌隆，和親尚主，王丕承顯烈，特稟英奇，至若蘭台芸閣之微言，丘山泉海，豹略龍韜之秘策，長短從橫，莫不披卷而究五車，運籌而決千里，逸才天假，休德日新，接物盡君子之心，事親備文王之道，年十八，授左威衛將軍，戚承銀榜，弱歲求郎，寵溢金貂，童年入侍，後加鎮軍大將軍，行左豹韜衛大將軍，襲青海國王烏地也拔勤豆可汗，像賢開國，策固誓河，拜將登壇，任隆分閫，坐金方而作鎮，出玉塞而臨車，朝廷無西顧之憂，獫狁罷南郊之祭，將軍有勇，期勝氣於千年，壯士雲亡，惜寒風之一去，粵聖曆元年五月三日薨於靈州城南渾牙之私第，春秋五十有一，棟樑折矣，遠近淒然，以聖曆二年三月十八日歸葬於涼州城南之山崗禮也，孤子等，痛昊天之莫訴，恐高岸之行遷，冀披文而頌德，刻翠石於黃泉，其銘曰，壽丘茂緒，黎邑雄藩，龍興北盛，馬斗西奔，代傳龜紐，邸降魚軒，積慶隆矣，生賢在焉，自家形國，資孝為忠，爰辭柳塞，入衛蘭宮，青海纂業，西隅畢通，玄郊坐鎮，北漠恆空，夷夏以安，紳之望，樹善無忒，輔仁何曠，營罷真軍，日亡上將，義深悼往恩隆洽葬，青烏克兆，青駕言迥，墳崇馬鬣地據龍堆，雲愁壟樹，月釣泉台，式刻翠琬，永播清埃，
周故府君墓誌之銘君諱素，軒帝之苗裔，姬王之胤胄，曾祖留，隋任廣州錄事，祖虎，隋任徐州司法，考瑋，唐授朝散大夫，並思逸麟經，精超豹略，操刀就列，利器從班，暢東里之威恩，奮西門之風彩，公毓德中和，資靈上善，霜華澡性，氣掩秋輝，露彩凝情，神光春艷，詞林蔥，絢楊鳳於文條，筆海深沉，渙董蛟於辯窟，然志輕軒冕，性重林也泉，風月相趨，琴樽自得，豈謂服斯漸，豎釁逾侵，以聖曆二年二月十六日卒於私第，春秋八十有一，其年三月十七日，葬於村西北一里平原禮也，嗣子靜，痛貫風枝，悲纏露序，恐璇峰畫躍飛庶勒遺芳，乃為銘曰，
大周鼎州涇陽縣尉杜君故夫人趙氏墓誌銘並序夫人諱慧字總持，天水上人也，胤蔚寶符，苗分玉派，立元功於駿皂，式偏號於龍川，曾祖禮，北齊河內郡丞，大父師，隋楚王府掾，並美逾雙日，聲越九皋，入桂苑而談珠，出梧囚而辯璧，父達，唐州錄事參軍，委績外台，播徽中烈，既稱管轄，不避脂膏，夫人即君之第三女也，夫人圓折開宗，方表德，虔麗藻，夙著椒，沐至道於過庭，啟深仁於徙宅，豈為災成聚蟻，軫游任鳥，寢疾彌留，忽從遷化，以聖曆元年冬臘月八日卒於鼎州涇陽縣之官舍，二年春二月廿四日徙殯於洛陽之北邙山之禮也，長子勤忠，誠逾噬指，志切承顏，仰朱萼而長悲，痛黃泉而永瘞云爾，系自射熊，榮分馭，侍中翊趙，將軍佐蜀，職美鏘金，文遒振玉，流徽往諜，揚芳後躅，夫人肅穆，婉順淑仁，四德居禮，三徙擇鄰，成游岱，悲結凝塵，痛斯蒿里，敬勒芳，
大周故文林郎貞隱子先生墓誌銘並序族承烈撰先生諱弘則，字崇道，本太原禮縣，大業初，因官徙於洛京，今為緱氏人也，昔帝鴻作系，周仙命氏，嵩壇降祉，伊管成文，其後必大，史諜言之具矣，曾祖弼，隋齊郡錄事能軍，譽顯直繩，名高上席，祖才，隋河南郡緱氏尉，不遇於時，罕言於命，廣開土宇，吾將老焉，父德琮，唐徵士，鋒鉅自然，天機洞發，旁通三教，獨御一乘，混名利而不知，處真俗而誰辯，瞻言後嗣，不墜家風，君即徵士之第三子也，趨庭有立，觀象參玄，粵自妙年，性與神遇，兼忘聃釋，大歸儒首，道無不在，人莫知之，是以辯士摧牙，僧徒落檢，入其室者皆曠若發蒙焉，中歲求仕，位至散郎，與人為徒，和光而已，道生虛白，心游太玄，不忮不求，無待無悶，所謂名教為樂，不出塵勞者矣，以今聖曆元年七月一日終於神都東都之別業，春秋六十有六，夫人扶風馬氏，隋鷹揚郎將仁感之女也，婦德克終，友琴偕老，以今聖曆二年二月十七日祔於舊塋，從周制也，有子思敬等，終天永訣，叩地無容，余倚戶觀化，本無言說，愍其藐爾，強作銘云，儒墨是佛，忠孝為道，先生用之，慧日杲杲，聖曆二年二月十七日，
大周故左武威大將軍檢校左羽林軍贈左玉鈐衛大將軍燕國公黑齒府君墓誌文並序太清上冠，合其道者坤元，至聖高居，參其用者師律，不有命世之材傑，其奚以應斯數哉，然則求玉榮者，必遊乎密山之上，蘊金聲者，不限乎魯門之下矣，府君諱常之，字恆元，百濟人也，其先出自扶余氏，封於黑齒，子孫因以為氏焉，其家世相承為達率，達率之職，猶今兵部尚書，於本國二品官也，曾祖諱文，大祖諱德，顯考諱沙次，並官至達率，府君少而雄爽，機神敏絕，所輕者嗜欲，所重者名訓，府深沉，清不見其涯域，清軌闊達，遠不形其里數，加之以謹愨，重之以溫良，由是親族重之，師長憚之，年甫小學，即讀春秋左氏傳及班馬兩史，歎曰，丘明恥之，丘亦恥之，誠吾師也，過此何足多哉，未弱冠，以地籍授達率，唐顯慶中，遣刑國公蘇定方平其國，與其主扶余隆俱入朝，隸為萬年縣人也，麟德初，以人望授折衝都尉，鎮熊津城，大為士眾所悅，咸亨三年，以功加忠武將軍，行帶方州長史，尋遷使持節沙泮州諸軍事，沙泮州刺史，授上柱國，以至公為己任，以忘私為大端，天子嘉之，轉左領軍將軍，兼熊津都督府司馬，加封淳陽郡開國公，食邑二千戶，於時德音在物，朝望日高，屬浦海生氛，蘭河有事，以府君充洮河道經略副使，實有寄焉，府君稟質英毅，資性明達，力能翹關，不以力自處，智能禦寇，不以智聞，每用晦而明，以蒙養正，故其時行山立，具瞻在焉，至於仁不長奸，威不害物，賞罰有必，勸沮無違，又五校之大經，三軍之元吉，故士不敢犯其令，下不得空其非，高宗每稱其善，故以士君子處之也，及居西道，大著勳庸，於時中書令李敬玄為河源道經略大使，諸軍取其節度，赤水軍大使尚書劉審禮，既為敗沒，諸將莫不憂懼，府君獨立高崗之功，以濟其難，轉左武衛將軍，代敬玄為大使，從風聽也，府君傍無聲色，居絕玩好，枕藉經書，有祭遵之樽俎，懷蘊明略，同杜預之旌旗，胡塵肅清而邊馬肥，漢月昭亮而天狐滅，出師有頌，入凱成歌，遷左鷹揚大將軍，燕然道副大總管，垂拱之季，天命將革，骨卒祿狂賊也，既不睹其微，徐敬業，逆惡也，又不量其力，南靜淮海，北掃旄頭，並有力焉，故威聲大振，制曰，局度溫雅，機神爽晤，夙踐仁義之途，聿蹈廉貞之域，言以昭行，學以潤躬，屢總戎麾，每申誠郊，可封燕國公，食邑三千戶，仍改授右武威衛大將軍，神武道經略大使，余如故，於是董茲哮勇，剪彼凶狂，胡馬無南牧之期，漢使靜北遊之望，靈夏衝要，妖羯是瞻，君之威聲，無以為代，又轉為懷遠軍經略大使，以遏游氛也，屬禍流群惡，釁起孤標，疑似一彰，玉石斯混，既從下獄，爰隔上穹，義等絕頏，哀同仰藥，春秋六十，長子俊，幼丁家難，志雪遺憤，誓命虜庭，投軀漢節，頻展誠效，屢振功名，聖曆元年，冤滯斯鑒，爰下制曰，故左武威衛大將軍，檢校左羽林衛，上柱國，燕國公黑齒常之，早襲衣冠，備經驅策，亟總師律，載宣績效，往遘飛言，爰從訊獄，幽憤殞命，疑罪不分，比加檢察，曾無反狀，言念非辜，良深嗟憫，宜從雪免，庶慰塋魂，增以寵章，式光泉壤，可增左玉鈐衛大將軍，勳封如故，其男游擊將軍，行蘭州廣武鎮將上柱國俊，自嬰家咎，屢效赤誠，不避危亡，捐軀徇國，宜有錄，以申優獎，可右豹韜衛翊府左郎將，勳如故，粵以聖曆二年壹月廿二日敕曰，燕國公男俊所請改葬父者，贈物一百段，其葬事幔幕手力一事，以上官供，仍令京官六品一人檢校，即用其年二月十七日奉遷於邙山南官道北禮也，惟府君孤峰偉絕，材之表也，懸鏡虛融，理會之台也，言寡而意博，無枝葉之多蔽，謀動而事成，有本末之盡美，夙夜匪懈，心存於事上，歲寒不移，志在於為下，非君子之所關懷，必不入於思慮，非先王之所貽訓，必不出於企想，自推轂車門，建節邊塞，善毀者不能加惡，工譽者不能增美，智者見之謂之智，仁者見之謂之仁，至於推財忘己，重義先物，雖刎首不顧其利，傾身不改其道，由是懦夫為之勇，貪夫為之廉，猶權衡之不言，而斤兩定其謬，余之絕足，而駑駘知其遠，至於吏能貞，走筆而雙璧自非，鑒賞人倫，守默而千金成價，固非當世之可效，蓋拔萃之標準也，榮辱必也，死生命也，苟同于歸，何必終於婦人之手矣，余嘗在軍，得參義府，感其道，頌其功，乃為銘曰，談五嶽者，不知天台之翠屏也，觀四瀆者，不晤雲洲之丹榮也，恭聞日為漢之，亦有里奚為秦之娣，苟雲明哲，與眾殊絕，所在成寶，何往非晰，惟公之自東兮，如春之揚風兮，文物資之，以動色聲，明佇之以成功兮，悠悠旌旆，肅肅軒蓋，擊鴻鐘，鼓鳴籟，雲誰之榮，伊我德聲，四郊無戎馬之患，千里捍公侯之城，勳績既展矣，忠義既顯矣，物有忌乎貞剛，行有高而則傷，中峰落其仞，幽壤淪其光，天下為之痛，海內哀其良，天鑒斯孔，α及存亡，余實感慕，為之頌章，寄言不朽，風聽無疆，
大周故貝州清河縣尉柱國房府君墓誌銘並序君諱逸，字文傑，魏郡清河人也，昔在聰明著聖，冀方膺九五之尊，星象降靈，房邑列公侯之貴，虞夏殷周氏作，盛德累仍，秦漢魏晉氏興，像賢間出，子孫逢吉，斯之謂歟，曾祖宣，隋任鄭州滎陽縣丞，邈邈高才，區區下位，桓譚之藝能載屬，趙溫之器宇不孤，祖恭，隋任定州司馬，榮毗皂蓋，道亞丹帷，其令可以肅權豪，其政可以光風俗，考策，唐處士，擯落軒裳，筌蹄名理，游心桂，仁者見之謂之仁，泯跡桃源，智者見之謂智，君繼陰陽之秀氣，受岳瀆之奇精，生而能聰，幼而能俊，童烏入榛之對，何以加焉，公紀懷橘之芳，曷雲尚也，爾其憲章儒雅，控賾典墳，臨眾象而皆虛，按群言而必盡，以門蔭宿衛，仍附成均監讀書，九重弈弈，侍衛足以表忠貞，三館鏘鏘，經術足以取青紫，上元三年，以明經舉，射策甲第，解褐補揚州海陵縣尉，昔年鴻漸六翮，初振於幽磐，今日鶯遷一命，且安於卑職，清以馭俗，廉以當官，聲流貢橘之區，譽動惟楊之外，秩滿，授貝州清河縣尉，邑遷淮服，荐居北部之班，路款漳濱，行去南昌之位，嗟乎，人事超忽，天道如何，夢夫子之兩楹，遇晉侯之二豎，以聖曆元年四月十九日遘疾，終於貝州官舍，春秋五十有八，嗚呼哀哉，惟君直以基身，溫以毓性，識量深遠，風骨粹明，事父母而孝全，居弟兄而友備，每至緣情入妙，翰林之蓄洩雲霞，體物成章，詞源之飛騰江漢，分階揖士，側坐推賢，交友所以歸仁，英彥由其讓德，惜哉，福謙莫效，與善徒欺，屈雄用於短長，摧壯圖於長古，夫人趙郡李氏，龜文錫胤，虹氣融姿，其德也柔和，其行也堅正，內言惟，早諧琴瑟之音，中饋克修，即奉春秋之祀，芝蕙衰而濃露卷，桃李盡而戲風回，以長壽二年臘月廿六日寢疾，終於揚州官舍，春秋五十有七，嗚呼哀哉，嫡孫琳，次子文林郎玄之，少子左金吾衛翊衛玄則，季子鄉貢明法及第興昌等，因心遂遠，毀骨庭闈，安宅兆而長號，睹榮枯而積慕，以聖曆二年歲在己亥二月景戍朔十七日壬寅合葬於邙山之原禮也，素車殷殷，背城闕以委迤，丹翻翻，指墳塋而寂歷，雲松幽藹，露草蒼茫，但聞吊鶴之哀，終見鄰人之痛，紀音容於翠琬，掩蘭菊於玄扉，嗚呼哀哉，乃為銘曰，聰明文心兮聖德彰，公侯伯子兮象賢昌，烈祖顯考兮弈葉，金聲玉振兮鏘洋，天骨磊硌兮君子，地靈秀茂兮蘭芷，利器用兮霜飛，雄才奮兮雲起，賢夫兮淑媛，花兮竹箭，始月落兮星沉，終牽絲兮夢絹，旌兮，名聲兮靡歇，佳城鬱鬱兮蓄寒煙，隴樹亭亭兮思孤月，
安邑封明府夫人隴西郡君李氏幽壤記夫人隴西成紀人也，庭堅命族，昔稱才子，伯陽為史，時號真人，山西上將，弈代雄傑，隴右良家，累葉鐘鼎，高祖德明，齊瀛州高陽郡守，曾祖奇，祖，隋雍州始平縣令，並載德象賢，惟忠履孝，朱軒皂蓋，化滿百城，墨綬銅章，風行百里，父玄鑒，唐并州晉陽縣令，濟州長史，材蘊國楨，德推人望，時亨命薄，守義安卑，汾邑鳴弦，聲馳制錦，淄源洗幘，望重題輿，夫人冥資才淑，早承繁祉，婉順居心，柔敏成性，閨庭肅雍之禮，得自生知，簪折旋之容，矯然孤映，傍覽圖傳，內勤組，行必待傅，動不逾閒，女范母儀，見推群媛，四德六行，貽訓庶姜，自結移天，喻河魴之可食，御輪揆景，比祥鳳之于飛，秦嬴偶晉，地榮兩族，衛姬嬪許，光映二門，孝以事居，嚴以尊配，好仇知舉按之禮，激子符斷機之訓，信具美之咸屬，方契與仁，何小年之遽催，徒聞慶善，以萬歲通天元年九月十三日遘疾，終於安邑縣之館舍，時年五十四，以大周聖曆三年歲次己亥二月景戍朔十七日壬寅，權改殯於洛陽之北邙山大塋外，松阡寂寞，蒿里束蕪，宅兆未安，萬白楸於茲地，丘陵或變，刊翠琰於孤墳，其詞曰，高陽緒帝，真氣登仙，柏人東徙，槐里西遷，業光佐魏，功成虜燕，衣冠赫弈，門閥蟬聯，郡守惟良，縣宰稱異，代襲弓冶，時稱明懿，調訓俗，依仁履義，清問席羊，高才絆驥，恭惟柔順，夙挺母儀，初納徵采，申結，中閨緝政，內范裁規，禮成徵幕，教備軍施，神理無徵，生涯不駐，舉族忉怛，因心孺慕，邙阜閃臨，洛橋東渡，悲風苦月，方懸隴樹，
相州鄴縣尉王君墓誌銘並序奉禮郎張君諱望之，字光旦，太原晉陽人也，聞夫王者受天明命，誕應鴻名，像三微而物睹，齊四大而光宅，丕承丕顯，既垂統於千齡，王子王孫，載分昭於百代，保姓受氏，可得言焉，自文舒季道，振徽音於許閣，安期世珍，嗣風流於晉魏，金貂迭映，允前朝之羽儀，王鉉相趨，諒中州之鼎族，渙乎史冊，家聲不渝，高祖邵，字君懋，宏材富學，備使兩邦，冊府書林，歷官三代，曾祖簡，字孝柔，祖勖，字子奇，並激水初基，肇安卑於下位，摶風未舉，奄觀化於小年，楊府分曹，江都藉甚，青州拜職，海甸飛鴻，父慶祚，字嘉胤，聞禮聞詩，聿翱翔於太學，立言立德，載纓紱於輕班，沛邑薄游，玉門有俊，雍郊於役，縣吏勞人，君爰在幼齡，早丁艱罰，孺慕三載，充窮不勝，柴毀然，欒棘逾甚，太夫人親加保護，用免憂虞，亦既終喪，永懷世業，乃從師受學，觀覽藝文，溫故知新，月將日就，微言精義，入靈府而冰開，吐鳳懷蛟，下詞場而綺合，閉門藏器，漆雕之原未移，賁帛翹車，公孫之舉及，大周光膺旦暮，尚想唐虞，求舜闕之昌言，徵漢庭之大對，爰降明制，大舉五，君由是被朝散大夫司農寺主簿李昭先舉忠孝，景行對策，考盤則，裒里登科，當三道而茂陳，龠頁九德而咸事，仲舒首舉，別向之致已高，廣基延問，一枝之辯斯在，有敕召見湛露殿，特加優禮，乃降敕曰，才學優長，文史著，並資邦選，必佇時英，可相州鄴縣尉，虞臣濟美，雖參稷Ι之名，周官辯方，猶勞郡縣之職，毛儀捧檄，歡從就養之資，門豹沉巫，遽革亂神之弊，為山始簣，極天之勢未窮，濫水初觴，閱種之歎行及，止年之望，亦奚恨於聰明，啟手之言，忽歸全於幽壤，以聖曆元年三月廿二日終於相州嘉惠里之旅舍，春秋廿有九，嗚呼哀哉，孔門殆庶，恭聞白首之年，王氏含章，奄及非春之日，風流長侯之恨切棟樑，宅兆于歸，姬公之禮存窀穸，夫人清河崔氏，唐寧州長史玄弼之孫，綿州顯武令道郁之女也，芳姿婉娩，公宮之教不違，淑問鏘洋，內言之則無替，三星至止，展咸盥於雞初，四德不留，奄先驅於蟻穴，以萬歲登封元年壹月九日終於合宮縣正俗坊之私第，時年廿一，鉛芳晦色，之歲忽諸，玉樹收滋，閹茂之年同盡，徵蘭罷夢，惜珠胎之未融，仙吹排煙，撫鳳簫之頓逝，太夫人哀纏徙宅，怨起庭菱慨吾孫之不嗣，悼盈篋之長封，降深慈於置，結餘悲於委重，嗚呼哀哉，粵以聖曆二年歲在大淵獻二月景戍朔十二日丁酉，祔葬於洛北邙山雍縣府君之新塋禮也，雲慌舊典，池柳新儀，錦送終之故事，備容衛之前規，出嚴城而首路，望寒郊而遠離，嗟封樹之徒設，悵幽魂之詎知，嗚呼哀哉，乃為銘曰，實沉之精，大夏之靈，南浮濟美，北上騰聲，風流第一，獨步推吳，衣冠八世，雲誰與京，秘書碩德，辭書碩德，辭漕冽清，居齊雅致，游梁禮經，誕生君子，淵哉有成，孩年盡孝，冠歲寶庭，道孚皋Ι，學富環瀛，登科帝念，捧檄親榮，祿養伊始，全歸載驚，河魴早世，邙阜新塋，龍津共水，鳳穴同形，孰謂三祀，咸從百齡，悲涼古木，蕭瑟寒垌，月遄兮日湛，長無絕兮休名，
唐故岐州雍縣尉太原王君墓誌銘並序范陽盧撰君諱慶祚，字嘉胤，太原晉陽人也，自周儲上賓，慶鍾仙裔，秦將戡亂，世有懋功，緬彼家聲，詳諸國史，昌源浸遠，良冶無替，曾祖劭，北齊太子洗馬，宇文朝著作上士，隋通直散騎常侍騁陳使副儀同三司秘書少監，碩德耆儒，擅曲台之典禮，研幾博識，究延閣之圖書，稽古之輿服交陳，良史之丹青已列，祖簡，隋揚州總管府司戶參軍，父子奇，唐青州司倉參軍，並材標人傑，器蘊國楨，強學冠時，盛名並世，人倫由其雅尚，衣冠以為模楷，雖位屈安卑，而福流貽厥，君資靈粹氣，誕慶高門，天骨岐嶷，風格凝整，言合禮經，動成軌則，為仁由己，體顏子之不違，至德因心，同閔損之無間，逮乎器光琢玉，業蘊金，帝學盛樞衣之儀，王庭有觀光之美，射策高第，解褐除灃州灃陽縣主簿，捧檄膺命，牽絲就職，屈平遺袂之浦，梁竦勞人之地，其位可屈，其道則尊，秩滿，授沛王府典簽，儀形之美，共挹安期，文雅之雄，豈唯枚叔，小山幽桂，方事淹留，長阪芳蘭，更同芬馥，尋轉岐州雍縣尉，棲鸞鳳於枳棘，騏驥於庭除，贊武城之弦，聲悲下調，踐南昌之秩，援寡中人，積善而不永年，高才而無貴仕，以唐咸亨四年九月廿五日遘疾，終於洛州淳風里第，春秋卅有九，惟君至德可師，清識難尚，喜慍不形於色，寵辱無介其心，以禮義為舟車，以忠信為室宅，詞峰將夏雲俱峻，辯論與秋天共高，方佇三階之榮，翻積九京之恨，粵以大周聖曆二年歲次己亥二月景戍朔十二日丁酉改葬於洛州北邙山河陰鄉之高原禮也，夫人清河崔氏，魏中尉琰之末孫，唐朝散大夫寧州長史玄弼之季女，哀深杞婦，節逾高行，念柏舟以長懷，辟松阡而送往，子光胄，欒棘纏哀，蓼莪軫慕，遵遠日而增感，瞻昊天而罔訴，傳懿範於斯文，庶音徽之不，其詞曰，家聲允塞，世祿靈長，降生才子，實顯龍光，立言立德，如如璋，藝成弱冠，翻飛上庠，牽絲下邑，振藻游梁，進德無怠，嘉謀允臧，杳杳潛運，悠悠彼蒼，纖義明哲，此崇邙，寂寞玄隴，蕭森白楊，空餘盛烈，永播常，
大周故陳州殷水縣主簿周府君墓誌銘並序吳揚吾撰上官珪書君諱善持，字善持，河南伊闕人也，其先出自周，族胤隆於秦漢，夫發跡泗水，太尉功冠靈，榮光紫帳之賓，謀顯滌宮之策，自茲已降，代有其人，祖郁，隋左親侍，位至撫州司馬，父師，屬隋季分崩，王充竊據，宅躔寇境，身隱危城，申策馬於非君，授如熊之偽將，不獲已也，既而鄭氛將泯，唐祚惟新，枕戈之職既停，懸車之年斯及，乃緩步林藪，安排待終，居蹈淳德於先良，酌高資於時彥，運溫恭以接物，籍廉潔以持身，釋褐授淄州川縣主簿，臨政未期，頌聲盈路，後躬監徒役，築護金堤，官有嚴程，人多胥怨，君誠恕既孚，卸罰斯寢，若寬之則貽伊咎，急之則人不堪憂，乃言於眾曰，昔陶潛以三徑無資，猶不欲折腰鄉里，我今九齡有畜，何事屈節他州，眾將勉焉，我其歸也，遂釋筆投冠，旋於舊里，以謝客郊居為遠，鑿戶牖於中都，將沉文西園是工，列溝塍於東郭，因天時而分地利，藝黍稷而灌嘉蔬，遂積粟萬鐘，藏金百溢，穢陳平之糧，笑原憲之葭床，坐則重茵，食便兼味，輕宮則庶幾姜雅，厚養乃模範楊孫，家盈孔座之賓，日計何廚之費，乃有通人逸士，負笈相尋，公子王孫，連鑣赴衽，亦有懸龜季主，賣藥韓生，隔深轍以回車，佇高簷而接武，飛觴舉白，樂飲忘疲，釋難解嘲，欲罷不已，以此終年，不覺老之至也，乃有友人謂之曰，邦有道，貧且賤恥也，君誕靈茲日，懷道安居，父子之養不虧，君臣之義豈廢，遂相將赴選，而授陳州殷水縣主簿，既非性好，尋即歸焉，遂早思玄宗，游心釋典，超三羅於苦轍，涉六度之良津，而積善未凝，颯馬將死，以聖曆元年九月廿六日卒於私第，春秋七十有二，即以二年二月十一日祔葬於先塋禮也，嗚呼哀哉，乃為銘曰，邈矣夫子，冠俗之士，道自天資，行非人擬，爰及冠帶，辭家入仕，恬雅以寧，孝友是履，輕官忽祿，厚養重味，列園智境，築居仁里，用集英賢，敦悅經史，專精老釋，詳求福祉，報善未融，奄焉沒齒，凡我友朋，式銘旨，筆短詞殫，焉能盡美，
皇朝故潞州司法秦君墓誌銘並序公諱佾，齊國臨淄人也，高陽氏祚有海內，大業降玄鳥之苗，夏文命奠治山川，大費克佐其鴻列，毓馴能敘，錫嬴氏於帝虞，襲允乃秦邑於周後，繆公嗣德，聿霸道於西戎，始皇膺運，平諸侯於東，肇成帝業，慶繼軌，列於國史，可略而言也，九代祖秀，晉金紫光祿大夫太常卿，金章輝映，榮龍盛於朝端，紫綬紛蕤，班服光於禮署，卿士左右，王祥或聽於恪之，皇帝乘輿，榮於幾杖，曾祖季，齊荊王府司馬，霞台翼翼，而孫帝子之居，柳觀鋝鋝，文衣冠所集，容待侍從，對楚國之雄風，遊豫緋回，賦梁園之白雪，俄瀛州刺史上柱國歷城縣開國公，食邑三千戶，蓬瀛可望，仙霞之氣杳冥，水陸兼通，靈海之波沃蕩，公褰帷坐理，賈琮名冠於兩河，叱馭從官，王尊聲播於三蜀，使人以信，郭細侯之蒞并州，當宦以清，吳處默之臨廣部，祖叔寶，佐命功臣，左武衛大將軍，上柱國，翼國公，大將升壇，星動文昌之位，元勳佐命，身參武懷之謀，淮陰蒙漢帝之恩，山河必誓，武侯成先祖之業，茅土獨優，贍斯懿功，彼何慚德，是以儀麟閣，相如凜千載之名，怒目鴻門，樊噲壯當年之氣，父懷道，太宗文皇帝左千牛，禁闈清切，籍胄蟬聯，出入承恩，光生道路，秩滿，遷州司土參軍，劍門峻，二王即忠孝之匹，玉壘高深，三蜀是雄之地，外名重，司職務殷，管輅高才，中冀州之從事，蕭何明斷，為沛曹之吏，又遷常州義興縣令，襲爵城縣開國公，萍江衍漾，架高浪，扛洲，星境昭，控吳京之靈物，歌，和重子賤之琴，黠吏無欺，小已屈鍾離之化，公生而多異，幼乃成節，萬尋，岱山蘊其靈魄，澄漪千里，鯨海融其粹宇，襟神皎皎，裴楷為眾，容止，舒即一時領袖，解褐大行皇帝千牛，紫御嚴凝，武光其，辟肅穆榮於近侍，轉潞州司法能軍，府邇京畿，要藩重委，掌司刑緯，簡而無不經之典，欽恤乃心，釋有寬宥之能，此無慚，惟公立身揚名，不蹈非義，因心則動，與物舒捲，名高官拙，馮唐有白首之悲，時泰命非，梁竦發徒勞之歎，嗟乎，逝水無停，藏舟不駐，今來古往，陵徙谷遷，空桑有三變之田，泉台無一曉之日，嗚呼哀哉，以聖曆二年六月廿日，卒於洛陽道光之里第，以聖曆三年二月二日遷措於北邙山之舊塋禮也，涼笳動曲，咽上路遊人，哀挽吟秋，嘶轅之班馬，又煙晝苦，隴樹寒悲，高台傾兮人已矣，草春兮君不知，嗚呼哀，乃為銘曰，
大周姚府君墓誌銘並序君諱恭，洛陽人也，昔觀津延慶，章武浚其遙瀾，京輔疏基，安豐開其戚里，由是望榮七葉，聲溢五陵，況復川帶飲龍，稟其精者海運，巖棲鳴放鳥，感其粹者霞騫，故能茂祉攸鐘，英蕤壘穎，曾祖璋，周任游擊將軍，祖明，隋任上柱國，父恭，唐任文林郎，並天格高束，泉襟幽默，浪浪禮樂之氣，森森戈戟之容，清白之訓猶傳，冠蓋之英未沒，君中和降精，少微垂祉，荀爽玉韻，衛清神，體亮虛明，秋月之懸幽谷，雕章秀髮，春樹之萼上林，抗志白雲，娛懷素里，詠黃老之遺訓，味周孔之微風，積雪沒其林亭，落花滿其樵徑，樂乎衡泌，此之謂矣，當冀清泠之露，方從九岳之遊，豈期逝者如斯，忽掩五芝之驗，以聖曆二年臘月十日遘疾，終於洛陽城東之私第，春秋七十，夫人陳氏，洛陽人也，資閒警韻，體淑標情，峻節雲高，韶姿月英，酌凝圖而演鑒，問掩梁閨，窺史以流箴，光韜謝室，抽簪播美，執悅標能，蘭氣猶騰，蕙歎俄及，以其年歲次己亥壹月丁巳朔廿八日甲申，同窆於河南縣界北邙山之平樂鄉之原禮也，吊鶴徘徊，繞松巒而未下，悲驂顧慕，瞻柳駕以長嘶，川路窮而晨望切，山林晦而晚曜低，風排霜而送憤，月流霧而含淒，憲芳規而剡礎，紀余藹於雕，其詞曰，赫赫英族，弈弈祥風，資靈命代，惟德推功，柔既亮直，頁亦克忠，純和之精，山川之祉，體滋良玉，神凝德水，糟粕九流，驅馳六義，仲蔚幽蕩，嚴君寂寥，形勞神王，室邇心遙，琴樽跌宕，風月蕭條，爰有淑人，含和誕令，鳴琴合德，長筵輟慶，閒帷久寂，風詠，佳城鬱鬱，原野茫茫，宅非我舊，鄰殊我鄉，賓徒一絕，地久天長，
唐故至孝右率府翊衛清河崔君墓誌銘並序夫愛敬者孝行之宗，軀命者生理之極，有能盡孝而為子，捐生而存親，比於先意候色，當年竭其歡養，泣血絕漿，沒後致其哀者，不其異乎，君諱歆，字仲俊，清河東武城人也，齊丁公之子季，讓位於叔父，退食崔邑，因而氏焉，漢東萊侯伯基，魏中尉琰，有重名於前代，子孫貴盛，為海內冠冕，君即隋尚書右丞太子右庶子州長史白水公至仁之曾孫，唐秦王府庫真上大將軍善福之孫，大周銀青光祿大夫利州刺史清河公玄藉之第二子也，公侯舊業，鐘鼎重光，道被於時，慶延於後，君含淳粹之懿德，體明晤之上才，孩孺在辰，神情有異，期歲喪母，便悲傷思慕，見於顏色，七歲讀孝經，論語，毛詩，禮記，嘗侍省在蔚州，戲而傷手，甚有憂色，清河府君怪而問之，乃斂容對曰，孝經云，身體膚，受之父母，不敢毀傷，是以憂懼，時通人韓儉，長史丘貞觀在座，以為古之神童無以加也，因問曰，二郎凡所讀書，各行何事，君應聲曰，論語云，事父母能竭其力，事君能致其身，與朋友交言而有信，禮云，無不敬，詩云，哀哀父母，生我劬勞，欲報之德，昊天罔極，惟斯三者，竊所用心，貞觀等彌復嗟服，十三喪繼親，七日不內勺飲，期年不嘗鹽酪，情禮之極，有逾成人，久之，以門資授右率府翊衛，清河府君以誣受塵謗，遷任嶺表，君不忍遠離，將隨障外，屬蘄春路險，蘭溪水急，時雨新晴，奔流大至，府君人馬漂溺，正當其衝，左右驚惶，莫知為計，君孝情憤發，自投洪波，攀援扶持，竭力盡命，府君賴以取濟，而君遂不免焉，父存於子，子死於父，存亡之際，教義同傷，春秋廿有五，調露元年之九月十六日也，昔者樂恢流涕於縣長，潘綜叩頭於賊帥，並前人興感，而其父獲全，蓋含為是可動之資，請宥非必刑之地，猶一時重其純孝，千載以為美談，與夫山溜飛騰，水神暴怒，不可以智測，不可以誠求，之無疑，死而莫憚，志行而命屈，功遂而身徂者，可同日而言乎，嗚呼，夭喪一途，情理曰致，豈若丘吾赴水，懷欲養之悲，霍子沉河，徒負聞名之辱，瞻前顧後，誰與為倫，君孝實天性，自少而長，學非師受，既精且博，篇章入妙，簡牘稱珍，習祭遵之投壺，傳李廣之善射，文武，抑惟雙美，臣子之誠，庶乎兼達，物無兩盛，事不並興，雖身隨波流，而名畢天，令弟慎，惲，恪，恂等，五馬八龍，本齊光價，同車共被，忽異平生，切友愛之難追，先塋而送遠，以聖曆二年一月廿八日，葬於洛州合宮縣之昭覺原清河府君之墳側禮也，人世行遷，山川無改，庶幾乎斯之墓，不想其可作，文遵之像，方使觀者知勸，式旌孝德，而為志云，鬱鬱洪族，莫不與京，蒸蒸臣孝，無得而名，居養盡禮，臨難忘生，身雖可沒，志不可，義感天地，德通神明，悠悠來者，是則是程，其年歲次己亥一月丁巳朔廿八日甲申，
唐故前國子監大學生武騎尉崔君墓誌並序唐故前國子監大學生武騎尉崔君墓誌並序君諱韶，字子華，清河東武城人也，天地人之三禮，伯夷所以贊堯圖，龍虎豹之六韜，尚父所以匡姬歷，漢儲尊道，依盛德而保離宮，魏祖推賢，假雄姿以盛殊國，百代之衣纓不絕，四海之門望獨高，史牒詳之，可略言矣，曾祖至仁，隋長安縣令，雍州司馬，尚書右丞，太子右庶子，白水縣開國公，澄波萬頃，絕千仞，右丞芳桂，擢秀雲台，庶子春花，開榮望苑，祖善福，唐秦王府庫真，上大將軍，水呈能，凌雲聳節，窺沛鄉之赤氣，早龍光，仰譙都之黃星，高攀鳳翼，父玄藉，雅，隴，袞，茂四州長史，歸，蔚，循，袁，文，巴，黃，利等八州諸軍事，八州刺史，銀青光祿大夫，上柱國，清河縣開國子，貞心匪石，秀質如，驥足周流，累題輿坐，熊軒宛轉，疊舉帷，南北馳康海之謠，遠近沐榮河之潤，君地靈資慶，門德延休，朝彩之巖，白虹成氣，夜光之浦，明月含胎，揚室名烏，未勝衣而辯易，孔庭稱鯉，才總角而言詩，資孝同心，曾生得朋於閔子，好仁成性，韓起葉契於田蘇，顯慶四年，以承嫡，恩制賜勳授武騎尉，爰以稽岫貢枝，資括羽而成用，昆溪因砥礪而抽華，乃闡業於金，且從師於壁水，總章元年，補國子監大學生，摳衣避席，研精四術之科，鼓篋升堂，覃思六經之道，仰緇帷之鳳德，為七十之羽儀，聞絳帳之龍吟，擅三千之領袖，屬咸亨之歲，炎冗成災，凡在學，散歸鄉第，膠庠肄業，日新之藝已優，州里推名，歲之才斯顯，尋舉明經，射策高第，賓庭利用，既升科於太常，漸陸于飛，方矯翼於曾漢，豈謂蘭池始步，望千里而先窮，蕙畹初薰，在三春而早落，以上元元年二月廿六日遘疾，卒於京師道政里第，春秋廿有五，顏子淵之德行，空留殆庶之名，衛叔寶之風流，無復談玄之日，茫茫大造，天地胡為而不仁，昧昧幽途，鬼神何事而酷，即以大周聖曆二年歲次己亥一月丁巳朔廿八日甲申合葬於洛州合宮縣金谷鄉之昭覺原禮也，有男莊子，早歲夭歿，鄧攸無子，撫萬而哀哉，羊祜之生，畢千秋而已矣，式刊沉板，用紀窮埏，掩玄扉於此室，見白日於何年，其詞曰，列山遐構，表海長源，大矣昌族，賢哉裔孫，如珠吐塋，似玉含溫，能遵舊德，多識前言，匹術離經，二庠游道，君舉廉茂，朝延俊造，始薦庭賓，佇升壇寶，六月方運，九春猶早，風霜溘至，蘭蕙先萎，秀而不實，逝者如斯，人亡道喪，愛別親離，空餘松賈，蕭索參差，
大周故銀青光祿大夫使持節利州諸軍事行利州刺史上柱國清河縣開國子崔公夫人李氏墓誌夫人諱，渤海人也，白雲騰瑞，才子降於堯年，紫氣浮仙，真人出於周代，漢朝飛將，橫行漠北之軍，晉日昭王，割據河西之域，善水長潤，昌源孕牝谷之靈，嘉樹余芳，神葉擁春蹊之秀，曾祖潔，北齊散騎常侍鎮遠將軍司徒右長史，長輿材，郁若青松，叔則風儀，溫如白玉，豐貂納娜，登散騎之彤闈，鳴鏗玲，入司徒之黃閣，祖德茂，隋貢秀才，退歸不仕，一枝芳桂，暫拂蘭台，三秀靈芝，且依苗谷，鵬翻起，齊九萬於榆枋，菌茂椿榮，混八千於晦朔，父儒懿，唐職方郎中徐虢二州長史，冊府元龜，架蓬萊於碧海，士林明鏡，披雲霧於紫霄，雞香升伏秦之庭，驥足下題輿之路，夫人門漸慶基，天資淑德，龜圖薦象，精靈稟於異離，鳥緯垂文，光景發於須婺，褓年孩笑，已含初日之輝，羈歲童顏，即映春虹之彩，絲忌藝，鴛紋擅蘇女之工，裂素裁篇，鸞字縟班姬之藻，年登二偶，言告言歸，義葉三從，如琴如瑟，內言無出，慎禮經逾閾之嫌，中饋聿，遵大易正家之道，盜憎為慮，常貽誡於伯宗，賓敬是弘，每申儀於冀缺，鑒觀圖史，輕張敝之畫眉，逖聽徽猷，重樊英之下拜，五宗姻婭，共欽維鵲之風，百族姬姜，同仰螽斯德，所冀年齊玉勝，垂比翼於雙鴛，豈期月毀金娥，早分飛於兩劍，安仁淑媛，先謝潘閨，奉倩良嬪，久辭荀帳，以唐顯慶二年十一月二日，終於雍州始平縣崇節府官舍，春秋廿有八，清河公暮齒薨徂，與夫人不終偕老，夫人有二子，曰韶，曰歆，並夙齡殲歿，後夫人子惲，慎，恪，憬，恂等，肅承遺范，緬酌前規，爰卜地於龍崗，式開塋於鶴隧，即以大周聖曆二年歲次己亥壹月丁巳朔廿八日甲申，遷祔於洛州合宮縣金谷鄉昭覺原禮也，敬姜斯逝，遺孤絕其子孫，孟子雲亡，繼室蕃其胤緒，怛化之魂既往，寧神之宅有歸，冥漠玄扉，三泉之窮穴，昭彰彤管，垂萬古之芳烈，朝雲與暮雨長銷，秋菊與春蘭無絕，乃為銘曰，黃神肇慶，玄老開宗，源流養，門構隆崇，是生柔德，載闡貞風，仙儀學鳳，羨氣成虹，蘭性幽閒，蕙心明淑，言告師氏，作嬪公族，禮葉於三，行光於六，中饋惟謹，外姻咸睦，二匹偕老，萬齊九仙，孤魂早逝，俄赴三泉，金夫喪質，玉嗣摧年，共委浮化，俱隨閱川，東洛山河，北邙丘隴，長夜泉咽，窮秋樹拱，月思影孤，雲愁色擁，紀嬪則而題志，知母儀之可重，
大周故銀青光祿大夫使持節利州諸軍事行利州刺史上柱國清河縣開國子崔君墓誌銘並序君名玄籍，字嗣宗，清河東武城人也，炎帝之嘗草木，利盡生人，太公之運韜鈐，功申佐命，克昌於後，遂起宗邑之名，無忝厥先，是標大族之望，掩四海而獨步，經百代而高禮，曾祖彥升，宇文朝太子洗馬上開府儀同三司荊州大總管府長史恆州刺史光城縣開國公，隋贈冀州刺史，宏材曠度，博聞多識，當時重其弘益，任遇特隆，後王想其風采，褒崇不暇，祖至仁，隨襲爵光城縣公，尚書右丞太子右庶子，改封白水縣開國公，括囊政術，經緯邦家，通藉兩宮，將軍或遷於太傅，食邑二代，富平封於武始，父善福，唐秦王府庫真上大將軍，折衝良將，莫府元勳，冊韓信而登壇，拜宋昌於前殿，曰功曰事，藏於東觀之書，惟舊惟賢，列在南宮之畫，君天地間氣，公侯異表，潤之以璋，文之以禮樂，百行斯總，仁義攸先，六藝是該，書謝尤妙，引旗為戲，早推方牧之才，蕪室而居，便蘊澄清之志，起家文德皇后挽郎，尋授婺州司功參軍，事屬襖賊陳碩真挾持鬼道，搖動人心，以女子持弓之術，為丈夫輟耕之事，氣浮於江波，兇徒次於州境，凡在僚屬，莫能拒捍，刺史清河公崔義玄察君智勇，委令討擊，君用寡犯眾，以正摧邪，破張魯於漢中，殄盧循於海曲，功無與讓，賞不逾時，永徽四年，加游擊將軍守右武衛崇節府果毅都尉，已而吐蕃揚言，將出於蜀，彼之小國，且未通和，我之邊郡，茲焉預視，乃除君雅州長史，攻守之際，策謀居多，疆境獲安，軍國攸賴，龍朔三年，除隴州長史，仍奉使涼州巡撫契部落，銜國朝之命，悅歸附之心，馬牛被野而不驚，吏人按堵而如故，麟德初，萬方作，八使觀風，杖節持斧，揚清激濁，關內道大使司刑大常伯劉祥道以君精於吏職，清畏人知，表奏天庭，揚其善政，太山東嶽，屬登封降祥之秋，袞土外台，重別駕持中之選，仍除袞州都督府長史，專知壇墀及儲峙事，乾封元年，加中散大夫守歸州刺史，尋檢校荊州大都督府司馬，朝發白帝，暮宿江陵，荊門之險萬重，巫峽之塗千里，專城按部，威令久行，大府題輿，政聲彌遠，遂使長江艫舳，往來無剽奪之虞，倚市錐刀，朝夕罕惰游之利，總章元年，丁內憂，痛嬰創巨，性幾毀滅，雖日月之雲既，在笙歌而不成，咸亨元年，除蔚州刺史，范遷材略，胡騎遠漁陽之城，陶碩威名，羌人避雁門之境，嗟乎，執心正直，邪佞之所必憎，持法嚴明，貪殘之所同疾，留落不偶，坐滯於十年，讒匿弘多，竟遷於五嶺，儀鳳三年，授循州刺史，吳隱石門之路，地邇貪泉，馬授銅柱之郊，川臨漲海，頒其孝令，復群盜於堯人，宣以制書，被皇風於越俗，開耀元年，除袁州刺史，永淳二年，除文州刺史，垂拱初，以公事免，天授二年，遷茂州都督府長史，張敞受誣，遂停鄉里，楊見釋，乃拜議郎，長壽二年，遷巴州刺史，證聖元年，除黃州刺史，萬歲登封元年，封清河縣開國男，萬歲通天元年，加銀青光祿大夫，二年，除利州刺史，聖曆元年，進封清河縣開國子，良二千石，太平之基，下人待之以獲安，明主用之如不及，信臣之風行上蔡，復徙南陽，延壽之績著穎川，更遷東郡，公之理繁馭黠，簡帝聞天，章綬赫弈而相加，軺傳周流而不息，所居人富，所去人，虎浮於河，蝗入於海，細侯恩信，已聞童子之言，廣漢賢明，方在名臣之選，增其命秩，官呂第三，錫以土田，封建五，既而奉計最，謁承明，授禮文，抗誠請，天子有命，未遂於懸車，神道何冤，忽悲於稅駕，春秋七十有九，聖曆元年歲次戊戌三月六酉朔十四日甲戍薨於通遠坊之私第，奉敕弔祭，並許席家三人，常賻之餘，別加優贈，惟君理精心密，氣高調遠，負邦國之大材，兼文武之宏略，仕明時而取富貴，勵美志而成功名，展驥足者六州，建隼者八部，優俸厚祿，散之宗親，廣宅良田，未曾留意，賓客滿座，共敦名教之樂，子弟成列，無違孝謹之，於勢利，絕於造謁，安仁再免，曾靡慍容，慈明九遷，每除矜色，方當升上公於台鼎，養元老於膠庠，天不留，人將安仰，夫人屈突氏，河南人，唐尚書右僕射通之女也，名公貴胄，君子好逑，才實賢明，行成軌則，林間隻鳥，才閉潘椽之篇，水上雙龍，竟等張公之歎，春秋有六，以咸亨二年五月十七日卒於蔚州之官舍，粵以聖曆二年歲次己亥一月丁巳朔廿八日甲申合葬於洛州合宮縣之昭覺原禮也，嗣子隆州閬中縣丞惲，邛州參軍慎，懷州司法恪，魏州司士憬，益州參軍恂等，痛昊天之緬邈，擗厚地而充窮，初不勝喪，哀者禮之大，竟能負土，安厝者孝之終，洛水之北，首山之東，銘志沉兮虛隧掩，寶徒散兮嚴野空，詞曰，姜水之帝，太岳之臣，賢聖不顯，宜於下人，表海之國，清河之郡，子孫繁昌，垂厥令問，先城存沒，異代哀榮，白水升降，兩宮功名，將軍受律，方叔是程，種此餘慶，君乎挺生，環偉其儀，寥廓其度，德以潤己，材以膺務，家令智囊，尚武庫，鸞鳳將矯，騏騮始步，江發定，長山之傍，邊寧謐，嚴道之鄉，牧守稱重，青綬銀章，公侯為貴，錫社分疆，清靜是居，謙沖是執，宗族餼，賓朋引汲，輿服不營，棟宇不葺，黃金方散，赤松可揖，帝惜分憂，天乖與善，庶神祇之保佑，忽令昔之悠緬，失藩部之循良，喪士林之冠冕，于嗟令胤，式遵先典，此時丘壟，見宿草之蕪，歷職吏人，有甘棠之勿翦，
周故使持節州都督上柱國東平縣開國男河南陸公夫人崔氏武城郡君墓誌銘夫人武城清河人也，曾祖崇基，梁黃門侍郎，齊恩州長史，父深，唐朝散大夫潞州長史，夫人大周萬歲通天二年四月二十九日薨於河南永豐里之私第，春秋七十有一，以聖曆二年歲次乙亥正月丁巳朔二十八日甲申合葬於洛州洛陽縣清風鄉邙山之原也，
大周故雲騎尉隴西郡牛府君墓誌銘並序君諱阿師，字處仁，隴西郡狄道永昌人也，徙族因官，居於有洛，今為河南郡人焉，自鑣官受命，洪源肇於都亳，樂器知歸，峻祉開於有宋，上地流巨儒之譽，長丘表司寇之功，蔚緹緗而邵美，與蘭菊而無絕，祖緒，齊任青州司馬，父通，並道優鄉塾，言無瑕玷，忽浮榮於軒冕，懿棲德於丘園，君氣稟淳和，質標岐嶷，推梨懷橘，惠聞於歲，蹲甲附枝，枝成於壯齒，夙韞懸弧之禮屢興投筆之言，屬乎塵起漠南，雲屯塞北，急邊風於鳴鏑，開滿月於穹廬，遂得膺六郡之良家，從五營之材力，非顧懸魚之賞，實雄探虎之志，以萬歲通天二年八月卅日授雲騎尉，酬勳伐也，既而邊城晏閉，偵火無權，君策馬歸來，優遊都邑，言驅下澤，稱善人於鄰，載仰高山，追勝交於歲晚，固已萬鍾隆養，方憑不壹之鳩，豈期九仞高堂，忽上座隅之鵬，以聖曆二年歲次己亥正月十六日遘疾，終於合宮縣之嘉善里第，春秋七十有八，即以臘月廿日窆於上東邙山之南原禮也，次子朝議郎行梁王府大農上柱國嗣宗等，孺慕纏哀，如疑結痛，式鐫幽礎，賁以窮泉，其銘曰，居商肇祚，在宋來奔，種德前哲，流芳後昆，猗歟祖考，道勝丘園，傳微構室，積慶盈門，蔚矣垂裕，降生君子，桂馥層巒，珠輝圓水，移官成孝，宅仁為美，器則函牛，藝兼穿兕，雄心投筆，壯衝冠，思立橫草，直指皋蘭，塞塵行暗，胡膠已寒，多壘爰息，長纓可漫，獻凱歸止，遨遊鞏洛，芳枳面郊，良疇負郭，白首朋好，黃金然諾，曳杖忽悲，崇楹遽鑿，厚隧將宅，高堂不留，滔滔洛，壘壘邙幽，林虛鳥哭，隴暗雲愁，悲哉霜霰，萬古松楸，聖曆二年臘月廿日建，
大周故朝散大夫泗州司馬上柱國邊君墓誌銘並序君諱惠，字處泰，陳留人也，昔鳴呈祥，祚始文王之國，斷蛇開業，功符上將之星，既得姓于宗周，亦馳名於大漢，實資先慶，垂裕後昆者焉，祖伯，隋楚州刺史，道光千里，職總六條，信洽並童，還聞駐馬，化行婚俗，遂動鳴雞，執法不在於深文，開恩貴存於撫字，父師，唐金州平利縣令，七弦調鳳，武城之愧於操刀，百姓哥魚，萊蕪有慚於躍釜，君枝條迥秀，竦豫樟於七年，羽翮孤騫，摶扶搖於六月，風神拔俗敏悟超群，揚子雲炎天，濫傳三蜀，張茂先之畫地，羞記千門，仁兼楚地之蛇，智辯漢庭之鵲，於是成教胄，習六藝於虞庠，射策仙台，洞三章於呂訓，解褐任隰州司法參軍事，鶯遷於谷，鴻漸於盤，明均刻木之情，政允分符之局，秩滿，膺揚衛兵曹，俄還司御衛長史，衣冠成列，盛被雲司，龍豹為韜，典茲霜戟，屬雷雨作解幾葉於龍圖，品彙懷歡，頻加於鳥職，萬歲通天元七月十三日，授朝散大夫，改泗州司馬，荊吳勝甸，淮海惟揚，周撫黎毗，實資材局，忽以降年方斜，福善無徵，斗蟻不痊，懸蛇莫悟，著書無鬼，家已乏於青牛相地非人，塋遂開於白鶴，芬芳易歇，永絕於蘭庭，冥漠有期，遽歸於蒿里，春秋六十有一，終於廨宇，賓寮屑涕，望雙雁之聯翩，家室銜悲，撫孤鸞而哀怨，聖曆二年十一月五日，遷窆於北邙之原平洛鄉之界禮也，胤子山光，哀纏變柏，酷甚餐荼，恐碧海之三田，思黃絹之八字，庶旌幽隧，以志佳城，其詞曰，周文啟祚，漢將馳名，乃祖惟父，桂馥松貞，君其秀出，更稟英精，德將玉重，諾使金輕，千門畫得，七步詩成，既因齒胄，作從濯纓，心同霜潔，政若冰清，馭人以道，在法惟平，憂喜不見，寵辱難驚，無欺暗室，翻悲奠楹，頹山動唱，逝水傷情，青烏髮兆，白鶴疏塋，憤埏月色，松賈風聲，聊同幼婦，以記佳城，聖曆二年一月丁巳朔五日酉，
大周正議大夫使持節都督軍事守州刺史上柱國高陽縣開國男許公夫人琅琊郡君王氏墓誌銘並序夫人王氏，琅琊臨沂人也，自駕鶴騰，乘鳧錫胤，遂里成冠蓋，代壯風規，祥乃孝感神，覽則義通幽顯，是以祚隆淮水，榮贈佩刀，結紫綬者連鑣，馳朱輪者接軫，崇基與極天比峻，積德將環海俱深，形影被於丹青，聲實流於篆素，曾祖賓，後魏長樂濟南二郡太守，威振百城，風扇千里，凜秋霜以戒物，湛春露以流仁，惠緒去思，頌傳遺愛，祖秀，隋齊王府諮議參軍，職唯清曠，人實雍容，高膺諷議之才，遂踐鄒枚之列，父滿，唐許州司馬，琢玉成器，擢凌雲，龍翰九章，鳳毛五色，刺舉期於展驥，邦國於是不空，夫人稟玄精之秀氣，降素魄以澄輝，毓彩蘭滋，含芳桂馥，艷繁容於桃李，激峻節於冰霜，爰暨初笄，來嬪盛族，葉茲琴瑟，茂彼松筠，閫訓克，閨儀備舉，都督高陽公道亞非熊，志諧鏘鳳，既展如賓之敬，庶同偕老之期，而玉飛灰，金急箭，生涯已往，奄謝昭塗，聖曆元年八月廿三日遘疾，終於私，春秋七十有五，以二年正月四日，遷窆於洛陽邙山禮也，餘慶不追，藏舟遂遠，鏡鸞獨舞，龍劍孤沉，惟夫人水潔珠凝，蕙心蘭質，行高萊婦，德美喪妻，淑麗天姿，溫柔成性，，純懿之質，乃剪而無言，勞謙之心，亦齊眉而展敬，既而掌曜珠玉，庭秀芝蘭，方當克萬鐘，共金石而長固，豈意奄辭千月，與河塵而不歸，嗚呼哀哉，子左奉裕長史惟忠等，俯寒泉而瀝血，痛風樹難追，懼陵谷之貿遷，遂鐫金而播美，乃為銘曰，馭鶴開宗，驂鳧演慶，筮淮疏構，臨沂鼎盛，位列三司，榮膺九命，英賢接武，璜疊映，爰降淑姿，含章秀美，性芳蘭蕙，艷濃桃李，窈窕儀，作嬪君子，玳筵委雁，寶衣文雉，母儀列閫，作范中闈，恭柔有裕，禮則無非，公侯齊體，黻冕增耀，朝浮紫，夕啟朱扉，逝景難留，長波不返，暮槿俄及，朝英已晚，秀落芝田，芳凋桂苑，靈需就駕，哀驂遽轉，建塋邙阜，迥對龜川，唯瞻拱木，但見寒煙，松吟古隧，草列荒埏，痛銷金於此日，竟理玉於窮泉，
大周故正議大夫行太子左諭德裴公墓誌銘並序公諱咸，字思容，河東間喜人也，魏晉之世，裴王著族，司空製圖，藏之秘府，天子探策，議在中書，公侯之緒克昌，河汾之靈無歇，曾祖孝忠，齊著作佐郎中書舍人，祖滌，隋司農丞，隨州司馬，考方產，唐侍御史，尚書比部，左司二郎中，雍州長安縣令，高才貴仕，盛矣國朝，祖德家風，存乎冊，公捨淳粹之精，受淵邈之量，九德資器，五行秀質，推誠為應物之先，強學為立身之本，行不苟合，義不取容，禮無廢於斯須，仁莫違於造次，居家以廉讓，事主以忠公，肅肅乎宗廟之，堂堂乎領袖之表，由是譽籍知己，宦成當世，解褐自益州導江尉，華州鄭縣尉，雍州灤陽尉，歷左台監察御史裏行，右台監察御史，殿中御史，行侍御史，文昌天宮員外郎，秋官郎中，給事中，太子左諭德，春秋六十三，維聖曆元年歲次戊戌八月景辰，卒於降化里，嗚呼哀哉，公爰始甲科，累從劇縣，四為御史，二為郎官，六載居給事中，一遷至左諭德，爾其儒業睹奧，吏職稱明，雄視憲闈，即百寮憚其亮直，光步禮閣，即三台推其書奏，及趨拜青巢，給事黃門，遙知闕下之車，不言省中之樹，著曰純謹，貫乎始終，皇凝念，春宮擇輔，俾羽翼於元良，咨調護於明哲，方將入補三事，式瞻萬邦，巨川濟涉，亨衢高寺，嗚呼，享年不永，眉壽曷期，劉仲雄生不為公，鄧伯道歿無子，名士慟哭，群臣赴吊，粵以其年十月己酉，安厝於北芒山之塋禮也，千秋館舍，一去郭門，大夫之寶劍不傳，少傅之黃金已散，顧惟恩舊，永悼音徽，子期既淪，奚知己，有道雲喪，無愧屬詞，留素車以何及，勒玄扃而在茲，其銘曰，顯允公族，於昭河紀，猗歟八裴，浩若千里，武庫宏傑，玉山映峙，為龍為光，世有君子，舍人濟濟，持中翼翼，歷選圖書，分播農植，厥考貞亮，古之司直，邦傢俱瞻，京縣是式，公實載輝，矯矯于飛，鐵冠掌憲，巢闈參機，忠貞允屬，問望感歸，俟登袞路，先范儲闈，浩浩陰陽，茫茫遷化，露無待，流川不借，夢起當春，彌留自夏，白駒過隙，玄需就駕，地入芒阪，山後漢陵，泉扃遽闔，焰徒凝，賓客相送，遺孤莫承，高門已矣，陰德誰興，
大周上柱國高君墓誌銘並序君諱邈，字行淹，渤海人也，昔有隨遷業，皇唐啟聖，惟曾與祖，輔德成功，榮擅當時，名流寓內，父卿夙挺英節，早申武藝，臨凶對敵，若孫權之佐吳，橫戈出塞，似淮陰之輔漢，雖分茅割邑，有謝於金貂，而坐樹論功，豈珠於馮異，公既負天姿，性包仁勇，功成受賞，勳高於一時，辭祿養親，孝聞於九族，豈謂福緣無驗，積善多違，天不留，風疾俄及，爰以歷年月日卒於里之私第，即以辰遷於平鄉芝里禮也，哀子滿，崩天甄絕，泣血無追，想陟屺而何依，相風枝而罔極，既而龍盾就駕，飛旋啟行，楚挽咽而無聲，愁雲浮而不動，嗚呼哀哉，夫歲月有遷，古今異延，人事無定，芳言不易，相墜路之生陰，敢傳聲於貞不，詞曰，功由業慶，德以頌宣，時惟多士，代不乏賢，勳高弦下，忠惟孝先，忽問庚服，俄逢已年，其生守正，其死歸全，望松塋之已橫，冀貞不之方傳，聖曆元年十月二日戊子之銘，
大周故文林郎張君故妻宋夫人墓誌銘並序夫人諱字，其先廣平郡人也，原夫望雲開國，錫胤啟於商郊，貫月稱王，延嗣封於宋邑，西窗縱辯，爰驚巽羽之談，南國侍游，遂振雄風之藻，爾其簪裾佩玉，軒蓋鳴鐘，式著緗綢，無待詳悉，祖，父岌，並器均萬頃，儀表千尋，祖德家風，師範朝野，夫人騰姿蘭畹，誕彩芝田，霜操內凝，湛如鸞鏡，神光外朗，皎若虹，宜家之道克昌，饋禮之儀斯穆，動容成則，六行備母訓之規，肅事因心，四德盛閨儀之禮，方期長延鶴算，資保壽於遐齡，遽而奄閱鴻川，竟沉魂於厚夜，嗚呼哀哉，以聖曆元年陸月貳拾日遘疾，終於嘉慶里之私第也，春秋陸拾貳，即以其年柒月拾伍日權殯於北邙之原禮也，松扃蒿穸，對金苑而疏塋，柏遂桐閽，瞰朱宮而啟域，嗣如山悲深陟屺，痛切寒泉，愴欒棘以銷容，悲蓼莪而滅性，懼其陵遷谷變，勒遺范於佳城，地久而天長，驗斯文於貞琰，其銘曰，石精啟業，玄水分波，降台珠婺，誕彩金娥，母儀肅穆，訓閒和，林風罷詠，薤露悲歌，鸞鏡委匣，鴛綺停梭，城一閉，傷如之何，
大周故傅君墓誌銘並序君諱思諫，字庭芝，北地泥陽人也，因官徙地，而為美原縣人焉，乘箕星而下相，說代予言，對佛日之中興，毅馳雄辯，自時厥後，代有其人，祖德家風，詳諸史諜，曾祖良，隋青州別駕太中大夫，河，二州刺史，祖爽，唐右武衛倉曹，應武舉，制授游擊將軍長上果毅，父節，忠武將軍，見任左衛翊一府郎將，君幼挺奇拔，長而魁梧，太華崖岸，蓮花吐其千葉，巨海波瀾，扶桑森其萬丈，以為於穆清廟，肅雍顯相，敬行籩豆，妙俟司存，君以地望崇絕，天姿秀偉，選眾而舉，擢為清中齋郎，旋屬玉冊披祥，金繩展采，奉郊壇之盛事，陪望秩之大儀，而天造曲成，矜其薦饌之美，上玄垂渥，擢以觀光之選，雖年齊英妙，早標童子之名，而賦擅成都，未被將軍之用，豈圖天未悔禍，日不留隙，風霜搖落，昆倉之珠樹忽凋，陵谷變遷，夷甫之瑤林長瘞，以聖曆元年九月十七日卒於通遠坊私第，春秋一十有八，即以其月廿八日殯於洛陽縣平陰鄉之北原禮也，景純相宅，入邙阜之松門，周勃吹簫，送平陰之柳駕，兩宮相夾，誰知漢起之年，駟馬不行，空想滕公之日，嗚呼哀哉，天地寥沉，草樹衰歇，對此陳柯，吞恨已多，喪明增慟，傷如之何，乃為銘曰，粵在有殷，夢得賢臣，降及炎漢，尚辯胡神，擊鐘鼎食，代富其人，樂只君子，觀國之賓，氣沖星斗，名書月輪，風霜忽序，芝蕙解芬，河陽花碎，合浦珠淪，崇邙北峙，洛水南瀕，何年相送，此地歸真，千年見日，萬古非春，恐桑田有變，松劍無新，勒生金之翠琰，庶終古之不泯，聖曆元年歲次戊戌九月戊午朔廿八日乙酉，
大周故登仕郎前復州監利縣尉秦府君墓誌銘並序君諱朗，字世昌，隴西源人也，曾祖弁，宇文明朝任蒲州司馬，祖諒，隋任越州會稽縣令，父端，唐任絳州龍門縣丞，龜組簪纓，赫弈代襲，君材器環傑，機神爽邁，忠孝仁義，得自天資，學植文理，稟於家訓，釋褐任復州監利縣尉，佐絃歌於百里，彩翟馴桑，翊制錦於一同，飛蝗出境，故能名芬舜牒，聲美堯編，冠冕人倫，暉映今古，豈謂彼斯忍，與善無徵，任鳥服貽妖，奄遷危化，以聖曆元年歲次戊戌三月辛酉朔九日己巳，終於私第，春秋七十有四，孤子懷質，號天叩地，泣血崩心，痛樹悲筵，殆將滅性，以其年五月七日殯於洛陽縣平陰鄉北邙山之禮也，其地南瞻鶴岫，北眺龍門，東接成皋，西連函谷，聊鐫翠琰，以勒徽猷，懼陵谷之湮除，式芳於幽隧，乃為銘曰，鼎族餘慶，伊人挺生，詞河筆海，夙著英名，早申利器，玉潤金聲，飛鵬未遠，斗蟻先驚，芝蘭隕秀，松箭摧貞，甫從窀穸，式啟攢塋，勒茲翠礎，志彼佳城，
大周故處士前袞州曲阜縣令蓋府君墓誌銘並序君諱暢，字仲舒，信都人，因官徙居新安，昔齊丁公之子，食邑於蓋，遂以命氏，白蛇啟運，實標儒學之名，赤伏應符，仍顯武牙之號，自茲厥後，代有人焉，祖弘式，隋襄城郡守，父蕃，唐曹州離狐縣丞，並以經業相傳，為當時所重，君稟三德之餘慶，崇五美以基身，學洞六爻，文該四始，起家進士，貞觀廿二年，授麟台正字，蓬山吮墨，魚魯咸甄，芸閣含豪，陶陰無舛，永徽三年，制除太子校書，顯慶四年，奉敕待制弘文館隨仗入內供奉，屢伏青蒲，頻趨丹陛，添海裨岳，每有益焉，龍朔元年，授雍州櫟易陽尉，類梅福之南昌，奸豪斂跡，同喬玄之北部，凌暴歸心，乾封二年，授雍州富平丞，丁憂解，咸亨四年，授袞州曲阜令，化隆三異，跡標三善，而天性澹泊，稟操清貞，雖在公衙，不異林藪，久居吏職，非其所好，秩滿歸家不仕，以文史自娛，著道統十卷，誠千古之名作，一代之良才，閱水難停，茂舟易徙，夢瓊殘息，奄頹千月之靈，連石餘輝，俄陟九原之路，以神功元年十月十五日卒於神都道政里私第，春秋七十六，即以二年正月十七日，葬於北芒山北月城中之先塋禮也，天長地久，寒署有來往之悲，日居月諸，人代多新故之感，恐岸頹為谷，海變成田，爰總德音，紀之貞琬，其詞曰，天地吐秀，川岳降神，挺生奇士，是曰異人，立言有裕，立德有鄰，名高如玉，譽重席珍，藻艷春葩，行歸秋實，體仁尚智，懷文抱質，直不忤時，寬無縱暱，堯明克允，惟貞惟一，福善暌應，太山其頹，庭棲憑鳥伏，夢接瓊瑰，少微易感，揮日難回，隙光永謝，今古同哀，聖曆，
大周雍州長安縣弘政鄉游擊將軍王伏生四月十五日身亡也，證聖元年四月廿五日景寅朔孤子思本記之，神功二年正月伍日合葬，
大周故朝議大夫行乾陵令上護軍公士神孤府君墓誌銘並序君諱思貞，字思貞，河南洛陽人也，本姓劉氏，其先出自漢沛獻王，洎五馬南浮，三光北眷，崇寵為極，因而氏焉，帝堯聰明，高祖仁愛，景命昭昕，洪源葳蕤，曾祖子佳，齊直閣將軍，太州刺史，吏部侍郎，武安郡公，祖義順，唐右光祿大夫，太僕卿，涼州都督，虞，植，簡三州刺史，上柱國，洛南郡公，父元康，唐左金吾郎將，右衛中郎，左清道率，克掌厥家，挾翼世誥，文以六化，武以四攘，載垂光塵，昭備明德，邦國是輔，允粹允休，君稟元和之清，含惠懿之美，代隆素范，家植誕靈，秀茂若神，咳笑成德，八歲受詩禮，十五學擊劍，廿博綜郡籍，解褐以門調補太子進馬，作遷左監門兵曹，轉隆州錄事參軍，稍遷同州司士，無何，授雍州司戶，高門撲地，結客成場，依倚將軍，驕矜司隸，探微鏡理，刑屏滯拔，雖張京兆曷以尚茲，調補稷州奉天令，未幾丁家艱，三年齋居，七日不食，載紆綸紱，榮問苫廬，爰命入閣，賜絹，帛，繒，彩三百段，衣裳數襲，禮闋，以孝極君親，量能昭洽，特賜龜，加一階，除乾陵暑令，像鳥遐邈，侍蒼梧之野，台閣巍然，戴軒轅之德，嗚呼，以萬歲通天二年正月十七日化漸有力，卒於官舍，春秋五十六，粵以神功二年正月十日遷窆於銅人原禮也，送車千乘，弔客路傍，悲馬倚衡，平蕪鳥哭，有子籍等，少負重名，崩號殆滅，思刊洪德，將紀綿祀，其辭曰，受瑞河洛，積雲芒易，靈命不替，洪源攸長，下逮王莽，既勃且狂，光武膺運，電飛昆陽，槍是滅，漢綱載張，當塗無主，典午隳綱，魏氏草昧，世雄龍荒，雲騰焱發，北運南翔，高曾爰輔，明哲嗣昌，於惟生德，挺粹含章，通則能久，溫而且莊，既蒞月峽，亦臨雲鄉，仁而積潤，愛以垂光，如何不淑，降此咎殃，白鶴先路，麒麟啟崗，秋氣煞日，陰風茫茫，盛業不泯，傳示無疆，
大周聖曆元年歲次戊戌貳月壬辰朔拾壹日壬寅，故行慶州弘化縣尉，上騎都尉暢君之靈柩，君諱懷禎，字仲鄰，洛州陽城人也，曾祖滿，周朝任成州司馬，祖保定，隋任鷹揚將軍，開府儀同三司，父玄，唐任太常寺太樂令，本河東之苗裔，隋末遷居洛陽，因為隸屬，去長壽貳年五月，恩旨釋褐，授弘化縣尉，尋制授上都尉，君職務清勤，朝野推挹，門傳簪笏，地實哥鐘，部郡寮，咸舉強，神功元年拾月，巡覆一十八州倉，使勞因疾，其月貳拾柒日亡於長安，春秋卅有二，母朱夫人，弘化發哀，過京收斂，歸於洛陽，葬於北芒山，即此遷錯禮畢，嗚呼哀哉，富有年命，泉扉永訣，魂路杳兮長辭，金石存兮不滅，
太中大夫行神都總監王緒太夫人郭氏墓誌並序夫人姓郭諱五，京兆郡長安縣人也，夫人五陵望族，三輔豪家，四德昭宣，六行光備，鏡鑒圖史，敦悅詩書，爰逮有行，歸於君子，娣姒以為嬪則，宗黨稱曰女師，過隙不留，有涯終盡，遽違昭代，永即幽泉，以大周天授貳年正月遘疾，終於雍州乾封縣嘉會坊之私第，權殯於宅所，有子虔緒，操履夷雅，風度淹和，僚列挹其忠能，朝野推其用，位升通貴，寵洽榮親，仰堂仞以增哀，思寒泉而永慕，式遵追遠，寄申罔極，以神功元年拾月貳拾貳日遷葬於乾封縣萬春鄉杜永村東李果地所禮也，雖餐茹酷，孺慕無從，而卜宅歸神，充窮有，勒茲玄石，用紀芳猷，其詞曰，猗令淑，慶積流長，傾梧播美，集灌騰芳，匹由秦晉，偶則潘楊，母德惟茂，嬪儀載光，過隙騰駟，驚波迅尺，奄謝昌辰，言歸永穸，零落丘隴，摧殘松柏，斷機留訓，遺卷余澤，懿茲才子，榮親濟美，恨結高堂，哀纏陟屺，遷神大墓，即宮蒿里，玄石貞堅，芳徽是紀，
大周故儒林郎飛騎尉行嵐州合河縣尉朱府君墓誌銘並序君諱仁表，字弘感，其先南陽人，因官徙於太原，後從唐高祖定都長安，遂家於高陵縣人也，昔列卿高德，聿踐司農之職，太守宏材，將歸會稽之郡，崇堂繼業，家稱構廈之材，良冶傳工，代有為裘之美，曾祖朗，周朝上柱國，祖明，隋護軍，父君卿，唐元從上騎都尉，屬太宗文武神堯皇帝奉天革命，應天順人，遂附翼紫宸，攀鱗黃道，於時扈從，行至長安，制曰，誠表經綸，義同宛而沛，宜遵先澤，錫以戎班，昔蕭相國之隨漢，早識興亡，宮之奇之去虞，深知向背，美矣哉國史詳焉，不可得而言也，君沉粹溫恭，俊哲寅亮，行無白之玷，信有黃金之美，君解巾授嵐州合河縣尉，雞田近接，贊馴雉於一同，雁塞斜臨，翊翊鳧於百里，將謂游鵬漸舉，負九萬之青天，豈期奔駟不停，掩三千之白日，粵以長壽三年三月廿六日卒於官舍，春秋五十八，夫人真定梁氏，擢秀芝田，分芳桂苑，幽閒得性，咸從琴瑟之和，孝友因心，自有閨房之穆，花早落，昔年孤逝之魂，松葉晚凋，今日雙歸之路，春秋七，先以天授二年六月廿日卒於官舍，粵以神功元年歲次丁酉十月甲子朔廿二日乙酉，合葬於河南郡梓澤鄉之原禮也，嗚呼哀哉，嗣子光庭，玄福，並欒棘毀容，羸瘠滅性，哭於官舍，慟泣於鄰人，負其靈柩，悲憎於行路，昔時賓吊，皆成雙鶴之徵，今日墳營，自有群烏之召，庶陵遷谷徙，海變桑移，克石記其年代，封樹刊其塋域，其詞曰，太守余苗，列卿寶胤，攀鱗附翼，冰清玉潤，代祖代考，為忠為順，載誕雄姿，芳猷遠振，允矣君子，宏材挺植，束從宦，牽絲蒞職，昔助牛刀，今摧鵬冀，享年不永，生涯遂極，人生到此，天道寧論，龍沉鶴去，尚在猶存，有陸，夫人趙氏，騰姿蘭畹，誕彩芝田，節峻秋霜，明逾朝日，斷機流譽，載光班史之箴，舉案揚芬，式烈曹姬之誡，四德昭著，六行孔修，擇鄰之道可嘉，監魚之訓斯尚，嗟乎，雄芒墜彩，雌劍候以淪輝，貞木凋陰，女蘿紛而標影，以萬歲通天貳年肆月貳拾肆日終於積德里之私第也，春秋陸拾有捌，即以大周神功元年歲次丁酉十月甲子朔廿二日乙酉，合葬於北邙平樂鄉之原，禮也，韓君梓樹，郁矣交陰，千氏青衣，宛然成列，蘇韶請葬之地，卻負大河，梁鴻歌噫之山，前臨太室，佳城鬱鬱，對金埒而開塋，修龍峨峨，俯玉川而啟遂，嗣子游擊將軍上柱國童俠，次子游擊將軍行幽州宋城鎮將上柱國元，次子昭武校尉桂州百丈鎮將上柱國元及，並哀纏風樹，悲咽寒泉，叩地無追，瞻天靡訴，懼其陵遷谷變，方刊軒令族，赤帝英臣，五世居相，七葉垂紳，談狸精敏，觀象妙神，文藻映陸，辭說游秦，鳳子九色，飛章五色，崩雲飛翰，摶風振翼，直道謀身，高衢騁力，立功立事，惟靜惟默，鸞鏡孤絕，龍匣雙飛，偕老俱盡，同穴攸歸，墳交梓木，塋列青衣，蒿宮永閉，松門掩扉，謝小年，長歸大暮，嘶驂徒，吊鶴相顧，壟樹古兮悲風，埏草荒兮泣露，何以紀其徽烈，勒茲銘於泉戶，
唐故朝散大夫益州大都督府郫縣張君墓誌銘君諱愃，字承寂，魏州昌樂縣人也，其先軒轅帝之後即漢趙王耳之裔，居燉煌，郁為冠族，粵若刑殲召雨，業劭玄符，道佐聚星，代承黃略，曾祖儒，唐使持節深州諸軍事深州刺史謚曰昭，祖公謹，屬隋原鹿走，晉野龍興，感激風雲，揭負日月，暨乎天維戴舉，地綱還張，故得金璽酬庸，朱弓講德，唐朝授公右武候長史，隋，鄒，戰三州別駕太子右內率，右武候將軍，定遠郡開國公，泉州，慶州，定，襄三總管，雍州道安撫大使，代，襄二州都督鄒國公，食邑五千戶，別食綿州實封一千戶，贈左驍衛大將軍郯國公，謚曰哀，以說太宗下東夏，輔安宗廟定社稷有元功，兼征滅凶奴，降君璋等，錄勳特著，與司空河間王元孝恭等圖形凌煙閣，永徽二年，又奉恩旨贈使持節都督荊，硤，岳，郎四州諸軍事荊州都督鄒國公，又食海州實封八百戶，父大素，璋蘊德，冠冕士林，編詞，笙簧藝苑，唐任秘書校左千牛蜀王府記室參軍事，遷越州都督府戶曹參軍事，著作佐郎，司文郎左史，除朝散大夫，守東台舍人，幽州司馬，懷州長史，君陰陽秀氣，代弈貂冠，宇宙英靈，門承龜組，鏘鏘璧潤，泛學海之樓船，落落珠輝，啟文房之戶牖，松筠比質，挺標王佐之材，鐵石其堅，獨擅養人之器，唐弘文明經對冊甲科，授霍王府記室參軍事，恆州司兵參軍事，趙州司倉參軍事，并州士曹參軍事，朝散大夫，行益州郫縣令，何期彼蒼不，俄鍾二豎之襖，積善無徵，莫遘雙童之遺，以萬歲登封元年三月五日寢疾彌留，卒於私第，春秋五十有二，叢蘭忽敗，星沉處士之光，梁木其摧，月犯少微之影，龜帑罷肆，同傷埋玉之悲，休農，共灑成珠之怨，以大周神功元年歲次丁酉十月甲子朔廿二日乙酉，遷葬於合宮縣平樂鄉馬村東北二里邙山之原禮也，前瞻鶴嶺，卻負龍川，左距鐵牛之，右眺玉雞之浦，孤子偉等恐藏舟遽徙，樹難依，敬述清猷，長懸翠琰，乃為銘曰，軒丘錫氏，漢室傳封，鳳，遇攀龍，名編彝器，寵列哥鐘，功超振，續裕飛鴻，夫君代有，含章挺出，貂纓首，鴻筆先鳴，何圖闞室，奄就佳城，鶴峰南翠，龍川北清，陽門西澗東傾，白日辭兮千古，黃泉幽兮齡，茫茫之厚夜，播悠悠兮德聲，
大周故中大夫夏官郎中逯府君墓誌並序君諱貞，字仁傑，河內河陽人也，殷宗理亳，因手文而命氏，大夫適晉，沿逯邑以承家，至於翼魏論功，更封河內，征吳愛寵，復啟河陽，弈代載德，傳諸國史，曾祖遷，河內郡中正高平長，平輿月旦，寧違父母之邦，灌壇風雨，自表神明之政，祖及祖，唐秦王府庫左金吾衛翊衛，千里背淮，玳筵之接客，八神警蹕，預金吾之式道，父君懷，唐孝廉，釋褐幽州參軍，蘇州嘉興，岐州普潤，荊州江陵三縣丞，張憑之太常高選，方應孝廉，尹何之美錦其傷，爰毗學制，君盛德百代，長河萬里，身踐言之道，造次以之，出孝入悌之方，率由斯得，弱冠歲賦明經，解褐果州相如，杭州餘杭，魏州頓丘等縣尉，非其好也，翟方進有封侯之骨，實假明經，梁敬叔有廟食之言，豈甘州縣，尋授左司御左金吾衛錄事參軍，累遷朝散大夫行司府丞兼知地官事，鴻鵠絕海，寧唯羽翼，飛龍在天，尚司闌，若乃人惟邦本，總周禮之地官，貨實國泉，知魯人之長府，君思入無間，材同不器，默識心計，若有神焉，況復脂丕潤，清白流於子孫，終始惟一，貞固聞於遠近，及除度支員外郎，又加中大夫，遷夏官郎中，文昌列宿，傍臨上帝之宮，司馬論兵，即在涼風之序，君含香伏奏，譽動青蒲，草論書，名高粉署，若乃易簡以臨下，敬恭以事上，文高之待漏張燈，抑惟恆理，之執機攝會，曾何足雲，於時天子升中，嵩巖望幸，封高益厚，報功之禮已申，名山大川，望秩之儀猶郁，君勤勞遂積，霧露行侵，周南留滯，雖殊於太史，仙閭倏忽，翻類於奉車，嗚呼哀哉，粵以萬歲登封元年臘月拾三日，終於行所，春秋陸拾有漆，皇上嗟惋，朝流慟哭，有制贈物段，官給靈，實優賢也，夫人趙郡氏，唐益州雙流縣丞玄藥之子，家人利女，無驚悔厲之心，君子好仇，實奉公侯之事，采令德，載穆溫儀，初日不留，大暮行及，文明元年貳月拾壹日，終於義里第，春秋有五，嗟乎，安仁東阜，始歎孤墳，武子西階，旋聞合葬，以神功元年拾月貳拾貳日合葬於河南北邙之山禮也，君少好讀書，長而不厭，事必師古，學不為人，頗輕篆刻，尤明亮采，理之所行，即南宮之故事，思之所及，實天下之模楷，固能享福履於來今，振芳名於遂古，不遺一，嗚呼彼蒼，嗣子皎等，痛極匪莪，情深淚柏，生人之本盡矣，孝子之事親終矣，乃為銘曰，殷宗之胤，實君之先，有文在手，有命自天，苴茅既錫，弈世蟬聯，君之降德，命世挺生，專門就學，結綬祈榮，聿勞郡縣，遽議戎旌，帝曰汝諧，式遵王度，乘機逗理，不於素，鑾聲，天道茫茫，都尉無，文有郎，促車徒於駟馬，卜地理於連崗，飛鳥無日，龜謀允臧，境接蒼鵝，墳連白鶴，四望山隴，千年城郭，邈終古而留想，希九原之可作，哀哀孝子，落落束松，飛烏結塊，白鹿馴封，寅門就爵，杞國無容，扣地徒，窮泉幾重，神功元年歲次丁酉十月甲乙酉，
唐故白州龍豪縣令呼延府君墓誌銘並序呼延氏，其先出自帝顓頊，有裔孫封於鮮卑山，控弦百萬，世雄漠北，與國遷徙，宅於河南，衣冠赫弈，於鑠記傳，公諱章，字文絢，高祖恃龍，後魏武騎常侍大將軍，曾祖族，北齊西洛州刺史廬江郡王，祖貴，隋虎牙郎將，父裕，唐寧州司馬朔州長史，並雄毅卓犖，世濟厥美，公阜英竦，雲霞炳蔚，非法不言，非道莫履，從之遊者，以為泛巨壑，登重冥，然不臻極雲，起家東宮翊衛，調補沂州參軍，轉恆州石門縣丞，孫楚時傑，屈於參卿，桓譚下位，居自不樂，秩滿，轉岳州湘陰縣令，又轉永州零陵縣令，湘水靈妃，畏其夏日，零陵耆舊，詠其春風，以邑有奸吏，左貶白州龍豪縣令，毒霧埋障，沙射海，葛洪宰邑，未獲神仙，孟嘗逾，空裁政化，金龜佇飾，欲翔於天階，石雞俄落，忽於泉戶，嗚呼惜哉，以唐上元三年七月五日終於洛陽會節里第，春秋六十七，夫人馬氏，撫風縣太君，唐瀛州刺史襄城公匡武之侄孫，絳州別駕漣水男恪之女，以如意元年四月廿四日終於硤州遠安縣之官舍，春秋八十五，門承遺誡，閨習令儀，即葉宜家，俄終同穴，即以大周神功元年十月廿二日，合窆於合宮縣梓澤原，子通議大夫行左玉鈴衛兵曹參軍直鱗台纂等，父兮鞠之，母兮育之，生事以禮，沒送以禮，不其孝哉，銘曰，零露，於包桑，孝子之養，昊天不忘，濫泉，潤於叢棘，孝子之報，昊天罔極，高堂有基，念茲在茲，廓然不見，悠悠其悲，永卜宅兆而安措之，呼延氏子孝之終矣，夫子含章，觀國賓王，清文，雅望堂堂，俄驚閱水，俯高堂，瓦木是用，銅鐵不藏，敬刊高碣，式記便房，千秋萬古，不朽傳芳，
周故右衛翊衛路府君墓誌銘並序君諱綜，字元嗣，清河人也，昔命氏跡基，分茅錫土，崇源遠，靈派，繼體承家，像賢載德，上秦人之十夫，清漢氏之九區，氤氳，未絕靈之氣，月辰磊落，猶垂列宿之精，曾祖嵩，祖隋任蒲州永樂縣令，既地鄰三輔，邑控兩京，人物殷蘩，政務紛雜，彰善癉惡，教肅刑清，寬猛克，威恩允洽，並邑被仁明之化，疆理無盧鵲之喧，不資三載，政成期月，父寶，唐任左驍衛，萬安府果毅，上柱國，主開燕頷，價掩龍頭，膽氣顯，雷霆而不懼，風神不撓，抱霜雪而彌堅，懷七縱七擒之奇，包九九之略，關山霧歇，邊徼塵清，於是入侍丹墀，杖兵紫禁，列功臣之頌，名載騏麟之閣，公疏源萬里，擢秀千尋，少而岐嶷，聰敏，橫經蘊，出學市而先驅，挺思含章，踐詞場而迥鶩，綜茂先之博識吐夷甫之機神，氣貫秋霜，精含白日，風塵不雜，蘭菊齊芳，履李資忠，經仁緯義，是以稂陪青巢，警衛文楷，佩星劍於鉤陳，荷霜戈於欄，恪居官次，以一人，因屆海隅，爰嬰羸恙，以萬歲通天二年六月六日，終於青部，春秋伍拾有陸，嗚呼哀哉，嗟乎，才高位下，未申逐日之蹤，命舛途窮，遽落搏風之翰，行路傷悼，朝野悲感，夫人襄陽羅氏，松竹傳芳，葛覃流譽，冰清玉潤，蕙茂蘭滋，謝雪於流水，恭艷冥授，慈孝自然，九子之訓克降，三從之誠載，奉繁於朝夕，服紹於始終，俄軫夜舟，溘從朝露，嗚呼哀哉，維殯於州原，今以神功元年歲次丁酉十月甲子朔廿日甲申，合葬於洛陽北邙山之平原禮也，雙魂同祔，行窺對鶴之巖，兩劍俱沉，游龍之匣，原野蕭索風淒慘，峨峨隴，斜對邢山之原，黯黯宮，近接首陽之域，綺蘿畢兮池館盡，丘壑遷兮松瀆深，繼子懷福，幼賢今名，早挺風骨，淙派而撫翼，濯台水而躍鱗，業禮金，器成彖，而結，睇風樹而銜冤，爰占白鶴之祥，式啟青烏之兆，載刊貞石，紀芳猷，乃為銘曰，惟善之榮，惟德必祀，茂績淵深，崇基嶽峙，誕靈英傑，傳芳美，藝綜，四始，高轡未騁，落日方次，悲歸岱岳，散玉碎，雲蕩漫，隴，，唯余德音，
大周故常府君志銘君字德，諱協，弘農人也，粵若虢邑勝壤，辟晉野而開基，井終分源，溯巴江而疏甸，家傳冠蓋，門襲簪纓，積德累仁之基，佐命興邦之業，鼎望光乎方祀，丕緒蟬聯，家有賜書，門標衛戟，曾祖諱子雄，隋任左千牛衛將軍，出忠入孝，事盡於心，輔翊丹墀，始終無替，夙夜匪懈，供奉璇階，祖諱建，唐任趙州別駕，剖符千里，分材百城，人傳至晚之謠，俗有來遲之詠，夫人柳氏，百世傳芳，千齡表貴，列星高映，分柳耀而開宗，皎月澄華，含桂馥而植性，父勳官上柱國，體冰玉以清潤，資水鏡以貞明，居身以謙讓為懷，在公以廉平為務，萱蘭表德，琬琰為心，朝貴羽儀，人倫龜組文齊班馬，武貫孫吳，夫人裴氏，靈娥逗魄，體淑慎於雲郊，婺女臨波，得幽閒於星館，加以三英有璨，四德無虧，奄然構疾，薨於私第，朝光徙巢，，夜壑俄遷，父四大忽陵，三焦殊節，頃時構疾，薨於私第，明均兩曜，不能遷代謝之期，序合四時，詎能阻盈虛之數，歲次丁酉捌月甲子朔貳拾柒日庚寅，合葬遷於邙山之源平樂鄉老神里之幽埠，青春永謝，白日長違，松柏勁梁，落構摧於大夜，楊台絕架，楨棟無輝映之期，嗣子文亮，次子文等，悲聲振野，哭響驚雷，痛結蓼莪，哀纏泣血，良弓無墜，括箭有加，恃怙之深慈，憶劬勞之撫育，實恐陵遷谷徙，海變桑田，故勒芳銘，乃為銘曰，宗族顯望，家傳經緯，德同春夏，宦崇榮貴，偕老明期，幽泉無愧，寒泉暮結，霜屺晨迷，魂依南陌，靈駕北嘶，背青春兮歸夜壑，去白日兮掩泉扉，勒玉札兮幽壤，願金券兮難微，陰陽體道，雙蛟是，地總京豫，墳居北墩，嗣宗已逝，元不作，邈矣山河，獨存丘壑，萬歲通天貳年，
大周故朝議大夫上柱國行隆州西水縣宰董府君墓誌銘並序府君諱希令，字淑，隴西狄道人也，厥惟玄胄，世播清暉，唐虞之朝，司徒公以八元謀弼，夏商之日，平陽侯為四姓冠蓋，俊賢錫胤，實多蕃祉，良史承家，此而無墜，曾祖純，宇文朝開府儀同三司順政郡開國公，服賁五時，榮高九命，履道貞吉，昭明有融，祖玉，隋揚州司馬徐泗密三州諸軍事徐州刺史，展驥淮甸，建隼徐方，凝命有成，畏鄰無咎，父徹，唐左衛顯國府統軍柱國，功參帷幄，智余樽俎，赳赳在公，綽綽多裕，君資納玄粹，篤實輝光，毓德基於弄璋，用譽通於遇蹇，仁慈孝友，稟之自天，忠信節義，行之恆一，至若樂道知命，安時廣業，窮達慮遣於南郭，倚伏識均於北叟，夫以冥筌洞幾之思，斧藻沉鬱之才，駕軼於揚左，塵垢於何衛，唐龍朔年，解褐任右衛兵曹參軍事，和門敘政，妙合韜鈐，中府須才，雅苻推擇，秩滿，轉宋州柘城縣宰，自邑孚號，勸相勞民，教宣五美，風其一變，小史無事，傳授孝經，大耋相歡，式歌慈父，吉應盈正，聲聞於天，有制朝散大夫，仍遷宰幽府良鄉縣，順陽見去，人其不樂，緱氏知來，虎便離境，下車辯物，攬轡澄清，霜雪零薊門之前，風塵靜胡林之外，申命行事，變而能適，遏惡揚善，遷而不過，開學校，勸農桑，家余粟帛，里成鄒魯，國尚其績，又除隆州西水縣宰，梁亭解怨，竊水灌瓜，蜀道行餐，持綿系芋，小黃人吏，仍見上書，壽春邑里，更聞留犢，君子慎德，若斯而已，滅江陵之火，雲棟連於錦州，沉鄴縣之巫，水怪淪於犀浦，官未滿歲，又制加朝議大夫，魯恭三異，盛流邦邑，晉侯二豎，忽萃膏肓，覯閔中辭，不永其事，闔境追慕，不安中戴紹，閉關著述，無謝馬卿，天不遺，奄離明世，春秋七十有六，以萬歲登封元年八月一日終於洛陽縣教業里第，道鄰鄭相，名偶晉臣，罷市輟耕，見乎茲日，夫人天水趙氏，天水縣君，業茂承先，體閒循度，福覆葉於木，聖善流於國風，稟命不融，溘焉先化，粵以萬歲通天二年歲次丁酉十月甲子朔廿二日乙酉與府君合葬於北邙山禮也，悲夫，旆轉西階，車遵北郭，去去郊野，淒淒林薄，哀笳咽而更囀，楚挽斷而還作，遺像聞其無睹，營魂逝其安，嗚呼哀哉，有子液，洽等，崇基克構，蠱終吉，用譽承德，揚名顯親，惟圓規之流謝，懼方之遷越，敢憑琬琰，長懸日月，乃述銘云，家風祖德，玉振金聲，載誕夫子，更擅其清，鳳毛題俊，鴻羽儀貞，節義居體，仁孝揚名，垂帷遜業，解褐登仕，振振于飛，巖巖清峙，氣橫六月，才非百里，詢政桐鄉，資芳蘭，風移宋國，曾不崇朝，神君動詠，慈母成謠，化高綿竹，更委全椒，薊門驅傳，棧道分鑣，入境蝗飛，下車虎去，夙夜懷惕，憂虞汩慮，夾日生禍，流波罷御，深水一沉，紫煙雙翥，季武成寢，隨會九原，周流新域，左右頹垣，空林鳥思，寒草蟲喧，悠然孤隴，萬古何言，神功，
唐故營繕監左右校署令宣德郎張君夫人關氏墓誌銘並序君諱字仁師，南陽西鄂人也，原夫白水闡其鴻規，清河隆其茂緒，龜符雜，事涵光乘之珍，貂俎陸離，競蘊連城之價，祖侃，隋任光州司戶參軍，父徹，隋任鎮西將軍函谷郡太守，高門積慶，襲構聯華，辯逸雕龍，詞驚吐鳳，功參玉帳，遂膺推轂之隆，任重銀章，即有分符之寄，君營繕監左右校署令，禮門承道，詞局毓德，縱橫才氣，上衝牛斗之墟，磊落風規，遠振鵬宵之路，豈徒星管驟移，風燭俄掩，以文明元年柒月貳拾柒日遘疾，終於洛州私第，夫人河東關氏也，孕珠光於漢水，秀玉潤於荊山，花發桃蹊，春歸蘭薄，爰自並歲，作儷鼎門，酌鳴鳳之宏規，葉乘龍之雅望，閨風遠浹，里鎮及目之虞，閫訓旁流，遐邇仰齊眉之敬，雖鳩聯燕，陰陽隔於生死，而龍鐔孤挺，先後終會於陂瀾，即以大周萬歲通天貳年捌月貳拾柒日，會葬於北邙山之原禮也，或甄同穴之典，爰合空之儀，發彼玉床，石鏡，佳城鬱鬱，歎烏涵之斯開，幽室冥冥，想鯨燈之已滅，有子司農寺錄事登仕郎廉，荊州錄事朝散郎處澄等，業擅銜，訓承趨鯉，偏纏凝於罔極，思撰德而何已，淮陰侯之營墓，可置萬家，洛陽才之敘銘，庶流千祀，其詞曰，白水流祉，清河演慶，道德攸陳，文武再命，英威間起，簪纓允，率爾，惟是性，閱川不捨，悲風忽競，瘞兩劍於泉台，掩於鏡，卒而載德，庶清規可詠，
大周洛州永昌縣故趙府君墓誌銘並序君諱元智，其先廣平郡人也，夫微子朝周，郁興氏姓，大夫仕楚，獨擅文章，爾後英靈，時聞胤裔，曾祖卿，隋任懷州武德縣令，廉能撫俗，貞操不渝，祖良，隋任德州司士參軍，正直當官，高風尚在，父，唐明經及第，授文林郎，一經皓首，才喜登龍，九地黃泉，奄從驅蟻，君蘊斯嘉祉，生此哲人，粵在幼年，早馳嘉譽，乃千里之騏驥，為一座之顏回，既稟氣於沖和，亦傳芳於教義，詩書得性，冠蓋遺榮，雖混跡於光塵，獨負勁於松竹，屬有唐告禪，隆周應天，爰授武騎之勳，以崇錫氏之列，嗟乎，漳濱久疾，寒暑屢遷，藥餌無微，膏亡月不愈，奄以萬歲通天二年六月廿七日，卒於崇政之里私第，春秋五十有七，即以萬歲通天二年八月一日，葬於北邙山之阜榮村之北禮也，爰勒貞石，庶紀芳猷，桑海可移，蘭芬無沫，其銘曰，悠悠蒼天，杳杳黃泉，人死奚速，去而不旋，風驚寒樹，雲暗荒阡，佳城遽掩，春至何年，
大周故處士奚府君墓誌銘並序君諱弘敬，其先二庭人也，後因官內徙，今又為河南伊闕縣人也，地稱幽遠，土之外區，人多雄烈，之驕子，宅侯擅名於西漢，元氏鼎峙於東京，自後英俊，代有人矣，曾祖表，隋任隆州刺史，威震百城，吏稱嚴肅，祖讓，隋任宣州宣城縣令，政洽三異，俗號神明，父敬，潛居丘壑，頓絕名利，君時隱顯，或儒或玄，忠信彰乎十室，文義包乎六藝，加以宅伊，地絕囂滓，風搖徑竹，帷影疏庭，日明槿，錦花盈目，決渠荷鐘，灌園鬻蔬，潘岳非遙，樊遲見請，嗟乎逝水，忽從露，奄以萬歲通天元年玖月拾伍日卒於私第，夫人隴西李氏先亡，即以萬歲通天貳年捌月貳拾壹日合葬於北邙之阜禮也，異室於，內外之禮不虧，同穴於死，窀穸之期載葉，雙並翥，望雲路以聯翩，兩劍俄沉，恨泉途之杳眇，佳城鬱鬱，翻聞松賈之悲，荒野蕭蕭，長積風煙之慘，爰勒玄石，以紀芳猷，期無泯乎，乃為銘曰，惟右地，人承左賢，冠蓋就列，姜橘來遷，一死一生，雖後雖終，悲寶劍同赴幽泉，風露歇滅，星館周旋，勒茲貞琰，無沫遐年，萬歲通天貳年歲次丁酉捌月甲子朔二十一日甲申，
大周前承務郎行趙州贊皇縣主簿劉含章故李夫人墓誌銘並序夫人諱五娘，字玉京仙，隴西成紀人也，家風茂實，可略而言焉，曾祖纂，隋蒲州戰鄉縣丞，祖信，隋并州清源縣令，贊法雷於讓邑，蒞聚宿於潛丘，解秩唐初，遂家於河南，為洛陽人也，父承嗣，唐施州清江縣主簿，卑秩自安，及親而仕，退宮寧侍，色養於家，夫人即公之第五女也，令姿婉順，淑德貞柔，孝敬自天，聰惠率性，至若川組丹青之妙，絲桐琴弈之伎，娛賓投壺之禮，侍坐擬雪之能，莫不眾美畢歸，獨妙斯舉，年逾二八，作嬪君子，禮終納采，適於弘農劉氏，敬盡如賓，德齊舉案，奉先以孝，執下以柔，親族嘉其禮容，實為閨房之秀，何圖降齡不永，春秋廿有三，誕女構疾，以萬歲通天二年六月八日終於永昌縣伊水鄉私第，嗚呼，親賓掩泣，鄰舂輟相，良人抱恨，哭鸞鏡之空懸，芳魂上月，對鴛衾而歎息，即以其年是月廿一日遷窆於邙山禮也，日改月化，谷徙陵遷，克之翠琰，乃為銘曰，窈窕淑女，威儀不忒，婦容母訓，三從四德，柔順斯在，貞正安則，秋無光，松寒起色，千年萬歲，佳城何極，
大周故上騎都尉趙阿文墓誌君諱文，先出秦川京兆明堂縣，近因東遷，今即河南郟城人也，往年弱冠，壯氣超於張益，強仕之歲，謀算逸於陳平，有寇先鋒，募敵魚鱗之陣，佰戰佰勝，討擊有功，授上騎都尉，自唐周以來，家業克隆，門風遠扇，曾祖孝乎惟孝，仁者安仁，德義著於州閭，俊藝播於海外，又年，侵耳順，養性丘園，琴酒怡情，不延遐壽，以萬歲通天貳年歲次景申柒月朔日遘疾，終於福善坊之第，遷窆北邙之在，盡葬禮也，嗚呼哀哉，懼滄海暫移於桑澤，山嶽不守固安，爰題玉石之銘，以勒雕金之字，其詞曰，嵩山之英，河洛之靈，爰鍾秀氣，夫君梃生，或隱或顯，非寵非榮，丘園敖質，風月怡情，旋悲薤露，俄就幽泉，窗寒霧黯，隴海雲平，行路悲結，親賓怨盈，千秋萬歲，空聞頌聲，
大周文林郎上護軍韓府君墓誌銘並序公諱仁惠，南陽人也，昔軒丘出震，風後稱臣，列土封疆，地臨鶉首，花巖孕業，家控龍津，茂葉枝，比鄧林而郁，深源浚谷，類是壑而沖融，既入晉而稱鄉，逢漢朝而作將，服神丹而訪道，逸跡霸陵，控白鹿以成仙，追游太室，並以光輝簡冊，無假一二詳焉，祖諱隱，梁朝任汝州魯山縣令蘄州司馬，化光雅俗，政洽黎，勝邑謝其銅章，列郡鏘其玉綬，父如意，隋任滑州司戶參軍，唐任幽州良鄉縣令，匡字滑台，屍滋人億，撫臨幽部，羊馬成群，括岑孝之高風，籠子游之曠績，公耀儀丹穴，穎秀黃衷，顏氏庶幾，多慚宏度，裴君領袖，懸恧長材，千仞冠其大夫，萬頃包其丞相，髫年秀異，歲英靈，徇孕寒林，鱗游冰沼，無心筮仕，有志山泉，佩蘿薜而賞煙霞，洽琴樽而玩風月，屬隆周革命，寶歷調年，爰奪山林之情，遂乃授茲勳職，年參大耋，日迫桑榆，歎石火之不停，傷薤露而溘謝，萬歲通天貳年陸月貳拾三日，卒於章善里之私第，夫人京兆密縣丞皇甫晦之女也，粵以其年捌月貳拾壹日同祔窆於洛陽縣北邙山之高原，禮也，公道范人英，行該閭，琢磨寮友，黼藻良朋，將恐陵谷忽移，瞻峴峰而不識，桑田倏易，望洙泗而難知，敢述清塵，銘之幽室，其詞曰，物尚奇珍，材敦異質，松竹含露，金碧耀日，品藻人倫，吹噓才子，器深渤，調皆宮徵，怡情玉篆，養志山泉，觀喬性苑，覆局心田，卦列青烏，溘傷目烏，陵谷忽變，勒石方曉，萬歲通天貳年歲次丁酉捌月己酉朔貳拾壹日甲申，
士王元璋，字，其先雍州明堂縣人也，改貫鄭州新鄭縣，之才，懷韜代之量，稟星德，揭日月之明，孝義越其家聲，溫恭標其宿德，大周萬歲通天貳年歲次丁酉肆月貳拾捌日寢疾，卒於私第，時年三拾，嗚呼哀哉，摧紅蘭之柯，碎玄黎之色，即以其年伍月貳日殯於邙山之埠禮也，恐後壑遷，海變難常，刻石為銘，鐫氓作志，王元璋，
大周文林郎路府君墓誌銘並序君諱巖，字山基，其先陽平人也，七世祖靖，宋明帝時為河南郡丞，因官葺宅於洛陽，即為洛陽人也，原夫胤緒初萌，遠族紹金天之裔，靈源漸派，長流寫昆閬之津，陽平開命氏之封，潞邑得承家之姓，故知四鄰曹馬，九棘嬴劉，文學楊庭，截蒲垂芳於東里，戎麾啟律，伏波顯位於西河，紛綸緗素，可略言矣，曾祖護，隋白馬令，絃琴闡化，善政被於南燕，制錦稱奇，美譽流於東郡，祖順，隋通議大夫左御衛郎將，能韜豹略，騰勇氣於風雲，權道兵謀，遠威懷於邊裔，父舉，隋深州司法，鏨臨叢棘，即辯分縑，未待鈞金，先明盜竹，君志性岐嶷，慧而融朗，黃童對月之歲，體象參玄，陸生懷橘之年，披經拾紫，方從小學，便已大成，對問蘭台之英，爰擢太常之第，尋授文林郎，君知恥辱之若驚，覺是非之互起，不干榮祿，而乃畏犧，從容宰傅之間，放曠琴樽之內，門多轍跡，座客恆滿，豈謂災任鳥告釁，斗蟻成，壑徙舟遷，返魂無驗，烏呼哀哉，春秋七十，卒於私第，大周萬歲通天二年歲次丁酉五月景申朔廿五日庚申，與夫人合葬於北邙山金谷鄉之原禮也，嗣子承亨，次子承宗等，並早趨庭訓，預奉周行，從班畢昴之墟，執戟鉤陳之衛，槐庭未俠，薤曲俄悲，泣血崩心，絕漿於口，擇青烏之兆，樹黃牛之封，叩地無追，昊天罔極，恐荒涼萬古，訪舊德於誰家，冥漢千秋，表余澤於何代，乃刊玄石，而立銘云，雞渾既判，人位是經，猗歟路氏，世載其靈，道飆易截，川流不停，溘然辭世，永秘幽扃，
周故殿中省尚乘局奉乘上柱國彭城劉府君墓誌銘君諱洪預，彭城人也，七代祖後魏豫州刺史，因家於陽武焉，自龍御陶唐，蛇分鴻漢，傳寶基而不朽，演靈派而無窮，曾祖彥，隋普州別駕，寒松獨立，春柳孤生，來參貳岳之榮，坐得康沂之譽，祖世榮，唐上開府永寧府驃騎，功名字許，氣決無前，始聞韓信登壇，俄見衛青開幕，君即驃騎之長子也，承芳桂薄，稟潤荊巖，資閥閱而從班，效環林而入仕，解褐以上柱國授朝議郎，行殿中省尚乘局奉乘，祗榮帝皂，述職仙閒，不忘於數馬，恭載聞於軾輅，日宣厥德，大位方躋，天不遺，生涯溘盡，粵以萬歲通天貳年肆月拾肆日遘疾，終於神都義坊之里第，春秋七十一，嗚呼哀哉，惟君行己忠孝，立身清白，如屯克舉，恆渴日以忘疲，修翼早棲，每樂天而自遣，奄冥泉壤，彌慟士林，即以其年五月貳日權殯於北邙山上，丹旒徐引，白驥齊鳴，悲涼動於雲日，沫泣盈於行路，長子守璋，越州余姚縣主簿，次子守，天官常選，並芝蘭代襲，詩禮家傳，嗟陟岵之長空，撫楹書而絕思，敢陳余烈，乃作銘曰，惟先正，明且清兮，於穆後昆，紹厥聲兮，昊天不吊，殲我彥兮，哲人其萎，將安憲兮，大周萬歲通天貳年歲次丁酉五月二日，
大周上騎都尉姚君墓誌並序君諱思玄，字尚默，河東蒲阪人也，其先帝舜之後矣，惟，曰則凝貞，不顯不晦，黃中通理，用能闡鴻休於歷，流於姚虛，得姓命氏，即斯之後也，其后冠冕相燭，簪裙交映，列據晉庭，則與三秦比傑，公輝虞代，則共四姓聯芳，德業既盛於中朝，人物實傳於今古，公神扃曠蕩，性府凝幽策思馳心，靡不暗合於道，乘機務，靡不沖契於時，又鯁直有聞，忠卓獨舉，豪雄振物，英秀動人，而郭居劇非其倚，蘇張罔其類，又曩以三韓有事，九伐申威，而公效節滄瀾，若動樓船之旅，展誠玄免，以獲渡遼之，故得績茂戎旗，勳成都尉，又榮天知命，沐大道以安排，隨時資性，任至塗而舒捲，加以年才振贊，卓爾不群，道屬騫鴻，超然獨翥，名布天下，譽滿環中，操行不常，舉措邁俗，又忌邪嫉惡，尚德好賢，門多長者，交茂魁傑，固抗詞勵節，不憚權豪，忠直諫，有動人一主，昂昂然不與人同其俗矣，朗朗然不與俗同其事矣，英規盛德，其煥矣夫，嗚呼哀哉，春秋五十有五，遘時疾，以萬歲通天二年三月某月某日化於洛城思順里之私第矣，悲矣哉，梁休既逝，哲人云亡，痛奔曦之遽落，歎逝水遐邁，即以其年四月某日葬於某原禮也，長子守祥，次子守義，次子守禮，次子守直，次子守信，並孝鍾泣血，逮將滅性，痛風村之深哀，憚陵谷之遷貿，故式題貞碣，以頌德焉，庶流芳不朽，其銘云爾，歷延祥，姚墟闡則，乃祖乃父，為道為德，業老今古，聲洞玄默，逸軌超超，英名翼翼，神襟曠邈，靈台有融，達人標德，君子馳風，中扃積邃，遠略申功，與時舒捲，和而不同，山木斯析，友朋雲亡，凋我杞梓，瘞我璋，泉台寂寂，拱樹蒼蒼，悲哉原隰，痛淒涼，合宮縣杜郭村西壹里貳佰伍拾步，
大周故文林郎君墓誌銘並序君諱義，字福，上黨人也，帝嚳之胄此邑，遂乃居焉，夫宗子開基，聳喬峰之，入相，恢至業之洪規，曾祖郎，隨任上黨郡儉，騎都尉，君以良弓纂嗣，余緒承基，譽流文中，聲縱仁倫之表，克勤心於禮義之書，銘骨於惟之誥，授君文林郎，加以孝謹高舉，鄉黨重其風猷，廉愨有稱，英哲欽其軌躅，面山對水，賞玩留情，喜月華春，心期自放，遂優遊琴酒之內，放曠於棲神之所，絕心仕宦，留意怡年，期以出世之遊，將構無稱之域，不謂災隨服至，妖逐生，鏡里魂消，輪前影滅，以萬歲通天貳年肆月拾日終於私室，春秋七十，以其年歲次丁酉肆月景寅朔廿日乙酉，葬城西南肆里平原禮也，嗣子守珍等，並居喪識禮，目逝傷魂，恐地變桑田，年深字滅，紀佳城之麗宅，琬石之書銘，乃為名曰，帝系開基，康叔流胤，冠冕牛興，簪纓遞進，慶自根長，名猶德潤，歷代流譽，移君識信，二之嗣也，克隆前代，忠謹揚名，孝慈生愛，人深利貞，行同歸妹，身殞百年，揚於萬載，
大周故朝請大夫行司禮寺主簿趙公墓誌銘並序公諱睿，字玄俊，酒泉郡人也，昔造父得氏，起於周穆之年，叔帶分官，當於晉文之代，其後寶符傳簡，靈命授襄，謂吾宗之源興，故我家之不乏，曾祖才，隋金紫光祿大夫左武候衛大將軍，祖道興，唐輔國大將軍左金吾衛大將軍上柱國天水縣開國伯贈楊州大都督，父通天中猶任明威將軍檢校左金吾衛將軍，積王之龍謠，累馮緄之蛇兆，一門三將，寧唯李廣之門，四世五公，豈徒哀術之世，公天稟淳粹，地膏腴，西序橫經，未屑情於拖紫，南台射冊，即揚名而拾青，解褐太州參軍，魏舒堂堂，先紆此職，郝隆怏怏，且俯斯班，秩滿，轉太子右衛率府倉曹，尋授朝請大夫州司功參軍，袁甫之台閣不，梁竦之州縣徒勞，雖傳秀懷任之言，宗資主孟博之諾，無以過也，延載元年制加朝請大夫上輕車都尉行司禮寺主簿，參謀王事，密邇命，指掌一夔，牢籠二戴，將輔仁之有驗，永保期頤，何積善之無徵，忽歸冥寞，嗚呼，以證聖元年四月廿九日，終於洛州道政坊之私第，春秋有五，夫人南陽宗氏，梁黃門侍郎叔平之孫，唐澤州司兵禮諶之女，八顧宏族，三從令儀，有齊仲之和鳴，有梁伯之恭敬，誰謂此時星落，今朝露，蒿里遄游，非復徙鄰之車將近，終循合葬之階，粵以萬歲通天二年四月廿日祔於合宮縣金谷鄉之原禮也，有子懷等，居喪過毀，達禮深懷，瞻白日而窆遙，俯黃泉而永咽，痛虧西草，慮變東桑，用雕鐫，傳諸罔極，其銘曰，周前統帝，晉後興王，烈祖顯考，玉振金鏘，既符燕頷，亦劭鷹揚，雄圖莫擬，勝略無疆，誰其必復，伊人孔藏，策名特達，筮仕觀光，三台可陟，百祿何傷，山頹孔父，壑徙蒙莊，庶遵共穴，敬卜連崗，千秋永，萬古流芳，萬歲通天二年歲次丁酉四月丙寅朔廿日乙酉，
故王君墓誌並序君諱智本，字之曰子元，太原人也，祖因官於河南，其先周王子晉之苗裔，漢相國陵之胤緒也，且夫草樹滋繁，則深根之潤，濟渭皎鏡，則原泉之澄，是以得氏宗周，故多賢良也，離α有聲於秦漢，戎煒名振於晉梁，代有其人，詎茲縷，曾祖才，唐任息州司法參軍事，立解連環，懸分雙璧，探情樊彘，豈獨嚴遵，片言析岳，何慚季路，祖讓，唐文林郎，學該舊史，文瞻新奇，職此文林，實堪授受，君以晦跡為尚，銷聲自寶，踐君平之遠跡，履梅福之遐蹤，貞在斯，實亦無悶，曩以有唐遜位，隆周踐極，更姓改物，傍咨耆老，君識人事，上簡帝心，乃賜牛酒束帛，加之以勳，嗚呼，鬼瞰其室，天欺此人，春秋七十有六，以萬歲通天貳年四月三日卒於私第，嗚呼哀哉，以其月十九日，葬於北邙之別原禮也，墳猶鳥樹，悲慟駒鳴，行雲無光，流風切響，次子晦，小子勖，孫日新，居喪過制，杖不能起，哀深鄰里，思斷行人，嗚呼哀哉，余方築室幽巖，漁釣清渚，不交人事，忽有使諮，因狀序焉，乃為銘曰，於戲祖德，顯矣家聲，鳧騫楚縣，鶴舉周京，剪勳燕趙，功吳越，冠冕蟬聯，英靈秀髮，人貴清靜，天晉盈滿，君命不期，信壽自短，幽幽寂室，鬱鬱佳城，風棲秋樹，月吊寒塋，哀哀孝子，思結纏綿，夜台一夕，白日何年，
大周故處士張君墓誌君諱信，字仁亮，本南陽西鄂人也，白水長源，黃河靈粹，慶傳筮仕，緒曳家聲，史冊詳之，可略言矣，祖德，隋任雍州懷舊府折衝，術總捍城，略標禦侮，月懸弓影，幾擅啼猿之工，星動劍花，遽騁犀之妙，父倫，唐勳官上柱國，望重時雄，德光人傑，運籌奮捷，酬效式，家國之誠，忠孝無忝，君陸飛驥子，壹舉鴻姿，慷慨則肆海襟期，投分則伯年風月，信不衍於白日，諾必重於黃金，仁友因心，州閭Γ美，石光俄促，忽驚游岱之魂，蘭馥已銷，長掩歸泉之魄，烏呼哀哉，始以萬歲通天貳年壹月貳拾柒日終於私第，春秋伍拾有貳，即以其年貳月拾柒日葬於洛陽城北拾伍里之原禮也，邙山墓古，悲風結松柏之聲，洛水流新，駛雪蕩神仙之態，道長命短，空留達士之名，物在人亡，冀銘君子之德，其詞曰，赤龍之野，白水靈長，謝玉交映，韋珠嗣光，友悌崇德，忠規克彰，金輕諾重，德舉言楊，閱水易驚，隙駒難息，和緩藝舛，隨遭命促，騁驥窮途，騫鴻墜翼，窀穸俄掩，長銘篆刻，萬歲通天貳年貳月拾柒日，
周故上柱國陳府君墓誌銘並序君諱玄，字懿，其先穎川人也，因官徙地，而為豫州偃城縣人焉，原夫發系胡公，纂苗虞帝，丞相運策城，曾祖良，隨任揚州大都督錄事參軍，浩浩淮海，地出瑤琨，謇謇王臣，人惟杞梓，祖如，唐任宋州參軍，璋蓄潤，霜雪凝懷，道燭隕星之墟，政光期月之化，父剛，唐任汝州錄事，聲聞圓象，已表鶴鳴，務方城，猶驥足，以萬歲通天貳年貳月拾玖日，終於永昌縣嘉善里之私第，春秋伍拾有貳，歌成梁木，知必喪於魯丘，痛寢鄰機，以覺悲於鄭相，君之逝矣，何痛如之，必使遠近傷懷，衣冠失望，翻飛白鶴，問城郭於遼東，規矩青烏，卜丘墳於邙北，然恐德音歇滅，陵谷推遷，式撰清芬，載刊玄石，其銘曰，粵若有虞，源派於陳，地疏穎水，天聚星文，金箱玉振，桂馥蘭薰，篤生君子，無墜哲薪，傑然秀出，卓彼高人，資忠履孝，韞素怡神，斷割以義，愛敬以仁，道德齊體，冠冕人倫，投筆從戰，威勇有聞，馬陵效績，豹略方申，式瞻燕嶠，冀靜邊塵，幽明忽阻，螻蟻相親，胡笳警夜，驥馬嘶晨，邙山之曲，洛水之濱，花披苦霧，鳥囀悲春，稅黃壚而范，勒玄礎而銘洵，
大周故珍州榮德縣丞梁君墓誌銘並序君諱師亮，字永徽，安定烏氏人也，若夫河汾潯，大啟濫觴之源，豳雍林，勃興拳石之址，則有武威太守，軒冕赫奕於鄉亭，并州刺史，旌駢闐於門巷，大父殊，隨任右監門錄事，顯考金柱，唐奉義郎，並行高州壤，道蔑王侯，揚雄非證之書，我家時習，方朔易農之仕，吾人所尚，君珠藪夜光，玉田朝彩，張仲孝友，早為立身之具，夫子溫良，持作揚名之本，未嘗欺於室，何謝古人，初不忤於虛舟，自符先達，棲遲禮讓，擯落驕奢，弋釣丘墳，耕耘道藝，詞包吐鳳，傲三變而英峙，字抱回鸞，雄一台而介立，聲馳日下，辯振雲間，後進欽其領袖，時輩宗其瑚璉，起家唐朝左春坊別教醫生，摳衣鶴禁，函丈龍樓，究農皇之草經，研葛洪之藥錄，術兼元化，可以滌疲，學該仲景，因而升上第，屬龍庭月滿，鹿塞塵驚，命將出師，千金之費逾廣，飛芻挽粟，萬里之糧宜繼，君戶庭不出，鞍甲匪疲，遙同轉輸之勤，遂獲茂功之賞，永隆二年，以運糧勳蒙授上柱國，既而欽明饜代，宮車晏出，守文承歷，園陵繕修，紀市功成，實憑子來之力，林務畢，仍覃發衷之旨，垂拱二年，以乾陵當作功別救放選，釋褐調補隱陵署丞，解巾從宦，智效聿宣，結綬當官，能斯著，秩滿，俄而上延朝譴，授珍州榮德縣丞，貳職千石，贊務一同，蠻陬寧，平人是賴，終使悠悠墨綬，方宏上艾之風，泛泛銅章，行闡中牟之化，隨牒雲滿，解印言歸，吹蟲余災，纏迫少城之地，遊魂永逝，崩摧武山之石，以萬歲通天元年七月二日終於益州蜀縣，春秋有七，嗚呼哀哉，即以萬歲通天二年三月六日葬於雍州城南終南山至相寺便梓谷信行禪師塔院之東，陪先塋也，嗣子齊望，嬰號越月，孺慕彌年，悲懷袖之靡依，慨舟壑之潛運，黃壚九地，始殷荒巒之情，玄夜三泉，終藉鐫題之事，乃為銘曰，東京後族，北地邦君，七侯馳譽，三主揚芬，瑞掩金冊，榮繁寶樽，諸隆盛，曾何足雲，祖考餘慶，英髦間出，嘯傲參玄，乘凌喻日，溫恭宅性，廉民質，譚思漆書，儲精綠帙，鴻陸初漸，龍門早升，聲敷寢廟，智效園陵，天朝我黜，縣道為丞，凝邊徼，化協黎蒸，還塗未極，生涯遽已，瞑目他鄉，歸骸故里，新封暫啟，賓御慘而雲愁，舊長扃，松賈昏而山霧起，碑闕兮交映，陵谷兮潛徙，所悲螻蟻之埏，銷淪天地之紀，
大周隴西成紀郡李夫人墓誌銘夫人姓李，隴西成紀人，粵自黃虞啟歷，翊馬喙於南風，紫氣浮關，控龍姿於西域，漢飛桃李，迥自成蹊，涼武威靈，遙開霸業，固騰芬不朽，亦無俟昌言，祖端，唐簡州刺史，父守節，博長史，並褰帷接部，景清規於席羊，半刺裁風，緝仙猷於履鶴，夫人誕靈江媛，稟粹離精，若朱槿含曦，映初霞於巖畔，似紅蕖出水，凝曉婺於星津，玉指盤絲，遠綜七襄之妙，銀鉤灑露，懸工八體之奇，爰自待年，聿資嘉偶，仙源縣令昌黎郡慕容者，馳芳九畹，御三周，始吟河鯉之篇，即葉乘龍之慶，既而琢磨箴誡，組織言容，酌損欽浣濯之衣，克躬旬溫柔之節，椒花作頌，藺彼女師，葉薦馨，光乎主饋，小星流惠，俯宵帳而推恩，滿月防盈，警晨更而謝寵，齊封有禮，佩以周旋，冀野如賓，無忘造次，章台笑，未窮走馬之歡，寶鏡生塵，忽掩孤鸞之態，以載初元年五月廿九日卒於幽州漁陽縣官舍，春秋八，長子梓州飛烏縣尉景懿等，並心貫蓼莪，孝符丁閔，潘輿已遠，荼七日之哀，江輦長違，痛巨三遷之訓，訴蒼而靡及，原守驚雷，紫柏而方枯，思崇陟屺，越以大周萬歲通天二年歲次丁酉二月十七日就葬於北邙山之原禮也，此地則東望小平，南瞻太室，勒翠碣於斯壤，與玄穹而永畢，其銘曰，洪源不窮，積慶之隆，纖娥下月，少女生風，亭亭巖畔，灼灼閨中，含初日，蓮映鮮紅，巧擅川組，思工丹，錦似開，紈疑雪落，縷抽寒草，刀裁春萼，翰苑回鸞，琴台舞鶴，乙歸律，筮襲笄年，乘龍吐祉，委雁升筵，好仇萊室，如賓冀田，松蘿並茂，桃李俱妍，嬪風始劭，婺彩俄捐，歎徂曦於西谷，嗟閱水於東川，圖懿範之無朽，紀仙容之在旃，
瀛州文安縣令王府君周故夫人薛氏墓誌銘並序夫人姓薛氏，河東龍門人，湯之左相，家藏仲虺之書，周之諸侯，國盛先滕之禮，況復霍山珠玉，宛在城池，汾水風雲，近出郊甸，曾祖朗，隨穎川郡太守，襲封都昌縣公，茂勳延世，清范冠時，次公長者，天子昔稱其行，細侯賢能，京師舊蒙其福，祖安，唐海州錄事參軍，望重晉儀，名優漢表，雖鷹隼每擊，而鹿常貧，海蒼生，遺風在物，父卿，唐朝議大夫眉州長史，別乘安可非人，題輿不復更辟，既鶴其履，又螢其練，合之功，岷峨是賴，夫人含貞順之懿德，幽閒之淑靈，生而應圖，動而合禮，十年不出，嘗聞執之勞，三月有成，遽列采之奠，文安府君名流仰止，雅俗具瞻，負樂令之青天，揖袁家之絳也，御車有典，結鏡言歸，玉笄晨謁，逾閾無諂於兄弟，銀燭宵行，下堂必嚴於保傳，才明拔類，敏識過人，總嬪德而無雙，窮女工而第一，傍羅藝圃，隱括書林，飛鉛灑墨，觸象而成篆畫，艷錦圖花，寓情而發詞藻，秋生織杼，時斗鳳而盤龍，春入剪刀，或裁雞而燕，澄幕酒醴，沃盥饋食，肅事於舅姑，致美於宗廟，君姑薛氏，即夫人之從姑也，嘗不豫甚，醫藥莫能瘳，夫人親潔至誠，深祈景，七月七夜誦妙法蓮花經，君姑所苦，應時康復，中外支胤，遠近宗親，咸以為至孝冥感，大悲降福，雖姜妻事姑，亦奚足多也，是身流電，回回貿於斷籌，諸業隨風，唸唸衰於切縷，夫人攀光妙月，飲澤慈雲，絕芳香，捐紫綺，行路金遺而不入，閨房玉映而肅清，府君從鮑宣梁鴻之高，夫人得少君孟光之美，若乃珠胎孕握，玉種抽庭，既徙宅而求鄰，亦趨機而斷織，蔡門多慶，始悅鳩巢，吳室延哀，俄嗟鶴叫，以萬歲登封元年壹月貳拾貳日，終於洛陽遵教里之私第，春秋漆拾，於呼哀哉，家喪母儀，俗傾婦憲，越萬歲通天貳年歲次丁酉貳月戊辰朔拾漆日甲申，遷厝於合宮縣河陰鄉之平原，嫡孫之豫，哀子左肅政台監察御史洛客，懷州河內縣主簿景，并州太原縣尉昌等，三賈名聲，三張藻制，古雲曾閔，今則荀何，斑衣之養不追，畫扇之悲逾切，山形卻月，崗勢浮雲，魚躍坊兮供祀，鳥銜塊兮成墳，奠酒覆兮山門閉，孤燈黯兮泉帳曛，乃作銘曰，淑河而東，彼汾之曲，地出良馬，山多美玉，紫氣朝飛，黃雲夜觸，慶靈兮，輝光晉燭，載誕賢淑，郁為母師，垂紛佩燧，結縷絲，自然儀則，暗合箴詩，二姓匹也，三周迓之，肅穆系纓，從容侍櫛，幕其酒醴，和其琴瑟，潔以蘩，贄以榛栗，中饋有主，內言無出，山巖豹隱，江浦魚沉，匡夫正色，教子推心，驅蚊養重，弄鳥歡深，宗姻仰德，娣姒承音，適睹金捐，遄驚玉折，梧桐半夭，蛟龍中別，七旬不寐，三年泣血，一新封，空餘貞節，
唐故處士楊君墓誌銘並序君諱約，字君素，洛州永昌人也，其先出自有周伯僑之後，四代五公之美，國史家諜之談，蔚矣煥乎，不可言也，祖威，隋任陝州芮城縣令，父才，賞蓬茨，輕軒冕，重道義，蔑王侯，君夙稟英靈，弱不好弄，琴書縱志，煙霞心，山在地中，謙光之操彌勵，風行澤上，孚吉之道逾隆，同子輿之日省吾身，行有餘力，若嗣宗之不論人過，口無擇言，而經明行修，擢充高選，芳蘭俗茂，棠陰遽移，春秋二十有八，以咸亨三年三月十八日卒於綏福里第，夫人喬氏，同鄉邑人也，少崇婦德，長闡母儀，姻婭以為美談，閨門稱其肅穆，以大周萬歲通天貳年次丁酉貳月戊辰朔拾柒日甲申同窆於邙山禮也，恐岸移成谷，海變為田，敢勒玄銘，冀陳素節，其詞曰，隆周開國，俾侯於楊，大漢承運，其道彌光，惟君克紹，德行有彰，如玉之潤，如蘭之芳，善事父母，友於弟兄，非禮勿視，非道不行，隴中日皎，松上風清，永移夜壑，空垂誦聲，
大周故中大夫使持節上柱國會州諸軍事守會州刺史公士尉之神柩，萬歲通天貳年歲次丁酉貳月戊辰朔貳月己巳，啟殯於洛陽之原，恐忘故立銘記，
大周故朝散大夫行左春坊藥藏郎上柱國張君墓誌銘君諱金才，雍州乾封人，後漢太中大夫湛之後也，自系軒得姓，食菜承家，相秦開七國之從，佐漢運三期之略，於是貂蟬弈世，文雅挺生，落邙有歸，傳鈞不絕，曾祖積，隋渭州刺史，祖攬，隋秦州司馬，父廓，唐涇陽縣令，並立德成政，鳴謙取物，道敷余穴，化偃鶉郊，君慶襲昌緒，生稟秀氣，早擅黃童之目，曾子之名，加以識妙五禽，精該四獻，長桑神道，譽隱家庭，郭玉殊能，終為時用，年卅五，辟授沛王府參軍，攀小山之幽桂，勝氣逾高，奉大王之雄風，芳聲自遠，俄遷右武威衛兵曹參軍，又遷右藏署丞，位因德進，方升八徙之榮，天負仁心，累降三年之禍，哀哀集蓼，悲纏於罔極，忉忉弦桐，俯循於大禮，服闋除上藥醫佐，再除左春坊藥藏郎，君忠愨內凝，機明外舉，自縱鱗少海，庇影搖山，參四皓之清塵，陪二疏之勝跡，載騰秋實，譽滿春坊，松竹之操徒堅，桑榆之陰遽落，以萬歲通天二年壹月十八日遘疾，終於私第，春秋七十有一，以其年二月六日葬於都城之北邙山之上，子玄貞等，悲深泣血，懼迫藏舟，敢煩客卿，為其銘曰，曾構峻峙，靈源淼漫，四世相韓，七葉仕漢，爰洎祖考，載懷貞，銅印有章，竹符增煥，惟君誕懿，明德在躬，襟懸朗月，韻動清風，一登秋阪，再入春宮，聲績克茂，徽班載崇，風驚水閱，日往月來，奄棄昭代，旋歸夜台，輔仁斯爽，梁木俄摧，僚屬顧慕，行雲徘徊，藐藐孤嗣，哀哀靡，沒劍疑龍，吊賓翔鶴，徒刊琬琰，終悲冥寞，
大周故處士常君墓誌之銘君諱舉，字蓋德，屯留人也，遠祖過公之後，祖江，齊任相州司戶參軍，父貴，任輕車都尉，昔黃龍啟圖，命族因於玖，玄錫瑞，祚土基於萬國，威秦跨趙，擅美於常山，籍魏陵吳，璋於井絡，惟祖惟父，衣冠不墮，乃文乃武，實謂兼資，弈葉重柯，縉紳無，惟公桂苑騰芬，機神俊逸，該綜強仕，忠信表於州閭，孝敬之道，光於黨塾，至於秋月臨池，春花匝樹，琴觴自玩，僚友相趨，故得姓于丘園，乃忘言於纓冕，歎川不息，閱水難追，今以年玖拾三，蒙授德州縣令，以萬歲通天元年，薨於私第，惟夫人張楊貳族，並以年登耳順，早已勝霞，質操姬美，先從窀穸，遂合葬於屯留驛北壹里之平原禮也，其詞曰，美哉洪緒，大風霞慶，源長髮，昌暉孤映，縉組斯，
大周故朝請大夫行陳州司馬上輕車都尉公士成公墓誌銘並序周基百代，景胄列於因封，漢剌六條，風鑒推於坐嘯，其後地靈間起，天骨挺生，蟬聯襲累葉之英，耿介擢宏材之秀，公諱循，字萬述上谷人也，曾祖恪，宇文朝金州安康縣令，祖粲，隋濟州東阿縣長，並金聲玉潤，蘭薰桂馥，墨綬之清風自遠，玄平之令問攸高，父貴，唐豳州永壽縣令，位不充量，仲康屈中牟之宰，才不偶時，亭伯抱長岑之恨，公玉種傳芳，珠胎毓粹，馬門待制，奏議居三道之先，序橫經，文學列四科之首，釋褐坊州中部陝州芮城洛州密新安等四縣尉，處梅公之下位，終始不渝，居柳惠之卑秩，喜慍無辯，再任司刑評事，職遵中典，理尚平反，懸探礫鼠之奇，坐察焚之偽，載紆天旨，慰喻清節，禮優召見，朝野稱榮，又任司僕主簿，平刑事籍於前功，議獄允歸於時譽，轉司刑丞，伏秦青規，法弘丹筆，聿加朝命，僉議攸歸，濟濟紳，佇榮名於振鷺，悠悠巴蜀，屈利器於烹鮮，出為邛州大邑縣令，遐邇感全德之高，州閭思半刺之舉，謳謠善政，長幼相趨，未及薦聞，授陳州司馬，俯蒞昊墟，方弘展驥之績，入計天闕，遽構嘶驂之兆，以萬歲通天元年十月廿二日卒於私第，春秋六十有三，公寬猛兼施，僚吏懷惠，爰有計典，咸請制服，其感物如此，嗣子中部縣尉維忠，懷州參軍維孝，並譽高庭玉，業盛金，痛逾柴毀，悲深柏悴，銜哀卜地，宅兆必在於隨時，永慕終天，祖載言歸於此里，前修兆域，緬彼南山之際，式開窀穸，宛在北邙之阿，九泉路遠，千古年多，天長地久兮無極，生涯共盡兮如何，詞曰，本枝百代，弈葉駢輝，鴻陸斯漸，刷羽曾飛，議獄是司，得情銜恤，水鏡無雙，冰第一，隨班太僕，載職平刑，丹筆無滯，黃沙以寧，空書四字，出宰一同，雉馴桑下，鸞舞黌中，道高制錦，德邁鳴弦，軒戾止，咸請聞天，表疏未行，綸紱俄至，禮降題輿，言從展驥，入計南宮，奄歸東岱，遽從宅兆，言遵祖載，峨峨馬鬣，悠悠泉戶，永冥滅於九原，播英聲於千古，
大周將仕郎宋氏墓誌並序君諱智亮，字博，廣平曲周人也，爰自玄鳥降靈，白馬供職，游燕則氣高悲築，佐漢則威動鳴琴，厥後蕃昌，代有英哲，曾祖康，隋洛陽令，天假公明之年，教清衢路，人懼董宣之法，政肅都輦，祖哲，隋太常卿，伯夷絕典，郁其載興，稷嗣令儀，繁然其舉，父斌，唐安邑令，道尊刑簡，下不忍欺，老安少懷，歿有遺愛，君含則誕秀，握文傑出，伍美成德，參英在躬，敬業尊師，披青箱而問學，安恆樂道，踐素履而居貞，鄉曲是崇，公府交辟，玄束帛，嘉命賁於丘園，青蒲拾紫，昌言薦於庭闕，年三拾玖，明經擢第，拜將仕郎，嗟乎，天昧助順，神爽與直，殲此明德，於夜，春秋伍拾有三，如意元年柒月拾捌日，卒於澠池千秋里之第，嗚呼哀哉，夫人東海徐氏，榮茗芳，籍慶高門，和鳳乘龍宜家令族，柔明婉淑，譽滿伍宗，敬義直方，行高千古，翰林只羽，始歎偏棲，劍水雙鱗，俄悲偕沒，春秋肆拾有伍，天冊萬歲元年拾月捌日，終於澠池千秋里之第，嗚呼哀哉，粵以萬歲通天元年歲次景申伍月辛丑朔貳陸日景寅甲時，合葬於洛陽縣平陰鄉之在禮也，子令忠等，攀松賈而摧慕，慟永訣於窮泉，懼陵谷之遷徙，寄遺芳於貞石，乃為銘曰，猗歟名士，婉彼良匹，辰象降精，蘭蓀合質，光於祖考，宜其家室，昭賁元亨，含章貞吉，天乎不吊，景命其卒，短雖殊，溜靈乃壹，埏遂冥昧，松賈蕭瑟，國媛人英，此焉長畢，
唐故國子律學直講仇君墓誌銘並序君諱道朗，平陵人也，門傳鼎，世襲簪旬，享茅土於東齊，光印綬於西漢，曾祖周任驃騎大將軍，簡州刺中，蘊龍韜之秘略，勇冠三軍，當虎符之重寄，化行千里，祖絢，隋任車騎將軍，鷹揚郎將，材力過人，雄傑世，父詵，唐任相國朝散大夫，攀鱗附翼，鳴鏘金，君道稟自然，智由天縱，幼彰令問，資孝友以基身，長習文儒，體仁義而成性，珠明玉潤，桂覆蘭芳，兼以才辯有聞，功能克劭，拜騎都尉，既而志識甄明，學藝該博，亦婆娑於禮則，復優遊於憲典，乃授宣德郎行國子監律學直講，雖環璧水，弘其待扣之材，方領圓冠，承茲鼓篋之致，實以君道泰身否，德尊位卑，於是飛鴻鎩翮，寧聞漸陸之誼，不謂棲任鳥斂羽，俄歎沉舟之酷，以咸亨三年五月二日，春秋五十有四，終於京兆私第，嗚呼，幾傷埋玉，更軫摧蘭，雖振青徽於萬葉，而戢形骸一棺，嗣子元柬，通直郎行豳州三水縣主簿上柱國，悲深陟岵，孝著循陔，啟楹書而切慕，瞻手澤而增哀，夫人隋寺太醫令黃鶴之女也，以萬歲通天元年五月廿六日合葬於京兆南高陽之原禮也，隧路浮煙，泉門少日，嗟蒿里之眇，聽松風之蕭瑟，嗚呼，寸晷難常，尺波易往，勒芳猷於玄石，銘懿於黃壤，其銘曰，歲時不待扣之光陰謝，倏矣浮生，悲哉厚夜，松賈森森，泉台，百身何贖，千秋詎曉，
大周張君徐夫人墓誌銘並序夫人諱明，洛陽人也，祖父從官，因家於此焉，原夫徐國偃王，壽陵孺子，夙傳仁義，早播徽猷，歷漢魏而標名，紛綸祖德，襲王侯而繼種，肅穆家聲，既而纓冕相輝，璋挺秀，傳諸史冊，可略言歟，祖斌，隋左驍衛大將軍，寄深心腹，任切爪牙，得天上之真名，符地中之元吉，父明，唐岷州基城縣令，處姑藏之奧區，且分銅墨，如子賤之撫俗，直奏絃歌，人興來晚之謠，士結去思之詠，夫人即君之第五女也，容儀婉婉，似楊柳之臨池，神色輝輝，若鞭蓉之出水，爰從茂族，嫁於君子，奉姑以禮，諒比德於姜姬，訓子有方，實無慚於孟母，豈其天道有爽，遘疾彌留，忽以壹朝，遽從萬化，以萬歲通天元年陸月壹日終於懷仁里，春秋年伍拾有柒，即以其年陸月拾伍日葬於北邙山之禮也，遂使椅梧半死，既無鳴鳳之期，長簟空存，有切乘龍之契，荒墳寂寂，唯余薤露之歌，神識沉沉，無復椒花之頌，夫人柔順克著，貞淑有聞，既葉參從，無虧陸德，恩隆親戚，譽滿閨闈，可謂婦則婦儀，有行有德者矣，恐天長地久，日往月來，海變桑田，時移黍谷，式刊玄石，乃作銘雲，其詞曰，洪緒連延，代襲英賢，北燕縱酒，東海尋山，家聲肅穆，祖德駢闐，令譽雲著，徽猷克傳，顯允令族，誕生淑懿，壹從婦禮，陸行雲備，齊眉展敬，捧心余媚，洛浦銷魂，章台罷騎，朝雲靄靄，夜月淒淒，游斯蒿里，去彼蘭閨，風煙遽變，川谷將迷，不刊翠鹼，誰識鴻妻，萬歲通天元年陸月拾伍日故徐夫人墓誌，
大周崔銳夫人高氏墓誌並序夫人高漆娘，渤海人也，父信德，峻極於霄，迥嗣公侯之慶，長波浴日，聲浮卿相之暉，密戚貴游，連驢味道，清交素友，接袂盈門，夫人遠葉神宗，榮光鼎族，詠菊花九日，韻椒頌於三元，淑譽含芳，香鄰月桂，嚴慈令則，貞孕秋霜，素雪凝廷，艷芳詞於柳絮，雅琴乖響，驚絕調於宮商，爰事舅姑，怡聲恭順，作嬪君子，相敬如賓，既而水窮東海，日近西山，瓊蕊無徵，胡香路遠，潘安仁之詞彩，句句銜悲，荀奉倩之哀文，淒淒思斷，以大周萬歲通天元年陸月拾肆日薨於洛州福善坊之私第也，春秋伍拾有肆，即以其年柒月陸日葬於洛陽縣北芒山禮也，嗣子利賓，切沐閨慈，痛遵庭訓，仰陟屺以銜悲，想寒泉而增慟，乃為名曰，乃祖乃父，惟卿惟相，如如璋，令問令望，德與蘭芬，名隨風，為代作寶，生人是仗，夫人生也，令淑凝姿，事姑以禮，訓子停機，椒花入頌，秋菊凝詞，婉巡婦德，哀哀母儀，積善無驗，嗚呼哀哉，鶴辭吳市，鳳去秦台，翠帳長掩，莊鏡不開，荀驚永謝，潘思浮埃，空瞻仙雨，朝朝往來，日月逝矣，生死俄遷，朝辭清洛，暮宿黃泉，荒涼松野，淒愴風煙，人悲此別，後會何年，
亡尼捌品，尼者不知何許人也，若乃柔容曠代，淑問傾時，桂閫呈姿，納良家於八月，椒宮入選，降玉質於三雲，桃李所以不言，川組由其是敬，加以道光法侶，開宴坐於禪林，業總薰，聞經行於淨域，方期永保元吉，言從李苑之遊，豈謂與善徒欺，忽起蒿泉之地，以萬歲通天元年卒，春秋，即以其年伍月拾肆日葬，嗚呼哀哉，乃為銘曰，龍宮演妙，鹿苑騰休，道光法侶，藝總薰，俄驚逝水，忽愴遷舟，汶陽蒿里，郭外松丘，壹從萬化，永秘泉幽，
大周故左衛翊衛天官常贊梁君墓誌銘並序君諱，字重光，河南溫人也，曾祖慶衍，隋使持節蔚，澤二州諸軍事蔚，澤二州刺史，宜陽郡開國公，祖敏，唐饒州別駕，父幼成，唐峽州遠安縣令，並蓄德內融，楊光外朗，官由學進，政以禮成，君奕世纂靈，自天生德，無柳下之卑位，等顏回之不壽，降齡何促，與善無徵，粵以萬歲通天元年五月二日卒於嘉猷里之私第，春秋卅有四，即以其月廿日葬於邙山之原禮也，惟君夙彰孝友，旦慎溫良，學不倦於詩書，行必由於禮義，忠勤已積，顧漸陸而方遙，榮祿未登，悲閱川而遽往，嗚呼，元規永逝，玉樹長埋，子敬雲亡，人琴俱去，望連崗於四野，盛德何歸，想貞石於千秋，余芳可述，其詞曰，濁爾祖，國自夏陽，因秦則播，在漢彌昌，鴻標曠逸，習契忠良，降生末胤，世襲其芳，貌矣神宇，淵哉德量，始見名揚，俄悲道喪，祖載宵警，銘旌曉，回首郊原，誰堪此望，
周故上柱國牛君墓誌銘君諱高，字靳舉，隴西之貴族，秦，益貳州刺史，因宦播遷，今為上黨潞城人也，魏司徒公金之後也，長源括地，與肆瀆而俱深，崇基隱天，共伍岳而齊峻，祖鳳，郡功曹，父願，縣中正，並萬頃漪瀾，不獨推於黃子，伍行昭矚，豈專貴於應生，實亦望重壹時，萬夫之傑也，君阡里之姿天縱，三端之性自然，但以年甫齠齔，隋運道銷，志學未登，群雄逐鹿，負戈擎羽，勇擊三韓，投募從征，剪俘獻捷，蒙授上柱國，是以皈心三寶，恆念大乘，爐炷名香，陸齋不絕，致使琬琰鮮華，埋輝於瓦礫，君歎南陔之有作，禽鳥猶知，慨蓼莪之感思，安親是貴，及風樹不留，痛深創巨，伍備之孝，奉以周旋，三年之哀，無忘泣血，既終於沒齒，遂陰幾以窮年，以長壽貳年玖月貳拾肆日遇疾彌留，奄捐館舍，春秋陸拾有伍，其夫人扶風馬氏，黎城人也，天姿淑慎，自性幽閒，為君子之好仇，成家道之正位，齊眉致賓敬之恭，斷緯弘貽訓之則，詎謂與善無徵，溘先朝露，以永淳元年貳月貳拾捌日寢疾，終於家第，春秋伍拾有玖，即以萬歲通天元歲次景申正月己亥拾日己酉，合葬於潞城縣北肆拾里映山之原禮也，其墓卻重山嶺，前瞻燕寺之巖，左接壹帶之河，右鄰馬鞍之萬峙，匪直川田央乙，亦復人物繁華，嗣子元軌，銘徹，名播等，痛過庭之蔑聞，悲陟屺之無見，樹翠石於泉扃，慮桑田之有變，乃為銘粵，未終遐壽，俄歸大夜，哀挽晨歌，靈需曉駕，悼光陰之不留，嗟哲人之永謝，雖陵谷之易遷，庶徽猷之難絕，
唐故上柱國李府君墓誌銘並序君諱起宗，字弘道，隴西成紀人也，嚴關候氣，周史盛其猶龍，絕國揚威，漢將收其神馬，徽猷遠播，歌頌遙傳，著美油緗，可略言矣，祖嵩，父伯，並銷聲巖谷，晦跡丘園，緝荷芰以韜光，產芝蘭而襲慶，君鳳皇出穴，騏驥騰雲，綴帛集兒童之遊，棄觚立丈夫之志，習兵玄女，受略黃公，鯨海揚波，天子由其按劍，鰲峰恃險，猛士於是揮戈，帶林覆巢，鳥飛無路，長城罷築，龍額先封，行賞報功，勳加柱國，自夷歌入凱，蔣徑長游，坐虛室而寥寥，蔭喬松之落落，唐彬不競，曾何足雲，魯連長辭，遠有慚德，降齡不永，大漸彌留，顯慶三年臘月四日卒，春秋卅有六，夫人平昌孟氏，柔儀淑質，李徑桃蹊，早敦舉案之歡，遽軫崩城之痛，昔流婦惠，方斷織以推誠，末示母儀，幾卜鄰而閱訓，風枝不靜，露薤俄，以萬歲登封元年三月八日奄從大化，即以其年柒月廿壹日同瘞於北芒之舊塋禮也，滔滔清洛，逝者如斯，鬱鬱佳城，悲哉何已，從來寒室，空彈寡鶴之琴，今掩荒墳，共歎雙鴛之樹，嗚呼哀哉，胤子本儼等，擗厚地而增悲，臨寒泉而結欷，庶琬琰而長存，勒芬芳而不墜，其詞曰，降德猶龍，振威來馬，謨猷道外，紳天下，名上台閣，勳加祧社，蘭菊有芳，菁華不捨，誕生髦彥，幼挺璋，心貞松竹，志烈風霜，威加域外，身靜遼陽，進辭纓冕，退死山莊，同生同穴，何新何故，延平劍飛，佳城日暮，露柒衰草，霜封拱樹，形影雖沉，徽猷永布，萬歲通天，
大周劉君夫人清源縣太君郭氏墓誌銘並序太君諱寶，字法相，太原郡厭次人也，原夫系象屬情，著芳規於曩諜，游童畢信，流美譽於前書，所以識備幽徵者，為千代之軌模，誠逮禽魚者，作萬齡之龜鏡，太君苗裔，可略而言，曾祖業，定州司戶，曾咸，遂州錄事，父伯宗，州司倉，並器業恢遠，位不充量，奉法理人，冰清玉潔，蒼黔仰其惠化，寮挹其風猷，詳諸古昔，無以加也，太君姿禮，幼奉坤儀，內外靈篇，咸經玩閱，工巧奇類，靡不明閒，青陽屆辰，必賦春椒之頌，白藏開序，仍題秋菊之銘，年十四，歸於劉氏，自百兩啟途，琴瑟初韻，女史女禮，進退無失於分，婦德婦言，昭章有聞於閭里，豈謂風林易動，逝水難停，棲鳳之桐，忽傷半悴，游龍之劍，旋愴孤存，自月牖亭亭，孀居寂寂，俯仰不遺規矩，送迎不出戶庭，訓導無虧，同孟門之三從，言詞有序，等曹氏之七篇，實宜作范閨闈，修儀閫閾，為子孫之箴誡，使鄉之窺窬，詎言夜壑移舟，朝光徙隙，藥石無效，霜露忽侵，委德喪仁，行悲路哭，嗚呼哀哉，以萬歲登封元年歲次景申壹月甲辰朔十二日乙卯薨於合宮縣王城鄉郭信里之私第，春秋七十有五，嗚呼哀哉，塋通白鶴，兆獻青鳥，泣露泫於松枝，悲風聚於楊樹，嗚呼哀哉，即以其年二月十二日合祔於北邙山之禮也，恍忽丘隴，叢殘荊棘，行路變音，風雲改色，荒徑淒慘，幽途晦黑，悲乎悲乎，喪此明德，次子明威將軍，右衛長上，果毅都尉攝右衛中郎將元節，幼沐恩慈，長承規誡，故能俯仰朱紫，警衛巖廊，母榮子貴，太君德也，善導不恆，忽鍾此禍，悲增淚柏，苦甚餐荼，忽思噬指之恩，旋發崩心之痛，只恐水窮東海，石盡南山，陵谷摧殘，音猷寂滅，故憑翠琰，以勒清規，但為愁慮殷憂，心魂敝，悲抽短思，泣恨長離，以此敘陳，萬不得一，乃為銘曰，娥津毓慶，婺室滋靈，閱覽圖籍，橫楷閨庭，春椒賦頌，秋菊題銘，如蘭斯馥，如蕙斯馨，輔佐君子，恭惟禮順，穆媲潘陽，敵逾秦晉，無愆無玷，有仁有信，令德嘉猷，珠明玉潤，深知誡行，雅識苦空，念游淨域，思出樊籠，開經地藏，圖像天宮，靈幡曜日，妙梵隨風，五福虧應，百年何促，火宅銷金，風庭殄燭，愁雲慘愴，哀笳斷續，千代萬齡，有護無觸，夜台寂寂，穸戶沉沉，樹密人少，山幽路深，啼晨叫，哀鼯暮吟，勒茲沉石，紀此芳音，次子明威將軍行右衛安戎府長上右果毅都尉攝右衛勳一府中郎將元節制文，
大周故文林郎騎都尉王君墓誌銘並序君諱思訥，字言，太原人也，源流與積石爭長，地望共昆倉等峻，備諸圖牒，可略言焉，至若孝以承家，忠惟奉國，武稱七德，文號九功，兼而有之，其惟王君矣，曾祖緒，滄州治中，祖壽，隋洛陽縣丞，其道也，仁義禮智為立身之基，其德也，溫良恭讓盡事人之節，或聲馳九谷，翊置水而流清，或名振三山，贊褰帷而播美，父本，上柱國，璋其德，金玉其聲，在家必聞，在邦必達，鄉人飲酒，為州黨之衣冠，居士聞香，作津梁之領袖，君即丈人之元子，幼而倜儻，便稱千里之駒，長而從橫，即學萬人之敵，往者三韓作梗，九種延妖，君即杖劍狼川，橫戈是壑，朝鮮之靜，君有力焉，永淳之初，匈奴未弭，謀臣雨驟，猛將雲奔，君亦占募從戎，隨廣陵以深入，投名壯藉，逐衛霍而橫行，斬虜搴旗，寧止千夫之長，蒙輪拔戟，便當一隊之雄，飲至賞勞，疇庸見洎，垂拱之歲，西域未寧，君以六郡良家，三邊是急，蒙授檢校果毅，安息軍行，近者桂，永等州，群蠻扇毒，伏波一去，銅柱行刊，下瀨既回，珠崖載靜，君乃初從鷹陣，隨候雁而俱征，更逐鳶旌，共鳶而不返，嗚呼哀哉，以證聖元年五月廿日染疫，終於桂州之軍幕，三軍下淚，憐溫序之不歸，駟馬悲鳴，痛滕公之長往，嗚呼哀哉，夫人乙婁氏，淑令儀，婉慝名德，龍門半死，歎梧桐之早凋，襄水雙沉，見雄雌之式匣，即以天冊萬歲二年正月十一日，合葬於邙山之原禮也，有子庭芝，庭訓等，號天泣血，扣地崩心，痛繞蓼莪，悲纏霜露，出郭門而擗標，入墳塋而孺慕，銘曰，邙山兮蒼蒼，洛水兮湯湯，千秋兮共穴，萬古兮風霜，天冊萬歲二年歲在景申正乙巳朔十一日戊寅記，
五品亡宮志文並序亡宮不詳族姓，不知何許人也，蓋以淑問騰芳，良家入選，應之寵命，播蘭蕙之芳猷，體柔居德，閨扇其風美，積善餘慶，詩史垂其景光，彤管所以載輝，朱紱由其有裕，既而倚伏何在，鬼神侃聽，舟遽悲於遷壑，日俄見于歸山，以天冊萬歲二年正月日卒，其月廿八日葬於邙山之禮也，永辭昭代，長泉宮，哀榮之典，存歿斯隆，其銘曰，辭六宮之寵榮，歸九泉之杳冥，吁嗟兮惠質，永兮佳城，
大周故飛騎尉連府君墓誌銘並序君諱簡，字隆，潞州襄垣人也，原夫後稷發於台康，魯郡開於連族，周文王之寶裔，魯元子之胤緒，詳諸史冊，可略而言矣，祖願，齊任并州太原縣令，韋弦兩佩，地擊雄沉鳳之津，言刃雙揮，化偃鬥雞之路，父公，隋任汴州博士，遷州參軍事，泛詞瀾而孤引，挹函杖之清規，業奧三冬，運高士上，入季長之帳，篋笥同收，窺夫子之牆，室家咸睹，惟君良弓嗣美，隆棟馳芳，下丹穴以文，洞驪泉而等耀，旁游四術，貫三大而楊葩，不事彫蟲，自有壯夫之節，屬三韓舊壤，九種遺黎，恃玄菟以稽誅，控滄波而作梗，君以六君良家，首膺占募，百夫勇進，克斗先鳴，蒙授飛騎，至隨政例也，於是心高一指，體木雁於生涯，三樂當歌，達勞休於彼分，白雲齊水，幾留玩於青，黃肆陳筵，遽辭歡於窀穸，去永昌元年八月廿日寢疾，終於家館，春秋六十有六，夫人張氏，南陽西人也，稟訓閨儀，承規閫則，嗣紅姝而挺質，資洛媛以凝神，舉案之禮聿修，鼓盆之化俄及，延載元年八月七日卒於私室，粵以天冊萬歲二年歲次景申壹月甲辰朔六日己酉合葬於襄垣縣西一十五里純孝鄉之第平原禮也，嗣子哀纏陟岵，痛切蓼莪，恐寒來之暑往，陵谷之變遷，勒哲人之勝躅，庶不泯於千年，乃為詞曰，後稷之苗，文王帝子，德一隆基，通三命氏，魯郡浮禎，連休祉，冠冕相望，簪裾曳履，惟君傑生，立志縱橫，神雄占募，戰鬥先鳴，琴樽賞逸，風月陶情，未終三樂，俄奠兩楹，去飄浮，悲歌慘切，素車徐軫，靈需儼轍，三隴北荒，兩河西絕，松賈風煙，霜塋湛月，質凝懋德，參娥列，靈岫乘雲，仙波委雪，貫霧分姿，眉齊禮節，斯媛猗歟，玉嬪照晰，弓月忽頹，箭川復急，蘭室罷生，蒿里游集，春鳥朝，秋霜夜泣，歎茲墳樹，北風吹，萬歲登封，
八品亡宮志文一首並序惟夫宮人者，貞淑之媛也，雖姓氏無辯，而徽烈可傳，是故任比佩蘭，名高於往記，詞同頌菊，美冠於前書，展教後庭，敷榮內，執管之風既著，助桑之化乃升用以永固百齡，長宣四德，豈謂俄悲露，奄謝蒿泉，惜逝景之不停，歎芳猷之莫記，即以萬歲登封元年壹月六日終於北邙山禮也，爰刊石，以述銘曰，離象降輝，入侍宮闈，明門禮訓，辯機，閱川何還，厚夜旋歸，凋蛾葉散，墜花飛，松楊風瑟，形影希微，庶千秋兮萬古，知懿跡之芳非，
大周天宮石侍郎第二息所生故馬夫人墓誌銘並序夫人諱二娘，扶風始平人也，祖賢，父智琮，代傳棲隱，夫人幼而貞婉，長而仁孝，專心釋教，始終如一，訓育諸子，義極恩慈，神道無知，奄從長逝，以萬歲登封元年歲在景申壹月甲辰朔四日丁未寢疾，終於神都章善里，春秋卅有五，即以其月九日葬於芒山之北，悲涼深於月簟，孤藐慟於風枝，式表玄扃，乃為銘曰，風摧蘭徑，霜凋桂枝，千齡萬古，永播貞規，
大周左監門長上弘農楊君墓誌銘並序君諱昇，字文陟，弘農仙掌人也，瑞雀呈休，祥表慶，蓮峰疏趾，國秀氣而凌雲，箭水導源，引長波而浴景，乘軒服冕，四代傳徽，曳組垂紳，五公繼美，曾祖仲達，唐金紫光祿大夫，蔡州總管，上柱國，魯國公，璋重寶，燭廡馳光，梁棟宏材，入室騰譽，建持節，既隆剖竹之榮，開國承家，載擅分茅之寵，祖行模，唐息州刺史，通直散騎常侍，上柱國，義陽郡開國公，德契中和，道符上善，業傳將相，代襲公侯，建隼馳芳於六條，疏爵分榮於五等，父武越，右衛翊衛護軍，天官常選，文武兼資，寬猛相濟，出孝入悌，履道順常，脫略簪纓，好尚泉石，折腰斯恥，陶泉明所以歸來，曳尾可安，蒙莊子由其遂往，風含松徑，即韻琴聲，月映桂叢，仍浮酒色，樂天知命，不亦然乎，君誕粹惟岳，稟靈自天，幼履謙恭，早忌詩禮，雅度恢朗，沖襟俊拔，馬相如之逸氣，直在雲端，謝仁祖之遐情，眇然天際，加以悌洽昆季，信接友朋，鄉黨稱其仁，儕類欽其義，操矛睹奧，載窮孔父之經，執戟安卑，遂處楊雄之位，起家以調補左監門衛長上校尉，忠以事上，正以立身，利害不擾其心，唯義所在，顯晦不易其貌，以敬自居，悲夫，列武天衢，金門光其鐵馬，文地府，泉路掩其雕龍，以萬歲登封元年壹月四日寢疾，終於立行坊之私第，即以其月廿七日葬於北邙山平樂鄉之禮也，子藥樹，夙歸正覺，俄切閔凶，痛草露於園，感風枝於柰苑，一女十娘，初登歲，尚未笄年，叩地無追，號天靡訴，毒深荼蓼，悲貫心靈，爰叟才，以銘上德，其詞曰，疏基仙岳，引派靈源，慶傳乃祖，祚流裔孫，誕茲上善，光此謙尊，腰皇闕，執戟天門，期諸松桂，偶彼蘭蓀，奄然永已，痛矣何言，柏庭霧靄，楊遂風喧，慨斯天道，悲哉可論，
大唐故朝散大夫行少府監中尚署令王府君墓誌銘並序公諱定，琅琊臨沂人也，曾祖超之，梁通直散騎常侍，建安郡守，祖璨，陳通直散騎侍郎，給事中，父弘道，陳巴山王府田曹參軍，或杞梓琳郎，總萬機而展效，或移風化俗，綰千里而宣規，侍東閣而傳聲，入平台而播美，公神姿天縱，人傑地靈，譽標懷橘之年，聲超悟李之歲，隋大業年中，以梁陳衣冠子弟，授竭者台奉信員外郎，屬隋季崩頹，皇綱漸亂，百姓騷擾，四海搖蕩，農夫釋耒，工女下機，天下之心，未有所定，公遂韜光谷口，蓄商巖，優遊仁義之場，棲息文章之圃，自唐創業，海內安寧，賁帛丘園，明揚仄陋，遂徵公為前齊府直文學館，晨趨翰苑，夕文場，西園聞好鳥之音，南楚接雄風之末，尋改授少府監中尚署令，以公妙閒禮儀，尤擅丹青，起天下之圖樣，修國家之冠冕，事了，加朝散大夫，既而才高位下，德廣階卑，馬卿懷謝病之歸，馮唐感後時之歎，屬以氣衰蒲柳，日迫桑榆，方陳告老之誠，遂獲懸車之逸，扶陽侯之雅躅，坐對林泉，疏太傅之幽襟，自怡風月，嗟乎，壑舟夜徙，薤露朝，數有極而必終，生有涯而必逝，荒階上月，長懷止伏之悲，虛室游塵，空積巢任鳥之釁，以總章二年四月十四日卒於雍州萬年縣宣陽里之私第，春秋八十有九，粵以大周萬歲登封元年二月十二日與夫人徐氏合葬於長安縣小嚴村北平原，從先兆禮也，次子千福寺上座璀，少參玄教，早襲緇裳，游翰苑而皈心，入園而銳志，釋道安之盛德，未可齊年，僧惠遠之高才，豈能同日，號天罔極，方開原氏之阡，叩地何追，遂啟滕公之室，敢憑玄石，乃作銘曰，惟祖惟父，乃文乃武，佐漢匡秦，重規疊矩，捐軀盡節，懷忠事主，善葉余徵，慶傳綿緒，代有材子，降生哲人，敏而好學，溫故知新，丹青表譽，禮儀安身，一圖儀範，千載崇遵，爰職中尚，屢銜天命，盛德孤聳，高才獨映，疏廣揮金，相如謝病，懸車告老，丘園養性，壑舟俄徙，逝景難留，年來歲去，天回地游，生非金石，命信沉浮，一悲代路，萬事奚求，，野曠雲愁，平原何見，隴樹含秋，
周故人馮處士墓誌之銘並序君諱操，字節，馮翊人也，夫仰扣國經，肇封三輔，傍詢家牒，始列五侯，居趙獻替龍顏，入秦權謨豹略，遠祖亭，早授玉列，襲封於韓，流派於茲，遂居此土，曾祖永，上護軍，祖獨，魏州司戶，父材，縣尉，並職參朱紱，皎若冰壺，位在青咼，清同水鏡，惟君體度儒雅，器宇淹深，養閒居，恬情物外，不謂二豎之災遽及，兩楹之夢俄鐘，春秋八十有一，卒於私第，今天冊萬歲二年正月二日葬於黎嶺東平原禮也，恐山移谷徙，盛德紀銘，三輔分茅，五侯建爵，趙獻龍顏，秦權豹略，
大周故封府君墓誌銘並序若夫神功造化，去來之道常然，傳薪指窮，浮休之理無異，府君諱抱，字義，河南洛陽人也，道泰時清，知榮虛而守樸素，歸田養拙，坐巖墅而漱清流，不事王侯，高尚其志，曾祖君明，隋任懷冀二州刺史，渤海公，食邑七百戶，祖賓行，隋任汾州錄事參軍，父孝瑜，唐任龍門主簿，恐縣丞，並光國贊時，志在寥廓，松風水月，未足比其清華，仙露明珠，詎能方其朗潤，府君行歸愨正，性好忠平，心之所同，必擇善以利物，意之所異，不是已而違人，故以智通未兆，神測無形，翹心淨土之疆，希豎未來之業，超身宅之境，方球出世之緣，豈謂積善無徵，翻受禍鍾之難，逝種東注，時逢至海之年，遄晷西飛，歲及虞淵之月，粵以證聖元年五月七日遘疾於綬福里第，歸全知命，寢疾不醫，正而已矣，忽永辭，其月廿日卒於私第，春秋六十有八，嗟乎，千載所以疑生，九原於焉遂作，即以天冊萬歲元年十月廿八日窆於龍門山之懸巖，左連嵩岳，睹周晉之仙台，右帶華陰，睇平公之神室，南臨福地，兜率圖彌勒之容，北極隍城，紫微立金輪之帝，卜其兆域，奉安神靈，孝子之事終矣，禮之畢也，豈謂楊風足思，轉傷抱塊之情，草露盈哥，彌軫經生之痛，嗚呼哀哉，乃為銘曰，寥廓二儀，氤氳四氣，小大無殊，高下豈異，鵬蜩，須彌芥子，傳薪指一，物化無二，恭惟祖宗，顯諸圖諜，邑號圭廛，家傳鼎業，冠冕輝聯，衣纓弈葉，年代雖遠，珠重玉疊，唯君守保，論學謀道，義重如山，利輕猶草，羅有命，遭運早，時不來兮歲不留，命如燭兮生若浮，俄歸全兮返本，遂背明兮即幽，
大周朝請郎行戎州南溪縣丞上護軍太原王思惠妻清河孟夫人墓誌銘並序夫有天地則夫婦之道成矣，有氏族則秦晉之匹著矣，夫人歸我，禮亦由斯，夫人姓孟號大乘，其先梁相軻之後也，家於清河，曾祖顯，祖緒，平昌郡公行夔州都督府長史，父弘義，高尚不仕，或榮稱展驥，或道葉潛虯，行藏異塗，聲聽俱美，夫人志性貞恪，容貌端凝，風規秀出，母儀孤映，悲夫，閱水東流，先百年而晚盡，曜靈西邁，奄化以難留，以證聖元年四月十七日寢疾，卒於來庭縣永泰坊里第，春秋五十有九，嗚呼哀哉，夫何生兮道既遠，神何聰兮壽不長，想冥冥於玄夜，聞蕭蕭於白楊，以其年五月十四日葬於北邙山原禮也，子女崩絕，親賓失容，圖徽紀德，以旌不朽，其詞曰，三徙崇，百復餘慶，男既傳芳，女亦垂令，葛覃有，河魴入詠，之子攸歸，夸容孤映，作嬪余室，柔順含貞，克隆佳致，乃嗣神情，如何穹昊，喪此瑤瓊，幽途彷彿，猶聞頌聲，
大唐故左衛勳衛李府君之墓誌銘君諱難，字同業，趙郡人也，隋宦屢徙，今貴洛州來庭縣焉，曾祖孝友，隋晉州岳陽令，祖楚才，唐右衛廿四府車騎將軍，弘州刺史，父為仁，皇朝朝請大夫行潤州江寧縣令，上柱國，已具於靖志銘，固可略而言也，君溫良植性，忠孝因心，反鵲標奇，麗龜騰妙，釋褐左勳衛，奉敕兼靈州都督陳令英天官常選，丹墀執戟，且繼揚雄，紫塞揮戈，聊毗張諒，方冀馳芳日下，騁驥足於長衢，何期玉泉扃，掩鳳姿於蒿里，咆呼哀哉，粵以長壽三年四月一日，爰從洛，從父江濱，驟涉長途，倏嬰沉痼，其年五月三日，終於縣捨，春秋卅有七，以其月七日遷窆於縣東北長寧里禪眾寺之別園，權安厝也，接境衣冠，罄鄉道俗，欽宰君之流譽，哀胤子之雲亡，省父之官，方承父絹，將兒進路，遽瘞兒墳，薤兌奏而愁雲興，芝庭凋而悲霧落，爰辭縣宇，言陪淨域之塵，將殯寺園，庶庇禪林之影，恐水變桑田，陵移碧海，刊淑質於貞琬，絢風神之如在，其銘曰，岳靈誕秀，河宗挺仁，九齡盛哲，七歲奇珍，先馳逸軌，舊播芳塵，雲誰踵武，伊我為鄰，為鄰匪他，夙懷忠孝，惠實生知，恭非外教，反鵲呈妍，麗龜標巧，執戟申忠，佐條馳效，東川不住，西景難留，溫床永息，扇枕長休，月孤映，楊風自愁，恐遷陵壑，勒美琳球，以證聖元年五月廿六日遷於洛陽之第，窆於北邙之原，與弟同泰東北之塋相去一百餘步，俱作馬鬣之墳焉，
大周七品宮人墓誌銘並序亡宮人不知何許人也，氏姓不顯，書籍無聞，乃儀令淑，乃性謙恭，入奉椒塗之芬，實佐頻煩之潔，靡保貫魚之寵，遽殞驚鴻之姿，忽以證聖元年五月十五日終於侍宮，即以其月廿七日殯於邙山之原禮也，夫善可紀，尚嗣蘭菊之芳，況六宮有稱，豈絕鏘之韻，乃弘墨妙，以慰泉扉，其文曰，詵詵宮侶，卓卓其秀，彼美伊人，實光其，令儀惟淑，嘉德斯茂，六極將盡，一生難救，福謙非保，餘慶斯終，雲光斂白，霞色銷紅，百年人事，一代泉宮，暫時蘭有，永播松風，
大周故承議郎行隆州司功參軍鄭府君墓誌銘並序公諱宏，滎陽開封人也，其先鄭桓公友者，周厲王之子，宣王母弟，始封於鄭，利建享國，遂命其氏，自嬴劉啟祚，曹馬為邦，懋德豐功，必昭彰於鳳篆，崇班厚秩，併圖畫於麟台，茂族冠於千古，芳聲傳於萬葉，國史家諜，可得而詳，曾祖大仕，隋任驃騎將軍使持節渠州刺史襄城郡開國公，祖仁基，隋任通事舍人，父玄毅，唐任天官郎中安北都護府司馬，並文雅縱橫，風流籍甚，公稟靈丹粹黃中，奇光開折水之容，寶氣鬱沖星之勢，解褐任始州參軍事，又轉遷曹州司功參軍，又遷滑州司戶參軍，又轉授隆州司功參軍，並冬冰其政，春雨其仁，才高位下，屈振鷺於書佐，抱器韜光，降犀於主諾，既而位不充量，命舛佐時，九萬摶風，望鵬霄而墜羽，三千銘石，依馬鬣而沉魂，嗚呼哀哉，以證聖元年五月廿五日遘疾，終於私第，春秋六十一，以其年六月十四日，葬於洛陽北邙山禮也，長子光庭，次子過庭，履庭等，並蘭薰其質，玉潤其姿，導德依仁，出忠入孝，痛黃壚之永，思紺石之無刊，乃為銘曰，月終缺望，日難停午，希代璧，常簪組，行看閱川，坐見墳土，送歸一夕，俄成萬古，容衛將散，賓朋莫儔，斜分澗水，前闞嵩丘，碑書坐缺，石槨空留，恐東海之三變，紀北邙之千秋，
李君墓誌銘並序君諱瓛，字義真，隴西城紀人也，漢飛將軍之後矣，識雕靈氣，沖虹之當悍尚存，射虎奇，擊隼之風霜未遠，祖海，皇朝任宋州司功，父信，任衡州錄事參軍，並琳琅國傑，杞梓天材，或垂席巨儒，優遊通德之里，或出將入相，抑揚籌策之庭，家嗣箕裘，黼黻蟬聯而不絕，門傳台鉉，簪裾赫弈而新，真乃信之第四子也，而真情唯散誕，志契虛無，遂乃謝病歸桑，丘園玩性，竹林山水，賞琴酒於當年，月下風前，諷詩書而卒歲，頹唐如玉，安國乃物外人奇，岑似山，真是俗間靈異，足可永垂高范，長蘊芝蘭，豈謂悠動晨哥，奄榷梁木，乃以垂拱二年歲次景戍七月廿卯朔廿九日景申，卒於私第，比未及葬，春秋五十有九，夫人鄭氏，即滎陽之著族也，閨房之秀，掩班惠而騰光，閫閾之英，播蔡姬而散馥，豈謂輔仁徒爽，積善無徵，朝雲長瘞於高唐，霄霞永泛於洛浦，遂以證聖元年歲次乙未八月景子朔九日甲申，同葬於祝融之城東二里之原禮也，嗣子承暉，巡庭瀝血，撫櫬崩心，恐山河之不固，翠琰以傳音，其銘曰，猗歟勝族，綿代惟芳，既稱懷寶，亦號含章，四知遙慎，三或深防，清風令問，地九天長，奄謝丹帷，方從舟，白柳墳縈，青松墓繞，地戶無扃，天河泛沼，鶴舞長淪，雞鳴巨曉，道長運促，物變星遷，郊荒結霧，野晦凝煙，風塵蕭索，松賈阡眠，勒茲貞琬，芳流萬年，
維證聖元年歲次乙未八月景子朔十六日六卯，上柱國張思賓卒於私第，春秋有五，惟君器標聰敏，早著嘉聲，惟孝惟忠，克岐克嶷，詞林藝美，早自髫年，武略奇謨，匪惟茲日，故知挺質沖襟，材標綺歲，方欲獻奇獲策，展效申誠，未窮穿札之工，奄見夢楹之釁，是知與善無應，俄聞蟻斗之災，痛結黃穹，倏見棲任鳥之咎，烏呼哀哉，孤子迦葉，悲蓼莪之永謝，痛之無追，恐陵谷之遷移，故勒銘而紀德，即以其年八月廿七日葬於邙山之嶺，乃為銘曰，玄穹不，黃壤無依，如何淑哲，掩棄明時，神遊蒿里，氣逐雲飛，痛茲厚夜，悲結無虧，恐陵谷之傾覆，故勒銘而記之，天冊萬歲，
七品亡宮墓誌銘並序不知何許人也，自入宮闈，性惟忠謹，懷蘭蓀之馥，助藻之功，無忝貞懿之儀，自得恭勤之節，何其溘同朝露，遄徙夜舟，遽盡生涯之歡，奄登長往之慘，證聖元年九月八日死，即以天冊萬歲之年九月廿八日葬於邙山禮也，既而天地長久，陵谷留遷，顯譽於泉扉，庶存芳於不朽，其文曰，植性自貞，秉心則順，蘭斯懷馥，玉惟抱潤，自有閨風，非無女訓，粵奉椒掖，恭馳令聞，天地長久，日月不留，溘從朝露，俄徙夜舟，影隨雲滅，光逐霞收，今來昔往，萬古千秋，
周故劉君墓誌之文銘君諱基，字張宜，潞城人也，其唐堯之苒裔，劉累之胤緒，廿四帝孫，五十三王，劉魯生一聖子，稱三皇之道，化五帝之神，君百王之餘蔭，三台九公之上位，詳諸史冊，略而言之，高祖齊任黎陽縣丞，曾祖後任上黨主簿，道局雖卑，六曹組紀，德均上下，名播大猷，祖授朝散大夫，敦穆閭，執志朝流，父任潞州郡功曹，志氣難量，才能動物，少閒文筆，早事武功，自隋亂離，四方鋒動，英雄遞起，唯效酬功，蒙授雲騎尉，年至六十有五，構疾辭代，總章年壹月壹日卒，夫人秦穆公孫女，以證聖元年七月一日終，春秋六十有九，以天冊萬歲元年歲次乙未十月乙亥朔廿日合葬在永善村西南一里，恐谷變陵移，乃鐫銘曰，
周故潞州潞城縣令張府君墓誌銘並序君諱忱，字承珪，燉煌人也，偉哉，曾穹上列，次光曜於七星，大漠宏基，間英靈於三傑，公為後葉，代榮簪綬，高祖敢之，齊司徒司馬，曾祖士儒，唐持節深州刺史，定遠郡公，官有異政，朝稱其寶，祖公謹，唐左驍衛大將軍，使持節都諸軍事，荊州刺史，郯國公，實封一千戶，謚曰襄，圖形凌煙閣，秩登四岳，名亞三槐，功列雲台，形圖麟閣，父大象，太子右衛率，遼東左一軍總管兼司元大常伯，上柱國，襲封郯國公，元戎大統，軍謀威其連率，宗伯上卿，衣冠揖其風裁，公才秀卓絕，爽邁不群，方亮嚴整，好立名節，弱冠補弘文館學生，解褐朝散郎行并州大都督府參軍事，遷左武衛騎曹參軍事，轉懷州司倉，刀筆勤王，不輕從事之府，公侯胤嗣，自勖勞人之職，以公政葉移風，材高聽理，武城作化，必佇絃歌，灌壇易俗，用風雨，加授朝議郎行汴州浚儀縣令，改潞州潞城縣令，因襲數載，歷宰二邑，任溫良之人，退刻薄之吏，察上古之務，明中和之道，境內昭然，禮讓行矣，嗟乎，倚伏事忽，浮休道昧，以長壽三年七月十一日，終於洛陽之私第，春秋五十有一，先是公季父右千牛大雅，顏回早亡，終軍無壽，公實猶子，尋出繼焉，公嗣子攢，甫等，孝切因心，悲深泣血，痛尊容之永隔，思飾終之達禮，以天冊萬歲元年十月廿八日，權殯於洛陽平陰鄉之禮也，歲居葉洽，月旅應鐘，勒石斯文，冥圖不朽，詞曰，貂蟬七葉，文雅三張，代榮其茂，君襲其芳，牆仞高邈，詞鋒抑揚，吏稱美寶，宰實惟良，浮生幾脆，禍結雲，泉扃已閉，厚夜何央，
大周故朱處士墓誌銘並序周處士者，河南人也，姓朱氏，名簡，字略，帝堯之後，昔先君朱侯生而有文在手，因以封焉，世居會稽，蔚為名族，衣冠人物，盛於東南，地多賢俊，方之汝穎，祖胥，唐為相州鄴令，百里適矣，三英粲兮，政繁叭靜，地廣非辱，西門高風，於是乎在，父通，儒林郎，美度無雙，良書覽萬，伐檀俟世，遵陸感時，德音不瑕，日月其邁，處士少聰達，總角知名，卓爾不群，凜然殊觀，長而體度閒遠，節操貞峻，雅能容物，實為鄉曲之所親敬也，爾其篤志導養，閒居自逸，動靜有常，出處無悶，非夫特受異氣，斯焉取斯，然岡蒙遞改，勞息不恆，秋菊春蘭，溘焉從化，壽六十，證聖元年臘月十二日，卒於道光里第，夫人天水趙氏，德禮儀範，里作程，降年不永，奄然早世，處士平生簡易，通塞契理，臨沒遺令曰，夫死也者，返形物假，婦精道真，慎無厚葬傷生，小棺芻靈而已，嗣子庭訓，泣血漣洳，欽若父命，以其年壹月廿七日，與夫人寢自西階，合葬於洛陽邙山禮也，子中大雲寺僧庭玉，悟幻影之虛假，在物我以存喪，理不染，思乃系紛，永言淨力，示勒銘云，悠悠昊蒼，人之靡常，國軫喪淑，里痛殲良，煙苦青棘，風悲白楊，一時萬古，丘隴山崗，證聖元年歲次乙未壹月庚辰朔廿七日景午，洛州合宮縣朱簡墓誌，十里至平原，
大唐楊府君墓誌銘並序君諱岳，字雲蓋，弘農緱氏人也，自玉環貽祉，朱輪襲慶，代傳儒素，家積公侯，曾祖晃，隋梓州玄武縣令，祖喧，隋益州大都督府司馬龍門公，父君楷，唐右領軍衛天固府統軍，並性道淹通，神儀秀朗，始振鴻之彩，理翰凌霄，終踐騏驥之途，長驅絕景，尹糠秕榮利，詩書自娛，未窮與善，摧梁奄及，春秋七十有六，以證聖元年歲次乙未閏二月乙卯朔廿二日庚子卒於立行里私第也，即以其年三月戊申朔十三日庚申殯於河南合宮縣北邙山禮也，子懷義等痛切風枝，悲深宿草，敢雕翠琬，用紀玄堂，銘曰，川流箭急，峰石蓮危，地產環寶，人育英奇，美譽蘭薰，貞姿玉潔，心遠聲利，跡逾塵轍，晨駒過隙，夜壑遷舟，芳猷不謝，雅躅空留，
故舒州司法楊君夫人賈氏墓誌銘夫人諱通，其先武威人也，夫宣室良談，漢文以之前席，天下知信，魏武由其執手，英賢繼踵，代有人焉，曾祖琮，周任，襄陽縣令，龜蛇曳，蝗翟開祥，祖哲，隋任韓州司戶，黎元阜滋，構塍墾闢，父子通，唐朝請大夫守河陽縣令，政融寬猛，不佇韋弦之誡，獄有明察，自無桐棘之冤，夫人餘慶膺靈，韶儀稟粹，梅其在矣，淑女馳芳，葛之蕈兮，良人喜匹，以茲六行之美，光乎九族之中，既而和鳳輟音，聯翩孤影，猗桐半死，焦頁餘枝，悲歌共黃鶴齊鳴，白玉與清心並映，訓垂斷織，恩洽徙鄰，無虧教子之方，卒有潤身之學，所冀板輿行樂，方欣捧檄之榮，豈其隙駟不留，俄軫驚飆之歎，奄以證聖元年三月十二日以疾卒於章善里之私第，春秋七十有二，即以其月廿六日殯於北邙之阜翟村東南平樂里禮也，嗚呼哀哉，清風罷拂，逝水不回，貞操可傳，乃為銘曰，朝雲稟瑞，夜月降靈，功茂，行鑠丹青，逝川渺渺，長夜冥冥，風悲草樹，霧塞泉扃，一瞻蒿里，空聽松聲，遺芳余烈，桂有蘭馨，大周證聖元年歲次乙未三月戊申朔廿六日癸酉，
大周唐故左戎衛右郎將古君夫人匹婁氏墓誌並序夫人諱淨德，字，其先代郡人也，曾祖睿，北齊封異姓八王，位歷三仕，讀齊史者詳焉，祖孝育，北齊散騎侍郎，襲爵廣安郡王，食邑二千戶，隋鷹揚郎將，父武徹，朝散大夫，唐秦府庫真，驃騎將軍，右衛中郎將，檀，雲，朔等州刺史，安西都護使，持節，上柱國，濟源縣開國公，夫人坤雲載誕，柔祗降德，沖謙率己，生於禮樂之門，珠玉滿堂，奉其箴規之訓，織奇思，風雅幽情，看錦字而無光，掩椒花而罷色，巫嶺之朝雲暮雨，有愧濃輝，洛川之曉日丹霞，多慚淑麗，以孝為紀，咸可略之，年在初笄，婦於古氏，舅姑稱孝，道洽於閨門，市櫛逾恭，聲聞於中外，神明之福謙與善，禮經之崇德象賢，斯語徒欺，有足悲者，夫人先夫早逝，四德無違，愛子雲亡，三從有闕，女蘿本於松樹，霜剪喬柯，慈母獨守於蘭階，風摧早秀，鉛妝罷御，理痛心喪，心至有期，年逾耳順，嗚呼哀哉，春秋六十有六，終於洛陽旌善里第，粵以證聖元年壹月十八日窆於邙山之原禮也，第六女適隴西辛工，瑟琴調合，哀樂聲同，女子有歸，情深於同穴，婦人無胤，禮行於異宗，故氏之門慶不追，辛君道該何遠，靈車曉引，丹晨飛，凌北郭之寒山，顧東城舊邑，哀笳響咽，疊鼓聲繁，春重來兮桃李芳，人一去兮松苦，辛君恐山沉壑變，谷徙舟移，白日遠兮何年代，佳城啟兮人不知，有斯文，式銘泉戶，其詞曰，邙山壘壘兮丘隴多，古往今來兮蒿里歌，松門年歲兮無人過，魂兮不返悲柰何，
唐故齊君墓誌銘並序君諱朗，字明，河間人也，本枝長遠，承鼎族而連芳，基構崇騫，襲黌門之胤裔，上凝神氣，聞Γ日辰，遠素孤標，聲搖岳瀆，祖弘，隋任冀州司戶，父隆，唐任徐州司馬，並韻宇英通，器量韶雅，調下而多逸氣，才高而無貴位，君履行有儀，恭順彰乎自性，威容合禮，孝敬發乎天然，既而令哲道窮，英賢遽往，驚波易逝，遘疾床帷，西域途遙，神香罕遇，以唐咸享二年八月廿五日終於南市，春秋七十有八，即以其年九月十七日權殯於北邙山原，夫人王氏，令淑有聞，作配君子，天情婉順，不待司空之箴，稟性矜莊，無取文姬之誡，婦德聿，終儀克備，既而哀生晝哭，孀帷獨守，瑤琴鶴怨，偏傷寡婦之吟，寶鏡鸞孤，空結女床之思，倚廬陳誡，斷織申規，撫訓孤遺，率由內則，德成名立，無待過庭，未盡長筵之歡，遽逐短辰之泣，以大周證聖元年臘月廿一日終於南市之第，春秋六十有三，即以其年壹月十七日合葬於北邙山原禮也，雖黃泉幽壤，既暢同歸，白日佳辰，長悲永訣，青松兩鶴，對霜隴而俱棲，寶匣雙龍，入泉扃而左擾，嗚呼哀哉，乃為銘曰，遠胄綿綿，長源爾爾，軒冕連輝，英才間起，取珍高韻，見稱能理，散誕經誥，優遊文史，於顯良淑，蘭儀蕙性，光備四德，溫柔六行，克Γ中匱，允內政，霜菊秋銘，椒花春詠，藏舟易轉，露草難停，忽辭芳室，永入佳城，山空鳥思，野暗雲平，一淪幽壤，萬古松聲，
大周故朝議大夫南君墓誌銘並序君諱郭生，其先固安人也，遠祖殷朝之子孫，宋國少師之苗裔，杞梓宏材，璋令德，門風克劭，羽儀於玄鳥之辰，家諜流芳，爪牙出白狼之代，然而三覆至學，見重於白圭，九錫崇班，尚傳於青社，因官就封，今為洛州合宮縣人焉，曾祖彥，隋任蒲州刺史任國公，祖和，隋任洛州親安縣令，父諱斌，任國公，唐任左監門直長，黼藻百家，笙篁六籍，議其牆仞，門高桐柏之山，語以波瀾，基灘昌蒲之海，故能老成奕代，繼體成基，膏雨隨軒，飛譽遷蝗之境，法雷居邑，騰芳馴雉之郊，固知源長則流遠，根深則林茂，惟公藍田玉種，丹山鳳芻，礪岳疇榮，已傳封於千戶，摳衣就學，幾橫經於四門，洎乎歲在佩，志懷投筆，時當犯塞，方事從戎，即以龍朔二年，樂浪道征，功參百戰，遼海息其襖氛，威懾九梯，肅慎貢其苦矢，爰從獻凱，式備疇庸，尋授上柱國，惟書惟劍，乃武乃文，行擢第於兩經，坐均芳於拾紫，又屬小月不賓，大風未偃，鐵馬南牧，出地脈而強梁，金人北祭，控天街而旅拒，遂命公檢校定襄道左果毅，挑戰五千，橫行十萬，富貴自取，擒骨都之左賢，英略克申，斷匈奴之右臂，解褐擢授安東都護府錄事參軍事，俄丁父憂，尋而去職，至載初元年，蒙恩制授尚方監強山冶正監，公見推清白，不昧玄黃，去光宅之元，聿酬五品，長壽之歲，俄書兩階，誰謂寸晷難留，尺波易謝，悲夫，太行山裂，不見青泥，洞庭水飛，莫逢丹器，去延載元年八月十八日終於官第，春秋五十有七，嗚呼哀哉，孤子休之等，痛極履霜，哀深閱水，十八章之孝道，能備始終，一千年之重來，恐遷陵谷，爰以大周證聖元年臘月廿三日葬於合宮縣平樂鄉之北原禮也，爾其淨域左臨，神遊白馬，仙都右辟，氣逸青牛，少室南瞻，仰仁山之岌岌，長河北注，覺智之滔滔，葺彼郊原，窆茲形勝，慮年代休歇，莫識玄宮之所，而德行昭彰，用紀丹丘之石，乃為銘曰，蟬聯宋國，弈葉商辰，時逢玄胄，代有清塵，登壇見寶，在席稱珍，未窮積善，俄殲吉人，青烏獻卜，白鶴留賓，池台一朝古，松賈幾時春，儻過與歸之所，希旌不朽之臣，
大周故滄州東光縣令許府君夫人清河崔氏合葬銘並序粵若二象權輿以還，八維建立之後，則有山河紀地，日月麗天，是以真宰調元，異人間起，靈源靡竭，遠自閬風之圃，孝子不匱，長鍾積善之門，君諱行本，穎川人也，昔大人利見，赤帝肇於先貞，惟岳降神，白羽建其遐裔，唐年讓國，洗耳於箕穎之濱，周室同盟，翼霸於蔡丘之會，曾祖彪，齊儀同三司，善元郡守，寧國縣開國公，氣秋天，惠和冬日，功宣帝念，道被人謳，祖康，齊梁州刺史，江夏縣開國公，薪酋惟良，亮天功於是職，甘棠勿剪，穆遺愛於前氓，考緒，太原佐命，恕死第一等功臣，左侍極外府，司農卿，瓜州都督，豫州刺史，上柱國，真定縣開國公，挺生淳粹，載德英靈，負國之材，郁沖星之氣，六條垂化，千里騰英，期月政成，冰壺並潔，隨車布潤，湛溽露以流甘，別扇揚仁，起香風而動俗，起家太穆皇后挽郎容州都督府功曹，公恭寬信敏，廉明清直，屈涵牛之巨量，就烹魚之下任，尋轉霍王府兵曹，朱軒飛蓋，屢陪明月之遊，抱玉握珠，時口連城之價，授滄州東光縣令，絃歌化洽，時舞清塵，夷屆道凝，自違乖訟，公車見辟，侯睹文園之札，衷規不沫，遂開榆次之碑，春秋五十五也，公器宇宏，明濟開豁，愛敬盡於事親，忠列資乎成性，周旋可仰，劉尹成於薄德，商略應矩，林公謝其有才，友葉二龍，門昌三虎，又以文如夜月，出乃天下皆明，德若晨風，至則士林咸動，夫人清河崔氏，雅操橫霜，貞心映玉，采南澗，法度就於公宮，柔東門，琴瑟洽於君子，始悲孤影，誓皎日於佳城，終以雙沉，契龍文於劍匣，以證聖元年正月廿九日，葬於邙山禮也，石城左巨，金谷前鄰，羅綺沉色，松賈惟新，鶴儀仙客，君成故人，恐桑田之有變，乃勒頌乎斯，曰，大庭垂胄，嵩岳降神，胤齊派許，生甫及申，箕山讓帝，穎水封臣，業隆玄圃，源導盟津，璋疊秀，簪裾間起，貽厥孫謀，以宴翼子，龍章五色，隼千里，好爵縻之，令問不已，應期挺哲，命代興賢，鳳毛如在，龍德猶傳，懷苞日月，鑒洞幽玄，儀標青峙，辯湧飛泉，盡忠移孝，彈冠登仕，東序翔鸞，春皋狎雉，彼蒼者昊，興山輟匱，君子道消，邦國殄瘁，北邙開隴，東洛臨塋，玄宮玉，翰苑花生，燈寒天暮，日黯佳城，春蘭兮秋菊，播馥乎泉扃，
唐故東宮細引太原郭府君墓誌銘並序君諱暠，太原人也，河朔英靈，衣冠茂族，丹以道存清正，位列台司，躬以代守寬平，家傳理職，曾祖恭，隋長安縣開國男，安州安陸縣令，祖敬玄，唐并州都督府司馬，父大寶，唐上輕車都尉，衛州刺史，並金渾玉璞，武庫文房，累彰勤恪之行，無替仁明之德，千齡不絕，猶參刑馬之封，百里非才，頻紆展驥之任，君芝蘭繼馥，橋梓重規，幼挺聰穎，夙資忠孝，其仁也，見表於中牟，其信也，無虧於美稷，盛憲之逢文舉，便知不凡，陸機之遇仲宣，即稱王佐，起家東宮細引，隋門調也，方期光顯曾構，必復高門，命也如何，苗而不秀，以永淳二年六月十一日終於楊府，夫人太原王氏，唐豳州三水令惠舉之女，備婉淑於言容，峻貞閒於節行，蘭房桂戶，始悅同歡，芝焚蕙歎，忽焉共盡，以咸亨三年二月十七日終於京邑，粵以大周證聖元年歲次乙未正辛巳朔廿二日壬寅，合葬於長安縣豐邑鄉之禮也，周原無無，唯見日慘雲愁，佳城鬱鬱，自此千秋萬古，仁兄定王府掾，痛矣姜仲，哀深潘岳，思有旌於幽穸，諒無愧於斯文，銘曰，邈彼全晉，誕茲茂族，英賢繼踵，公侯必復，顯祖顯考，令問令望，矯矯逸群，滔滔巨量，積善餘慶，君乎挺生，凝脂點柒，玉色金聲，降齡不永，扣人其逝，零落青松，銷亡丹桂，前臨豹嶺，斜枕鯨池，百年同穴，雙棺在斯，
大周故朝請郎行石州方山縣令騎都尉申府君墓誌銘並序夫大易權輿，渾沌之形不測，剛柔剖判，乾坤之位載隆，然則品類區分，千八百國疏於地，陰陽延埴，廿八宿麗於天，故能錯綜群生，陶眾類，九州百郡，遂啟邦畿，錫土封茅，爰昭氏姓，君諱守，字節，魏郡人也，其先出自皇炎帝之後，洎乎唐堯分掌方岳，錫族封申，周詩哥於元舅，漢史Γ於申公，公子申驪為楚大夫，遷於魏郡，因而家焉，申紹申，即其苗裔也，莫不英才博達，儒墨贍該，佩紫懷黃，任股肱之職，剖符分竹，貽帶礪之盟，曾祖諱道，齊任滑州刺史，祖諱元，任宣州錄事參軍，父諱諤，任渭州障縣令，或褰帷出守，宣務六條，或墨綬絃歌，弼諧千里，府君山庭奇相，月角殊顏，道亞生知，擅金之碩學，德逾重席，邁拾紫之儒門，是以不墜箕裘，載興堂構，乾封二年釋褐授利州綿谷主簿，儀鳳二年，授潤州延陵主簿，文明元年，授滄州饒安縣丞，載初元年，授石州方山縣令，但出身就列，歷宦多年，束周行，從官數代，法惟畫一，德靡二三，玉潔冰清，脂膏匪潤，安貧樂道，涅而不緇，幾佐烹鮮，方臨制錦，牛刀已屈，驥足未申，遂以天授元年窮秋遘疾，非腠理，病甚膏肓，草石無依，和緩靡救，豈謂降齡不永，俄淒楊震之禽，享福無徵，載易子輿之簀，以長壽二年六月十四日，終於方山任所，春秋六十有九，嗚呼哀哉，自臨石部，已歷三春，撫字未周，俄化千載，吏人摧慟，工女寢機，寮悲傷，哀深罷市，靈魂返靶，幾切攀轅，龍旋征，彌傷臥轍，夫人田氏，樂安臨濟人也，曾祖諱振，齊任并州太原縣令，祖諱惲，周任房州司馬，父諱達，隋任費州錄事參軍，夫人月浦承靈，凝貞驚於王葉，星津宅粹，聳潔振於金柯，爰自初笄，嬪於申氏，母儀有范，婦德無虧，孰謂舟豁土夜遷，望風柯而結恨，薤歌朝引，陟岵而增悲，遂使菱鏡之前，空淒獨鶴，松巢之上，幾歎孤鸞，遂以乾封元年四月廿一日，終於洛陽本第，春秋卅有九，嗚呼哀哉，今以證聖元年歲次乙未正月辛巳朔廿九日己酉，合葬於邙山之陽平陰鄉之原禮也，地惟形勝，蘇秦稱負墩之田，面洛背邙，潘現賦閒居之所，乃卜乃筮，方馬鬣而樹墳，曰止曰時，像龍頭而築闕，所冀飛禽聚壤，豈惟天女蹈機，走獸陪墳，非物神明享福，嗣子登仕郎行鄭州錄事飛騎尉辯疑靈夔帳內仙客等追慕無及，遷奉有期，痛貫心靈，哀纏骨髓，顧蓼莪而永感，思負米而長悲，叩地捫天，酸號罔極，謹鐫玄石，奉述銘言，其詞曰，緬尋厥族，始自炎皇，姜姓之後，尖系濫觴，錫土申邑，枝派克昌，既侯乃伯，實顯其光，嗟嗟烈祖，載享其福，群書國史，揚名顯族，鄧林一枝，昆山片玉，溫柔所歌，屬詞攸錄，堂堂府君，壯哉仁德，志性超逸，威儀不忒，規矩可觀，韋弦是則，木鐸字人，銅章理職，積善餘慶，待封高門，幽靈已沒，芳言尚存，延陵解劍，白馬來墳，感今懷昔，天道何論，峨峨，泉宮寂寂，遽歸丘壤，奄從窀穸，樹闕營墳，鐫金刊石，庶宅兆而永安，望終天而無易，
亡宮者，不知何許人也，自入宮闈，性惟忠謹，懷蘭蓀之馥，助藻之功，無忝貞懿之儀，自得恭勤之節，何期溘同朝露，遄徙夜舟，遽盡生平之歡，奄登長往之慘，延載元年十月十三日卒，證聖元年正五日葬，勒顯於泉扉，庶存芳於不朽，其詞曰，植性自貞，秉心則順，蘭斯懷馥，玉惟抱潤，自有閨風，非無女訓，粵奉椒掖，恭馳令問，天地長久，日月不，溘從朝露，俄徙夜舟，影隨雲滅，光逐霞收，今來昔往，萬古千秋，
周故蕭府君墓誌之銘並序君諱遇，字政，其先鄱陽郡梁簡王之後也，源夫三秦創製，京丘闊宏壯之規，七相爰興，大漢定王侯之里，允文允武，史諜詳諸，姓族昭彰，可略言矣，祖衍，齊銀青光祿大夫，父卿，隋雍州雍丘縣令，或聲馳金馬，或著銅章，既而闊步遵塗，抑亦高門納駟，君藍田美玉，漢浦明珠，得性丘園，志存高上，故以懸車日久，投紱多時，遂版授趙州高邑縣令，陶彭澤之意氣，樹五柳於門庭，孫先生之心襟，橫一弦於膝上，豈晤玄宮降孽，殲我良人，彼蒼者天，百身何贖，春秋九十有六，以如意元年三月廿八日，卒於私第，夫人隴西李氏，即以證聖元年歲次乙未正月辛巳朔十六日丙申窆於相州城西卅五里平原禮也，西顧層峰，睹龍山之百疊，東瞻翌壁，見城闕之千重，物產相跨魏土之風景，嗣子虔舉等，恐山逢王屋，海變桑田，訪令譽於前經，勒芳銘於雕篆，其詞，七相公侯，五陵豪族，本枝別，同風順躅，春秋代謝，去流殊俗，松風直上，泉悲一曲，詞，古往今來，邈矣悠哉，千齡不朽，勒雕篆而徘徊，
大周劉君墓誌銘並序公諱儉，字暮，彭城人也，祖開，隋洛州伊闕縣令，因而家焉，故今為洛陽人也，原夫豢龍錫氏，見自素王之傳，斷蛇受命，聞乎赤帝之紀，人物所興，於茲為盛，荊州刺史初延八俊之名，會稽太守方擅三遷之美，文人間出，千里駒獨秀一時，孝子凝哀，二白鳩標祥絕代，祖開，隋伊闕縣令，地帶三川，位隆百里，馴雉無贊，驅雞有術，父南，隋并州太原縣令，牽絲述職，控全晉之郊畿，制錦臨人，即太原之望邑，公瓊林挺秀，玉山朗鑒，嵇千仞，黃陂萬頃，故得濯纓入仕，吐玉振於日台，結綬從官，佐銅章於月峽，唐乾封年中，解褐益州蜀縣丞，玉壘遙墟，劍門遐徼，地鄰巴漢，境帶岷禺，寄廉直以宣風，佇仁明而作范，公清規導俗，化洽二江，正已當官，譽流三蜀，士庶欽其令望，寮友挹其芳聲，洎乎罷職錦城，歸軒梓澤，才高位下，終有冀於鶯遷，命舛途窮，遂興災於蟻鬥，晨哥梁木，凌雲之逸氣徒存，夜徙壑舟，游岱之飛魂長往，唐儀鳳年中，終於洛陽，春秋五十有八，夫人李氏，隴西狄道人也，婉孌淑姿，芬芳懿德，承飲羽之靈胤，即指樹之仙宗，克諧琴瑟，載藻，乘龍是偶，既和鳴於蘭室，隙駟不停，遽悲涼於蒿里，周長壽二年七月三日，終於洛邑，時年七十，以延載元年七月廿七日合葬於邙山禮也，嗣子敬等，痛貫生靈，悲纏屺岵，風枝不靜，惟深泣血之哀，露草已，永絕承顏之養，卜其宅兆，建此墳塋，青松操日，白驥悲鳴，沉沉幽壟，鬱鬱佳城，形影一去，何年再，其銘曰，卓彼遠系，纘堯披緒，泗水龍飛，南陽鳳舉，分弈葉，傳汾遙渚，貽厥孫謀，光暉克敘，爰祖爰父，學優從政，散璞發暉，綰銅作令，所清激濁，冰壺水鏡，俗阜人安，塗哥里詠，猗歟夫子，執履貞堅，降靈丹穴，影青田，爰從結綬，式贊鳴弦，辭官錦地，返轡圭廛，臥疾漳濱，行悲閱水，形影寂寞，人琴已矣，楊樹風悲，柏林煙起，杳杳泉路，蒼蒼蒿里，嗚呼哀哉，人生到此，
大周故將仕郎房君之墓誌銘並序君諱懷亮，字智玄，京兆人也，禎雲孕彩，演嘉貺而承基，瑞穎含芳，擢祥苗而流胤，環姿冠代，敷髦彥於堯年，逸思凝神，闡乃豪於舜日，曾祖憲，唐任營繕監甄官署令，名芳九棘，穆穆之道斯隆，祖慧，唐任都台主事，廁跡禮闈，雍雍之心攸著，或仁風暫舉，化洽朝班，蘊貞節而干霄，不夷險而易操，公璋內映，連城之價獨標，珠機外朗，光乘之珍孤擅，年甫弱冠，英傑超群，志邁鄉豪，風雲架迥，早從侍奉，夙著功勤，疇以褒能，授公將仕郎，公結廬野，性林泉，千月辭魂，蒿里之悲俄及，春秋七十有三，卒於弘化之第，以延載元年十月廿三日窆於龍首之原禮也，將恐居諸驟驛，沒玉屺而浮波，蓀菊潛芳，敷英萼而韜茂，式鐫琬琰，用嗣蘭熏，其辭曰，猗歟哲士，載挺瑤芳，蘭枝既蔚，苗胤敬昌，虛埏罷月，瑞鳥銜傷，露繁淥，風悲白楊，漢浦沉珠，荊岑碎玉，秋菊春蘭，千古珍勖，證聖，
大周故太原王公墓誌銘並序君諱乾福，字緒，太原祁人也，惟公建跡靈基，承芳茂緒，若乃周興漢滅，衡之位式存，鳳化龍遷，攀附之榮不泯，則有將軍俠氣，流雅譽於魏朝，太尉高風，騁英規於晉日，由是箕裘不墜，花萼無凋，祖諱錢大，隋之保也，高尚不仕，若有貲制璧之聘，而丘園之志不拔，父諱寶，隋王府文學，瓊姿玉裕，隱映於情田，雪鍔霜鋒，光芒於意匣，加覆文詞容，恆陪兔苑之遊，風雅抑揚，幾預雁池之常，公體識聰敏，器宇該通，岳瀆之精靈，感河汾之粹氣，所以欽其道者似遵鄒父之風，慕其名者如仰文翁之學，將以寂籠顏冉，藺轢潘曹者也，縱逸少會稽之筆，此譽何存，長卿雲夢之詞，其名不播，公又承祖之志量，奉先之事業，探道德之妙門，謝弓旌之重位，故能動不不亂神，居不捨靜，石季倫之賞，抑有心存，仲長統之園林，斯焉意好，豈期窮通有數，歲月無留，信薤露之行，知壑舟之夜徙，惟大周長壽三年四月廿九日卒於私第也，夫人劉氏，沛國遺宗，彭城舊族，嬪風有譽，母則無虧，載符桃李之芬，重洽河州之頌，未及偕老，少乃殂亡，即其年七月廿合葬北邙平原禮也，其塋則川勝壤，實霜露之中區，大野荒郊，則風雲之妙境，邙山隱隱，何代丘墟，洛水滔滔，此時淵渚，公生乃夢熊絕嗣，贈鯉無徵，雖不異於韋家，竟終同於鄧氏，惟弟及女，並心摧窀穸，恨結穹，相宅而悲酸，念松門而痛徹，以為炎精赫，畏燎玉於玄台，水德翻騰，恐沉珠於碧海，故以玄碑勒遂，題盛德之方存，翠碣橫埏，與長年而不朽，乃為銘曰，粵若稽古，惟君實良，珠胎，玉質，菊茂蘭芳，勝地犀象，靈山橡樟，淑人君子，曾何有忘，太原之族，彭城之宗，塤篪不競，琴瑟由同，簫隨仙鳳，劍神龍，人之生也，亦有窮通，何期盍殞，遂阻幽明，荒涼野地，闃寂佳城，高塵雜起，松煙亂生，送君此處，交衿涕零，嗚呼哀哉，天之喪美，未盡，痛乎其死，刻此方石，埋諸泉里，千秋萬歲，存而不毀，延載元年歲次甲午七月癸未朔廿日壬寅，
周故朝議郎洪州高安縣丞上柱國關君之銘並序君諱師，字有覺，洛陽人也，瓊根玉胄，起自於神農，源分緒派，望歸於上黨，曾祖宰，梁任弘農，巴蜀二郡守，祖沖，周任長城，漂水二縣令，並景色明遠，機靈秀拔，給能旋浦，名高赤馬之舟，虎解憑河，道映青龍之穴，父翹，隋任司農少卿，接武天人，連輝帝友，位參六相，職列三槐，屬隋運道銷，塵驚浪駭，雄群肆暴，爭懷逐鹿之心，惟公守素，獨起傷魚之慮，乃投硯策，遁跡榆，逮武德中年，方景化，於時九區適定，三階創平，帝流旨，延求秀彥，遂授桃林縣令，裁規百里，宰御一同，人歌狎雉之恩，俗佩驅雞之德，公綺年流聞，青衿受蘭室之詞，弱歲飛聲，絳帳承杏壇之論，名行雙者，器用兩彰，既養翮以彈冠，亦因時以搖落，抗對宣室，擢策甲科，授高安縣丞，申漸陸也，豈謂災生赤鳥，崇祟起黃羆，驚玉釜之空煎，悼金丹之枉煉，以長壽三年五月二日卒於私第，春秋六十有六，即以延載元年歲次甲午五月甲申朔廿六日己酉遷廟於邙山之陽，白馬戒塗，青烏已卜，徙藏舟於夜壑，轉飛蓋於朝陽，孤子，哲等泣隔高天，悲傾厚地，愴瞻顏而莫日，痛候色而無期，想黃墟之寂寂，觀素之飛飛，刊風猶於翠琰，冀以問而長垂，其詞曰，彤雲表聖，白社標賢，彈冠仕，慷慨歸田，風徽靡絕，令問恆傳，琴書遣日，樂終年，倏矣淒風，忽飄揚陌，易流閱水，難停駟隙，壤路長幽，生永隔，誰知積善，翻從禍迫，馬噴鳴衢，需歌響路，千月未盡，百年俄度，霧擁朝昏，塵驚晝暮，虛留盛跡，仙禽空呼，
大周故上騎都尉張君墓誌並序東渤海神交，握兵符而升上佐，南陽秀峙，掌機事而列中台，其餘盛族，編諸史諜，公姓張，字德行，身上騎都尉，汝州魯山縣人，清河之望族也，弱齡霜節，孝逾叔異之誠，歲風情，義冠孟常之悃，在家闡南陔之詠，奉國追逐北之謠，賞風月以樂煙霞，對琴樽而洽良友，不謂尺波箭急，俄沉大樹之魂，寸景星奔，倏謝小山之桂，以延載元年五月十二日卒於家，烏呼哀哉，以其年五月廿六日葬於北邙山河東村北一里內，謹刊貞石，乃為銘曰，宛地隆宗，韓城遠族，列功大漢，神交濟，祖父席葉，門閥傳芳，誰明凶吉，殲我賢良，魂銷松室，名標公史，人切薤歌，親悲蒿，
唐故中書侍郎弘文館學士同中書門下三品樂安孫公夫人陸氏平原郡君墓誌銘並序敘曰，坤儀載誕，作嬪之禮有聞，乾道運行，流慶之徵無易，夫人河南洛陽人也，五代祖，後魏平原王，曾祖子瑩，後魏驃騎大將軍譙州刺史，祖正禮，後魏南青州司馬，周天官都府上士，隋隨城令，父孝友，隋朝請大夫，顯州司功，唐貝州清河令，夫人柔謙率己，生於禮樂之門，清秀含輝，長於公侯之室，織躬踐，得之於自然，盥漱勤行，無資於保傅，以孝為紀，余可略之，先姑寢疾數年，夫人親侍湯藥，事感中外，屢移寒暑，詩人哥淑女之行，學者尋孝婦之書，喻於夫人，未為全德，故能克諧琴瑟，三事登庸，宜其室家，千金耀社，昔光朝寵，共高台之富貴，近覽郊園，席長筵之孫子，府君以濟川攸寄，因佐機衡，諸子以開國崇封，仍加縣邑，古來所重曰壽，人之所閱者貴，夫人三從業盛，四德聲高，青春則珠玉滿堂，白首則軒裳盈路，小年俄盡，大壑潛移，大周天授二年臘月二十五日薨於河南顯教里之私第，春秋七十有七，以延載元年歲次甲午七月癸未朔二十日壬寅，合葬於邙山清風鄉之原禮也，漢家松柏，瞻五陵而不遙，晉氏園塋，悲九原之可作，山埏舊閉，孤游岱嶺之魂，泉路今開，重合延津之劍，嗣子朝議大夫前行絳州正平縣令上柱國富春縣開國男廷等，以為孔子少孤，不知叔梁之墓，曾參至孝，誰識南城之塚，謹旌年月，敢勒幽扃，銘曰，石門俄掩，玉匣長幽，松何見，白露風秋，
大周故沈君墓誌銘並序君諱智果，字元貞，其先吳興人也，自有吳開國，遠祖疏苗於鵲甸，唐運啟，大父徙貫於鶉墟，箕裘不墜於先，廷訓之風逾劭，衣冠自傳於後，堂構之業無虧，克嗣家聲，斯其謂矣，惟祖惟考，挺儀表於門人，懷武懷文，為佐才於國胄，公器質凝粹，風神秀拔，湛黃陂之萬頃，聳嵇岫之千尋，鬱鬱貞松，負含霜之骨，昂昂驥，懷逐日之姿，損之又揖之，辨二玄之要妙，色相非色相，悟十地之根基，所以棲息丘園，恬神澹性，偃仰朝市，風高氣逸，雖鵬翻翥，逍遙之致兩齊，而朝菌大椿，成生之道不一，以天授二年九月二十五日遘疾，卒於群賢之第里，春秋七十四，以延載元年七月二十日遷窆合葬於長安城西南高陽原禮也，妻常氏，訓范母儀，貞規女則，淑慎閒麗，肅穆溫柔，爰因笄年，作配君子，豈謂英暮落，無復三春之花，瑤草晨凋，遽九秋之，以儀鳳三年五月十五日遘疾，卒於私第，春秋五十二，雙駕戢翼，長辭雲漢之遊，兩劍沉，永絕酆城之氣，嗣子思忠，絕漿五日，情深顧悌之悲，泣血三年，志切高柴之痛，將恐山移海變，谷徙陵遷，勒石傳芳，乃為銘曰，系光洪胄，式播時英，遐開懿躅，遠振嘉聲，人傳詩禮，代襲簪纓，言從下邑，郁為上京，誕慶南中，居榮北地，與物無競，不交非類，風月虛心，冰霜皎志，窺牆數仞，入門自媚，湍驚時邁，電急年催，一辭城闕，長歸夜台，山門月上，隴樹風哀，空勞桃藥，魂兮不來，斜光慘慘，爽氣蒼蒼，人沈馬鬣，劍沒魚腸，煙浮蒿里，霧黯松行，玄扃永，白日難望，
大周故處士劉君墓誌銘並序君諱通，字弘易，沛都彭城人也，其先陶唐氏之苗胤，劉累之後，洎乎疏爵，擇處而游，弈葉索居，今為滏陽人矣，原夫躍龍酆邑，封金冊於泰山，翔鳳濟陽，獲寶鼎於汾水，至若會稽撫俗，千里無犬吠之驚，江陵字民，一同有除災之詠，名著中外，藻溢縑箱，興國隆家，並歸斯族，祖言，父師，並器潭萬頃，避代於牆東，學瞻百家，逃名於山北，賞情泉石，體仁智以婆娑，逸想風雲，寄琴書而放曠，處士孝友自天，寬惠惟性，幼希干祿，失朱穆之衣冠，長慕思賢，解徐孺之珍榻，友莊師老，和一氣以全生，朋阮追劉，傾十旬而養性，豈圖苗而不秀，蘭蕙先摧，夢及兩楹，哲人斯逝，春秋廿有七，以咸亨二年歲次辛未臘月甲子朔三日景寅卒於私第，嗣子知敬，嗥天扣地，祭如在以崩摧，行道立身，奉庭訓而追遠，爰以大周長壽三年歲次甲午五月甲申朔十三日景申，葬於李村東北五里山原禮也，前臨鳳水，嗟去影而喟然，後枕魚山，庶雷名而嶷爾，左瞻平野，風疏四面之悲，右眺峰，雲舒千里之慘，恐陵谷遷易，鏤玉字以騰英，天地久長，勒金銘而存實，詞曰，奧若稽古，陶唐允禎，五帝馳譽，兩漢騰聲，神龍絢彩，威鳳祥呈，功高萬代，貽慶千齡，何圖不幸，梁木斯折，陵子悲興，伯雅弦絕，嗟逝水之難留，感風猷而詎輟，埋玉於幽遂，樹金聲其不滅，延載，
大周故朝議大夫上輕車都尉行澤州司馬清河張府君墓誌銘並序君諱玄封，字毓德，汝州梁縣梁川鄉豐樂里人也，昔者周遷商鼎，孝友聞於大夫，晉主夏盟，忠規振於司馬，留侯運籌而王漢，右侯提劍而昌趙，其德可高，侔峻極於衡霍，其功可大，比弘量於滄溟，必百代嗣，豈徒然也，曾祖終，周北海王府司馬，汝南太守，新平縣男，觀過知仁，爰相北海，推賢主若，即守汝南，祖仕達，隋唐州刺史鄆城郡守，襲新平縣男，政肅刑清，人莫之犯，恩崇化洽，吏不能欺，父義，唐夏州都督左監門將軍夏邑縣公，懷戎撫俗，遠至邇安，人侍出司，職修扃禁，公則珩胤緒，公侯子孫，資以海岳之雄，蘊以星辰之秀，實天鐘美，猗人間出，生而神奇，幼而純粹，暨乎過庭聞禮，志學明詩，則神彩射人，芝蘭襲予，挹其風範，疑夏月之融懷，瞻其儀形，謂隱珠之蕩目，雖則蓄聞天之響，累歲不鳴，然而隆蠱之才，無何已調，以公業傳良冶，故職授寶刀，擢公左千牛，繁星夜列，攸拱北辰，繪弁朝趨，載周南面，尋除尚捨直長，趨馳廊廟，祗奉帷幄，自非人才穎逸，地望清英，莫茲選也，既而獻脆羞甘，食資厚祿，安親捧檄，每喻奔林，求為雅州司兵，行其志也，清以礪己，正以當官，解印遷渠州鱗水縣令，夷舊壤，俗浸虛訛，彭濮遺苗，性多捍，公綬之以德，撫之以寬，形憲靡加，而風情遽革，僅逾期月，除公合州司馬，又遷渝州司馬，公明騁驥，未擬奇才，士元御龍，尚多慚德，終秩授絳州夏縣令，又轉潤州丹徒縣令，嚴而肅物，χ鼓希鳴，兼以率人，煙火不舉，雖復真君善政，罷臨淮而宰陳留，翁卿效官，去陽而監上蔡，何以加也，除泗州司馬，尋遷澤州司馬，目擊事理，心料幾牘，州任繁，率多經濟，豈直賢良始入，便令樂廣稱奇，宴席終乖，頓使桓溫不樂而已也，既而家駒逸於君孝，未陟台階，佩刀襲於休徵，寧斑太保，遽而明靈戢惠，皇天降凶，夢奠雨楹，妖延二豎，甘芳輟御，物藥奚施，粵以長壽三年歲次甲午壹月乙酉朔癸已薨於澤州官舍，春秋七十有一，即以其年四月甲寅朔庚午遷厝於合宮縣之邙山禮也，蒼鳥下泣，玄燕營墳，風物淒勁，煙雲蕭索，哀子秀之等，糝藜增毀，苴疚懷，望喘喘而崩心，叫蒼蒼而罔及，恐坤騰乾降，岳謝川隆，節序推遷，徽音歇滅，式藻貞石，爰刻斯文，銘曰，惟灌有梓，惟林有筠，猗歟令哲，超古絕倫，雄姿謇謇，文質彬彬，昊天不淑，殲我良人，哀哀孤孺，宗賓，丘塋遂古，松賈徒春，寒共溫兮更謝，德與名兮日新，
大周故孫府君墓誌銘並序諱師政，洛州來庭縣人也，自應乾授命，涿野列公孫之墟，鎮地靈長，岱宗構天孫之岳，枝分葉散，東吳開鼎峙之雄，派引源流，北海擅豪家之右，洎乎文場矯翰，子荊飛零雨之篇，書囿綴詞，安國闡秋之義，簪裾組，可得而言，人望國楨，不繁載也，祖孝廉，襟情罩日，器宇干霄，不從州郡之徵，自得丘園之隱，父師政，中和誕粹，上智凝神，負落落之沖情，稟汪汪之雅量，每至金門獵彥，不拘緣鶴之流，石路棲貞，自得駕鴻之侶，蘭窗蕙閣，嘯雲霧於秋，濁酒鳴弦，伴禽魚於春水，蕭然自得，無忘擊壤之哥，寂爾何營，時奏閒田之賦，不圖驚波浩浩，閱大海之東流，迅晷，落巖之西景，即以長壽三年歲次甲午四月甲寅朔十四日丁卯，葬於北芒山之禮也，煙愁霧慘，芒山列松柏之塋，月思風哀，洛水咽英蓉之浦，有子思忠，情樞夙悟，意近孤標，辭鯉室之晨昏，赴禪杖之精進，花經葉偈，庶追於所生，剪蕙摧蘭，忽延災而丁酷，命之不借，天也何辜，雖道俗之雲殊，在攀號而倍切，余芳尚在，懼碧海之三移，遺德希傳，勒黃金之數字，其詞曰，粵若軒皇，錫圭命氏，赤泉演曹，丹符構禮，混冰靈，
大周故公士崔府君墓誌銘並序君諱言，字思玄，潞州屯留人也，原夫堯山纂極，飛劍履者珠連，晉水開元，佩銀黃璧映，冠三台而首出，業盛簫曹，包千亂而先鳴，功齊潘陸，翦繁緒而體要，可略而言者焉，曾祖永，隋刑州司戶參軍，以為濟物能官，尋遷著作佐，祖羅，本縣功曹，併入毗百揆，流美譽於兩京，出佐六條，被仁風於千里，或飛纓禮閣，或端笏承明，職居文武，任兼內外，既曳履於西省，亦乘於東朝，久懷王佐之才，終負帝師之略，君應物挺生，為代出，器局沉毅，風儀峻遠，立言立德，有質有文，寒暑不易其心，盛衰寧改其操，自家形國，必遊禮義之場，從己及人，不窺名乎之境，方當陪七萃於社首，傳六璽於總章，何其一丸之藥罕逢，二豎之災遄及，降年不永，倏謝明時，與善無徵，長歸厚地，鍾山璧碎，合浦珠沉，高台曲池，追昔游而難再，清風朗月，撫今事而易傷，春秋七十有一，長壽臘月十二日遘疾，終於館舍，粵以其年歲次甲午四月寅朔八日辛酉，歸葬於縣城東南廿里平原禮也，鳳川東指，鳩嶠西臨，南望廣，北依曲渚，嗣子玄及，悲深東折，痛貫南陔，敬勒貞，以揚至德，乃為銘曰，三台佐魏，七葉強周，兩漢卿相，三晉諸侯，珠連璧映，今古徽猷，東箭源，西烏促曜，殲我良人，嗟乎哀悼，書榭論，琴台絕調，哀哉府君，惟玉惟珍，簪裾脫落，棲寓荒墳，蒿亭晦景，寒松掛雲，陵谷易變，以紀芳塵，
大周故康府君墓誌名並序君諱智，字感，本炎帝之苗裔，後有康叔，即其先也，自後枝分葉散，以字因生，厥有斯宗，即公之謂矣，五人工祖穎川郡侯青州刺史風，國史家諜備詳焉，祖仁基，陳寧遠將軍，神謀應兆，奇算合幾，器宇恢束，廟略宏達，你斑，隋朝散大夫，星辰間氣，天地齊人，文章總鸞鳳之姿，仁智體山泉之性，公游擊將軍，自天生德，精通玄女之符，惟岳表神，契合黃公之術，遂得雄材遠振，掉孤劍而飛霜，逸氣挺生，揮長戈而駐日，昔班超表績，非無燕鴿之封，韓增策勤，實惟龍額之號，以今方古，何獨人斯，比德國，庶幾無昧，嗚呼哀哉，熟謂井中桑出，奄纏二豎之災，夭下鶉生，莫驗一丸之藥，南山之壽，與大椿而等摧，東嶽之魂，乘廣柳而長往，壑舟難駐，滔滔有逝水之悲，隙駟易馳，黯黯軫傾義之恨，嗚呼哀哉，春秋七十有一，長壽二年二月廿三日，終於神都日用里思順坊之私第，夫人支氏，三從允穆，四德幽閒，行合女儀，禮該嬪則，蘩莊敬，奉先祖而無違，閨庭肅恭，挹天夫而不怠，嗚呼哀哉，去咸亨年中遘疾，奄從怛化，而榮夕落，感鸞鏡而孤哀，薤露晨，悲鶴琴而獨淚，嗟夫，夭壽殊契，衾遂同期，偕老之志匪渝，異室之情彌篤，既而宅兆斯卜，便開馬獵之封，送終既臨，復啟龜文之繇，即以長壽三年四月七日合葬於洛州城北一十三里平樂鄉北邙山原之禮也，南瞻清洛，銅街之路非遙，北控黃河，鐵巢之橋斯近，西望函谷，紫氣仍存，東眺狄泉，蒼鵝已去，嗣子元柬等，痛號天之莫逮，悲生白楊，傷陟岵之無依，涕渝淥柏，泉門杳杳，黃腸有一掩之期，地戶綿綿，白骨無再生之日，恐塗車難久，陵谷易遷，荼毒之志莫申，攀慕之情何啟，嗚呼哀哉，乃為銘曰，赫矣康公，顯祖彌隆，行旌帝典，聲揚國風，義惟貞，理實精通，龍韜運略，麟閣書功，猗哉哲士，昊天不，隙影馳光，流波斷引，異室同穴，遷棺共殯，掩泉扉，千齡莫振，哀哀嗣子，泣血崩心，痛哉年促，魂兮夜深，魚燈永，鶴吊長吟，龜雲低影，松風結音，庶勒銘於幽石，將表謚生金，
大唐故中散大夫行茂州都督府司馬上柱國張府君墓誌銘並序君諱懷寂，子德璋，南陽白水人也，昔軒後誕孕手文，疏得姓之源，錫壤崇基，白水為封侯之邑，賢明繼軌，代有人焉，佐漢相韓，備該策史，襄避霍難，西宅燉煌，余裔遷波，奄居蒲渚，遂為高昌人也，曾祖務，為右衛將軍，都綰曹郎中，器度溫雅，風神秀朗，祖端，為建義將軍，都綰曹郎中，識鑒明敏，弘博多通，父雄為左衛大將軍，都綰曹郎中，神性俊毅，志懷剛直，片言折獄，無謝仲由，諾重千金，寧慚季布，故得入籌帷幄，出總戎機，續武經文，職兼二柄，公良冶是傳，箕裘不墜，年在襁褓，為授吏部侍郎，爵被孩童，以旌恩寵，貞觀之際，率國賓王，永徽之初，再還故里，都督麴湛以公衣纓望重，才行吉嘉，年甫至學，奏授本州行參軍，雖蒞職舊邦，榮同衣錦，展私不虧鄉禮，存公無越憲章，俄轉伊州錄事參軍，劾六曹，剛柔一貫，議無隱，躬操直繩，轉授甘州張掖縣令，肅清百里，仁政一同，草靡其風，人化其德，令譽扇於三輔，逸響聞於九皋，遷授朝散大夫除疊州長史，此州境鄰渾寇，地帶山巖，烽候屢驚，草竊為弊，公雖職佐千里，而微洞六奇，設計運籌，窮其巢穴，下人謠德，上徹天聰，旌善賞功，恩波曲被，公歷任多載，闕覲慈顏，念指以思歸，想投機而自礪，未申反哺之戀，俄丁膝下之憂，一溢僅存，毀瘠過禮，屬蔥山小丑，負德鴟張，瀚海殘妖，孤恩蟻聚，同惡相濟，劫掠成群，天子命將登壇，推輪伐罪，以公果略先著，簡在帝心，恩制奪情，令總戎律，特授右玉鈐衛假郎將，充武威軍子總管，公固辭不獲，俯履轅門，輟孝殉忠，義資盡命，於是飛懸旌而西上，擁戎卒以啟行，鳴鼓角於地中，竦長劍於天外，是日賊頭跛論，逆次拒輪，兵戈才沖，賊徒俄潰，如秋風之掃枯葉，類春景之鑠薄水，殲厥渠魁，肋從罔治，於是金方靜柝，玉塞清塵，十箭安毳莫之鄉，四鎮復飛泉之地，元帥王孝錄功聞奏，恩制遽下曰，朝請大夫前行疊州長史武威軍子總管張懷寂，識具通濟，器能優舉，夙承榮獎，出貳蕃條，近總戎麾，遠清荒，恢七擒之勝略，致三捷之嘉庸，逆黨冰離，妖群瓦解，譽隆裨帥，績著幽遐，作副名都，允諧懋賞，可中散大夫行茂州都督府司馬，仍賜緋袍金帶及物貳伯段，公以況野寧謐，榮賞優隆，振旅凱旋，翹欣飲至，豈謂途未極，逸足中疲，玉碎荊山，珠沉漢浦，以長壽二年歲次癸巳五月己丑朔十一日己亥終於幕府，春秋六十有二，於是六軍望櫬，興埋玉之悲，元帥親臨，盡夫人之慟，即以長壽三年太歲甲午二月己卿朔六日庚申葬於高昌縣之西北舊塋禮也，惟君體質貞明，機神警朗，雅善書劍，尤精草隸，彎弧擬樹，已見啼猿，落紙飛毫，行驚返鵲，崇讓去伐，絕矜尚之心，重義輕財，履謙沖之跡，如珠有潤，似玉無瑕，美績嘉猷，筆難詳載，子禮臣等扣心泣血，茹粒僅存，負米無期，過庭絕訓，思蓼莪而號踴，想陟岵之崩心，恐陵谷貿遷，芳猷歇滅，聊題琬琰，乃勒銘云，尋源討氏，系自轅皇，孕珠含德，手印弓長，辭榮讓顯，戰涿功彰，爰封白水，錫土南陽，三五已降，代襲忠貞，珥貂漢闕，曳綬韓庭，槐門棘路，鳴飛纓，九州垂范，四海馳聲，顯允夫子，實為仁軌，百行攸歸，五常是履，委邊殄寇，鷹揚擅美，懋賞疇庸，備旌緗史，皇穹爽善，摧此良，無驗，二豎興災，殞朝露，魂歸，銘徽猷而洩涕，曲以申哀，
大周故處士程先生墓誌銘並序諱玄景，字師朗，京兆長安人也，若夫道契儒林，季升騰芳於漢日，才光俊藪，延休播晉時，故贈絹傷離，夫子仰先生之德，橫威絕漠，將軍獲武帝之勳，由是冠蓋蟬聯，風徽不絕，長波括地，高構凌天，渙圖史以銘功，故可略而言矣，祖恭，隋朝議郎行涇州平梁縣令，遷蝗感德，蹈卓茂之高風，屬馬流仁，酌羅含之懿範，父敬逸，唐大丞相府朝散大夫，義旗肇建，率土咸賓，褒德錫功，授斯散職，惟先生風神警悟，器宇虛明，清月露於秋天，擢風雲於冬日，仁能接物，孝以安親，三思後行，季文子之高志，去食存信，孔宣父之清規，嵇叔夜許其雅琴，阮嗣宗推其清嘯，優遊自得，放曠無為，所冀雲翳孤松，偃霜巖而挺節，豈謂風摧六賈，瘞泉戶以收榮，氣掩如蘭，既摧年於露，光沉若木，俄促節於驚飆，以長壽三年歲次甲午正月景戍朔九日甲午遘疾，終於群賢里，春秋五十有一，嗚呼哀哉，先生夙崇三業，妙洞一乘，然智炬於心田，則迷途自朗，泛慈航於慾海，則彼岸攸登，粵以其月廿二日景午葬於龍首原禮也，有子彥先等，趨庭闕訓，陟岵無依，踐霜露以崩心，庶題而紀德，其詞曰，崇基磊落，清派宏汪，贈縑傷別，捧月承光，寒松比操，秋桂同芳，即色悲色，筌忘蹄忘，川舟易往，隙駟難停，雲愁偃蓋，塌激流旌，啟黃泉於卜宅，掩白日於佳城，歎松門之一閉，痛蒿里之長扃，
故程君墓誌之銘並序君諱某，字仵郎，其先南陽人也，帝嚳之後，因官錫姓，因以命氏，此乃昆玉移輝，芝蘭派植，冠蓋相仍，芳流萬代，祖祿，隋任潞州司馬，祖方，才稱廊廟，器德清高，齊任洛州中正，不謂與善無徵，先驅螻蟻，君敖遊自處，不籍榮官，志在逍遙，不求高仕，年餘耳順，終於斯第，夫人韓氏，年笄匹合，四德早彰，母儀光著，春秋七十有三，永淳年中，已從風燭，光德操履忠貞，溫儒義而為信，男文舉，男文徹，不謂香樹無徵，卒於斯第，以長授二年，歲居南呂，月在應鐘，十七日癸酉，合葬於北陽村西北三里之原禮也，其地膏腴沃壤，形勝實多，卜筮合從，而安吉兆，東觀峭嶺，西望雄山，南瞻故城，北依高嶺，四至之內，寂靜，可以安魂養神，墳壟無虧，英名不朽，哀哉，為銘曰，世本高辛，連延周胤，廷正六卿，名傳三，漢稱良輔，魏號廉謹，明珠去魏，美玉離秦，庭宇空曠，蕭索風塵，昆山極峻，甘水靈長，源通液，井垂芒，俱騰豹彩，遞映龍光，千靈無替，萬古傳芳，
大周王氏故劉夫人墓誌銘並序開封命氏，創業於陶唐，得姓承家，肇基於劉累，其後鐘鳴鼎食，服冕乘軒，遙遙清芬，往往而在，曾祖道，隋鄭州司倉，祖義，隋滑州白馬縣令，父絢，唐汴州博士，並學以從政，廉而效官，杳壇聞降之祉，桑陌有馴之譽，家聲祖德，人無間言，故得庭茂芝蘭，室耀璧，既貞其馥，亦潔其輝，婉慝有聞，盡見於夫人矣，夫人九儀載序，四德聿修，淑問風揚，柔規月湛，三從佇好，須應鳴鳳之期，百兩言歸，將依馭鶴之胤，亦既有室，實曰宜家，豈期截飆不駐，奔曦遽往，菱花鏡里，愴悲鸞之已絕，松蓋巖前，嗟獨鶴之孤去，春秋五十有八，遂以長壽二年十月十五日終於善里，即以其年十月廿九日葬於合宮縣之北邙山原平樂鄉界，靈需漸戒，楚挽流淒，棄堂宇之密親，入郊原之幽穸，嗚呼哀哉，霜封古木，風摧寒草，愁日黯其將暮，悲川澹而不流，萬代千齡，傷哉何及，有子懷感等，並悲纏噬指，痛極因心，循口澤而崩魂，想寒泉而灑血，蓼莪其感，欒棘增淒，恐滄波潛駭，朱題密發，敢憑玄石，庶紀清猷，其銘曰，陶唐遠系，在秦余祉，代德連蹤，人英繼軌，誕生令淑，作嬪君子，佇偕老於移天，遽驚悲於閱水，寂寂幽遂，綿綿神理，勒盛范於貞石，庶芳猷之永紀，長壽二上歲次癸巳十月丁巳廿九日乙酉，
大周故朝議郎行邢州鉅鹿縣丞王府君墓誌銘並序公諱義字懷彥，太原人也，昔代承三將，授斧鉞於︹秦，日拜五侯，襲衣冠於盛漢，呂虔歸佩，識輔量於刀工，郭璞筮淮，葉靈長於水德，高門貴族，史諜詳焉，祖貞，隋任鄭州錄事參軍事，從班露冕，佐職褰帷，岑公孝之奇才，楊戴侯之名器，英聲美譽，可略言焉，父朗，隋任宋州城縣令，深達棼絲之則，雅工制錦之方，展利器於盤根，扇高風於偃草，論之往彥，公實兼焉，君抱璞含輝，握珠流潤，素風掩月，逸氣捎雲，聳貞於千尋，湛清波於萬頃，加以動模規矩，言合禮經，接朋友以信，事尊親以孝，喜慍之色不見於家人，溫儼之容無欺於室，初任左衛親衛，警夜嚴肅，望弦月而開弓，巡晝恭勤心，指霜戈而耀日，考滿任刑州鉅鹿縣丞，佐鳴琴而撫俗，獨擅英聲，匡逸驥而臨人，孤標勝躅，抱清貞之節概，鯁色無私，杖文物之英姿，雄詞有譽，公之德政，其在茲乎，後丁父艱，泣血摧傷，杖而能起，孝逾曾子，哀甚高柴，墳塋多白鹿之奇，林樹有青鸞之異，孝悌之志，實可嘉焉，悲夫，水滔滔而日度，人冉冉而年催，代何人之不去，人何代而不來，逝者如此，嗚呼哀哉，春秋七十有三，長壽二年七月廿五日寢疾，終於清化里家第，粵以其年八月十五日殯於合宮縣平樂鄉禮也，寒郊寂寞，煙霧凝兮隴昏，野甸荒涼，松柏勁兮風斷，子玄應等，含酸茹歎，標貞勒石，其詞曰，頻陽貴族，淮水昌基，奇工制錦，雅達棼絲，英姿嶽立，逸氣雲飛，霜柯獨秀，水鏡孤輝，閱川東逝，落日西頹，魂歸泉壤，魄散池台，雲低景晦，風起聲哀，松門一閉，不復重開，長壽二年八月十五日朝散大夫行蘇州吳縣令杜嗣先撰，
大周故水衡監丞王君墓誌銘並序君諱貞，字弘濟，太原人也，蓋以周儲挺懿，控靈鶴於雲衢，葉令楊蕤，逗仙鳧於風路，故其統三軍而平楚甸，毗六條而康海沂，是知桂嶺南臨，多翹棟，昆峰西鎮，間出，弓冶莫虧，詳諸於史冊，公侯必復，乃驗於賢明，祖順，齊殿中侍御史，雪山府別將，豪飛烏府，肅簪纓之望曹，弓控雁門，走氈裘之驕魄，父義，隋州司馬，政弼褰，境洽隨車之渥，功諧先幘，人餐轉扇之風，君器識淹融，襟神散朗，逸價與聯城競遠，清輝將燭乘均明，每以蕊發春條，聳文峰而孤峙，露垂秋葉，騰筆海而飛瀾，由是朋儕見推，領袖攸挹，業應匡舉，策冠孫科，釋褐陳州項城縣丞，庶彰漸陸，牛刀見屈，驥足莫申，蓄犀之鋒，戢搏風之迅翮，俄而翹車佇德，頓網徵賢，旁求間谷之奇，冀獲鹽之俊，君乃當仁抗志，光應旌招，徐縈沖斗之輝，遽縱聞天之響，窮富平之三篋，充卻桂之一枝，制授均州司法參軍事，尋轉水衡監丞，心台演慮，綜四瀆之川源，筆杪馳波，罄九章之枝葉，而猶剖務之巢，休沐之餘，放浪詞林，遨情書囿，莫不義殫玄賾，理極鉤深，摭微妙於百家，緝為韻苑十卷，成文章之管轄，啟才人之戶牖，豈謂台司未遂，廈徒翹，鐘響浸微，春光驟盡，以載初元年六月九日遘疾，終於私第，春秋六十有五，以天壽二年八月廿七日，與夫人安定梁氏合葬於洛州邙山之北原禮也，夫人韶儀內穆，閨訓外融，行備母師，言標婦則，椒花起詠，柳絮裁文，悲蕙影之巳沉，切蒿哥之遽發，子文質蕭韶等，痛摧攀擗，禮崇安厝，啟黃壚之幽扉，順青烏之吉兆，長歸馬鬣，永牛亭，飛飛吊鶴，鬱鬱佳城，一刊貞礎，萬古騰聲，其詞曰，遙源洶湧，層峰壘硌，葉縣飛鳧，緱山駕鶴，代標裘冶，挺生謇諤，雪嶺攘匈，郊求廣莫，夫君荷構，翰海騰波，詞光炙果，職贊弦哥，遽應旌賁，還登，甲科，既裁囹圄，復綜川河，隙影不留，風枝罔輟，福善無應，殲我良哲，嘉媛婉淑，蟬聯閥閱，烏彩燭微，鸞光影滅，攀號令胤，敬崇宅兆，荒郊寂寂，泉途，雲度蒼茫，旌懸繚繞，鐫既往之芳躅，為將來之儀表，長壽二年八月廿七日銘記，
大周故檢校左金吾郎將楊府君墓誌銘並序公諱順字師整，河南洛陽人也，其先漢太尉伯起之後，汾隅為發源之始，太岳是惟德之基，代居弘農為卿相，曾祖琰，周太子詹事，用譽端士，參英正人，德充調護，道映園綺，祖爽，隋青州刺史，帝曰欽哉，人歌來晚，枳棘去岑君之化，蔽芾興召伯之謠，父植，隋驃騎將軍，左虞候府總管，昔霍去病以功深冠軍，益封驃騎，今之此任，無替前規，公環瑋博達，遠心曠度，高氣蓋代，雄節靡儔，早著聲名，少懷倜儻，投筆以申斑燕，彎孤而妙李猿，立事立功，以取富貴，歷任左衛翊衛帖仗，應舉及第，除蔚州開陽鎮將，後遷降州武城府果毅，恩制加游擊將軍蒲州永安府果毅，材質秀朗，智果昭宣，收其邊塞之勞，重以兵鈐之寄，皇家建極，望府初開，妙選英奇，委之戎秩，特以公為崇先府典軍，又加宣威將軍，守右金吾衛鈞台府，折衝千里，術逾樽俎之間，藝該七德，參侍鉤陳之衛，玉帳論兵，金吾振旅，擇士而任，非賢勿居，二年，又奉制委公檢校左金吾衛郎將，位參順虎，務切乘驄，司職允其具瞻，警夜殷其匪懈，享年不永，奄辭人代，長壽二年四月十五日終於道光里第，春秋五十，以其年八月廿七日遷窆於邙山禮也，松風蕭瑟，薤露淒清，丹偏以啟塗，素車儼而遵陸，嗚呼哀哉，嗣子崇泰號天靡訴，擗地無依，紹遺烈於白楸，播徽音於玄石，銘曰，莫莫葛，施於條枚，凱弟君子，求福不回，仰止不及，抑維乃先，軌余丹轂，源流赤洋，夫子載誕，英英獨秀，字入月輪，名新日就，武庫包杜，文房嗣幼，在乎平生，為人領袖，入侍丹陛，出鎮飛狐，功並充國，神威骨都，資乎智果，載綰兵符，勳融衛霍，策葉孫吳，望府初開，妙簡英材，侍天人於北闕，徙皇眷於鈞台，頻紆紫誥，累握兵機，杖金吾之峻節，冠司隸之嚴威，天不遺，早淪志事，馬伏波之死日，藺相如之生氣，昔是縱橫，奪蘭山之旗鼓，今成寂寞，赴松阡之泉戶，林蕭蕭而風急，隴蒼蒼而月苦，悲哉壯士之墳，與萬化而千古，長壽二年八月廿七日銘，
大周故處士張君墓誌銘並序君諱元，字外生，南陽白水人也，東晉康邦，廣義之文遂遠，西京定國，安社之道彼昌，二博盡其靈源，兩都窮其秘奧，利有攸往，其在君乎，曾祖玄，隋任洪州安縣丞，簪纓襲構，偉代之量實隆，冠冕再榮，保家之器彌夥，遂能懲奸息暴，佐馴雉之高蹤，去罰疑，輔棲鸞之雄職，聲流錦浪，響撤劍門，祖方，隋任三衛，鉤陳設衛，七萃開警夜之文，壁壘為虞，五戎啟司天之略，或陪階積算，韞韓信之高謀，翊陛多奇，有張良之秘術，勒功咸獎，眾績其凝，父崇，唐任宣州當塗縣尉，高仁蒞職，動喬氏之深機，慕道從班，佐潘生之逸趣，才超一割，百里聽其殊庸，心四知，兩造明其詭略，君虛心遠俗，視卿相而如遺，高志非榮，望公侯而靡繼，春秋五十有九，以龍朔四年四月七日殞於私第，妻王氏，玉質流輝，早偕攸望，瓊姿韞色，夙麗承高，可以百行兼，四德爰備，春秋七十有一，長壽二年八月十三日殞自閨闈，以其年八月廿八日合葬於合宮縣平樂鄉芒山之禮也，長子思賓，咸以志感泉扃，心懸日路，痛傷肝膽，悲動蓼莪，王彭之孝聿修，曾參之養無怠，既而俯鄰金水，王喬控鶴之川，近帶玉津，周公灼龜之野，荑楊蔽野，遙度悲風，瑞柏生墳，遠浮祥氣，刊乎宅兆，簋之祭不渝，動此悲哀，擗踴之情彌肅，其詞曰，東晉名遙，西京聽落，魂魄超忽，形神寂寞，蜃駕垂旒，龍需振鐸，畫柳森聳，悲楊蕭索，薤哥垂泣，祭留龠，枕椅川原，剪除叢薄，塋栽紫柏，途行幕，不對逝川，惡臨遷壑，何白日之易沉，實黃泉之難，長壽二年八月廿八日銘記，
大周絳州稷山縣右豹韜衛翊府右郎將昝君墓誌銘並序公諱斌，字務斌，平陽人也，其先廬江左慈之後，因其仙術而命氏焉，原夫錯經合義，彰令譽於官廚，萬變九丹，顯嘉名於仙府，獨聳雲中之妙，孤標日外之英，雅量芳猷，春蘭秋菊，大父悅，隋任衛州汲縣令洵陽開國公，位列一同，政標三異，人歌其德，吏不忍欺，父敬本，唐任雲，夷二州刺史，上柱國，永城縣開國公，至如飛螟出境，猛獸浮河，較而論之，彼多慚德，公稟山嶽之精，蘊星辰之氣，髫年亂歲，夙智早成，愛敬自天，溫恭得性，唐朝釋褐除徐王府記室，葉清風於東，侍明月於西園，徐陳之德不孤，應劉之譽彌遠，俄遷左玉鈐衛麗山府左果毅右羽林軍長上，又除游擊將軍左金吾衛邑陽府左果毅，依舊長上，大周啟祚，定鼎開祥，以公雄略，除右豹韜衛翊府右郎將，別檢校安西都護，檢校州都督，別敕西京皇城留守，公惟忠惟孝，乃武乃文，實稱巡警之才，方深爪牙之寄，豈期驚波易往，落日難羈，嗚呼哀哉，長壽二年八月廿一日終於私第，春秋五十有六，即以其月廿八日窆於洛陽北邙山禮也，駟馬悲鳴，終當見日，兩宮相夾，知在何年，欲識武賁之塋，須標壯之墓，胤子名等，號天裂膽，擗地摧心，式鐫貞琬，乃為銘曰，顯顯令德，英英君子，易貌分形，錯經合理，得姓之初，命族之始，卿相攸興，公侯代起，自天生德，惟岳降神，家稱孝子，國號忠臣，劍橫七尺，弓彎六鉤，雄材獨步，壯氣絕倫，白鶴相田，青烏占墓，粵窆邙阜，還同武庫，淒愴簫歸，悲鳴馬住，月昏寒隴，風驚松樹，
周故處士房君墓誌銘公諱瑒，字全珪，清河郡人也，因官寓洛，爾其家焉，氏族徽猷，可略言矣，曾祖獻，齊任青州參軍，祖泰，隋任襄陽縣令，並材職惟允，撫贊循良，父策，唐授文林，業由學廣，公仁惟恕己，孝必竭親，驍略殉謀，勳班武騎，頃以昆弟從宦，述職江淮，公戀切連枝，行尋岐路，豈謂徵愆積善，釁起殲良，以天授三年壹月十一日，卒於洪州之旅第，春秋六十六，嗚呼哀哉，親友不追，魂靈遽遠，即以長壽二年十月十四日葬於北邙山之原禮也，八卦蓍龜，四面形勝，玄冬十月，松聲古而隴樹寒，白露三危，薤色秋而墳草歇，公前婚姚氏，雙鸞婉態於鏡前，後娉陳宗，兩劍翹姿於匣里，嗣子智遠等，心刀永貫，瞼血長濡，計不全生，送終備禮，猶恐礪侵蓮岫，帶委箭流，爰紀英規，用銘貞琰，其詞曰，良木惟構，家聲克彰，門稱閥閱，人號琳琅，不潭委逝，玉樹收光，式銘窀兮窆穸，誠地久兮天長，長壽二年十月十四日，
大周故司官台內給事蘇君墓誌銘並序公諱永，字正長，雍州雲陽人也，本住羅州，山嶽遷移，每因風雨星辰感召，必降賢才，有士燮之神仙，聞靖公之孝德，古今咸若，何代無其人哉，公荔水澄清，桂林擢秀，有唐威加萬國，綱頓八，徵翠羽於炎洲，收明不於漲海，長秋之地鄰金屋，嚴寄非輕，永巷之職御椒房，內游斯重，聿求良恪，公實應焉，貞觀中，唐太宗文武聖皇帝命公北衙供奉，顯慶中，唐高宗天皇大帝授公將仕郎，直內侍省，龍朔中，奉使嶺南，麟德中，授登仕郎，直內侍監，乾封中，授儒林郎，總章中，授承奉郎，咸亨中，授宣義郎內侍省內謁者，上元中，授武騎尉加雲騎尉，儀鳳中，授宣德郎，永隆中，加飛騎尉，開耀中，授通直郎行內侍省內寺伯，文明中，加騎都尉奉義郎，又加朝義郎，並渙汗飛文，揄揚斯在，賞因功著，朝野榮之，金輪聖神皇帝，德冠通三，道高吹萬，披綠圖而括地，歷識知歸，因紫掖而承天，干戈勿用，軒宮翊聖，惟新之澤既深，箍樂前恩，念舊之榮斯顯，垂拱中，拜公朝散大夫行內謁者監，又加上騎都尉遷內給事，永昌中，加中散大夫輕車都尉，載初中，授公士，天授中，加中大夫，誠簡光朝命，銀曜飾，方升北寺之榮，玉匣沉魂，遽閱南溟之水，長壽二年六月十四日，春秋六十有三，遘疾卒於合宮縣觀德坊之麼，嗚呼哀哉，惟公志烈冰霜，藝優刀筆，驅馳六寢，出入兩朝，授唐溪之言，終霄不寐，溫室之樹，竟席無訓，豈直史游之附益西京，蔡倫之翼宣東漢，故得唐侯嗣位，附鳳中闈，周武膺期，攀龍內，方謂長趨近侍，觀會王於明台，永奉宣游，扈泥金於嵩嶺，既而生涯倏忽，神理希夷，卿雲之旦始逢，薤露之歌奄及，以長壽二年十月十七日卜宅於邙山，終哀送也，清笳曉引，丹晨飛，山原愁而苦霧寒，松柏思而秋風起，鴻名夙著，常侍之績有聞，翠琰長刊，中郎之詞無愧，式旌泉戶，乃作銘雲，詞曰，葬之曰藏欲不知，雕其翠石何所為，北邙丘隴何壘壘，古往今來相蔽虧，常恐山沉水淺兮舟壑移，水為山兮山作池，刻留姓名兮義在斯，人生富貴兮朝露危，一朝相送兮郭北垂，哀笳丹兮列羽儀，泉扃晝掩兮寒思思，悲風淒斷兮白楊枝，
周故陪戎副尉安府君夫人史氏合葬墓誌銘並序君諱懷，字道，河西張掖人也，祖隋朝因宦洛陽，遂即家焉，曾祖朝前周任甘州司馬，風才溫雅，識理詳明，郊無狼顧之人，梟鳴之吏，祖智，隋任洛川府左果毅，勇冠三軍，氣雄一彎落雁，矢發啼猿，撫育三軍，嘗無一怨，致為毅，其即是宣，父曇度，既屬隋季亂離，聊生莫逮，爰失覆蔭，唐運克昌，里閭，耆舊稱薦，唐朝任文林郎，非其好也，君智宇溫雅，器局沖和，不怡不惠，沉浮任俗，已長靡說，他短匪揚，但以生太平，咸須有職，蒙授陪戎副尉，加以門垂五柳，非唯彭澤之家，室醞千鐘，豈獨季倫之第，以永淳二年七月廿三日遘疾，祈天禱地，靈祁紀覆護之能，餌藥針石，奉歲，究岱宗之峻極，祖盤，唐任楊州新林府車騎將軍，呼侖縣開國公，父師朝左衛，夫人三從雅順，四德妙閒，實婦之防，信女之軌則，幼失嚴父，長喪慈親，早適安門，作君子，義夫節婦，古莫認稱，積善無徵，奄從窀穸，以長壽二年一月二日終於廣信坊之第，春秋六十有四，嗣子長齡等，循陔擗手，望樹崩心，知誠性之非仁，識蒸嘗之是孝，即以其年八月三日合葬於北邙山原合宮縣平樂鄉界王晏村西禮也，恐陵谷遷貿，灰飛馳，爰命下愚，式昭幽壤，其詞曰，岱岳青松，湘川綠竹，一沉灰燼，有同衰菊，隴秋風急，山靜人束，雙魂瘞壤，只月懸虛，長壽二年八月三日合葬記焉，
唐故使持節文州諸軍事文州刺史陳使君墓誌銘並序君諱察，其先穎川人也，因官震澤，又為吳興人焉，原夫高陽御宇，才子播其家聲，虞舜握符，胡公承其代祀，昌源浩而無際，佳氣鬱而重興，宏疏東苑之基，遙擢西園之，曾叔祖陳高祖武皇帝，扣溫恭，聰明神武，援干戈而靜亂，踐揖讓以登庸，鴻名應千載之期，茂實蠲百王之弊，曾祖始興王，道契中和，運鍾潛躍，累仁侔於稷契，餘慶軼於商周，祖世祖文皇帝，徇齊在御，惟睿承祧，倫周躡刑厝之風，伍漢追永平之美，父伯義，江夏郡王，宣惠將軍，東揚州刺史，入為侍中忠武將軍，左隋授蘭州刺史，綠車西上，凌夏以開藩，青蓋北徂，望洛陽而稅軫，陳兒羈旅，猶承繼燭之歡，箕子俘囚，復列朝鮮之寵，君即江夏王之第二子也，咸池末派，納漢吞江，若木下枝，捎雲拂日，珠璧慚其朗潤，蘭桂謝其芬芳，明允篤誠，冠八才而擢秀，文宗義府，掩千里而馳聲，解褐隨武都郡曲水縣令，屬炎靈告厭，薛舉稱兵，縣人楊洛翻城相應，公潛圖克復，當即誅夷，遙知灞上之興，先獻河西之款，義寧二年，隴右道安撫大使，長道公姜奉旨宣勞，表揚誠節，割武都郡之長松，曲水，正西三縣置陰平郡，仍以公為太守，武德元年，改郡為文州，即授公使持節文州諸軍事文州刺史，山橫玉塞，地控金方，右賢憚飛將之名，息其南牧，西零懼後軍之策，不敢東漁，俗靜人安，時稱良守，既而椅梧早歲，行摧入爨之音，桃李先秋，空軫成蹊之泣，以武德三年二月一日薨於官舍，春秋有五，夫人河東柳氏，父諱淮卿，隋任梁州西縣令，柔情婉慝，淑性沉深，蓮夏桃春，忽捐芳於晝哭，松寒桂晚，奄淪節於夜台，以儀鳳三年十月四日終於雍州來庭里第，春秋八十有五，以大周長壽二年八月三日合葬於神都洛陽縣平陰鄉從新里邙山之北原，從江夏王故塋禮也，嫡孫幽州范陽縣令抱一等哀深逮事，慕切為屍，開新封於吊鶴，遵吉兆於貞龜，庶連崗之永固，勒佳城而在茲，其銘曰，悠悠若水，靄靄姚墟，疊映玉，重興帝居，於赫二祖，光啟三余，天歸玉璽，地薦金輿，江夏承烈，日扶疏，顯允君子，月駟超攄，總章夏，胄子冬書，弓開伏獸，弦躍沉魚，紫蓋移國，青門廬，震雷斯遠，曲水除，靜邊，功成建，芳蕤夏落，毒霧晨舒，彩任鳥棲廡，百獸隨車，龍泉早折，鸞鏡終虛，雙旌繚繞，二拂紆餘，邙山合隧，洛水通渠，風雲泱鬱，歲月居諸，還同峴首，過客漣如，
大周八品亡宮志銘並序亡宮氏姓不顯，族譜無聞，稟柔順之儀，立忠愨之操，執霜雪以取潔，持蘭菊以芳，翼翼小心，奉竹宮而自謹，勖志，椒掖以成勤，故得身享榮班，名登顯族，豈其日月遄往，風儀不留，奄纏屬壙之期，遽延就木之慘，長壽二年七月二日卒，以長壽二年七月廿二日邙山禮也，既而年代飄忽，慮閉骨於窮泉，敢存良愨，勒銘其詞曰，長偶堇，風生逢日，柔順，堅貞稟質，享彼榮班，登斯顯秩，不造，奄泉室，千秋寂寂，萬古遙遙，黛草才茂，黃葉施凋，今來昔往，滅名消，惟顯譽，終楊翹，
大周故尚府君墓誌銘並序君諱明，字仁昉，河南偃師人也，皇軒錫祚，帝辛命氏，家業由其克隆，門風於焉載闡，曾祖欽，齊許州別駕，題輿蒞俗，不空之詠聿興，展驥臨人，徒勞之義斯在，祖巖，隋洛州陽城縣令，楊林天邑，尚資馴翟之能，芝田帝居，猶賴翔鸞之化，父才，唐宋州下邑縣丞，助牽絲於百里，禮節斯行，毗綰綬於十城，市獄無擾，君英靈挺秀，岐嶷標奇，體性清虛，風塵不雜，加以天經地義，無資避席之勤，博物洽聞，未假摳衣之學，安排委命，禮耨義耕，遂屈宏材，來從小選，咸亨三年，補耆國公廟長，俯就事侯之任，合奉散郎之秩，丘園養性，不求聞達，琴酒怡情，方塵滓，不謂瓊環入夢，俄纏木之悲，辰巳行終，奄遇鑿楹之禍，以長壽二年五月廿七日遘疾終於尊賢里之私第，春秋六十有六，嗚呼，短有命，福善徒言，報施在天，與仁無驗，所恨瓊田路遠，更生之草難逢，聚窟塗遙，反魂之香莫救，於是夜春輟相，里仁興喪美之哀，晨琴罷御，黨淑起殲良之痛，嗚呼哀哉，即以其年七月廿二日遷窆於合宮縣平樂鄉北邙山之原禮也，嗣子右衛兵曹參軍事元璋等，並蓼莪興感，欒棘生悲，常纏泣血之哀，每軫寒泉之痛，將恐山移岸谷，趙文迷可作之墳，水變桑田，延陵無掛劍民，爰題豐石，以勒芳規，其詞曰，嵩山之英，洛水之靈，爰鍾秀氣，夫君挺生，或隱或顯，非寵非榮，山泉敖質，煙月怡清，酒陪中散，琴追步兵，薤哥易發，桂棟俄傾，窗寒霧黯，隴晦雲平，魂兮何，空望佳城，
大週六品亡宮志銘並序宮人云無姓氏，不知何許人也，侍影鸞與，的鳳閫，悅惲彤史，州仰四德之詩，畹晚青陽，椒頌承朝獻，與善無驗，摧芳奄及，梅梁戒曉，遽沉初日之輝，楊隧失秋，俄積風之慘，嗚呼哀哉，即以長壽二年六月三日葬於邙山之禮也，邙山四望，惜丹之初飛，郭門十里，中車之不駐，薤影送遠，松樹增哀，金石可傳，敢為銘曰，東岱之魂，北邙之路，百年生死，九泉新故，白鶴臨塋，青烏起墓，萬古丘隴，空餘霜露，
大周張君墓誌銘君諱道，字守元，其先并州太原人也，曾祖顯，屬唐高祖神堯皇帝龍飛晉甸，鳳止秦關，附翼而上黃山，攀鱗而游黑水，因茲徙第，遂居雍州之長安縣，君承大周啟運，鼎業惟新，寰樂推，靈祗幽贊，岐山瑞，翻飛薦鮪之巖，渭水玉龜，涵泳游龍之沼，公情安近甸，心樂王畿，遂編貫於許州之扶溝縣，故今為縣人也，昔神鳩演慶，芳枝冠於域中，瑞鵲延祥，茂葉流於海內，自茲厥後，人物相趨，金白交暉，銀黃遞映，高祖顯，齊任隰州隰城郡在守，曾祖仁，隋任硤州別駕，父見，唐任梓州永泰縣令，並筆海齊滋，翰林均秀，烹魚振響，清暉澈於錦江，展驥馳聲，美譽騰於月硤，君凝姿赤野，矯翰青田，映星渚而宵明，漸霜皋而夕振，文鋒武略，左右兼該，瑋貌環姿，天然獨絕，其時唐家命職，妙選英髦，以君逸氣霞騫，雄心霜厲，鳴笳桂苑，允迪奇材，乘珠軒，光資俊彥，起家任趙王府執仗，沐天人之渥澤，承帝子之光暉，北場陪轉翳之，南館接浮瓜之賞，咸亨二年授江王府戶曹，儀鳳三年，授滕王府法曹參軍事，公貞固以蒞職，勤正以奉公，優遊文雅之場，棲息禮賓之囿，曳裾蘭阪，賦夜月之清詞，侍宴荊台，諷朝雲之絕唱，靈機獨連，思律孤標，夙蘊屠龍之才，早悟全牛之術，桑林九奏，先游斷雁之鋒，蓮鍔七星，冀逞割雞之用，以垂拱三年擢授萬州武寧縣令，荊門斜屆，湧神鱉於長江，柳緯遙臨，化祥龍於極浦，用廉平而訓俗，雉狎風琴，驅正直以調人，鸞蹌水鏡，遽而政成期月，秩滿四周，歸路指於襄陽，還途涉於江浦，峴山高峙，思聞頌德之聲，漢水橫流，奄見沉珠之慘，以長壽二年四月，途中遘疾，卒於襄州之襄陽縣，春秋六十有八，即以其年六月廿四日遷厝於洛州合宮縣太上玄元皇帝廟之後，即邙山之北崗禮也，嗣子延慶等，號天雨泗，扣地崩心，仰盡柳以增哀，俯行楸而慟絕，遵前賢之軌躅，揚祖宗之休烈，嗚呼哀哉，乃為銘曰，不英靈，清河雅望，玉邙延祉，銅鉤表貺，名亞三王，聲高七相，芬騰國史，譽流家狀，天弧演鑒，地掖疏疆，南陽西鄂，玉秀瓊芳，蘭宮侍楚，桂苑游梁，一同百里，雉狎鸞蹌，神遊京兆，景滕城，青烏相地，白鶴臨塋，風松變色，月桂韜明，恐清徽之永謝，勒貞礎於泉扃，
大周故五品亡宮志銘並序亡宮從五品，不祥族姓，不知何許人也，蓋以淑問騰芳，良家入選，應韋之寵命，播蘭惠之芳猷，體柔居德，閨扇其風美，積善餘慶，詩史垂其景光，彤管所以載輝，朱紱由其有裕，既而倚伏何在，鬼神侃言聽，舟遽悲於遷壑，日俄見于歸山，以長壽二年三月十七日卒，粵四月十二四日葬於邙山之禮也，永辭昭代，長泉宮，哀榮之典，存歿斯隆，其銘曰，辭六宮之寵榮，歸九泉之杳冥，吁嗟兮惠質，永兮佳城，
大周故騎都尉和君墓誌銘君諱錢，字仁傑，其先涇陽人也，因官於鄴，遂卜居焉，匡晉室而盡忠，輔齊邦而獻鯁，故乃霏英繡篆，麗絢瑤圖，國史之，可略言矣，祖開，後魏任司州鄴縣令，宏才磊，峻節孤標，入左輔而贊雷威，廓中黌而翼鸞舞，孝鑒，丘園養志，琴酒棲神，面滏派以閒居，俯鉦巒而澹性，君誕靈芳苑，發跡清瀾，驅馳墨之禽，網羅才藝之囿，是用裴逸人之賓客，嵇叔夜之琴酒，詎謂芝蘭易隕，風樹先凋，巢駟難留，英奇早墜，以年月卒於私第，春秋八十有六，夫人南陽張氏，分態雙飛，呈姿獨立，翻空墜雪，絮動因風之詞，淨野微雲，發臨秋之詠，豈謂虛舟水激，溺仙步於何宮，歲澤山飛，辭神雲於月峽，粵以長壽二年歲次癸巳四月庚申朔二日辛酉，遷窆於神山西五里之平原禮也，孝孫弘亮等敬遵前旨，虔奉先言，卜兆樹塋，同歸玉甓，孫等哀纏茹蓼，痛結餐荼，泣墜露以崩懷，仰奔雷而酒血，仍恐陵谷遷貿，芳塵寂寥，式刊翠琰，傳之不朽，其銘曰，疏源輔晉，毓緒匡齊，代承虞夏，族始涇西，金枝列壤，玉葉，功逾衛霍，謀越良，長暉冕弁，弈代蟬聯，策開素牒，發青編，六條參綜，百里分宣，詞音擲地，逸響聞天，祭牲無，泥鼎不旋，子昭風月，仲山泉，芳存十步，道處兩玄，日車軔，月魄虧弦，庶流徽於不朽，聊刻篆於荒埏，
公諱隱，洛陽人也，源出於高辛氏，派別於周文王，叔葉而恢基，燮而族，梁太傅以才高漢國，承宦洛中，魯武公以代實晉終王汾曲，故今仍為洛陽積德里人，而望歸河東襄陵之平鄉也，祖勰，後齊青，濟等七州刺史，考寂，唐封州治中，領統軍府，青紫重暉，符疊秀，咸已傳諜詳矣，豈待一二言焉，君生而含章，幼而通理，文籍滿腹，武藝入神，始以廉潔孝悌舉，隨例為郎，及辰韓逆命，方資運策，起家補雞林道兵曹，又檢校子營總管，義勇蓋韓白，功略冠孫吳，尋被凶人譖解，未幾，山夷叛，朝廷討之，以君檢校桂戶曹參軍事，思初張，恐流俗求散職，蓋行其道焉，嘗以著書酒為務，自號適道子，台省屢有徵辟，未而識者稱為今之陶元亮，加酷重林泉，尤好莊老，嘗雲，男女畢，長從五嶽之遊，豈圖天地不仁，俄促百之運，以調露二年六月五日遘疾卒，春秋六十，嗚呼哀哉，夫人太原王氏，隋檀州刺史太原公則之女也，卜洛洪源，滋仙態，筮淮長派，必蘊靈規，乘簪裾之淑彩，宜家室之令德，門所以稱其日，林下所以食其風，盍野盡賓敬之誠，徙崇母儀之，方共歡於萬石，奄分悲於九泉，粵以大周天授三年二月六日，終雞澤縣之官第，享年六十有一，以長壽二年二月十二日與君合葬洛陽縣之清風原禮也，有子雞澤縣主簿進思等，恨泉台之遽隔，泣風樹而無從，奉述家聲，式銘神道，其詞曰，家風既芳，門德其昌，望汾曲，才雄洛陽，延秀閨房，和鳴未遠，合葬俄傷，萋萋草，行，問而見日，地久而天長，
唐故邢州任縣主簿王君夫人宋氏之墓誌銘並序北邙之阜，松柏叢生，東岱之阿，賢愚共盡，其有稟柔婉之秀，含貞堅之節，令族均乎河鯉，嘉兆諧於陳鳳者，其宋夫人乎，夫人諱尼子，字尼子，廣平人也，楚台為賦，尚覺清冷，燕水興歌，猶聞慷慨，西京壯武，克宣磐石之謀，東漢尚書，不隱糟糠之對，詳窺國謀，必嗣家聲，曾祖欽道，齊黃門侍郎，祖萬壽，唐侍御史，璋發譽，位通青瑣之闈，骨鯁知名，氣邁烏棲之府，職方書於柱下，張相何人，操小蓋於途中，陰侯遠愧，父正名，唐雍州始平縣尉，地實京畿，邑惟近縣，雜五方之豪俊，總三輔之輕薄，擒奸伏，居多北部之威，養素餐和，自適南康之道，夫人則君之第二女也，閨議早植，閫德生知，佩箴管以基身，親織以勤事，奉姑以，從夫有禮，撫視前子，弘顧復之深恩，輔佐良人，葉扶成之大義，不謂入夢，戴勝來巢，既奉秦嘉之書，奄愴安仁之賦，風飄飄帳，不堪樽酒，月上高樓，豈唯愁思，於是歸依八解，憑假四緣，願津梁，追崇福，所生子玄嗣遣度為大周東寺僧，掌內明珠，遂作摩尼之寶，庭中美玉，即是菩提之樹，昔孟家之母，叭事斷機，馮氏之妻，徒為翦，豈若道兼存沒，義貫幽明，長懷乎既往之情，廣樹將來之果，嗚呼，年非可駐，疾已彌留，鬼瞰賢明，神欺積善，以天授二年閏五月廿一日卒於利仁坊之私第，春秋六十四，臨終之際，謂諸子曰，吾心依釋教，情遠俗塵，雖匪出家，恆希入道，汝為孝子，思吾理言，昔帝女賢妃，尚不從於蒼野，王孫達士，猶靡隔於黃墟，歸該反真，合葬非古，與道而化，同穴何為，棺周於身，衣足以斂，不奪其志，死亦無憂，以大周長壽二年二月十二日葬於洛陽之北邙，去夫塋五十步，志也，其地則俯對為泉，卻臨河渚，徘徊仙影，遙連玉女之，離合神光，近入妃之館，子承福，僧玄嗣等，或休徵至性，或法顯因心，臨厚夜而長號，瞻彼蒼而永訴，慮深遷谷，是勒沉碑，雖慚少女之詞，亦表賢姬之，銘曰，殷有元子，食邑於微，周王發誥，宋土開析，支宗有秩，禮樂余徽，賦七辯，謀興六飛，卓矣名族，猗歟淑女，奉帚于歸，結其所，椒菊銘頌，蘩筐，哲婦賢夫，叭余與汝，紱佩何幾，凋零奄至，逝水難追，凌虛若墜，志逾斷，悲深染淚，次報移天，是依初地，利根潛寤，法性弘通，營求四果，踐履三空，存亡則異，福應攸同，已證星劫，當生日宮，守義或聞，能仁者鮮，其疾也病，其言也善，同歸豈適，厚送非典，此形有化，吾心不轉，邙之頂，清洛之隈，素需一去，玄扃不開，風雲淒慘，松賈藏摧，皎皎孤月，悠悠夜台，
唐故舒饒二州別駕梁府君墓誌銘並序公諱玄敏字某，安定烏氏人也，昌緒綿長，靈源派遠，衣冠舄弈，豪族擅東國之權，道德清貞，高士見北邙之志，自茲已降，國史詳焉，祖昭，魏東宮左衛右衛將軍，岐州刺史，槐里郡開國公，左率青宮，右巡黃道，七德振金精之氣，六條分竹使之司，父衍，隋使持節洵，蔚，澤三州刺史，宜陽郡開國公，政洽三州，化敷千里，寬仁載於氓頌，盛德播於人謠，公代襲黃銀，門傳朱紱，山嶽秀氣，河海英靈，唐朝任尚食直長，舒，饒州別駕，毗隼而理務，膏雨隨車，佐能軾以臨人，蒲鞭示恥，既而人非金石，疾固膏肓，傷薤露之朝，痛風之截道，以貞觀十八年歲次甲辰，九月辛未朔，五日乙亥卒於官舍，春秋五十有九，即以十九年，權殯於洛州溫縣樊城鄉界，夫人朱氏，吳郡人也，絕交起論，朱穆著美於前，折檻申忠，朱雲見稱於任策，考之今古，夫人即其後焉，常以五飯無虧，三從是義，母儀婦德，曜後光前，但為孀思鎮侵，光音忽謝，權殯於溫縣千年，息庭芝等，溫克在心，忠孝成行，以為周公制禮，偕老，葬之規，詩人述言，靡他葉同穴之義，式遵舊典，用啟新塋，大周長壽二年歲次癸已二月辛酉朔，十二日壬申，葬於洛州合宮縣平樂鄉之原禮也，庶使黃腸一掩，絕谷徙而陵移，玄石一刊，共天長而地久，嗚呼哀哉，乃為銘曰，遠系川長，崇基嶽峙，詳之簡牘，備諸經號權家，鴻稱高士，盛德無絕，爰暨君子，黃銀代襲，朱紱，柔心內蘊，威風外宣，人歡撫字，邑頌能賢，偉哉美矣，轟轟，伉儷雲延，秦晉相慕，琴瑟克諧，金石希固，日月逾邁，不駐，大帶長裾，同歸泉路，青烏啟域，玄龜告從，雙需赴隴，劍沈鋒，風悲近樾，日下高春，千年萬，見長松，
南陽白水張君之墓銘，原夫金枝葉，將丹桂以爭芬，遙源峻波，共清江而競遠，神交天授，韞三略以經綸，運極道消，吟四愁而厲翼，雄聲政術，且暮挺生，鴻筆遒文，應時間出，龍吟柳谷，翰墨共二陸飛英，虎嘯豐川，盛德共三王競烈，諱貞，字直，南陽白水人也，因官北徙，今為合宮縣人焉，祖諱字，隋任滄州鹽山縣令，儀鸞述職，捧雉從班，下車而囹圄清，上農而田疇辟，移風易俗，無待一期，課最論功，寧勞三載，豈止秋螟散畎，春翟馴桑而已哉，父諱通，字泰，素履居貞，黃中通理，瑤貞銑照，玩梁竦之詩書，朗月清風，陶元亮之琴酒，亭亭物表，與高鳳而連鑣，皎皎霞端，共管寧而方駕，公幼標岐嶷，飛聲載象之年，早擅章，架辯對羊之歲，洎乎橫經槐隧，刻鶴珍堅，鼓篋杏壇，雕龍遽就，方從觀國，即應賓王，終騰上岫之鱗，會振凌霄之羽，尋而擢第，即授部戎副尉，性符山水，志葉琴書，逍遙黃老之篇，黼黻素王之籍，豈期與善莫驗，餘慶不傳，釁起淚珠，忽碎卻詵之玉，妖生夢豎，俄摧龔勝之蘭，以長壽二年春秋七十有二寢疾，卒於私第，一月十九日葬於邙山之原禮也，嗣子文藝，覽楹書而翹思，瞻手澤以崩心，勒芳邛於翠琰，飛英聲於翰林，其詞曰，淼淼長瀾，滔滔沃日，王佐挺生，英靈間出，萬代騰芳，千齡茂實，蘭薰桂馥，金箱玉質，牽絲撫俗，墨綬臨人，孔膏不潤，范甑塵，宣停大夜詐息晨，依依懷舊，哀新，猶思屬纊，尚想鑿巾，霜墳有月，泉戶無春，千齡萬代，誰非古人，
大周故崔處士墓誌銘君諱德，字，博陵人也，漢汶陽侯之餘胄，清河郡之近裔，昔渭川應兆，佐周武而建洪勳，姜水延宗，襲炎皇而明遠緒，然而光贊四岳，流派五房，析胤分枝，歷齊韓而著稱，承祧共葉，自虞夏以標名，博綜古今，嶷之猷載遠，識該文質，山嶽之量逾高，而聽越荀龍，聲融賈贊，彰靈，其在君乎，曾祖詡，齊任青州錄事參軍，才深韞玉，在於西河，職弼還珠，蒞政得鄰於北海，且繩愆糾忒，道楊鉅墨之威，而字物能仁，毗贊符之績，祖，隋任益州九隴縣丞，簪纓襲構，偉代之量殊高，冠冕再隆，保家之器彌篤，遂能懲奸息暴，代馴雉之榮班，去罰勿疑，輔棲鸞之雄，名通錦浪，聲播劍門，父嶷，唐任文林郎，登山拾玉，堅白之辯匪虧，泛海求珠，出青之學無怠，爰以五常習性，六藝拘懷，雌黃有重於孫弘，刊定必祈於張子，君周任將仕郎武騎尉，先崇武略，或振勇於山西，早御戎旃，亦謀於漠北，故得酬庸薊，紀效燕峰，雖得拜於郎官，必從於武職，春秋六十有八，以長壽二年正月廿八日卒於私第，松遷蔦谷，凌霜之勁永移，桂落猿巖，負雪之質長奄，時歌薤露，田橫之恨寶深，方歎浮休，莊子之譏彌遠，嗚呼哀哉，粵以其年臘月廿五日葬於北邙山刊禮也，東鄰銅井，地近周公之基，西枕玉津，土帶石崇之宅，川原央，實多銜塊之塋，堆阜崎嶇，猶依植柏之壟，安乎宅兆，簋之祭不渝，眷此悲哀，擗踴之情彌肅，其詞曰，鶯谷松凋，猿巖桂落，魂魄超忽，形神寂寞，蜃駕垂旒，龍需震鐸，盡柳森聳，悲楊簫索，薤歌行泣，祭留龠，枕掎川原，剪除叢薄，塋多紫柏，墳移幕，地近灼龜，山臨駕鶴，同悲逝水，共傷遷壑，何白日之易昏，痛黃泉之難，長壽二年臘月廿五日，
大周故朝散大夫行司宮台奚官局令莫公墓誌銘並序公諱義，字承符，京兆萬年人也，昔者工精練鍔，孤飛寶劍之銘，理兵，獨贊楚君之美，金玉疊映，蘭桂芳，代榮比景之郊，族盛番禺之家茂實，史策攸傳，勝跡芳猷，縑緗可紀，曾祖登，祖隆，父迪，並芝蘭稟性，丘棲神，視簪紱猶糠秕，將榮利為羈紲，志忻樂道，俱不仕焉，公體蘊生知，超先覺，少不好弄，長而奇挺，元其筮仕，將趨八水之途，首謁天門，且踐四星之職，榆南望，想舊邑而仰之，辰極北瞻，就新榮而有禁，因辭五兀，別貫萬年，故為京兆人也，初貝水清，丸都尚霧，公身陪大樹，預蒙騏，忠盡喪元之心，賞在酬功之地，因授雲騎尉，轉加陪戎校尉，又更加智果校尉，屢參武禁，歷踐戎班，警夜候於嚴更，罄丹誠於清，效彰欄，跡顯優勤，以公忠孝在身，文武不墜，用輟執戈之仕，將從剖滯之曹，因授朝議郎行司官台奚官局令，澄心肅物，史不敢欺，正色當官，人皆有憚，遂授朝散大夫，奚官局令如故，位階通顯，轉勤忠赤之規，職奉禁闈，漸懼尊榮之地，所冀玄穹善，方延濟巨之榮，何期幽贊無徵，遂掩摧梁之痛，春秋六十有七，以長壽二年正月十七日卒於尚善里之私第，即以其年臘月十三日葬於合宮縣界邙山曲禮也，孤子守滿等，寒泉結思，罔極增哀，酒血淚而無攀，可悴榮空之柏，慟丹心而有感，當抽節之筠，望飛之翻翻，見寒松之肅肅，黃泉一，白日千年，雖其人之不存，故其跡之難掩，豈可妍芳懿跡，空仰美於前人，善政能官，不追勤於今日，故紀功於玄石，庶不愧於青編，其詞曰，猗歟勝族，盛矣嘉聲，氏傳相號，劍得人名，金銷玉振，菊茂蘭馨，望高北景，價出連城，惟彼哲人，令望君子，少覽黃中，幼敦青史，以德潤身，求榮仕，發跡南郡，飛聲北里，官稱五品，職應四星，趨馳紫閫，獻奉丹庭，既參戎律，復踐文扃，丸都滅寢，奚局流聲，將希與善，欲冀腰金，光光族胄，徽徽德音，妖童忽逼，斗蟻俄侵，因從夜壑，不及晨吟，曠臨東洛，墳依北邙，行需出沒，飛低昂，聽松聲之蕭瑟，望隴色之蒼芒，去泉深而路遠，知地久與天長，
大周北海唐夫人墓誌銘並序夫人唐氏，北海人也，赤虯貽慶，奄唐墟而建國，紫鳳來儀，疏晉郊而宅壤，別有術窮玄蔡，坐燕肆而高談，南水幽蘭，登楚台而騁妙，豈特威宣蜀道，雄抗秦庭而已哉，曾祖休，襄州錄事參軍，祖恭，隋常州晉陵縣令，並器識沉敏，風神俊邁，父感，唐騎都尉，負荷日月，披拂煙霞，作羲皇上人，為太平高士，夫人即君之第二女也，年十三，遂適上騎都尉沛郡施氏，既而乘龍作好，鳴鳳相和，襲鴛綺而流芳，鑒驤胎而寫媚，六行四德，固無爽於前規，柳絮椒花，實有逾於曩列，春秋九，大周長壽二年正月十九日遘疾，終於永昌縣福善坊私第，嗚呼哀哉，龍門之桐，半生而半死，鬥牛之劍，一沉而一浮，即以其年臘月十日，遷厝於北邙山平陰鄉之原，嗣子等並餐荼結欷，集蓼崩心，陟屺長嗟，循陔永泣，恐山移海變，古往今來，勒芳名於玄琰，庶有旌於夜台，其詞曰，芝檢浮禎，桐錫瑞，得姓斯在，承家不墜，大闡風猷，精窮象緯，地靈兮，天姿沉粹，降生淑態，含柔懿津，斷絲勵學，翦供賓，韋珠影煥，謝玉光新，逝川一往，艷彩長淪，
大周故上柱國柏君墓誌銘並序君諱玄字某，魏郡人也，因官徙第，遂為洛州陸渾縣人焉，詳夫峻趾靈基，層瀾神派，五龍分職，既擅美於皇初，萬國朝宗，亦專芳於帝后，揚乎史牒，可得略焉，曾祖勝，齊任汴州浚儀令，祖，隋任驃騎，父滿才，唐任上儀同，君資靈茂苑，擢秀芳叢，岐嶷表於弱齡，耿介彰於壯歲，不以榮利嬰其抱，不以恥辱概其懷，陶然身得，曠然無礙，嗚呼，福善無驗，災釁忽諸，長壽元年十月廿二日卒於里第，春秋七十，即以二年歲癸巳正月壬辰朔十八日遷葬於邙山禮也，孤子感等，恐年代飄忽，城闕推移，爰勒芳猷，以旌眾壤，其詞曰，矣綿矣，超哉遂古，族始柏皇，斯惟我祖，建邦錫社，分芳服土，肅瑞崇虞高談禹君令緒，風概重清，參玄馳譽，對月飛聲，庭揚素履，路委弓旌，羔羊匪敬，明德惟馨，樹德芬芳，輔仁蕭索，棠陰尚密，桂芳先落，需軒集鳥，荒筵降鶴，聲風雲，魂扃叢薄，敢圖輝於貞石，紀幽泉之城郭，長壽二年歲次癸已正月壬辰朔十八日己酉，
大周朝散大夫行右千牛衛長史上騎都尉高陽郡公士許琮故妻贊皇縣君李氏墓誌銘並序夫人李氏，趙郡贊皇人也，虞有河圖，皋繇蒞位，周無鳳鳥，柱史辭榮，代屬舒捲之時，家承賢聖之業，曾祖顯，隋任趙州贊皇縣令，祖繼，隋任朝請大夫行蔚州長史，父靜，唐上柱國任隰州司馬，並南楚西昆之物，丹山渥水之靈，雪白蘭薰，負當年之令譽，冰情桂質，懷命代之奇才，申墨綬而習銅章，貳專城而臨半刺，夫人地承軒冕，德蘊閨房，柔順發於童心，詩禮成於學性，標梅戒節，山澤由其氣通，李逢時，男女因而禮感，適於許氏，爰自笄年，箕掃無勞，松蘿有義，以天授二年三月十三日恩敕加五品，授贊皇縣君，嗟乎，桂魄苕姿，芳年忽謝，霜來露往，幽邃俄催，悲兩劍之偏沉，歎孤魂之獨逝，春秋有四，以如意元年七月十八日寢疾，終於神都思恭坊里第，粵以長壽二年正月廿九日窆於合宮縣北邙山之禮也，關河渺漫，歎青山之四極，川陸蕭條，悲白雲之千里，哀風繞樹，不堪愁思之多，泣露衣，誰分悲涼之甚，嗣子右衛翊二府翊衛惟忠等，哀纏晝扇，痛結寒泉，空餘欒棘之客，願鐫題之事，冀存不朽，乃作銘云，白雲堯代，紫氣週年，將軍星象，河尹神仙，地負川岳，門承聖賢，衣簪粲爛，鐘鼎蟬聯，爰有女儀，作嬪君子，天挺容德，神資麗美，艷起雲霞，色侔桃李，窈窕之質，生涯詎幾，小年忽盡，大暮俄歸，琴瑟音絕，松蘿義違，朝風既忉，夜月徒暉，鸞鏡空匣，龍梭罷機，黯黯光輝，淒淒氣色，白雲千里，青山四極，泣露將，悲風不息，怨復怨兮無窮已，年復年兮千萬億，長壽二年歲次癸巳正月壬辰朔廿九日庚申，
大周上柱國劉府君墓誌銘並序君諱善寂，字承慶，彭城人也，春秋左史，蔡墨有言，在秦作劉，其來自，若乃開國典郡，乘軒列，憑圖牒以覽，儼冠而成行，煥炳可尋，郁乎令族，雖金負璽，將非代祿之家，而饌玉鳴鐘，猶得財雄之稱，曾祖，隋滑州白馬縣令，祖，隋汴州博士，父絢，唐倍戎副尉，並公材公望，如如璋，滑台行蒲密之風，夷門說鄒魯之教，專經有裕，佇飛鶴之來儀，為政無欺，見青鸞之戾止，弈葉增茂，徒聞必復，文武不泯，或綰戎昭，顯考策名，斯之謂矣，君荊藍其質，松柏其心，處窮能通，既富而教，性狎江海，擯朱公於後塵，議薄雲天，而置白圭於散地，屬四郊多壘，七萃開營，涼風驚而羌笛淒，秋月亮而胡笳動，將軍深入，候太白之星高，士卒前驅，奮中黃之氣烈，君夙懷驍果，雅好旌旃，才執燕弧，俄班楚爵，方冀奔曦未掩，尚餘連石之輝，豈期閱水不停，遽促幽泉之魄，遂以如意元年八月十一日卒於永泰坊之私第，春秋六十二，即以長壽元年九月十五日葬於平陰鄉之原，嗚呼哀哉，霜積萃，雲蔓幽石，泉洌洌而鳴澗，月蒼蒼而架林，此處此時，生平已矣，其銘曰，寥寥滕室，瑟瑟松門，一違人代，詎辨營魂，昔年花月，歡謔徒存，今時丘隴，冥滅誰論，宿草春茂，愁雲夏繁，風摧古木，霜剪蓬根，千秋萬古，復，
唐故右威衛丹川府校尉上柱國邢君墓誌銘並序君諱政，河間鄭人也，邰室靈苗，豳岐而致業，周公錫胤，伉凡蔣而疏封，漢侍中之直道，魏太常之正色，豈止檀玄虛，喬稱純粹而已，曾祖嶠，祖玉，父道，並神養和，棲閒保素，德星垂耀，賢雲駐彩，君縱靈歸厚，孝敬之范冥深，誕慶高陽，朗潤之姿間發，捐觚志，撫劍長懷，願封侯於萬里，思樹恭於百戰，屬貴霜餘孽，懸度而挺妖，大月遺黎，雜燒當而縱慝，慨然投袂，占募從軍，每效先鳴，頻參後勁，執誶獲丑，谷靜山空，氣掩白蘭之域，聲振倉松之表，以功授右威衛丹川府校尉加上柱國，期門漢職，柱國秦官，軍政式序，戎章已峻，粵自河朔，家於洛陽，棲息人野，從容語默，良田負郭，狹室面城，澹乎無悶，頹焉有適，傲睨終古，優遊卒歲，庚子日昃，俄臻賈傅之祥，辰已年窮，忽感鄭公之夢，以如意元年七月廿七日終於神都從善里，春秋七十五，夫人清河張氏，秦晉嘉偶，宋楚柔規，棲鳳和鳴，孤桐半死，乘龍合好，雌劍先學，以唐麟德元年正月一日終於東都從善里，春秋五，粵以長壽元年十月九日合葬於邙山之陰禮也，孤子褒，哀纏創巨，行標純至，爰協蓍謀，載安蒿里，敬刊貞石，式播芳塵，銘曰，流烏末胤，珥貂余緒，正室良人，宜家淑女，言行無擇，德容斯舉，外承軍務，內穆閨儀，慷慨英雄，淑柔規，始分龍劍，終合鴛枝，既安鄒穸，還遵魯祔，皎皎寒泉，蕭蕭風樹，陵谷方徙，徽音永裕，著作佐郎直弘文館學士路敬淳撰文，
大周故飛騎尉申屠府君墓誌銘並序君諱義，字德，若夫姜疏宗，弈葉振三光之彩，申伯演族，本枝騰七曜之輝，故匡周標十亂之功，佐漢異三傑之績，可謂金城茂實，纓紱無虧，屠山英聲，弓冶不替，是以因宦遷邑，今為上黨人也，曾祖昌，齊任寧遠將軍，弓開夜月，倚長劍以曜天，刀若丹霞，聳高旗而拂日，祖樂，隋任相州臨黃縣丞，澄心學海，棲志文場，故得職贊銅章，任匡墨綬，君幼挺英髦，早標奇嶷，龍圖鳳紀，郁映於蓬山，萬卷五車，昭彰於雲閣，仍以意苞七德，演三勢而進謀，心韞九功，縱五兵而申討，唐授飛騎尉，制加公士，豈謂碧川東注，俄斂跡於山盈白日西沈，奄銷魂於泉戶，春秋七十有一，如意元年秋八月十日告盡於私室，即以其年壬辰之歲，建戊之月十八日，遷神柩窆於州西北一十里平原禮也，嗣子神范，覽篤終之論，痛結昊天，撫追遠之言，哀纏霜露，睹金石之無變，恐陵谷之有遷，式刊芳躅，用紀幽埏，其詞曰，姜邑啟族，高陽樹祉，避難依屠，西遊彰水，東瞻邃谷，風標冶子，騰芳萬古，垂名千紀，落落閒居，飄飄絕俗，如何高士，奄從風燭，石偃羊形，琴銷鳳曲，寂寞幽隴，永埋芳躅，長壽，
故上騎都尉李君墓誌公諱琮，字文泰，趙郡高邑人也，其六代祖因官徙居於汴州陳留縣，故今為縣人也，自夫紫氣凝晨，函關啟其仙胄，玄雲晝聚，涼土弘其霸業，枝分葉散，歷代彌芳，曾諱祖，齊任和州司馬，祖昂，隋任相州司倉，父師，隋任荊州江陵縣丞，並衣冠健羨，智效當年，文雅縱橫，聲馳弈葉，公資芳蘭畹，孕粹瓊峰，產騏驥於天地，爾景之姿千里，挺豫樟於地屺，梢雲之七年，時在綺紈，博通眾藝，至於九流百家之術，啼猿落雁之工，咸得之自然，事非積習，屬東夷屢擾，開徼未，塵驚馬之墟，水激汴鰲之浦，聖朝命將，言事恭行，其年以良家子首從古募，克殄逋誅，以功授上騎都尉，煞敵為果，亦已效於忠勤心，而擯俗成真，情不安於躁競，爾乃地鄰朝市，就潘子之閒居，賞洽琴樽，追嵇生之樂事，擊壤趣以畢餘年，既而逝以浸，頹光畹晚，曰仁者壽，松喬之術不追，曰鬼者歸，蒿泉之方遠，以如意元年五月廿九日終於延福坊私第，嗣子常住，以其年六月四日遷窆於洛陽縣清風鄉之原禮也，恐山川變易，陵谷遷訛，式昭景行，銘之神道，其詞曰，真人寵德，貴尹龍門，勢高往代，慶流後昆，英賢繼出，雅道斯存，光纓弁，氣穆蘭蓀，惟茲高族，實生才子，美璧十城，名駒千里，妙工武藝，洞該文史，雅量川停，雄姿嶽峙，蠻夷作孽，丑頹凝妖，鷂林亂景，是壑驚朝，我惟任俠，夙學戎昭，功存地際，勳委天朝，與善徒欺，輔仁矣爽，天運推謝，人生俯仰，未畢，九泉長往，彷彿音塵，銘之泉壤，
大周故文林郎楊府君墓誌銘並序君諱訓，字玄明，河南偃師人也，厥惟爾宗，並建明德，胙之以士，家於弘農，天誘其衷，地靈無竭，漢魏之際，盛以文學見稱，代有其人，載之方冊，曾祖乾，襲封弘農公，道尚玄默，居然索隱，知隋季運歸，用安倚伏，乃懸車委任，退就田廬，因而徙居洛州，遂為偃師人也，祖爽，隋任青州刺史，勸務本，牆人昏作，敦崇謹讓，俾俗興行，父植，隋任儀同三司，遷左虞候府總管，鄧騭黃權，咸揆斯職，導所弘烈，此實宜之，惟祖惟父，股肱先正，盛德有後，誕育於君，君之生也，受天命代，泉角山庭，殊祥異表，神清氣茂，夷雅淹通，究覽載籍，博游才義，甫在弱齡，而志於學，唐任成均生，應制舉，射冊及第，授文林郎，雖矯翰重冥，而雅懷遠致，泉然玉立，蔚期帝師，撙節踐言進德業，固志靜退，斯晏如也，皇穹神察人所恃，如何運短，早代即冥，春秋九，終於私第，惟君為人簡克，平生素尚，心安陋巷，體甘菲薄，臨沒誡子，令其儉葬，座叭瓦器，斂以時服，素棺黃壤，歸其速朽，夫人榮陽鄭氏，唐沂州沂水縣令節之女也，淑質清懿，言容禮典，正位居室，肅慎爾儀，閨逾邕，里閭增穆，靈鑒無象，颯然幽姝，粵以如意元年歲次壬辰八月癸亥朔十日合葬邙山，悲夫，丹啟塗，素車遵軌，楚挽淒愴，荒郊寂寞，日暮風急，魂兮安之，嗚呼哀哉，有子崇祖，孝友淳至，稟乎天資，養親之道，歡兼水菽，遷窆之夕，氣絕荼蓼，慼慼滯念，冥冥徽音，懼徙保，沉石隴岑，銘曰，岳瀆融氣，緬邈氤氳，地積英彩，葉累清芬，赤泉楊派，丹轂雲，惟曾惟祖，乃武乃文，夫子英英，明月皎皎，冰映溫玉，霜含勁條，北海鵬，南山鳳鳥，機籠日際，思郁天杪，少游太學，早國器，詞翰蕭灑，泉雲明媚，迅翮搏風，高衢騁轡，逸氣孤聳，多才無位，春秋風露，池館循環，紅榮馥馥，玄首斑斑，蕙衰煎思，蘭折顏，婉彼清漢，相隨岱山，南洛之外，北邙之下，兆順青烏，嘶流白馬，葉灑寒甸，霜飛淨野，日夕悲風，唯聞松賈，
故朱府君墓誌銘並序君諱行，字才，東吳郡人也，因官於洛陽，今為洛陽人焉，原夫郡守裁規，稽山紀其丕緒，大夫伏奏，烏台樹其鴻烈，英靈以之間出，哲人由其挺生，祖德門風，可略而言矣，曾祖實，齊任并州刺史，剖符千里，控竹馬以申期，闡化百城，設蒲鞭而示恥，祖遠，隋任相州鄴縣令，弦哥自欒，不謝武城之宰，詞賦孤，遠跨文園之令，父寶，唐授陪戎副尉，識用詳正，風徽秀舉，禮備趨庭，道光入室，髫年筮仕，不求丹轂之隆，晚歲辭榮，自保黃中之吉，君幾鑒通敏，詞情俊拔，英風共羊角齊征，逸氣與龍鱗混彩，唐任楊將軍府參軍事雲騎尉，鳴茄出塞，侍帷幄於長榆，杖節歸營，參鼓鼙於細柳，珠韜演秘，東屠白鶴之城，玉帳陳謀，北逐黃龍之戍，雖封侯莫遂，有愧於班超，而勳績可嘉，無慚於寶憲，積善餘慶，未騁康衢，降年不永，奄從窀穸，嗚呼哀哉，君春秋六十有一，以天授三年三月廿八日遘疾，終於尊賢里之私第，夫人清河張氏，四德率由，三從早穆，朝梁映日，遽喜於乘龍，夜壑遷舟，俄悲於逐鳳．以如意元年四月廿日同窆於北邙之山原禮也，嗣子懷鞏等，悲纏欒棘，痛結蓼莪，對馬鬣而增懷，臨鶴吊而興感，恐高岸為谷，巨海成田，庶揚名於後代，遂勒石於幽泉，乃為銘曰，積石峨峨，長瀾爾爾，疏峰萬仞，導流千里，載誕惟賢，慶鍾天子，鳳彩垂映，龍章播美，風神俊朗，器宇沖邈，漢水珠胎，荊山玉璞，文以會友，政而從學，天子賜金，先生折角，徘徊風月，優遊典墳，或隱或顯，且武且文，詞峰翦日，筆陳橫雲，一從投硯，載樹鴻勳，箭水驚波，榆光落日，先凋玉樹，長坦道秩，對莊鏡而疑穹，臨書檯而似失，庶金石而刊范，與天地而齊異，
大周故渭州利爾鎮將上柱國李府君墓誌銘並序君諱字文疑，陸渾縣隴西人也，世有崇高之業，家開邦之基，構遠葉於扶桑，道長原於蒙祀，君稟山嶽之志，茲昴宿之神，庭異綺九，記明旦哲，內無聲色之好，野絕犬馬之虞，道生知得猶天縱，仁義遍於周里，孝敬洽於閨門，懸明敬於凶懷，開雲霧於抱抱，然則千尋特秀，梁東之器先，六翩翅飛，羽儀之望以顯，家是冠蓋，世隴稚居行寂余休，遂蒙受渭州利爾鎮將上柱國，君閒居養性，不給給於榮華，樂道望憂，豈於貧賤，方謂天蔥普得，神監君善，錫此永年，申慈遠業，塗中消墮羽，旭日收光，風燭奄然，玉摧珠翠，君春秋五十有八，即以天授二年歲次辛卯十月戊戌十日丁未卒於私第，可謂朝烏西落，終無載返之期，逝水東流，寧有更還之狀，鄰春罰想，收樹佇哥，叔忽風神，然魂路，即以三年歲次壬辰三月丁卯朔四日庚午遷殯在於城東北十里古家店北一里平陰鄉北芒山之原禮也，恐河物岳致，海變城田，故勒斯銘，以勘長永，烏呼哀哉，乃為銘曰，長波帶地，高崖極天，素德以遠，清規自然，或公侯，光啟山川，申昭日月得出爾，命命不時，與雲能九，忽如開電，奄同過牖，永指行寶，長上荒阜，靈洛山蟲，蹉馳隴畝，墓川與蔥隴樹永，天土地分，古往今來，西陵永，東閣不開，丹清有變，勘記玉堂，如意，
大周故文林郎上柱國董君墓誌銘並序公諱本，字行恭，隴西成紀人也，因宮播遷，遂居洛州陽縣焉，若夫保姓受氏，封建肇於川，服冕乘軒，正直光乎晉史，祖善，隋任齊州司馬，父淹，唐任定州北定縣令，並時稱善政，代號能官，翼宣化於鳴琴，助揚風於別扇，公即縣令之長子，襟情散朗，識量清高，挺王粲之風流，懷許將之月旦，黃中通理，成名於賈誼之年，素節標奇，表譽於甘羅之歲，年廿一，明經及第，唐授文林郎，即公稽古之力也，公心追鳥雀，志擊鷹，出書帳而捐觚，入轅門而按劍，年卅五，授勳官舊柱國，即公壯烈之效也，既而凱歌旋旆，載戢干戈，放曠琴樽，賓友下陳藩之榻，逍遙風月，詩賦經曹植之園，所重者忠孝，所行者仁義，維天授三年歲次壬辰正月戊辰朔八日乙亥寢疾，卒於洛陽縣殖業坊之私第，春秋七十四，嗚呼哀哉，梁木斯折，太山其頹，天不留，人何以律，長子玄璧，次子玄敏，女大娘等，歎清風於靜樹，惜欒棘而崩心，傷白雪於梁山，集蓼荼而疚髓，粵以其月廿九日景申，葬於邙山之陽合宮縣平樂鄉之原禮也，玄璧等恐茲顏永謝，徒叫蒼天，盛德無追，長辭白日，是以式鐫貞石，用紀芳猷，嗚呼哀哉，又為銘曰，長源浴日，峻趾於天，分苗晉史，啟派川，公侯遞襲，卿相蟬聯，傳芳孝子，表譽忠賢，惟君烈烈，挺志昂昂，克傳弓冶，識用行藏，文光鶴石，武擊鷹揚，銳情書圃，盡節戎行，梁木斯折，哲人其委，連城碎趙，明月吞隨，行悲掩桂，坐歎焚芝，徒傷欒棘，終送龍需，白鶴來門，青烏啟宅，天黑雲霧，地蒼松柏，原野蕭條，荒郊阡陌，佳城忽，人之石，
大周故承議郎行德州縣令上騎都尉蘇君墓誌銘並序公諱卿，字仕隆，汝州梁縣人也，其先自武功徙焉，祖宣，隋東宮千牛，萬年中正，鹽亭太守，道光人傑，德邁時英，銀榜仙宮，參黑衣之近侍銅符列郡，曳丹而刺舉，父相，隋蘭州都督府戶曹，唐潤州司法，荊州松滋，金州黃土二縣令，太常丞，上柱國，德優十室，宦歷兩朝，南陽聞坐嘯之風中牟見稱仁之化，豈止子雲佐漢，初踐太常，昭陽戰秦，爰膺柱國，公載世休烈，承家茂緒，志學而有大成，弱冠而馳令譽，觀先王之德行，踐其要道，覽古人之遺書，探其至賾，唐貞觀中，以國子明經擢第，累遷德州司功，虢州司倉，幽州錄事參軍事，公始於卑秩，頻參望府，理劇繩奸，率由公至，雖宗資在職，顧當官，比事擬倫，曾無等級，是以導俗勤王之節，下被於風謠，疇庸進善之規，上流於天渙，文明元年，敕授德州縣令，爾其柳亭通邑，蒲領遺墟，趙國惟都會之川，漢家稱難理之俗，公清以潔己，德以服人，令簡而善勸，罰輕而忠正，固以籠蒲密於前史，駕阿鄴而孤邁，而歲月不居，俄然更滿，晦明成，奄迫桑榆，春秋七十有五，以大周天授二年十月廿一日終於神都之私第，惜乎，中都見於良宰，未階司寇之榮，下邳著於能官，不踐尚書之列，嗚呼哀哉，即以天授三年正月十七日葬於北邙清風之原禮也，嗣子上柱國崇本，崇亮等，孝實天性，義貫人靈，居喪過禮，殆將毀滅，式遵遠日，爰宅斯兆，夫天地有盈虛之運，陵谷有遷貿之期，自非鏤雕篆刻金石，則不朽之事，幾於息矣，式揚徽范，乃作銘云，關西六輔，洛三川，地有餘慶，人惟象賢，擁旄辭漢，食游燕，豐貂列職，祥鶴隨仙，我有明德，高門載祉，雅量泉亭，雄嶽峙，汝南人物，洛中名士，終日為仁，三冬閱史，解巾應務，束從王，既紆黃綬，亦綰銅章，條侯故邑，蒲領名鄉，不言而化，有道惟良，人代飄忽，生涯回互，寂寂神理，悠悠大暮，周氏簫歸，滕公馬顧，沒而不朽，空餘篆素，鱗台正字倪若水文，匠李阿四鐫，
大周故處士申屠君墓誌銘之銘君諱寶，名達，隴西金城人也，漢丞相嘉之後，因官至此，遂居斯邑，祖歡，儀同三司，父士，朝散大夫，公蘊端嶷之姿，懷韶亮之氣，縱容下澤，放曠高丘，逍遙林壑之間，跌宕煙霞之上，豈徂輝易謝，逝水無停，春秋七十有一，麟德元年三月終於私第，夫人李氏，令淑外融，溫恭內湛，豈金烏不駐，彩電難留，年有五，咸享三年如月卒於內閣，第三子宗慶，秀落秋前，肅從異代，以天授三年歲次壬辰正月戊辰朔十七日甲申合葬於潞城縣西北二里之高原禮也，恐山海有變，刊紀泉幽，漢光挺傑，魏著英豪，千年幾刊，萬代芳謠，言行無玷，德音孔昭，琴樽逸趣，風月逍遙，非非吏，若漁若樵，屈跡申道，流淳變澆，郭門一送，路千秋，行行日盡，處處雲愁，何以敘德，播之清猷，何以紀事，刻之泉幽，
唐孝廉張君墓誌銘並序君諱慶之，字仲遠，功曹府君之第三子也，儀形簡秀，風神峻整，引義望於胸懷，轉山泉於襟袖，泛覽流略，尤明左氏，州辟孝廉不赴，燒金未救，夢珠徵禍，春秋有二，以唐之咸亨四年十月十七日卒於家，以大周天授之三年正月六日與妻京兆杜氏同改窆於安養縣西相城里，君孝友之行，冠絕等夷，仁恕之情，超邁群輩，而伯道不嗣，仲宣無後，彼蒼者天，孰雲報施，援翰雪泣，用銘幽礎，其詞曰，山以玉暉，水因珠媚，我有明哲，蒸蒸匪匱，彼美仲兮，其心貞願，贈瓊化泣，趨舟遂遠，漢流東注，驕岫西盤，棣野風急，原日寒，扣櫬遣車，惟兄惟弟，誰雲不痛，永絕遺體，
唐將仕郎張君墓誌銘並序君諱敬之，字叔謇，功曹府君之第五子也，耿介不群，文藻貫世，年十一，中書舍人王德本聞其俊材，當時有制舉天下奇佚，召與相見，賦城上烏，勒歸飛二字，仍遣七步成篇，君借書於手，不盈跬息，其詩曰，靈台自可依，爰止竟何歸，祗由城上冷，故向日輪飛，王公嗟味，乃推為舉首，文昌以其年幼，第不入科，以門蔭補成均生高第，授將仕郎，非其好也，遂與諸兄綢校經史，專以述作為務，唐咸亨四年七月十六日卒於家，春秋廿五，大周天授之三年正月六日改窆於安養縣西相城里，君未及婚娶，胤嗣永絕，著書無荷戟之童，刻石闕鬻環之女，執奠惟弟，紀德乃兄，撫櫬操觚，號兆橫集，其辭曰，楊童不秀，顏子未實，妙跡參微，神機入室，嗟爾貞懿，才高漢佚，夢蛟翻紙，雕龍散筆，陳車夜動，馬帳晨開，議深同，言窮紫台，禍徵斷石，悲纏贈環，道存金素，書留玉杯，漾池東騖，驕山南拒，燭乘埋隨，連城碎楚，蕭瑟風隧，蒼茫月緒，仲兮淑兮，胡寧忍予，
處士張君墓誌銘並序君諱景之，字仲陽，功曹府君子第二子也，沉默少言，博涉史傳，每慕於陵仲子之為人，好稼穡，樂名教，家無擔石之儲，晏如也，不應州郡之辟，專以琴書自娛，春秋有四，以唐之咸亨四年十二月十二日卒於家，子嶠，志學而孤，俯逮成立，天不悔禍，俄隨怛化，嗣孫逖，歲在垂齠，奠酹攸，孀藐，遞相憑附，固乃哀纏中外，痛傷心目者焉，余與晦之以為小年雖遽，大暮同歸，松城合兆，蒸有寄，乃以大周天授之三年正月六日改卜先墳於安養縣之西相城里，移諸兄弟並窆於新塋之內，青烏效吉，白楸速朽，惟堯典與孝經，共天長而地久，乃為銘曰，念彼生涯，循茲怛化，川有閱水，日無停駕，共惜小年，同歸大夜，令范將煙霞俱遠，儀形與炎涼並謝，痛萬始之不留，獨瀾而長，
唐故益州大都督府功曹參軍事張君墓誌銘並序司元大夫李行廉撰府君諱玄弼，字神匡，范陽方城人也，閥閱游宦之資，詳之碣文別傳，五歲而孤，志學，伏鷹於大儒谷那律，律為諫議大夫，綢書秘府，府君以明經擢第，隨律典校墳籍，八儒分畛，五墨殊途，劉歆析九流之區域，鄭默辯三閣之同異，五十五部，四家，訪寧朔之新書，禮窮莊敬，覽南陽之統論，易盡精微，緘貢秘文，委前記，並登靈府，一以貫之，逸思煙回，清飆霞舉，言同神遇，理葉天成，七徙職為益州府功曹參軍事，以賢良徵，冊入甲科，未拜職，以龍朔元年五月十九日終於洛陽，春秋五十有五，夫人吳興丘氏，以永昌三年九月三日終於私第，春秋七十有九，東之職不逮違，稟質愚昧，趨詩禮之訓，承顧復之恩，早預微班，驅馳賤役，自禍蒼昊，諸弟皆幼，夫人勞斷織之訓，深噬指之慈，刻心提耳，孜孜不倦，今蘭發玉暉，多從化往，唯東與晦，僅存喘息，三復規誡，萬古不追，奉夫人遺誨，使改卜新塋，府君先窆南山，今移與夫人合葬於安養縣西相城里之平原，府君友人司元大夫李行廉撰銘，柬之等不敢改易，謹刊李銘，以存不朽，其銘曰，廷尉名卿，東阿良相，積慶種美，清徽遐暢，顯允哲人，克標令望，憲章顏冉，賓籠舒向，氣芳蘭芷，價重，望之逾肅，即之也溫，高情月舉，逸調霞軒，雕章綺合，縟藻星繁，爰初筮仕，彈冠奉檄，貳佐名邦，盤根遽析，乃升州部，平反著績，孰謂蹄涔，能申海擊，濯纓金狄，主吏銅梁，善立惟敬，謙道以光，白生虛室，穎曜錐囊，焚林佇秀，遠應明楊，縱棹江波，觀光洛浦，調高文囿，思盈書圃，擢第金門，淪軀泉戶，未終千日，俄成萬古，吊賓絮酒，貞龜卜筮，風急長原，雲低荒遂，佳城莫啟，幽埏永，玄石圖徽，芳塵不墜，
大周故泗州刺史趙府君墓誌銘並序公諱本質，字崇文，其先隴西天水人也，原夫叢台聳構，寶符之序克昌，漳派疏源，愛日之暉方遠，復有聞歌瑤水，御驥以勤王，聽樂鈞天，射熊羆而夢帝，平原則連衡於函谷，計吏乃長揖於司空，斯並績藹緹緗，道光油素，曾祖演，魏驃騎大將軍，開府儀同三司，秦州刺史，長驅細柳，坐大樹而無言，高詠附枝，契小童而不爽，大父亮，周拒陽郡守，御伯下大夫，聘陳長揖陳頊，遷荊州總管府長史，武陶公，蘇屬國之英邁，不屈節於虜庭，蘭將軍之抗誠，獨睨柱於秦殿，父方海，洛州總監，職方郎中，太僕少卿，晉王府長史，持節諸軍事申州刺史，榮參列棘，績播褰帷，比喬卿而不慚，儔季倫而有裕，公誕靈川岳，稟粹星辰，鄒辯談天，闞名飛日，淹中起譽，江下馳聲，動合容台，標成准的，枯共泯，喜慍不形，文懸金，顧楊班而高視，學該群玉，掩游夏而先鳴，至若憑軾下齊之規，沉沙破楚之略，吟猿失木之妙，鸞弧中戟之奇，故可孕育淮陰，牢籠廣野，起家神堯皇帝挽郎，屬宮車晏出，鼎湖升遠，攀龍髯而不逮，對蜃紼而增哀，釋褐王府參軍，曳裾長阪，屢陪飛蓋之園，乘小山，幾神仙之座，累遷嘉，陝二州司倉參軍事，冀州都督府兵曹，雍州司功，始平縣令，山河四塞，翦鶉探白之郊，畿甸三成，鳴鳳彈金之地，高衢隱賑，跨石柱而西遊，長劍陸離，擁橫橋而南度，縱輕死重氣之少，其道者自新，而塵起盜楊之夫，震其威者改旦，扶枝，中牟之翟已馴，閏葉離離，重泉之鸞自舞，俄除豫，楚二州司馬，右率府郎將，晨趨蘭，夕警槐衢，既執戟而疲楊，乃翦而作牧，又授泗州諸軍事泗州刺名，同汲黯之為政，且高枕於淮陽，類龔遂之能官，持亂繩於渤海，乎，潘河陽之八徙，不躡平津，張廷尉之十上，仍悲下調，於是掛冠樂道，散太傅之黃金，褫紱遺榮，賞大夫之寶劍，以天授二年五月三日寢疾，薨於履道坊之私第，春秋七十，惟公器宇宏遠，雅亮孤標，養拙林泉，軒冕以之糠秕，屈材州縣，琳琅於是楷模，冰壺無以潔其清，霜雪何以昭其白，行俗祈求鴻寶，接吠犬於雲中，何誤冥昧鶴書，竟為郎於地下，夫人楊氏，隋成州上祿長，載國公之女，凝規月魄，苞琬琰以為姿，毓態星躔，總芝蘭而成性，演四德而貽訓，符三徙而擇鄰，悲夫，鸞鳳雙桐，忽一生而一死，雌雄兩劍，竟同合而同飛，嗚呼哀哉，即以天授二年十月廿四日合葬，窆於北邙山平樂原之下禮也，巖巖雙闕，方觀哲臂之公，列列行楸，即見彈禽之客，有子思問等，循陔靡及，陟岵何依，思負米而增悲，感累茵而長息，俾夫英規懍懍，梗與金字俱生，神理綿綿，運往與玉音無歇，其銘曰，天孫北鎮，王澤南鄰，連從合楚，變服觀秦，將朝假寐，弄印當仁，西遊契李，北海尋寶，詞駭秋濤，思系春苑，道齊語默，行高舒捲，簪紱屢羈，山河稍遠，運籌方少，頹曦遽晚，逍遙曲洛，跌踢天泉，梢雲冉冉，戲葉田田，霞杯泛酎，山溜調弦，棲遲朱幾，辰已催年，紫峰玄鶴，金鄉白馬，宰樹邙前，山門洛下，寂漠台觀，荒涼原野，永黃壚，長辭白社，出金堰之南分，歷銅街而北度，旌遲遲而委郁，馬肅肅而顧步，青松吟兮晚復晚，白楊悲兮暮還暮，庶懸劍於龍盤，亦何慚於武庫，顧瞻遺跡，獨見邯鄲之道，暮還，
大周故潞州府君墓誌銘並序蓋聞洛浦潛輝，存斗之氣，零珠未剖，之光，必如異物休徵，發陰陽而祥化，長淮南寫，嗚北浪之郊，贊躍，澄波而凝粹，君諱堯，字志剛，徐州太山人也，宣以避地區，遂即居上黨，因茲土壤，玉樹榮於本枝，顧南畢於玉波，望北辰而發發，漢景帝徵為丞相，又授太中大夫，封上黨君屯留侯，曾祖顥，品量四海，用為司徒公，祖哲，封建節尉，父剛，皇朝奉制授泗，淄等五州縣令司馬，以忽之際，幽明遂，寤寐之間，彌流遘疾，梁木斯壞，哲人其，春秋九十有一，以天授二年春三月卒於館舍，俄奠兩楹，奄然長往，即以其年歲次辛卯十月戊戌朔卅日丁卯合葬於村北圍內二里平原禮也，夫人申屠氏，代州雁門人也，疑星上月，言女之來，六行聿，四德兼備，但以窀穸厚夜，移窆泉扃，占卜全宮，無過此勝，又恐山谷遷改，丹青磨滅，勒文此石，永固不朽，其詞曰，大德星往，小年何速，始悲列鶴，終棲就木，白日上懸，玄烏下卜，朝辭舊館，暮依窮麓，自黃有死，人誰不終，鎮莊貽闕，載德傳風，梁山或朽，滄海時空，殲我良仕，簫琴悲風，
大周唐故文林郎焦府君墓誌銘並序君諱松，字貞節，其先安定人，前漢外黃令貢以識知名，後左僕射辯遺重當代，屬金行不競，宇內分崩，子孫遷播，因家於此，為洛陽人也，祖仲，隋任揚州六合縣令，敷化一同，宣風百里，器均卓魯，望重劉潘，父寶，唐文林郎，譽滿州閭，聲高里，未申大用，俄促小年，君誕降英靈，茂茲純嘏，氤氳天地之氣，貞明日月之輝，肇自夢熊，巴老成之德，逮乎舞象，時稱廊廟之材，不學而知，率由孝，盡周孔之能事，究今古圖書，萬頃狹其波瀾，千仞櫱其枝，隱其能而聲雷宇宙，藏其用而譽滿環裨，昂昂，猶璋之成五器，芬芬鬱鬱，若椒蘭之御八風，信合四時，言應千里，德乃天縱，代實須材，由是鶴鳴在陰，竟徹九皋之響，蘭生幽谷，終成十步之芬，遂枉不事之高，聊屈趨王之志，唐授散官文林郎，意輕軒冕，性重丘園，乃棄佐時之資，還從物外之賞，繼奇輝於赤野，襲彩羽於丹山，不謂皇天無親，神欺與善，積慶無效，殲良有徵，以大唐永昌元年七月三日遘疾彌留，卒於私第，春秋六十有九，惜乎石折武簷，星亡處士，梁木斯壞，哲人其萎，鳳龍胎，空傳聞於玉勝，膏肓骨髓，竟不救於金丹，夫人種氏，河南洛陽人也，有德曜高尚之風，敬姜貞柔之操，如賓捧案之禮，室不違，廣被斷機之訓，倚閭忘倦，以大唐垂拱二年三月十五日卒於私第，粵以大周天授二年十月廿四日合葬於北邙山之高原禮也，嗣子善慶等，仰天而泣血，厚地以崩心，長違顧復之恩，永絕晨昏之養，勒銘泉戶，式旌孝道，其詞曰，虹精繞鬥，電樞襲日，餘慶門傳，芳聲射越，龜組葉茂，蟬纓代閥，惟祖惟父，能溫能雅，道蔑公卿，才高位下，人榮雖屈，天爵無假，蘭儀誕降，葛茂中谷，亦既有行，于歸著族，令譽騰播，嘉聲淑穆，聞之先哲，天道與善，未及期頤，錫年何淺，鄰里氣喪，親朋淚泫，歡心未極，哀情遽展，青烏問兆，玄龜習吉，卜宅崇邙，茲焉穸室，原野殷畛，山川秀逸，雲愁翠嶺，風悲白楊，唯余淑問，蘭桂同芳，古來今往，地久天長，
唐遂州方義縣主簿河南元府君墓誌銘並序公諱罕，字客子，河南洛陽人，魏昭成皇帝之後也，保姓受氏，因天地以疏宗，開國承家，與人神而協慶，祖鐘，隋驃騎將軍，開府儀同三司，獨運六奇，專精三略，中權後勁之術，所向無前，追奔逐北之謀，所征無敵，父，隋密州巫山縣長，擢文藻於杏壇，授榮班於蘭閣，緝政衡楚，作宰江淮，譽重紳，道光時代，公奉雉之歲，讀書而識疏通，乘羊之年，執禮而加莊敬，以唐貞觀十九年州辟孝廉，射策上第，解褐任商州上雒縣尉，綰茲黃綬，翊彼青鸞，抑以浮囂，敦其敬讓，俄而考績課最，黜幽陟明，改授遂州方義縣主簿，毗贊百里，家行廉恥之心，糾舉六曹，人知禮讓之節，而九秋未至，千日猶賒，倏共朝露同，奄與夜舟俱逝，以唐永徽元年十月一日寢疾，終於官第，春秋有九，夫人唐汾州司戶參軍事南陽張公之女也，騰芳蘭室，挺秀芝田，粉黛無加，鉛弗御，初笄之歲，謂嫁為歸，松蘿之契聿修，琴瑟之儀式序，香有反魂之說，玉釜徒煎，藥有長生之名，金丹無效，以麟德元年正月四日寢疾，歿於私第，以大周天授二年歲次辛卯十月戊戌朔廿四日辛酉合葬於邙山之原禮也，蘭巖雙鶴，終共沒於悲松，豐城兩龍，竟同歸於逝水，嗚呼哀哉，將恐陵變谷遷，天長地久，勒茲豐礎，庶旌弗朽，其詞曰，惟彼有魏，我祖之先，雖改天歷，猶盛人賢，德應時須，才由代出，玉律奇策，金壇秘術，蒞茲墨綬，綰彼銅章，馴表異，鸞舞呈祥，糾舉六司，毗贊百里，俗興禮節，家知廉恥，芝田淑媛，蘭室芳姿，蔦蘿有，粉黛無施，降年弗永，生忽暮，遽遷夜壑，奄歸晨露，千秋蒿里，萬歲滕城，庶茲鐫勒，長存令名，
大周故程府君故夫人張氏墓誌銘並序原夫玄象應靈，列繁星而降祉甄形輿載，辟奧區而延慶，三台雅望，秦後資其燮理，四隱貞規，漢儲仰其調護，家風祖業，史不絕書，名流重價，代稱其美，程君曾祖照，齊任州錄事參軍，祖政，隋任并州太原縣令，並發彩丹山，騰姿渥水，祥通虛白，理照黃中，或沐化方馴，或風雨自卻，抗終賈之直，懷鄒馬之交，無矜皎察之容，詎辯霜毫之操，踐漳濱而詢豹跡，登鄴壘而吊表分，風韻高奇，頗得垂帷之趣，夫人稟訓閨儀，承規閫則，嗣紅姝而挺質，資路媛以凝規，茂范端祥，振酌椒房之秀，神情散朗，超遙井下之風，四德外融，星館杼幽閒之態，三英內湛，雲郊開淑慎之姿，爾其月幌飛花，賦班詞於桂牖，風延舞雪，題謝韻於椒房，植藝因心，能率志，悲夫，雕樑始照，蒙方沉，雨岫行霏，陽台掩色，清波激韻，時聞雙鯉之遊，明鏡空懸，無復孤鸞之影，去載聖元年七月廿日終於私第，春秋五十有九，粵以天授二年歲次辛卯十月戊戌朔廿四日，八月己亥朔廿八日景寅單葬於屯留縣西北卅里蒲谷村北百步，素需徐引，魚躍拂池，金鐸時搖，哀哥忉路，孝子仁則等痛結風枝，哀纏陟屺，悼桑海之行變，眷舟壑之丘墟，窀穸有期，泉扃須掩，故勒茲銘石，欲嗣嘉聲，傳芳不朽，乃為詞曰，故之遺良，時秀時芳，今之淑哲，超然卓絕，貫霧分姿，參娥啟列，靈岫乘雲，仙波委雪，顧媛猗歟，王嬪照晰，質凝方字，德懋初笄，女圖流想，姆訓無乖，風筵夏賞，月賦秋題，銜恩膝下，舉案眉齊，椒途一謝，永泉閨，
大周故上柱國太原王府君墓誌銘並序君諱玄裕，字玄裕，太在祁人也，若夫昌宗淮浦，分寶派於靈長，疏緱山，擁瓊林而蔭映，齊八裴於晉代，標格羽儀，建五侯於漢朝，抑揚冠冕，邦家賴，圖諜連芳，兼而美之，可略言矣，曾祖達，周任涇州刺史，榮高列岳，寵寄專城，匡惠化於六條，揚仁風於千里，祖震，隨任滑州錄事參軍，滑台西跨，楚望南臨，贊剖竹而興功，翊甘棠而綴美，父才，唐任左武候疑山府統軍，折衝樽俎，鳥獸旌旗，肅八校而揮戈，整六戎而按甲，忠以奉國，班超之事漢皇，孝以承家，徐庶之辭蜀帝，公星辰作氣，岳瀆效靈，玄女神符，蓄潛機於度內，黃石兵略，蘊長冊於胸中，屬狼望之挺災，逢鳥夷之樂禍，親當矢石，錫以勳庸，爰授柱國，旌有功也，方冀鷹揚鶚視，與日月而長懸，何期棟折梁摧，共入琴而永絕，以唐朝咸亨二年十一月廿九日遂終於德懋里之私第，春秋六十有一，夫人南陽張氏，晉州長史纂之孫，越州司倉參軍念祖之第二女也，稟坤儀而秀質，頌美河洲，資巽位而成形，易稱家室，自作嬪君子，配偶良人，葉琴瑟而和鳴，體陰陽而定位，冀畦彰德，謙敬如賓，梁氏承歡，虔恭舉案，結箴訓，方教被於百年，轉壑移舟，已俄成於萬古，粵以大周天授二年歲次辛卯九月戊辰朔廿日丁亥，奄遘疾卒於神都德懋里之私第，春秋六十有九，鳴呼哀哉，即以其年十月戊戌朔廿三日庚申遷葬於北邙山合宮縣平樂鄉之杜郭村東北原禮也，青鳥卜兆，察丘隴之蕭條，白鶴成墳，撫泉台而欷，猶以為合葬非古，姬旦所存，石槨開塋，滕公啟域，嗣子思過等，號天罔極，扣地無從，想庭訓而長違，慕家聲而永隔，哀纏岵屺，禮備於送終，痛結心胸，識周於追遠，將恐陵遷谷徙，憑琬琰而疇庸，日居月諸，契山河而作固，銘功紀德，其在茲乎，嗚呼哀哉，乃為銘曰，周儲命氏，秦將承家，世載其美，為國之華，涇水州將，滑台錄事，道洽六條，官連千里，彼美統軍，朝廷心膂，書得黃老，符開玄女，獄歟柱國，幼挺殊姿，智週三令，策縱六奇，司倉之女，長史之孫，言辭張氏，將適王門，壑舟夜徙，薤露朝，同歸幽穴，共掩泉扉，邙山隴上，平樂塋前，青龍卜地，白馬開埏，紀芳猷於萬古，勒茂績於千年，
大周亡宮六品墓誌銘亡宮者，春秋七十有七，桑梓莫識，族未詳，失線纊之功，服之無，籩豆猶漿之，為之有庸，方期永命，展采椒風，何遽夭，旋薤露，以天授二年九月十三日卒，帷之念，尚惻乾心，賜帝之恩，彌增士禮，即以十月十日葬於北邙山之原也，天官地久，谷實陵夷，五雲散黃泉之，三舟開白日之景，庶使志佳城之隧，居室則嗟滕公，記沙丘之塋，奪埋則不憑其子，史故事，乃作銘云，內作彌恪，申饋逾誠，未申長算，俄窮促齡，一辭丹夜，永幽扃，夜台玄水，側聽泉聲，
故朝議郎行辰州司倉參軍事屈突府君墓誌銘並序君諱伯起，字震代，本昌黎之族，因官徙居京兆，今為長安人也，宗，析木開津，中尉即徒河之胤，慕天為姓，納龍管於燕南，跋地稱元，開，復，代有人焉，曾祖長卿，周開府儀三司，少宮伯，司木大夫，邛，隴二州刺史，大將軍，唐兵部尚書，使持節洛州都督，左光祿大夫，尚書左僕射，蔣國公，謚曰閣贈司空，食實封九百戶，並韞璋，彌綸忠孝，門承開府，南荊起佐命之勳，座委，升發回車之問，按青州於下國，置水而肅專權，黃紙於中台，懸鏡而清內外，印文龜伏，多太尉之封，劍氣龍回，家有司空之贈，父詮，營州都督，瀛州刺史，大周銀青光祿大夫，行籠州刺史，上柱國，燕郡開國公，惟岳降靈，連珠作氣，因井田而食舊，傳國香而自遠，柳城持節，問馬從河北之軍，桂嶺褰帷，棄犢出湘南之鎮，委身炎瘴，特勵窮堅，君養粹風雷，炳靈江漢，挺王生之瓊樹，曜應家之金社，發揮詩禮，推後進於倚屏，佩服仁義，郊先鳴於入室，九章鸞鳳之德，則蔽日生姿，三君羔雁之行，則聚星流彩，參玄騎歲，荷戟而赴楊林，飛白凌煙，題版而懸帳，卑以自牧，載懷旌德之門，學以從政，即事樞衣之序，年甫弱冠，以門蔭補弘文館學生，左雄專業，大成增甲乙之科，郭憲當時，中朝有鳳凰之賦，以咸亨元年敕授宣德郎，太子宮門丞裏行，秩滿，又授左清道率府倉曹，俄而又授殿中省尚乘局直長，門題鶴禁，先從向凱之班，衛總鷹揚，終得山濤之選，王恭左列，敘皇儲而進表，金入仕，閱僖而作頌，至垂拱元年，敕授辰州司倉參軍事，恭惟宸旨，隨牒夷陬，應十部而推賢，臨五溪而錯節，家非東府，載驚床下之牛，地是南中，旋遘座隅之鳥，以永昌元年九月廿一日終於任所，春秋卅有九，池臨季雅，睹歷絮以增悲，花映武陵，痛長年而不遂，嗚呼哀哉，惟君少宅仁里，生當善地，愛敬其性，極珍饌於南陔，友悌其心，橫鐵障於西晉，棲翔翰苑，虞浦丹青之材，彈壓士林，許劭卷雌黃之論，可謂連城非寶，將楚相而登壇，濟巨為舟，共殷臣而入夢，何圖山摧闕里，哲人有晨杖之悲，星落吳中，陰士無夜光之氣，粵以大周天授二年歲次辛卯十月戊戌朔十八日乙卯，遷窆於洛陽北邙之原禮也，前扶梓館，卻指蘭圖，悲風起而水咽，落日下而平津暗，首陽西望，空餘敕賜之塋，鞏縣東臨，唯有慎終之室，飛禽暫示，隨玉棺而長逝，白馬相期，自金鄉而遠別，雖蒿丘晦昧，九原為聚魄之歌，而棣林生死，萬積同衾之恨，懼遷陵谷，鏤礎泉台，庶夫庾氏新亭，再披文於六字，滕公朽壤，咸見日於千年，道在河東，敢為銘曰，漢水稱池，楚山作鎮，建為令尹，原則天問，有子相賓，愛家，都尉之後，昌黎之胤，揚聲北野，入仕南燕，代烈功舊，門稱象賢，三台弈葉，九命蟬聯，間起，帶礪相傳，業著臣道，生為帝弼，出宰藩維，入榮簪黻，侍中珠映，司空劍，攀雲永，海出非常，君獨含章，披丹肅肅，伏皂昂昂，圃，學青箱，龍樓，連芳，兩宮輟務，五溪從職，握素澄清，當官正色，夢，涼桃不植，鳥思長沙，人，素書來問，青烏共飛，桓山切別，棣萼凋輝，書帳塵滿，露，蘇韶有去，隨劍歸，昌故人，北芒何許，龍兆之葬，鴻溝之所，笛送田橫，墓連溫序，往來歲月，哀傷行旅，，蒼蒼丘壑，岐嘶驂，荒亭吊鶴，樹悲風起，山寒日落，絮酒平生，祭書冥寞，黃埃蒿，布桐丘，金踐海，鎮襄州，生涯眇眇，泉路悠悠，不刊六字，誰能千秋，◎天授○三二失，大周故宣義郎騎都尉行曹州離狐縣丞高府君諱像護，字景衛，其渤海人也，因仕居洛，今為陽翟人，鞭乘運，襲炎帝之宗，蒼兕應期，承太公之胤，崇勳霸業，光烈存，曾祖，北齊中舍人，贈冀州刺史，青宮近侍，光寵朝班，皂追榮，恩崇國禮，祖欽仁，隋左親衛大督，檢校秘書郎，帶七尺劍，始游天子之階，持三寸筆，終入芸香之閣，父袖，唐江州潯陽令，舒州懷寧令，弦哥之化，身不下堂，神明之威，蝗由避境，君即懷寧府君之長子也，黃河一直，青松千仞，性唯仁孝，行實溫恭，文義必以潤身，名節由其徇物，唐龍朔元年，有制舉忠便，君對策及第，試守永州湘源縣尉，位卑黃綬，志在青規，秩滿，以常調補鳳州黃花縣丞，梁竦長懷，尚勞州縣，桓譚不樂，空負琴書，又轉易州遂城縣丞，以管輅之材，從趙典之任，人斯在君子居之，大周革命任曹州離狐縣丞，而春秋已高，日月方出，武盡美矣，不待夷齊之臣，文哉郁乎，自邈夏商之道，於是因階秩滿，告老歸閒，閉郊扉於南野，習嚴居於東潤，詩書琴酒，以觀先達之風，山水丘園，將遺老之賞，天授二年歲在單閼七月廿日，考終厥命，卒於陸渾朋高之山莊，時年十七有二，嗚呼哀哉，君雅尚清節，素履元亨，懷古人之遠圖，慕先賢之遺烈，以為桓石槨，非則於禮經，墨翟桐棺，實宜於聖典，遺令薄葬，務取隨時，即以其年十月戊戌朔廿三日庚申，葬於北邙山平樂之原禮也，白楸槨，爰遵古葬之儀，丹漆題封，即表永年之記，銘曰，泱泱大風，其太公兮，穆穆君子，紹厥宗兮，忠鯁察廉，仕漢宮兮，才高位卑，考永終兮，哀孤子，號蒼穹兮，歸葬平陵，松柏桐兮，
大周故曹王府隊正韓府君墓誌並序君諱傑，字弘感，新安人也，自昆泉列派，軒構疏陰，垂玉冊於東周，散金章於國西漢，長安遠日，鬻紫府之仙丹，歷宦如雲，代皇閨之社錫，曾祖才，隋任倉州洛陵令，問津儒首，佇寢牛刀之譏，察化邦君，遙揖馴之感，祖端，唐任雅州盧山縣尉，父任曹王府隊正，警棠之置水，贊洽夢禾，符孟宰之還珠，毗覃贈├，三山之穴，無復易於鴛芻，十德之門，固多誕於英傑，君即隊正之元子也，道由胎教，才自天然，歲在銅車，辯郎官之察李，名高漆簡，究竭者之遺書，有道先生，叔度之波瀾獨遠，博物君子，建章之門戶立成，德充雅頌，韻合鍾律，假磨宵之翼，路風高，附橫海之鱗，龍門水急，所以低回鉤浦，冀入兆於非熊，分奮朝榮，籍棲名於尺木，解褐王府隊正，陪輿蘭阪，時聞明月之篇，賜賞竹園，乍觀陵雲之作，才宏位薄，下調興賈傅之悲，命舛時休，答客起金郎之難，方欲藏功盟，騰聲三蜀之魚，列畫甘泉，播美一賢之象，豈期孤仁有驗，輔德無徵，鬼拜三公，恨鄭辰之俄及，犬歌二子，嗟孔奠之非遙，以天授二年六月十九日遘疾，卒於私第，春秋五十有八，嗚呼，落景還星，泣止非臣之歎，頹山感物，悲纏羽客之儀，夫人楊氏，禮訓玄遠，貞節峻拔，萋萋覃葛，早施中谷之方，詡詡游荊，忽落高唐之薦，以天授二年十月十二日遷葬洛陽之北陵禮也，雙魂有，沉駐馬之泉門，千日何依，沒登鴻之嶺下，銘曰，矣玄胄，猗歟一，龍盤何岳，服公卿，惟君之德，琬琰其色，鸞舳難窺，鰲濱莫測，曳裾王室，授縉帝台，克配之子，如何朋才，光奄奄，逝水滔滔，松風咽韻，簫吹號，石迎似起，墳聞轉街歸，芻靈出宿，野迥雲低，童升兔蹊，唯余令問，無復沉泥，
唐故渠州司倉楊府君墓誌文並序府君諱紹基，字克構，家本弘農，後因從宦，又為洛州合宮人焉，系自周室，祚始楊侯，導赤泉之靈派，傳白環之景閥，代襲冠纓，可得而略也，曾祖球，齊汝州刺史，封弘農郡開國公，祖貴，隋任左衛布政府鷹揚郎將，父德，唐任洪州豫章縣令，或褰帷制錦，文武居中，或執戟祠階，外內斯寄，惟君河岳炳秀，璋，光彩駿發，藹若神仙之中，襟情爽朗，皎似風塵之外，始搖筵於璧序，譽美金，俯拾芥於環林，名高片玉，明經及第，釋褐襄州義清縣主簿，贊牛刀於下邑，有類猿，佐鸞舞於重泉，實均鴻漸，秩滿，選授渠州司倉參軍事，才高位卑，昔賢猶其不遇，樂天知命，今我於是逍遙，乃浪情琴酒，得性風月，雪皓江塗，思安道而乘興，早蕪園徑，棄彭澤以歸來，其志尚也，脫略軒冕，其事跡也，棲遲丘壑，遂因襄陽別業，保終焉之志，葺字習池，締交峴嶺，晨霞夕靄，秋日春泉，符我宿心，期之卒歲，方輔仁無爽，積慶有徵，豈期過隙難留，閱川長逝，春秋六十有四，垂拱二年十月二日遘疾，卒於襄州之私第，出處傷歎，遠近同哀，粵以天授二年歲次辛卯十月十二日遷窆於洛州洛陽縣界之北邙山塋禮也，寂寞玄，倉茫夜台，風儀與塵露消沉，音徽將蘭菊無絕，恐陵移谷徙，莫識京兆之阡，地是人非，式紀蒿丘之隴，乃為銘曰，於惟得姓，源派靈長，遠承嚳，迥襲封楊，赤泉演慶，白鳳成章，四公繼軌，百代其昌，川岳降精，英靈間起，盛德不替，誕生君子，桂林一枝，騏驥千里，邦欽其量，代濟其美，名超後進，道能人，雅調風舉，遒文日新，琴歌出俗，弈思參神，高楊淑問，遠播芳，翼彼光輝，迫其徵薦，屈此材力，勞於州縣，管輅神清，馬卿詞絢，生平若是，窮通可見，蒼蒼者天，如何不吊，未睹雄飛，先驚鶴召，玉磴收彩，珠軒掩耀，水罷重玄，長孤眾妙，千月斯須，九泉冥漠，魂魄杳眇，音徽如昨，寒交暑，星移日落，何歲來歸，重著城郭，
大周岐州雍縣故將仕郎張君墓誌銘並序公諱禕，字福實，南陽人也，粵若珠連璧合，天文也，張日耀其南，列壤分疆，地理也，張掖疏其右，因生胙國，導白水之靈源，誕姓承家，得黃石之幽贊，高門長戟，代有人焉，曾祖桃，隋任鳳州司馬，祖湯，隋任隆州長史，父伯，唐任朝散大夫，並奇略過人，英規邁俗，龐士元之展驥，名動紳，陳仲舉之題輿，聲振朝野，公稟乾坤之粹氣，孕岳瀆之精靈，一日千里之雄姿，三傾五城之神彩，書劍俱就，文武兼資，解褐將仕郎，從班例也，然而志輕簪組，性重丘園，豈期天不遺，哲人斯歿，春秋五十有六，遘疾卒於私第，夫人韓氏，不幸先亡，雖生前之雅好暫乖，而歿後之佳期終合，即以天授二年八月四日合葬於岐州北原禮也，嗣子上柱國文，循陔軫思，茹蓼崩心，恐岸谷之有遷，庶金石之無泯，浮爰求翠琰，式敘清規，見憑無愧之文，敢振當仁之筆，其詞曰，黃軒啟胤，白水疏源，髦彥雲姿，冠蓋日繁，若人挺生，奇才間出，儒墨道長，林泉性逸，神丹莫就，彼蒼斯忍，鶴駕罕期，龍需遽引，夜台不曉，幽路無春，庶千載之生氣，振萬古之芳塵，
大周故王府君墓誌銘並序君諱朋，字鳳爽，潞州壺關人，蓋黃帝之遺芳，王鍾之胤緒，五侯拜爵，鼎足光於漢朝，八座分，台銓隆於秦代，或揚麾靜亂，將軍奮百戰之威，或制禮經邦，儒默總九流之術，既而名彰西蜀，絢藻於碧雞，道邁東吳，登樓之逸思，至若芝房蘭室，挹芬馥以傳芳，玉匣金，擅英名而播美，騰今軼古之妙，其唯王府君者乎，軒冕繼於周篇，簪組傳於漢策，祖游，洮州刺史，父宰，隋任新豐縣令，並揚輝紫陌，飛益黃圖，流雅譽於青編，箸芒猷於翠簡，君璜川吐液，碧嶠凝精，臨辯岸而驚濤，瀉言河而激熊，環姿朗潤，佩星劍以含章，逸氣霜飛，挺蓮鋒而泛彩，然則錙珠軒冕，玩衡泌以棲遲，系縻貂蟬，坐桃蹊而縱賞，豈謂高春落景，舟壑潛移，生也有涯，摧梁忽暨，春秋八十有二，卒於私第，夫人李氏，令狐氏並以早喪川娥，久空鸞鏡，行雲變質，雄劍長淪，余穴斯幽，富歸就日，以大周天授二年歲次辛卯九月十八日合葬於內村西三里之原禮也，太行南峙，出雲路以分空，熊耳北臨，入星躔而黯色，東瞻麥岫，西瞰漳流，恐陵谷貿遷，勒茲泉戶，其詞曰，軒黃胤胄，帝媯遙緒，振響汾川，飛聲洛浦，英髦秀出，克光前矩，志列冰霜，才兼文武，逝川東注，落日西傾，悲纏七日，掩奠兩楹，林戕杞梓，
大周朝散大夫行鳳閣主書皇甫君故妻南陽縣君張夫人墓誌銘並序夫人先南陽白水人也，述夫天文成象，珠躔降三傑之精，地勢承家，金貂隆七貴之業，其有瞻儀啟憲，術該造化之端，龍劍通神，識洞幽明之際，衣冠舄弈，代有英才，軒蓋暗聯，時稱公子，斯並編緒松槧，著自芸緗，祖懿，父匡，並學窮三篋，業擅於鏘金，義冠五車，聲馳於積玉，宦輕彭澤，歸陶亮之田園，名振京師，宴許詢之風月，宏猷大觀，行可人模，碩量沖襟，言為士范，與善斯驗，餘慶有徵，靈應吉祥，誕茲淑媛，夫人金娥寫態，寶婺騰姿，風絮驚謝琰之詞，霜紈逸班姬之詠，初笄之歲，方候三星，鳴鳳之辰，言從百兩，年十有七，嬪君子，義昭傾鳳，道葉乘龍，包巽位以裁規，總紳儀而擅則，謙承娣姒，恭惟舉案之儀，肅事舅姑，親奉提甕之節，不謂孔川朝逝，終閱紅渠之波，梁日夕沉，竟凋芳之彩，以天授二年八月廿五日終于思恭里之私第也，春秋五十有七，惟夫人婦德邕和，母儀婉順，六行均美，七誡齊芳，主書命鳳池，慕秦樓之俱學，豈斯影孤鸞匣，對潘簟而增悲，嗚呼哀哉，以其年九月十八日窆於北邙之原禮也，昔時芳院，不言桃李之蹊，今日墳埏，俄成楸賈之路，哀纏遺掛，恨起安仁之詞，慟感撫凶，寧有子休之樂，長子貞慎，宣德郎行殿中省主事，次子貞節，承務郎守定王府國尉，並陟屺崩心，覽扇摧慮，訴何極，扣壤奚追，式配天長，圖徽猷於翠琰，靡惶陵變，鏤范懿於佳城，乃為銘曰，於昭令族，浚發昌源，聿符赤帝，錫胤黃軒，文藻盍作，帷幄謀言，貴金珥，術表銅渾，字雄方闞，名高顯昱，積善徽，誕茲令淑，婦道恭仰，母儀端肅，其德光四，其行昭六，風危夜燭，壑徙藏舟，塵里鵲鏡，波閱龜蕖，蕙樓晨寂，月簟宥余，神沉蒿里，步闃蘭除，麝柏藏，鶴松結靄，露泣薤而風咽，雲凝旌兮日晦，宅兆青烏，辟壤兮黃爐，儻陵遷兮谷變，冀幽礎之不渝，
唐故廉州封山縣令爨府君墓誌君諱古，字英，其先雁門人，燧皇氏之後也，祖猷，父仁，並以英靈冠代，粹氣韜時，志蔑公侯，心輕州縣，張平子之作賦，唯喜歸田，左太沖之詠詩，獨嘉招隱，公廉素承家，解褐潤州句容縣尉，累遷至黔州信寧縣丞，所在皆以清恩惠早著，俄遷於康州司戶能軍，又任廉州封山縣令，雖冶長縲紲，已見明於魯臣，而賈誼遷排，庶逢思於漢帝，豈謂迥飛氛霧，戴之悲望遂興，忽降災祥，止伏之徵俄見，藥石無救，膏肓斯甚，以永隆二年六月十八日卒於封山縣官舍，春秋六十七，嗚呼哀哉，夫人汝南周氏，先爨君即代，以大周天授二年十月十二日合葬於洛州之北邙山禮也，子左豹韜衛錄事參軍事玄劭，痛葉摧蘭，啼流染柏，欲表黃泉之路，式雕翠琰之文，嗚呼哀哉，乃為銘曰，一氣央，萬化推遷，何直道兮信爽，何平分兮理偏，天地虧於輔德，神明乖於賢，忽膏肓之入夢，復辰巳之丁年，向秀悲笛，鍾期絕弦，魂兮何歸東岱下，車兮何指北邙前，龜文卜宅，馬鬣開埏，郊原積務，松柏含煙，千秋已矣，行路淒然，
大周故新城郡樊太君墓誌銘並序夫人姓樊，南陽新城人也，自保姓受氏，析系分宗，宏既為其光祿，梵有登其郎位，仲尼誕聖，須為弟子之風，漢祖興王，噲有忠臣之節，家聲祖德，可略言焉，大祖盛，隋建節尉，祖韜，唐夏州統萬監，考惠，唐任江州潯陽縣令，並英靈間發，操行高標，家開鐘鼎之榮，人有鸞之選，夫人地承軒冕，德秀閨房，柔順發於天機，詩禮成於學性，貞儀獨步，忽謂神仙，明艷相輝，即侔霞月，屬標梅有序，李逢時，年逮初笄，適於許氏，夫人以志凌冰雪，望重芝蘭，保山澤而習詩書，契松蘿而奉箕掃，自天授二年二月十三日敕授新城郡太君，嗟乎，神道難知，生涯易往，昔年歌扇，頓起秋風，今日妝台，空懸夜月，春秋六十有七，以天授二年寢疾，三月廿六日卒於洛陽城東積閨里第，粵以天授二年七月十六日窆於合宮縣北邙山之禮也，嗚呼哀哉，嗣子玄琮，朝散大夫行右千牛衛長史，悲深蒼昊，痛結玄廬，有節性在於誠哀，行喪期於祭禮，庶傳千載，敬銘云，有女如玉，出其南陽，必宋之子，必齊之姜，郁為蘭菊，皎若冰霜，養德安志，含芬吐芳，君子好仇，女儀成匹，既穆齊體，將欽異室，義協松蘿，道府膠漆，以茲淑問，加其榮秩，小年忽盡，大暮俄歸，神道難測，生涯有違，泉扃日閉，丘魂飛，琴瑟方絕，閨庭路稀，玄武之前，青龍之側，林薄無澗，天雲寡色，月思風哀，春生望極，北邙之上，空餘荊棘，
大周故雍州美原縣扈府君之墓誌銘並序公諱小沖，字大亮，京兆杜陵人也，竊以洪源演派，滔滔混江漢之流，茂德昭章，落落蘊山河之氣，自齊梁之後，冠冕相輝，漢魏以來，衣纓靡絕，並傳芳史冊，不可略而言矣，祖萬壽，任朝請大夫，父世感，任建節尉，公任太平公主左右，少懷雅操，長慕權豪，出入將相之門，來去王侯之第，人皆仰慕，能留物外之情，遊俠爭趣，意重琴樽之賞，是知詞高調逸，樂道安貧，志遠情疏，不遺疵賤，或束從宦，政績播於鄉閶，仕伍辭親，孝悌稱於里，蕭蕭然如幽松之偃蓋，飄飄兮若舞雪之流空，直以養性蓬門，居然一室，怡神蓽戶，苞括百家，豈期西景難留，東川易往，旋驚夕夢，遽迫晨歌，以天授二年辛卯七月庚午朔二日辛未，於洛州永昌縣通利坊終於私第，春秋五十有一，嗣子懷慶心悲扣地，七日依牆，慟哭號天，三朝泣血，忘生滅性，終虧溫席之方，殉死抽肝，無復痛親之義，於是長離膝下，永別慈顏，荼蓼居心，酷裂無極，以其年八月四日窆葬於洛陽縣平樂鄉界邙山禮也，將恐平田海運，幽壑陵遷，敬勒遺芳，式旌不朽，其詞曰，顯顯令緒，猗猗哲人，既明歲改，遷嗟日新，白墳數丈，丹霞四鄰，忽焉長往，俄悲短辰，逝川易往，閱水不停，雲歸岱嶺，魄散寒，荒原慘色，楊樹風聲，百年無幾，千載留名，愁雲暮結，薤露朝，黃泉有隔，白日無期，幽途理別，扃路何依，去去已遠，行行不歸，
大周故唐夫人墓誌銘並序夫人諱小姑，太原人也，丹陵啟運，逗瓊流於天潢，明月降精，曜珠胎於水府，父寬，唐任車騎將軍，情田外秀，心鏡內融，矯矢啼猿，虛弓落雁，惟夫人三英有粲，四德莫違，皎團扇於班文，絢椒花於蔡筆，心游八解，超覺路於愛河，跡去六塵，企慈舟於彼岸，處俗離俗，在家出家，泡幻不留，霜露俄及，春秋六十有六，卒於私捨，名歸北帝，岱宗有一去之魂，藥絕西山，仙罷一丸之驗，以天授二年六月三日葬於杜郭村北崗禮也，青烏啟兆，白鶴臨塋，地久天長，乃為銘曰，惟珠有浦，惟玉有田，英靈畢萃，代有人焉，梁門表孝，孟室推賢，風樹不息，巢影俄遷，青烏卜地，白鶴辭弦，北邙山上，東洛門前，帷帳罷月，松柏凝煙，陵移谷徙，萬古千年，
大周故陳府君墓誌銘並序君諱崇本，字光一，穎川許昌人也，若夫地載媯川，始配繼天之業，墟傳少，方開列土之封，八代昌基，奄有龜蒙之野，三君茂范，旋荒虎據之郊，並布在油緗，可得言也，高祖，陳文皇帝，風行禹縣，電掃湖巢，延鼎祚於金陵，胤承家於玉樹，曾祖伯謀，陳桂陽王侍中智武將軍丹陽尹，隋龍州刺史，朱邸富東平之書，素業盛河間之禮，豈爵台親詠，擅美於童年，象舫陳謀，見稱於弱歲，祖酆，隋鼎州弘農縣令，唐肅州別駕，棲鴛表讓，絆驥流聲，無濫贈刀之知，有狎題輿之請，父瓚，見任使持節都督黔辰等七州諸軍事黔州刺史，許昌縣開國子，允應帝俞，用欽厥職，振威聲於徼外，慰彼夜郎，敷惠政於黔中，絕茲晨飲，何止威令獸去，清懼人知而已哉，君幼味道腴，早欽閒尚，輔衛王室，資選勳門，起家任左衛翊衛，子雲執戟，跡在人間，蔓倩為郎，心存事外，雖門盈龜組，代襲公侯，而土木形骸，秕糠輿服，性窮機巧，理契沉冥，每以靜默自居，未嘗一入城市，嗟乎，藏舟易遠，隙馬不留，荊南悲文考之墳，臨海想孔郎之廟，嗚呼哀哉，君即許昌公之第三子也，春秋卅有四，粵以天授二年五月廿七日寢疾，卒於私第，即以其年六月廿二日陪葬於慈親遂城縣君之營右禮也，邢阜開塋，必依圓石之制，桐鄉列隧，果諧歸葬之心，勒貞琰於九原，播芳塵於萬古，其詞曰，緬彼虞賓，俾祚於陳，業光南服，道蔚東秦，回龜襲祚，乳獸依仁，夫君挺秀，惟高降神，中林撫翼，清流振鱗，燒金靡遂，液玉徒勤，俄辭千月，奄下窮塵，丹旒遙裔，白馬悲驤，籐壺飾祭，柳駕登邙，愁煙晦隴，晚吹悲楊，哀真長之塵贈，悼子敬之琴亡，莫不山埋玉腠，地掩珠芒，涕臨泉而一雪，代何遽於千霜，
大周朝散大夫上柱國行司府寺東市署令張府君妻田雁門縣君墓誌文錯絡緹緗，憑陵縹帙，命氏胥庭之表，得姓皇軒之初，周漢蔚興，曹馬彌盛，或封茅土而列子男，或剪桐而總侯伯，擊鐘鼎食，縱橫於六國之奇，動鳴珂，響亮於二劉之際，衣冠簪紱，可略言焉，祖德家風，則雁門縣君也，曾祖達，隋魏州冠陶縣令，懸車捨仕，灌園自樂，祖文政，唐沛王府大農，器局寵壯，基宇高深，鄉黨挹其風規，縉紳推其道義，父什善，州三川縣令，廊廟其姿，瑚璉其質，冰潔其清，玉澗其白，豈止臨淮朱季，吏敬其威，蜀郡張堪，人歌其惠，固可擬儀嵇，准的黃陂，鳴弦素翟之馴，制錦朱鸞之舞，其縣君即明堂縣人也，交川降德，龍嶠誕靈，端淑為姿，婉柔成性，聰惠明辯，廣讀詩書，兼善管弦，知音絕代，無嫉無忌，惟孝惟貞，每以雞曙傳音，無不晨而問舅，落鴉沉彩，會晚拜以參姑，內外所以和安，大小咸其無怨，論其婦德，實曰成家，假若張氏修箴，懸知少伴，曹家設誡，定是無般，何煩苦說三從，深陳四德者也，項以儀鳳之歲，出歸張氏，一經繾綣，十有三年，當時洛浦親迎，芝田引駕，雙輪轉路，五馬連珂，燭光將扇月爭明，花影共桃蹊競色，冀與南山比壽，北極齊年，何期積善無徵，禍殃先至，雖越人秘術，不救將至之魂，秦媛神方，寧駐欲歸之魄，痛芳桃之墜瞼，悲翠柳之凋眉，哀只影而無依，歎孤魂而何，春秋卅有三，以天授二年五月十六日薨於萬年縣平康坊之私第，嗚呼哀哉，哀子承家等，悲纏扣地，殆莫能興，痛貫捫天，杖而後起，一溢之禮，不逾酌飲，三年之喪，情過泣血，其張君遠曬王生，違詩不哭，近嗤莊氏，越禮盆歌，睹明鏡而傷神，對空床而泣簟，以其年六月三日，遷窆於城東龍首原長樂鄉王柴村南一里，向南與壽春坊路通也，其地北帶涇渭，南望秦原，四塞之固，名箸安葬，自無殃柩，必出公侯，於時晝需東送，侍排進，風雲隱其郁彩，蔽日沉其霞影，田歌起頌，行路興少夭之悲，楚吹傳聲，親戚恨上年之歎，恐日月之深遠，防馬鬣之荒摧，援立斯題，紀標刊石，其詞曰，家傳舄弈，族茂蟬聯，安平五里，賓客三千，朱邸流眄，綠軫鳴弦，霜高白雪，月上青煙，飛皇啟兆，丹鳳來儀，城秘府，薛縣多奇，道義膠膝，芳蘭被涯，千金白首，一代清規，閨門令淑，綺帳流芳，昔聞秦晉，今是潘陽，聲同琴瑟，風度筠篁，三星百兩，地久而長，鳳樓絕響，鸞匣沉渾，桂花夕落，薤露朝，白楊風斷，翠賈煙歸，紅顏掩兮隴黑，素質秘兮泉扉，一朝寂寞，萬古霏微，還以其年歲次辛卯六月庚子朔三日壬寅，
大周故前魏州錄事參軍王公之銘粵若大象開圖，肇鴻銘於姬氏，微言纘聖，導遠派於沂川，豹文騰彩，應編珠而演貺，君諱裕字士寬，並郡太原人也，輔魏則七葉貂蟬，匡晉則三台烈位，祖業，魏授虢州司馬，父儒，隋并州晉陽縣令，並風遞響，桂聯葩，雙虯蜿而欲飛，二驥疲而待，惟君性行忠謹，越鄧禹之為仁，束散襟神，逾孔融之高尚，以芝蘭比性，水鏡方心，射策蘭台，甲科高第，特授魏州錄事，春秋七十有二，告盡於里第，即以天授二年辛卯之歲，建已之月八日，並長男德，次子開，次子滿同窆於長子縣城西北十里之原禮也，左巒右碧，前邑後崗，式遵故事，乃為銘曰，公之令范，茂實嘉猷，未登卿位，處於林優，佳城鬱鬱，松賈風風，泉扃一，萬古千秋，
大周故上騎都尉掌思明之銘惟君宿禪英名，早飄令譽，運籌帷幄，倜儻不群，蒞政能師，堪以鹽梅帝道，但以情高不仕，偃仰丘園，忽以天授二年歲次辛卯四月壬寅朔九日庚辰，孝悌憂勤，因勞染疾，卒於私寓，嗚呼哀哉，祖長仙，隋任太掌錄事，父徹，志好文儒，性多溫雅，不慕市朝之欲，惟崇孝悌之勤心，未盡曾參之心，早逝東流之奄，今子終於故里，瘞在邙山，親友傷嗟，感於行路，其葬地也，南瞻闕，平如轉彈，北負榮河，清風屢激，東皋屢激，東皋隱軫，車馬堪停，西畝丘區，光連獸陌，既歸長夜，窀穸莫移，恐陵谷一遷，身名兩滅，聊題短志，以詠長辭，留去既殊，悲傷痛訣，其詞曰，公擅英名，有文有武，行兼孝悌，能恩能撫，倜儻不群，情高英仕，丘園自縱，出入閭里，倏忽纏，因寢成卒，嗚呼哲人，俄頃相失，不見姿儀，唯觀墳隴，荒郊苦慟，憶君千種，親友將還，死生長隔，恨淚交流，傷心怨積，遠瞻丘隧，鬱鬱荒台，青松未植，白樹新栽，車馬散去，狐兔頻來，念何已，唯贈悲哀，
大周故夫人任氏墓誌銘並序夫望長安，因事遷播，羈離鄉邑，流寓神都，睦九族三從，和六親於一行，年十有三，適於龐氏，垂日麗質，仰雲路而星空，落月仙姿，望天河而，婦德婦禮，鏡箴誡以標心，母道母儀，蘭而表，雖芳猷有稱，而善積無徵，俄風樹之期，遽奄穸台之路，以天授二年四月四日陶人經里之第，春秋卅有五，其月廿四日權殯於神都城北芒山之也，顏掩彩，長懷地之悲，玉韜輝，永切終身之恨，故勒禎，用紀芳猷，嗚呼哀哉，乃銘曰，孝敬明行，忠德，悟工，天資妙識，婦道推先，母儀成則，流譽兩京，傳芳四極，神姿頗測，志節難清慎，保守恭姜，歎時終而運改，嗟德喪而人亡，掩黃泉而地久，辭白日而天長，
大周故常州無錫縣令楊公墓誌銘並序公諱陶字安師，本弘農郡人也，將軍下甲，動武帳而宣，太尉光朝，翊文昌而振彩，祖處樂，隋林慮郡王，父，唐陳州司馬，陳思王之鸞舉，行樂鬥雞，龐士元之龍伏，方堪展驥，公天極麟友，丹穴鳳雛，生而五色，一日千里，爰自小年，甫游大學，升堂睹奧，得夫子之文章，良玉不琢，即先王之瑚璉，大周任常州無錫縣令，百姓自理，獨富鳴琴，督郵無事，但觀馴雉，吏人著去思之詠，鄉城立生禮之祠，乃面洛背伊，俯臨城闕，丘園養性，心跡罕尋，與善無徵，奄隨往化，以載初元年五月廿九日卒于思順坊之里第，以天授二年二月廿八日葬於北邙之原禮也，桓君山之寶客，揮涕無從，陳仲舉之子孫，攀號何及，粵以天長地久，為谷為陵，行勒不朽之名，式表邙山之首，銘曰，長河渾直，仙掌削成，稟之粹氣，誕以英靈，家傳舄弈，代襲簪纓，父則展驥，祖乃維城，公之秀哲，載闡嘉聲，四科郁茂，百里馳名，聊辭下秩，言歸上京，歲窮鄭已，夢奠殷楹，朋友，胤嗣煢煢，百年之外，式表堅貞，
大唐故溱州司戶崔府君墓誌銘君諱思古，孝官奴，博陵人也，因官雍州家焉，祖唐芮州刺史散騎常侍弈之孫，唐海州刺史陽信縣大方之嫡子，母曰隆山縣主，公鼎門演慶，貴胄逸群，唐益州都督蜀王領賞異才，奏娉長女寶安縣主，以咸享元年五月十一日襲封陽信縣開國子，文昌銓綜，三年四月廿九日授朝請郎行始州司倉參軍事，儀鳳二年，加武騎尉，奉敕五品以上薦舉，儀風三年十二月八日擢授冀州司兵，永隆二年加雲騎尉，文明元年四月七日授承議郎行太僕寺主簿，垂拱元年正月廿八日授永州司士，永昌元年九月一日加朝議郎，尋加溱州司戶，未經之任，遂夢奠楹，以天授二年二月九日卒於懷仁坊私第，春秋九，即以二月四日殯於洛州合宮縣平樂鄉陽里，銘記，天授二年二月廿四日，
大周朝議大夫使持節伊州諸軍事伊州刺史上柱國衡府君墓誌銘並序朝散大夫行冀州下博縣令史寶定制文公諱義整，字義整，齊州全節人也，漢儒林大夫咸之後，晉相國府參軍凱之九代孫，曾祖則，周大將軍，祖生，隨萊州別駕，本州大中正，父長孫，唐嵐，朔，翼，渭四州刺史，左監門將軍，長山縣開國公，萬戶千門，資徼巡之奇，丹皂冕，信風教之原，故得開國承家，貽列土之貴，紳河礪岳，擅衡珠之寵，公幼勤琢玉，早習金，始自鶯遷，終期鴻漸，起家右勳衛，俄授蔣王府兵曹參軍事，竹園防露，妙選英寮，蘭阪清風，公為領袖，累遷夏州寧朔，瀛州清苑二縣令，浮易故俗，渤海遺黎，化梟有期，集鸞何遠，以公勤恪夙著，課最尤高，特加朝散大夫行普州長史，勝州都督府司馬，西州都督府長史，山連古塞，乍偵胡塵，地妝長城，時修漢堞，恩制授朝議大夫，使持節伊州諸軍事，伊州刺史，不謂藏山易往，逝水不留，以永昌元年四月廿一日薨於官舍，嗣子守直等，攀橋枝而永慕，感吹棘以崩心，式訪烏古，爰興鶴隧，粵以天授二年二月十八日，與夫人元氏河南郡君合葬於洛陽縣清風鄉之原禮也，惜桑田之有變，懼陵谷之將移，內雕芳琰，外樹豐碑，日繩難系，露草先吹，石扉徒掩，金聲不訾，乃為銘曰，六氣回薄，四序推遷，春秋已矣，霜露先焉，家焚芝蕙，國喪貞賢，禍延止服，釁飛鳶，聲沉於地，魂散於天，陵闕森聳，神靈翳然，風雲蕭索，原野芊，劍留松樹，海變桑田，山深少日，谷邃多煙，夜台一，幾度千年，文林郎齊州歷城縣尉董履素書，
唐故疊州密恭縣丞楊公及夫人丁氏墓誌文並序公諱師善，字綝，漢太尉震之後也，家本弘農，因官徙居於此焉，曾祖具，魏瀛州刺史，祖球，齊太子賓客平昌縣公，父德倫，隋鴻臚丞，唐相州成安，洪州豫章二縣令，世儒，素傳清節，初曾叔祉，齊侍中，司空，尚書令，廣武王，輔翼三主，以忠誠遇害，故子孫常誡止足，不居顯要，公岳瀆授氣，仁孝資靈，博綜經史，尤工著述，明經擢第，起家太州參軍，枉以公事被譴，閒居養志，久之左授疊州密恭縣丞，雖才高位皋，樂天知命，怡然也，龍朔元年，問罪遼東，鏤方道總管程名振奉公充行軍兵曹，軍謀戰策，多所決勝，大鵬始騫，垂天墜羽，巨魚方縱，窮波暴鱗，如何彼蒼，摧殘玉樹，春秋五十有八，以其年十月十六日卒於軍所，旋窆於合宮之界，夫人譙郡丁氏，曾祖澤，周任汝陽郡丞，祖叔則，隋亳州總管山桑公，父行本，隋州別駕，唐任趙州象城縣令，夫人四德該備，百兩有行，早喪所天，藐爾孤幼，躬親顧復，弘濟艱難，同孟母之斷織，等陶親之撤薦，生資慧晤，歸依正覺，不食魚肉，斥絕珍玩者卅餘年，冀神理輔仁，薰永壽，雙童莫效，二豎成災，有唐載初元年五月十日遘疾終於西京長興里第，春秋八十一，有子慎知，行雍州明堂縣尉，捧檄承歡，班衣候色，板輿方馭，隙駟驚而不留，薤露行，蓼莪哀而罔極，沉痛瘡巨，殆滅性，粵以大周天授二年歲次辛卯二月癸卯朔七日己酉遷祔於北邙之舊塋禮也，琴台兩鶴，中途分飛，劍匣雙龍，終年合影，恐陵谷遄貿，莫識京兆之阡，霜露亟濡，式紀寒泉之思，其詞曰，既分周族，亦派齊侯，二子光魏，四公佐劉，世載明德，人被芳猷，鳳皇和鳴，秦晉為匹，河魴宋子，金相玉質，庶保椿，永諧琴瑟，日月相代，丹壑潛移，光沉石火，響滅風枝，時殲領α，家殄母儀，占龜宅兆，吊鶴依塋，哀哀孺慕，鬱鬱佳城，春秋非我，空播家聲，
大周故河南郡丞格善義妻斛斯氏墓誌並序蓋聞混元初辟，先父子之規，品物才分，遽啟死生之節，則有受靈耆耋，或乃稟命夭昏，皆冥運之攸苻，豈聖賢之可測，夫人斛斯氏，河南郡人，即司賓寺司儀署令禮之姊也，父叔，懷州主簿轉永嘉府司倉參軍事，夫人稟圓星之麗則，授靖月之光輝，羈貫之初，習女功於錦室，乘鳩之始，事婦德於桑津，挺翠羽以流姿，乃仙蛾恧采，凝橫波而寫態，則艷宿慚容，諒當時之藻繪，誠一代之妍媚，年一十六，適於同郡格氏，即隨河郡丞善義之齊體也，奉姑融執輿之禮，事主竭如賓之節，娣姒欽其懿德，僚友高其孝敬，夫義雅量恢弘，殆有不羈之志，風神俊逸，終懷物外之心，積善無徵，雄圖早絕，青松未拱，白楊已悲，夫人空館賦詩，勤雕美玉，孀閨弄杼，幾塋明珠，宜應祚以永年，享之多福，何期輔仁不驗，靈草無徵，以天授元年十月廿六日終於麼第，春秋七十有七，於時親鄰悚動，並雨泗而裳，邑里吁嗟，咸煩怨而喪志，長子上騎都尉豐都，小子將仕郎公土處沖等，或崩心褫魄，徒懷負米之心，或茹痛摧魂，空蘊崇堂之痛，是用修墳龍嶠，集瑞羽以延哀，執紱龜川，儼靈驂而泫泣，嗚呼哀哉，嗚呼哀哉，即以二年二月七日窆於北邙山之高原，合於故夫禮也，是時青烏兮顯跡，玉狗兮傳芳，天地兮融朗，風雲兮順序，實恐居諸日月，遷易丘陵，故勒翠銘，冀存不朽，其銘曰，稟靈星婺，挹慶娥輝，風姿秀潤，儀範逶迤，年甫十六，嬪於格氏，奉盥流芳，停機表異，如何不淑，奄棄聖朝，鳳台蕭滅，鸞鏡菱銷，靈需夕駕，素紼晨霏，子孫崩心而泣血，閭里罷市而銜悲，故題翠琰，用紀貞徽，縱山移而海變，冀婉叔之無遺，
唐故大周滄州弓高縣令杜君墓誌銘並序君諱季方，京兆杜陵人也，昔席堯之後，有劉累焉，在夏殷之世，自豢龍氏能守其業，歷主會盟，以至於周，後為唐杜氏，則君之始也，弈代率德，必濟厥美，斯所謂金基郁構，玉派流光者焉，曾祖忍，後魏易州司馬，燕郡通守，疊州總管，煦山公，祖舒，隋太府丞，少府監丞，少府少監，左衛將軍，父舉，唐宋州柘城縣令，渝州別駕，麟，宕，忻，鄯，南等州刺史，或露坐朱︶，或山立玉帳，禮樂為國，仰絃歌之聲，詩書是化，遷楚趙之節，君夙稟奇智，雅懷峻檢，能讀三墳之書，罕存一室之務，始以世資，弱冠為密王府法曹參軍，鴻漸於干，已負冥冥之翼，驥服於阪，方維皎皎之場，俄遷資州司兵參軍事，式振王旅，夏參帝閒，恭乎司存，能稱其職，歲滿授滄州弓高縣令，政以仁先，功以德舉，惟化穆穆，厥聲洋洋，士稱羽儀，人曰父母，方將發丹青於禮化，振光暉於邦族，昊倉不惠，殲我良人，以大唐永昌元年九月廿三日卒，春秋六十有六，嗚呼哀哉，所謂人壞梁木，和悲逝川，已矣乎，百身奚贖，以天授二年歲次辛卯二月庚辰朔七日癸已改窆於北邙山之河陰鄉禮也，出郭直視，痛蕭蕭於楊林，臨穴長號，悲鬱鬱於滕室，有子宗等，哀同孺慕，志盡無窮，感不崩而不蹇，懼為陵之為谷，爰刻貞石，以昭淑徽，其詞曰，於穆弓高，觀國有輝，惟念是克，在仁不違，實邦之，伊家之基，錫年靡永，同彼露，白楸長掩，黃鳥于飛，蕭蕭墓門，魂兮來歸，
大周唐故儒林郎行魏州館陶縣主簿皇甫君墓誌並序君諱玄志，字正平，安定朝那人也，夫玄鳥降靈，緒昌原之遠系，素狼效祉，導茂族之英苗，固以業峻緗油，事昭圖牒，可略而言者矣，曾祖德，後魏泰山郡守，祖深，周奉朝請，父滔，唐梓州通泉縣主簿，妙贊翔鸞，獨步銅梁之野，才符擊隼，摶飛玉壘之郊，君少玩詩書，早登璧沼，升堂獨得，高視金門，貞觀十九年明經及第，學富三冬，兼閒六藝，朝廷延首，人物傾心，解褐授蜀王府參軍事，載筆西園，陪笳北渚，桂巖馳譽，竹苑騰芳，秩滿，永徽三年授恆州九門縣主簿，翊政調人，常山靡化，繩違騁俊，全趙潛奸，親喪去職，哀毀過禮，餐荼茹痛，悲感鄉鄰，泣血銜酸，淒纏行路，服闋，顯慶二年授魏州館陶縣主簿，揮毫輔化，標茂范於漳淇，乘宣風，遘沉於秦隴，暨顯慶四年十一月十一日終於原州公捨，春秋有六，梁木俄摧，芳草易歇，俗沉模楷，人失軌儀，夫人隴西董氏，唐慶州弘化縣令淳之第三女也，令淑早聞，家風夙著，一繽高族，四德無虧，釁結移天，孀居叩地，誓松筠而等操，詠柏舟以表心，暨載初元年壹月伍日寢疾，終於洛陽縣遵化里，春秋六十有五，擇鄰罷訓，投杼離恩，時闕母儀，家虧內則，粵以大周天授二年歲次辛卯二月癸酉朔七日己酉同遷窆於合宮縣平樂鄉之原禮也，龍劍初分，弦驚別鶴，鴛機罷織，鏡偶孤鸞，琴瑟俱沉，韻切黃泉之樂，閨庭失望，咸軫昊天之悲，恐碧海成田，青山為谷，佳城無紀，誰覿徽猷，聊寄形管，乃為銘曰，天命玄鳥，祥開素狼，基仁積德，錫土於商，時移運改，洎乎成湯，食邑宋地，榮啟姬王，於昭得姓，弈葉重光，枝繁茂，代濟賢良，篤生明哲，蘊藝含章，遠符遺愛，身沒名揚，三從流譽，六行騰芳，聲高杞婦，名越恭姜，傳火不息，逝水俱傷，痛幽扃兮永，哀泉夜兮何長，
大周天授二年趙王親事洛州故王君墓誌銘一首並序君諱字智通，周大王之少子王季歷之苗裔，因官食，自岐山徙家焉，原夫秉挹逾梁，四乳得三分之二，觀兵振旅，九野有一統之威，或執御以飛英，或登樓而播譽，呂虔高鑒，服能而遺佩刀，郭璞先知，見興而誓淮水，昭彰晉魏，赫弈嬴劉，聲蓋於今，諒為君氏，根柯胤胄，史牒詳焉，茂范宏勳，可略言矣，曾祖諱穆，梁任趙州欒城縣令，制錦一同，譽該千里，烹鮮二載，功最十城，期賤不足稱奇，恭柯胤胄，史牒詳焉，茂范宏勳，可略言矣，曾祖諱穆，梁任趙州欒城縣令，制錦一同，譽該千里，烹鮮二載，功最十城，期賤不足稱奇，恭茂詎堪標異，祖諱多，隋任齊州司馬，稜威統代，曹璋謝其披堅，翼鼎班條，張奮慚其清白，考諱達，唐朝為上輕車都尉，星驍占募，勇冠三軍，獻凱策勳，名流四海，伊君系祖，抑多翹彥，家承閥閱，代襲簪纓，乃欲紹封高門，嗣基堂構，豈謂腹松輟夢，未申丁固之榮，桑井告徵，已兆何祗之釁，春秋七十，載初元年三月廿二日卒於私第，嗚呼哀哉，今於大周天授二年二月七日與夫人李氏合葬於城北八里之舊塋禮也，譽滿鄉閭，聲沉蒿里，光暉眇默，餘慶寂寥，哀子行模等痛深攀柏，感極惟桑，顧祭鳥以摧傷，仰巢任而結欷，恐青騾絕響，少君之魄難尋，白驥停悲，滕公之塋詎辯，乃刊貞石，以著銘云，伊君系祖，遠自隆周，三分易為，一統難儔，弈代明允，對揚王休，秦漢績著，晉魏名流，代襲簪纓，官不虛假，或任縣令，或為司馬，功最千里，譽該九野，時遷代轉，地久天長，盛衰恆理，生死其常，腹松輟夢，桑井羅殃，牛山共泣，逝水同傷，行因伏顯，德以銘楊，聊彷彿乎胤胄，庶彌久而逾彩，
唐故南州刺史杜府君志文並序若夫陶唐氏之子孫，或在殷而在夏，當陽俟之祖禰，亦立事而立功，基構郁盤，峻猶山嶽，血脈委輸，派若江河，故有酌廷尉之重輕，則於公為拙，論長安之利害，則班固非工，斯又善慶所生，忠良間出，公諱舉，京兆杜陵人也，曾祖嵩，周奉朝請，齊王府司馬，豳州刺史，煦山公，祖忍，隋易州司馬，毛州長史，燕郡通守，疊州總管，壟封煦山公，考舒，隋太府寺丞，少府監丞，少府少監，左衛將軍，並廣度出群，高林動俗，或曳裾露冕，賦竹而詠甘棠，或夾鹿分蛇，坐長松而休大樹，汝南人物，授青箱者不窮，豫北衣冠，乘朱輪者無絕，惟公幼而行滿，長而德潤，文︹發跡，天下無雙，士龍初起，雲間絕對，孝由率性，學不為人，鵬飛溟海之隅，自摶風路，鶴淚長洲之曲，坐出雲霄，隋大業五年對策甲科，解褐授寧州司功參軍，從班例也，尋授宋州柘城，又轉亳州城父二縣令，白羽遷訛，綠弦調化，仇蒲亭之鎮俗，終見鸞棲，鄭蓮芍之辭官，還聞人戀，尋加朝散大夫行渝州別駕，又除麟宕忻鄯南五州諸軍事，五州刺史，夷鍾不犯，盧鵲無喧，陳別駕之生平，長留賓榻，殷楊州之志事，忽盡庭槐，貞觀十五年九月廿日薨於荊府，春秋五十有五，夫人京兆韋氏，荀室瑟琴，三星不駐，曹家箴誡，萬古空傳，粵以大周天授二年歲次辛卯二月癸卯朔七日己酉葬於洛州合宮縣河陰鄉北原禮也，漢西陵之原野，日暗佳城，郭北墓之山川，風淒古隧，旌翩翩而不待，松賈蒼蒼而永，沉雨劍於幽泉，送雙於此地，嗚呼哀哉，遂為銘曰，滔滔遠派，峨峨峻趾，三輔馳聲，五陵擅美，衣冠疊映，璋間起，雅訓相傳，清徽不已，恭惟令緒，式誕英賢，學行兼著，藝業俱傳，材標杞梓，芳葉蘭筌，從來擲地，本自聞天，彈冠入仕，操刀就列，水鏡膺明，冰壺共潔，百城攸寄，六條爰設，甘雨行飛，仁風載悅，忽驚遷壑，俄夢歎楹，悲纏荒隴，思斷佳城，空山日落，古樹煙平，千秋萬代，令譽嘉聲，
大唐故項城令邢君墓誌銘並序君諱郭，字買，瀛州河間人也，承北祖虯公之後，本帝嚳之苗裔，殷周之繼統焉，高祖，魏尚書左僕射，解邑侯，曾祖魯，隋任陽翟穎川郡守，祖隋唐繼，抗節忠誠，刷羽應唐，與誠懷抱德，息偽歸真，君強仕，無，隱不違親，高臥山阿，閉門卻掃，詔版授項城令，春秋八十咸亨年中，游洛修道，卒於履信坊私第，夫人趙郡呂氏，則太公之胤，隋荊州刺史父正縣令兩正丞尉，無後，今合葬於少室之南穎濱之北崗巒勝地平原禮也，其詞曰，泰山其頹，梁木斯墜，筠虛日殤，松幽月思，石藪，公侯之後，纓化北溟，冠沖南鬥，天授元年歲次庚寅十月甲辰廿九日壬申，
大周常州司法參軍事柳君故太夫人京兆杜氏墓誌銘並序夫人諱，字，京兆杜陵人，晉鎮南將軍當陽侯預之十五代孫也，昔居唐受氏，聞乎劉累之先，在周得性，朋乎范丐之祖，自茲已降，弈代其昌，固以歷秦漢而彌光，逾魏晉而增劭，雖國史家諜，言之已詳，而古往今來，思弘載德，曾祖景仲，周司會大夫兵部侍郎太常卿岐山郡公，星台務總，蘭之寄以深，秩宗任切，棘署之榮莫貳，祖整，隨庫部郎中衛尉卿社悅侍郎，衛尉八屯，光被孟堅之賦，春官五禮，著自宗卿之書，父孝獎，唐許州長史撫州刺史，題輿展效，剖竹騰芳，列岳仰以增高，小山籍而逾峻，夫人資靈盛族，懿公宮，折桂苑之芳菲，漸瓊田之腴潤，聽鉉之歲，慈父目以稱奇，弄筆之年，諸兄嘉而表異，而資雅令，神用虛明，飾婉慝以為身文，佩幽閒而成性與，言容著，纂組傳立，允矣好球，是膺邦媛，年十有九，歸乎柳氏，皇辟諱品，字承茂，即唐散騎常侍泉州刺史樂平公之第三子也，德傾朝望，譽重士林，道在則尊，終於高尚不仕，於是榮均釣鱗，義切乘龍，條枚肅林下之風，琴瑟葉萊庭之致，而小星推惠，中饋流芬，履箴誡而悅性情，顧詩史而克環，躬服浣濯，志安疏菲，不重曳地之衣，豈欲鮮禽之，冀氏如賓之敬，懷之若有求，梁妻舉案之規，景之如不及，恭慎之道，造次不忘，孝義之心，始愈厲，及乎所天捐館，憂毀不形，朝哭誓心，瞻穹殞目，思柏舟之賦，更切恭姜，陶之悲，彌傷黃鶴，垢衣蓬，以永終朝，貞節苦心，於焉卒歲，而斷機昭訓，徙宅仁，教義有方，克昌貽厥，長子崇約，前始州黃安縣丞常州司法參軍事，色養無違，效宦遊方，弘昔賢之負米，祿足代耕，企前哲之鹽魚，位卑而仁，板輿之任，一紀於茲，視膳余閒，既無忘於薄領，從政多暇，曾不虧於服勤，豈所謂居孝移忠，自家形國者也，既而西舂不借，東逝難留，空傳玉釜之香，詎識瓊田之草，粵以永昌元年秋九月遘疾於常州之廨宇，尋又移寓於天興寺之別院，廿一日終於其所，春秋七十有二，嗚呼，而道無親，何益謙之不驗，神介以福，乃瞰室之無褰，崇等茹毒銜冤，摧欒毀棘，發自東，旋於北京，即以大周天授二年正月十八日合祔於柳府君之舊塋禮也，陟屺終天，哀莪沒齒，懼遷陵谷，庶紀徽猷，其詞曰，鴻宗遠系，傳芳濟美祚惟長，踵武賢哲道彌昌，奉常衛尉，人英天爵盛龍光，撫州懷道穆蘭芳，降生淑令，好仇君子為嬪則，幽閒婉順昭德，內言無擇，中饋聿修心宗嘿，服勤織思無忒，陳詩習禮，鏡史觀圖懷萬古，張箴荀誡愉惟師祖，惠班恧令，文姬讓德斯為矩，和音麗服心無取，偕老難終，崩城奄遘悲以傷，凌虛去翼淚沾裳，提孤疾首，埋羊斷織垂義方，克成令德振英芳，蒸蒸孝道，色養無違名以彰，弘斯負米及高堂，風樹難靖，藏舟不固邈已遠，大耋小年近不返，東北京，途遙路阻煙波緬，萬家五甫規模闡，哲啟龜謀，還封馬鬣永有終，聞雷柏寒泉厚，夜郁不通，梁寡崇節德有融，曾徽懿範播無窮，
亡宮九品，不知何許人也，稟惠天質，真矜月淨，幽閒植操，明婉馳聲，彤史飛名，庇椒宮而振馥，紫宸趨侍，翊清禁而騰芳，方謂常深寵靈，永承掖，遽辭榮於昭運，俄影於幽扃，嗚呼哀哉，以天授二年正月六日終於神都，春秋七十有六，即以其月廿四日葬於北邙山禮也，百身靡及，萬化徒傷，爰志泉陰，式旌遺美，其詞曰，承恩蘭掖，庇影椒庭，遽辭明代，奄幽扃，松阡月皎，薤管風清，百齡斯畢，萬化徒驚，
大周故均州武當縣令李府君志銘並序君諱叔，字德英，其先趙郡人也，原夫紫氣呈休，仙宗演派，聲高六國，翊全趙以垂模，勇冠三軍，匡盛漢而飛譽，代濟英傑，家襲仁明，因宦洛州，即為河南人也，祖伽，齊博州刺史，父儒，隋洛州司法參軍事，公唐任均州武當縣令，並懷天爵，各擅人英，雅望攸歸，芳猷藉甚，情深風月，政埒弦哥，幾傷游岱之魂，俄及近川之歎，嗚呼哀哉，春秋七十有九，唐開耀二年二月八日，卒於私第，夫人董氏，嬪儀遠劭，母範克隆，恨鸞鏡之孤游，切龍劍之雙美，忽隨朝露，俄奄夜台，嗣子行基，粵以大周天授元年歲次辛卯正月癸酉朔廿四日景申夙奉神柩遷祔於洛陽縣北里之高原禮也，恐壑舟靡固，陵谷行遷，式紀清猷，略刊玄石，銘曰，顯顯令族，光光雅胤，價重珠胎，聲高牆仞，榮問既暢，芳猷自振，大夜有期，小年俄盡，孤鸞不舞，雙蛟遽沉，青烏兆見，民馬時臨，有冥蒿里，淒斷松陰，天長地久，如玉如金，
大周故處士達節先生孫府君墓誌銘大唐故處士達節先生孫府君墓誌銘並序先生諱澄，字元規，吳郡富陽人也，曾祖孝成，陳征虜將軍，江州刺史，祖闥，隋荊州刺史，父﹀，唐朝岳州巴陵令，原夫聯耀挺生，含章孤秀，我家不之，陸燁知於從兄，吾宗必興，願和聞於族父，恂恂焉，汪汪焉，州閭欽孝悌之規，鱗介仰龜龍之德，蘊青箱則研精圖緯，該百氏而知幾，飛彩札則組織風雲，包九能而擅妙，固辭辟命，實執沖，蔡父汝南，徒識封侯之骨，喬卿山北，終無筮仕之心，悠哉長往，確乎不拔，故遠近瞻仰，稱為達節先生，昔陶徵君幽居南嶽，郭有道令譽東都，代則古今，人無升降，方欲紹巢之絕軌，追洪安之遠跡，而稟口不昌，春秋五十有九，以天授元年九月廿八日終於私第，朝野紳，生平交友，誰不雨淚，罕能雪泣，先生禮樂基身，忠和植性，守貞固之道，抱夷簡之節，遽揖松風，俄聞薤露，嗚呼哀哉，則以其年十月十葬於邙山之陽禮也，長子景明，有才無命，時年十八，所著文集一十卷，次子景志，孤露無依，荼原辟踴，所以孀妻恨恨，茹恨蘭閨，孝子哀哀，崩魂蒿里，此時瘞玉，已披科斗之銘，何代模金，更得蟾諸之寶，其銘曰，於昭先生，抱樸居貞，依仁遁，樂道遺榮，泉南嶺，郭泰東京，封侯有骨，彰徽遽奄，台沼俄平，川原暮色，松賈秋聲，山迷古遂，路奪荒塋，何年白日，復見佳城，大周天授元年歲次庚寅十月甲辰朔十二日乙卯，
九品亡宮，不詳姓氏，不知何許人也，蕙性幽閒，蘭姿雅麗，自然婉娩，清徽振於女儀，天生淑慎，素范流於閫則，娥眉螓首，虹梁推曜日之輝，菊頌椒文，鳳藻掩凌雲之氣，既而選應八月，寵侍千門，陪班左之遊，接徽容之貴，浮漚雅制，共丹史而俱傳，行雨仙雲，帶草露而俄靈，春秋八十三，載初元年六月十五日，葬於北邙山，乃為銘曰，惟天德之何曠，嗟小年之何短，昭溥泛之洪慈，播淑行於彤管，天授，
周右豹韜衛倉曹參軍裴公夫人王氏墓誌銘並序夫人太原晉陽人也，昔者東周馭歷，國儲開得姓之源，西晉校圖，王負問名之貴，乘軒服冕，天下具瞻，人物家聲，寰中籍甚，祖貴，隋楚州山陽縣令，名流第一，高視楚林，善政無雙，旋聞郎，父衛春，皇朝銀青光祿大夫，使持節都督州諸軍事州都督，上柱國，楚丘縣開國公，望允專城，慶合三刀之夢，寵隆開國，榮受五等之封，夫人即都督公之第七女也，柔順天資，聰惠神授，習禮義而行也，蘊貞孝而為心，賢淑譽滿於親姻，言容動合於規矩，柳花亂起，便驚封雪之詞，荇萊分流，即負在深之德，洎乎言歸鼎室，作配金夫，克諧君子之心，實充夫人之望，鳴機擢手，效勤內則，舉案齊眉，盡敬中饋，溫恭自得，見重於舅姑，室家攸宜，豈勞於師傳，將謂春園苡，長此叢生，豈期露井梧桐，忽焉半死，以載初元年七月廿一日終於洛陽縣之從善坊私第，春秋五十有二，以天授元年十月六日葬於北邙山之原禮也，素需隱隱，丹翩翩，背城闕而逶遲，歷山原而出沒，柳園蘭室，長辭歲月之遊，蒿里松扃，空積風煙之思，長子延京，次子延宗等，並芝蘭疊秀，欒棘纏哀，泣血無追，陟岵何望，庶刊琬琰，明紀貞徽，乃為銘曰，姓出周儲，家開晉地，翦授師律，祀旬佔位，龍顙標奇，武才膺師，軒冕莫比，箕裘不墜，鴻源演慶，虺夢闕祥，婉順聰哲，閒貞芳，聞詩習誡，玉潤珠光，才超謝室，道成齊姜，萋萋葛葉，灼灼桃花，茲德行，宜其室家，齊眉合禮，行已無奢，內政可法，出言可嘉，西日易落，東川難駐，人生有涯，短折無數，遺桂仍在，遊魂何赴，痛金夫，哀纏玉樹，龍分匣靜，風去樓空，北邙山北，東門郭東，泣露，松賈悲風，萬歲千古，長埋此中，
大唐故陪戎副尉前霍府隊正徐君墓誌銘並序公諱恭，字，雁門人也，因官而居洛陽焉，茂緒靈長，疏源遠，鴻閥流芳，光耀不墜，祖齊諫議大夫，萊州刺史，克宣皇化，軒冕六條，鯁議楊庭，道光九寓，祖隋鎮東將軍，檢校媯，檀二州諸軍事，六奇要妙，本屬天材，萬里安邊，非窮地脈，孝隋朝散大夫，上柱國理懷簡，用淹通，操履貞，襟情邃遠，君稟靈川岳，誕秀英宗，言葉芝蘭，行珍璧，體體成性，因孝為心，宛洛衣冠，神畿朱紫，爾其花開蓮沼，德水湛智鏡之輝，散香台，五蓋晉三明之慧，王孫知其名行，帝子識其仁明，通玄，不縻好爵，去上元二年，蒙舉授霍府隊正，孝滿絕仕，韜影權衡，銷聲林藪，不受鄉曲之薦，不應東帛之徵，絕干時之榮，怡味道之志，天無與善，神爽福謙，遽棄崇堂，言歸泉路，以載初元年五月七日終於私第，春秋六十有六，即以其月廿七日遷殯合宮縣平樂鄉邙山之原禮也，白日方遠，玄夜將深，男慟以摧心，女傷而泣，悲感行路，崩切親朋，恐陵谷貿遷，晉徽銷歇，敬雕玄石，以表洪猷，其詞曰，弈弈高門，悠悠遠祖，軒冕在昔，璜振古，文以輔天，武安土，鴻名烈化，垂之不朽，積慶無昧，垂裕有聲，蘭熏桂馥，玉潤含貞，懷道嘉隱，養志閒庭，曰若君子，抱素馳名，神高入室，逸通玄，性融一指，盡邊，和光似鏡，獨步如蓮，滌除垢地，息福田，壽非金石，命均露，光音詎歇，余芳尚睹，淒風夜寒，愁雲朝度，彼叢蘭，傷茲琪樹，一生意氣，千古不追，暫辭白日，永掩玄扉，松凋偃蓋，桂落虧，斯貞石，飾名輝，載初元年五月廿七日，
慕容夫人墓誌銘夫人璧曜騰暉，靡駐西流之景，玉津浮液，無停東軼之波，是以玄隧杳冥，賢不聞，夜台蕪昧，今古同歸，夫人諱稚英，河南洛陽人也，粵以洪瀾括地，層構極天，其先祖並國范人英，匡秦翼漢，金蟬遞映，玉交輝，簪珥相傳，冠纓不絕，祖英，泉石怡神，煙霞養性，無為自樂，每暢春台之懷，有待都捐，且安秋水之致，父父遠，銅駝人物，金谷英靈，浮洛水之波瀾，擁邙山之氣色，高尚無悶，王侯不能屈其誠，嘉遁居貞，軒冕豈可移其操，夫人黃孕粹，素魄靈，言合典謨，無勞傅母之訓，行成表式，不待女史之箴，稟質嚴凝，不妄言笑，諒乃規模婦德，首望母儀，進可以激俗敦風，退可以作則垂范，雖梁稱高行，曹號大家，代有古今，仍無優劣，方擬楷模九族，綱紀百年，豈期日巢難留，風枝易擾，蒿宮長夜，一去無春，玉樹幽泉，千齡永隔，嗚呼哀哉，春秋六十有六，以載初元年五月五日寢疾，終於里第，即以其年六月十五日殯於邙山平樂原之禮也，哀子仁哲等，悲纏鶴隧，思絕烏田，陟霜屺而摧心，繞雷墳而切慕，聊憑貞石，敬勒芳猷，乃為銘曰，峨峨層阜，淼淼津，高宗遠祖，翼漢匡秦，魚軒雜踏，鶴蓋繽紛，軌模前哲，流裕後人，惟祖惟父，輕冕輕軒，銅駝人物，金谷英賢，無為自樂，有待都捐，泉石怡抱，煙霞養年，曹號大家，梁稱高行，挺茲柔則，連蹤比映，女圖女史，為箴為鏡，務禮外成，允內政，言婦德，作范母儀，俄驚露薤，遽切風枝，東阿塋啟，西邙飛，玄宮有限，泉路無期，寂寂蒿里，悠悠泉路，璧月沉暉，銀河淇素，霜屺摧感，雷墳軫慕，銘徽猷於幽隧，與金石而長固，
大唐故武騎尉徐府君墓誌銘並序府君諱澄，字巨源，東海人也，大廉啟胤，徐國肇興，靈基資始，盛族斯茂，英賢間出，簪紱由是相暉，太尉光烈於漢朝，文學騰規於魏室，弈葉昌顯，奇姿挺秀，蓋昭彰於圖籍，何假一二談焉，曾祖凌，梁尚書度支郎，散騎侍郎，東魏黃門侍郎，五兵尚書，吏部尚書，侍中，尚書左右僕射，贈特進，謚曰章侯，材惟時傑，德乃文宗，獨步前英，高視當代，踐三台之位，獻替表其芳規，升八座之榮，畏弼流其雅譽，曾祖儉，梁元帝召為學士，尚書金部郎中，東太子洗馬，東從事中郎兼侍中中書郎，給事黃門侍郎，尚書左丞，戎昭將軍，晉熙王長史，封建昌侯，器曰琅，志弘韜略，道高物外，情出塵表，早預機衡之寵，彌彰葉贊之功，清徽迥發，沖襟遠映，祖法言，陳秘書郎，太子舍人，太子先馬，中舍人，司徒左西鎮衛，儀同，鄱陽王從事中書郎，隋益州總管參軍事任蜀王揚府司水參軍，皇朝任陝東道行台百工監，父翁歸，隋任吳都司戶書佐，皇朝汴州小黃縣丞，幽州都督府倉曹參軍事，並雲資卓絕，風首自然，或參侍銅樓，克贊詩書之美，或馳芳黃綬，竟勞州縣之班，逸氣橫飛，孤風激，君稟氣山河，降精精辰象，溪陰之機自息，山陽之趣可追，隱不建規，貞無聞俗，簪裾絕跡，豈邀寵祿之榮，風月是依，自得琴樽之樂，蔣元卿之幽徑，即是游，仲長統之閒園，早諧深契，談渠迥秀，藝苑疏芳，寒松千丈，斷巖孤積，參玄則妙窮理，在塞能通，論道則境涉幽微，惟深必應，莫非仁智所洽，德義居先，亦何愧於莊周，固無慚於柳惠，優遊未幾，遲暮相催，風景不留，桑榆遽晚，嗚呼哀哉，以載初元年四月一日卒於德懋里，即以載初元年五月九日窆於禮也，唯君操踐忠貞，神棲隱逸，閒居養志，園疏充朝夕之資，別業留情，梓澤得山河之勢，百年倏忽，一旦蹉跎，痛平生之若浮，仰光儀之如胝，悲深慮歎，怨切芝林大，閱川不停，匪被逾遠，嗚呼哀哉，有子恪等，哀纏禮訓，痛切心靈，誓泣血於三年，已絕漿於七日，毀瘠逾禮，期於滅性，苦風枝而不靜，悲蓼莪而何極，佳城遽掩，白日空懸，恐盛烈湮沉，芳猷蕪沒，式隆琬琰，播美泉扃，天長地久，存而益固，孝子之事親終矣，死生之禮義畢矣，嗚呼哀哉，乃為銘曰，洪流海，曾構雲飛，夕命載啟，靈祚斯歸，昭彰紱，煥爛樞機，像賢斯應，宗盟是依，赫弈昌基，穹崇永固，地靈兮，雲姿布護，漢室騰軌，魏朝高步，間代飛聲，文場武庫，歟祖德，緝熙儒墨，學海清瀾，文江麗則，弼諧有裕，忠諫無式，器乃光時，材唯符國，惟君降精，河岳之英，謙謙君子，鏘鏘令名，退唯守素，進不干榮，琴樽對月，丘壑馳情，優遊賞，大隱南郭，蕭散怡神，閒居東洛，白玉招恥，黃金謝諾，歲聿雲暮，光陰蕭索，天道悠悠，人生若浮，遽悲過隙，空歎藏舟，一歸厚夜，萬古長秋，寒扃月慘，荒壟雲愁，薤露霄吟，松晟晚深，長悲寂寞，永愴湮沉，式圖貞琰，以播靈襟，同夫賈樹，千載森森，
唐故忻州司戶參軍事陳君墓誌名並序君諱平，字行滿，潞州壺關人也，昔業昌敬仲，表龜第之家風，道顯太丘，聚德星於霄漢，郁為時望，其在茲乎，曾祖喜，周任虞州安邑令，後任徐州長史，漳俊，晉甸央髦，楊制錦之清風，贊騫帷之美化，祖俊，隋任壺關縣中正，清居時，貞明植性，同晝游之盛列，得惟桑之必恭，父才，王志林泉，藏珍衡秘，不顧丘園之石，直取煙霞之姿，君稟氣溫柔，承芳蘭菊，聳嵇松而拂景，湛黃水以浮天，釋褐任昌平尉，改博昌尉，真陽丞，忻州司戶，既而衣移初服，翼百里於昌平，聲振聞天，佐六條於忻部，將以位符舟楫，用疋鹽梅，豈知風樹難停，巢駒遄往，以咸亨三年十月十八日卒於公館，春秋六十有九，夫人樂氏，南陽人也，父卿，三品雅州刺史，永昌元年十月卅日奄從物化，春秋六十四，即以載初元年歲次己丑臘月己酉朔一日己酉合葬於州城東二里之原禮也，嗚呼哀哉，鏡中鸞徙，匣里龍飛，匹白羽於墳前，集玄禽於隴際，良辰將逼，理洽制儀，侍城既開，須標盛德，銘曰，爻象標盛，星區表德，簪組連輝，仁賢流則，秦鏡停妝，衛羊休駕，羅帳既寂，書帷復暇，馬白聲驚，烏青兆成，慘塋前之月亮，苦松里之風清，
唐故高君墓誌銘並序君諱珍，字行仁，其先渤海人也，分食邑，橘徙蘭移，簪裾魏壤，遂留相土，今為安陽人焉，若乃崇構巖巖，儷嵩衡而挺秀，洪源淼淼，伉淮泗以騰漪，莫不邁德積善，光國光家，曾祖樂，齊任沂州琅琊令，祖相，隋任汴州中牟丞，父進，志樂山泉，意唯風月，君乃松林養性，蘭杜怡神，高蹈鄉閭，匪求名利，輕財重義，智葉孔周，敬士欽賢，道侔莊惠，履仁履孝，基信基忠，行本貞良，言唯謙讓，訓勖諸子，咸蹈禮經，居富不驕，在言無玷，可謂惠迪君子，斯馬取斯，何期天道無親，幽明頓隔，以載初元年正月廿二日卒於私宅，春秋七十有一，夫人王氏，質曜東鄰，道光南國，言芳蘅杜，節鑒珠璣，四德無虧，三從有允，彼蒼不顧，貞質鳳摧，以調露元年十二月十日奄朝露，即以其年臘月十三日遷窆於州西北二里平原禮也，嗚呼哀哉，嗣子仲方等，孝齊曾閔，哀毀難勝，將謂杞國天傾，上無星月，歷都地陷，下躍魚龍，恐令德芳名，遠無憑，不惜青鳧之鏹，帝求白鳳之詞，下官不材，濫承恩屬，式鐫琬琰，以著銘文，
大唐故韓王府記室參軍元君墓誌銘並序君諱智威，字景略，河南洛陽人，魏廣陵王羽之後也，昔化龍東度，割據江淮，神獸南遷，光宅嵩洛，辯方正位，過於二百年，敘穆頒韶，稱為八柱國，人地兼美，纓冕相暉，曾祖孝遵，周使持節侍中，驃騎大將軍，開府儀同三司，尚書左僕射，祖巖，周開府儀同三司，隋給事黃門侍郎龍涸縣公，父德操，皇朝中大夫普，潤二州司馬，中山男，並望隆八座，名重二離，踐去病之崇班，辟公衡之盛府，既擅揚雄之博，亦展龐統之能，君器包上德，體葉中庸，合浦光，價越隨侯之寶，藍田振彩，聲高趙郡之珍，孝悌表於門庭，信義著於鄉邑，聞詩聞禮，游於六藝之間，非隱非吏，齊於萬物之表，屬鄧王分樹屏，市骨招賢，君以顯慶三年為鄧府執仗，雖解褐資其濫觴，而屈跡實為絆驥，永淳元年，調補王府記室參軍，實兼孫惠之才，仍置穆生之醴，崇蘭被阪，應阮於西園，竹夾池，預鄒枚於東苑，豈圖藏舟難固，過隙易流，杳杳岱宗，竟動劉楨之詠，遙遙京兆，忽從王矩之遊，以垂拱三年五月廿八日遘疾，終於絳州之官舍，春秋五十有八，粵以載初元年歲次己丑十一月庚辰朔五日甲申葬於洛州洛陽縣平陰鄉崔知溫墓東北一百步邙山禮也，惟君淳和植性，貞粹在躬，雅量恢弘，清襟秀徹，但人生有命，聞之仲尼，而實無知，傷於伯道，夫人薛氏，晝哭纏懷，精思貫於杞城，哀感切於潘賦，窮泉且，俄分鄭國之環，幽穴方同，終合延平之劍，式刊玄石，永扇芳塵，其銘曰，降居若水，得姓軒丘，授圖北代，定鼎東周，盛開枝葉，發源流，不墜軒冕，克嗣箕裘，載誕斯人，夙標雅士，質潤珠玉，節高松杞，弋獵仁義，耕耘經史，唐宋連鑣，應劉方軌，悵矣朝露，嗟乎夜壑，未終歡賞，奄歸冥漠，宿草前衰，悲楊早落，百年長謝，千秋靡作，
唐故偽高昌左衛大將軍張君夫人永安太郡君麴氏墓誌銘並序君諱雄，字太歡，本南陽白水人也，天分翼軫之星，地列燉煌之郡，英宗得於高遠，茂族擅其清華，西京之七葉貂蟬，東土之一門龍鳳，則有尋源昆閬，倚柱涼城，跗萼散於前庭，波瀾流於右馳，因家遂久，避代不歸，故為高昌人焉，祖務，偽朝左衛將軍，綰曹郎中，父端，偽建義將軍，綰曹郎中，並蒿萊巨雀，蹄涔尺鯉，文成七代，實相亡韓，右侯一身，惟忠偽趙，公天資孝友，神假聰明，爰自弱齡，襲居榮職，衣冠黼黻，不以地望高人，禮樂詩書，不以才優傲物，屬奸臣作禍，偽祚將顛，公出乾侯，兵纏絳邑，君執奉羈勺，經始艱難，功冠卻燕，勳隆復郢，偽王返國，寵命偏優，拜威遠將軍兼都官郎中，答勤勞也，尋遷左衛大將軍兼兵部職，公以太妃之侄，外戚之家，懼梁冀之奢亡，誡霍山之侈滅，所寄逾重，所執惟謙，殫罄粟帛，散惠親友，貞觀之初，聖人啟旦，占雲就景，公懷事大之謀，阻漠憑沙，國有偷安之望，規諫莫用，殷憂起疾，成都石折，智士其當，以偽延壽十年二月甲申卒於本郡，春秋五十，君主哀慟，歸誄德，追贈南平太守護軍大將，綰曹如故，夫人隴西金城麴氏，皇朝永安太郡君，祖願，偽寧朔將軍，左衛大將軍，橫截太守，父明，偽寧朔將軍，橫截太守，青樓甲第，盛軒冕於中京，赤阪荒區，徙邦家於下國，誕生英淑，作配仁賢，賓敬克申，卿親益固，芝蘭今胤，始植階庭，膠漆良人，遽悲泉壤，廣被斷機之訓，教子多方，靡他自誓之心，望夫何及，膏澤不御，五十餘年，于嗟彼蒼，莫恤煢獨，以垂拱四年歲次戊子三月戊午朔廿八日景戍遘疾，終於高昌縣之淳風里第，春秋八十有二，長子定和，前庭府折衝都尉，基構才隆，盛年早卒，次子懷寂，朝請大夫，行疊州長史，假右玉鈐衛翊府右郎將，二聞漸誡，三徙承規，永懷資事之恩，載深創巨之痛，倚閭斷望，入室增號，式備衣衾之舉，以崇封樹之制，粵以永昌元年十一月廿七日祔葬於高昌縣之西原，禮也，嗚呼哀哉，鳳鳥樓前，昔年孤往，蛟龍匣里，今此同歸，青車動而涼野愁，務移而寒泉閉，長松肅肅，漸生懸鄰之枝，高峨峨，猶存若斧之煞，陳德音於不朽，俾泰山其如礪，銘曰，白水英宗，朱門貴族，裘冕不墜，公侯載復，金運道銷，沙場地福，雖鄰赤阪，亦盜黃屋，我家有子，君實相生，青囊曉術，白面知兵，神機俊爽，心鏡虛明，忠申夙事，智若老成，惟彼伐柯，求此灼實，于歸百兩，好合琴瑟，林鶴才雙，鏡鸞遄一，昔年分劍，今來共室，生榮已矣，哀送何之，郊原漫漫，旌遲遲，霜賈晨慘，風楊暮悲，刻貞琰於茲日，傳德音於幾時，載初，
唐故張君墓誌銘並序君諱宗，字德，南陽白水縣人也，姓因賜立，映南陽之郊，郡以官臨，赫弈西回之地，祖懷，州肥鄉縣令，父遠，蘭州金城縣丞，殘梟滅響，高傳閔子之仁，野雉存風，獨擅魯恭之花，二公方之，彼何足稱，君幼而聰敏，長實儒雅，聲明之姓，無累於人，文武之道，不墜於地，從征例受勳官上騎都尉，偃演墳素，發揚百氏之宗，陵略敵，冠帶三軍之眾，豈謂天年不永，仁壽無徵，摧擢節於千尋，落為山於一匱，春秋九，以永昌元年四月三日終於私第，復以其月廿七日歸葬於合宮縣平樂鄉墓陵塋阜平原禮也，遠近咸悼，親束同恤，生平舊像，長辭洛邑之中，彷彿遺形，永去邙山之下，嗚呼哀哉，川原幽央，壟路蕭條，向玄之杳杳，去白日之昭昭，勒芳猷於無歇，庶金石之不凋，其銘曰，南陽居郡，西迥住鄉，分源地久，引流開長，族成九子，文號三張，山河偉傑，天地禎祥，公何連累，牧宰芬芳，英規玉振，感德金相，維君佇望，稟若懷霜，智侔泉湧，言等風揚，存亡有渾，夭壽無常，送君北陸，吞恨者多，愁雲上隴，孤月臨阿，人生已矣，傷如之何，銘嘉於泉路，永終古而不磨，
朝議郎行并州大都督府太原縣令李君墓誌銘並序君諱沖，趙郡人也，今家臨清縣焉，自咎繇種德，開洪緒於理官，伯陽可名，派於柱史，昆河五色，滔滔不窮，常山萬仞，巖巖直上，豈唯在秦作相，即為剖蚌之珍，輔漢臨戎，特賜青驪之馬，亦將文簡既歿，不墜家聲，滕薛爭朝，方為國族，祖辱，隋北永州刺史，父弘節，皇朝任杭，慶，原三州刺史，大理卿，尚書工部侍郎並檢校工部尚書，金紫光祿大夫，并州大都督府長史，雍州別駕，交，桂二州都督，上柱國，清平縣開國公，入和棘，出總六條，登綺閣而揚清，按黃圖而播美，享茲茅社，貽厥枝孫，君含間氣之靈，稟淳和之質，昂昂千里，濯濯九春，風韻清束，性植剛簡，不容塵雜，獨造煙霞，甲冑忠信，干櫓禮樂，故知滋簡畹，而自芳，抱潤藍田，不琢成器，有君子雅量，懷達人高旨，崇德奮身，干祿代養，解褐為潞王府法曹參軍，雕筵翠閣，坐曳長裾，清景良宵，方追飛蓋，轉蒲州永樂縣令，非其好也，既而梁亭側席，池竹淹閒，碣館虛懷，芳樽晤語，實惟英選，無非豪彥，除沛王府騎曹參軍，尋丁艱罰，殆不勝哀，左相劉仁軌亮采端揆，具瞻令望，懸衡品物，雅相器重，恆推轂佇薦，屬有詔行焉，方振九皋之間，爰應八科之首，對策高第，令授岐州錄事參軍，改任并州太原縣令，屈瑚璉之宏材，士龍由其足，從州縣之小職，叔敬於是長懷，及其秩滿旋鑣，去思彌切，五鼓已曙，拖而不留，一錢送歸，念其將遠，而吳質謝朝歌之日，悄悄沉，崔任長岑之後，忽忽不樂，與善無徵，夢年俄讖，春秋六十五，卒於洛陽城里第，以永昌元年歲次己丑五月壬子朔十日辛酉葬於平樂鄉之原禮也，不知流涕，同好畢至，嗟乎，王喬飛舄，但見玉棺，郭泰仙舟，空悲珠，惟君蘊藉道德，埃塵聲利，信景行之表綴，為一代之模楷，其妻即滎陽鄭氏，沛公之猶女也，嬪彼淑德，柔茲內外，成君子之令望，為閨閾之軌儀，提孤廓然，相時就禮，黔婁請謚，彼獨何人，白日佳城，我將誰紀，庶邙山洛水，為谷為陵，百代千秋，無凋無泯，命鐫芳婉，式播遺芬，其詞曰，洪軸遠派，靈基峻趾，襲德傳芳，因官命祀，公侯嗣美，纓冕蟬聯，剖符遺愛，茅在旃，惟君秀，揭焉作則，龍駒千里，鳳毛五色，擢質從宦，在陰應言，琴清單父，賦賞梁園，陔蘭露變，靜樹風急，既謝鸞游，空悲燕集，乾道無親，鄧侯絕胤，輔仁有爽，九斯不振，天長地久，古往今來，池平宿，隴暗松摧，粵惟令家，滎陽茂族，爰儷君子，覃於幽谷，乃發語言，盤盂何記，想酆城之遺跡，異形影之彷彿，邙山北峙，恐樹南吟，命雕青石，式篆芳金，既恭承兮嘉惠，庶之於德音，永昌元年歲次己丑五月十日，
永昌元年歲次己丑七月辛亥朔十八日戊辰，五品宮人卒，不知何許人也，宮人葉氣晨虹，連光夕月，潔白之行，追梁氏而委余，貞介之心，躡恭姜以高步，遂得執巾柘觀，掌紱椒闈，婉之容，既振聲於彤史，幽閒之德，仍發於宮，但以舟壑易遷，巢駒難駐，近觀洛浦，共寸晷無留，遠矚漢皋，玉珮與尺波，以其年八月五日葬於北邙山禮也，哀哉，難久，松門易摧，珠簾地發，銅馬山，彩於朝鏡，庶留芬於夜台，其詞曰，大姝，捧巾帝，寒暑推移，日，隱，三珠葉落，未遇雲裝，已隨，東岱，形留北洛，長連闕下，永翳山中，，臉落桃紅，蘅薄芳盡，芝田路窮，顧清音與淑德，接環景而俱融，
大唐左豹韜衛宿陪戎副尉張君故妻刑夫人墓誌銘並序夫人邢氏，先河間郡人也，往因遷任，蒞職河南，隨主將真，宦游中壤，家風祖德，叔台作刺於魏朝，文伯儒宗，元郁著名於宋國，求諸載籍，可得而詳焉，夫以峻岳靈源，必孕非常之寶，仁宗茂族，自多希代之材，故能柔令夙彰，婉則聞乎早歲，孝慈天至，淑譽暢於笄年，鳳集朝陽，既和鳴於田氏，烏早露，俄獨拜於任筵，自辭家以來廿餘載，虔奉宗祀，無虧婦禮，所望園林獻壽，恆怡潘岳之歌，庭樹催年，遽切皋魚之哭，以永昌元年歲次己丑八月辛巳朔十九日己亥遘疾，終於神都尊賢里之私第，春秋卅有五，嗚呼，輔仁斯爽，郭翻遺令，空存老子之經，袁安喪親，以卜書生之地，即以其年九月庚戍朔廿四日卜兆遷柩於邙山平樂鄉之原杜郭村北次禮也，哀子慈等，訴高天而靡及，痛遠日之俄臨，援壟柏以增哀，懷海桑而警慮，思紀德於荊阜，希不迷於杜預，其詞曰，邢子大賢，飲市號天，劉侯運遇，神契欣然，二哲之後，千齡慶延，潘陽好合，秦晉婚連，莊子擊缶，恭姜自逝，川組不虧，詩禮無廢，高行逾肅，貞規日勵，菜婦慚容，鴻妻斂袂，勞宣靡效，獻壽徒言，壑舟俄往，隙駟何存，長還月路，永秘泉門，草疏春近，松深霧昏，北瞻陵陸，南望郊垌，芝潯淼淼，蒿里冥冥，浮涯一往，永隔千齡，儻萬古兮遷貿，庶留鑒銘，
唐故忠州司馬匹婁府君墓誌銘並序君諱德臣，字孝先，河南洛陽人也，自金行不競，水德斯昌，有魏郁興，宗臣傑起，豐功勒於彝器，鴻烈賁於旗常，道德為尊，不資軒冕之貴，公侯必復，靡替公冶之榮，備諸前志，可略言矣，曾祖仲達，魏員外散騎侍郎，齊儀同三司，武衛大將軍，滄，寧，肆三州諸軍事三州刺史，又除侍中，特進，濮陽郡王，秀氣冠時，英風邁俗，崇勳輔漢，績茂於蕭曹，異姓封王，秩均於梁楚，大父普樂，齊太子舍人，建內將軍，散騎侍郎，開府儀同三司，北豫州刺史，驍衛將軍，廣安郡王，隋右驍衛，武牙郎將，出臨藩部，敷至化於雄州，入踐台庭，表懋功於皇極，父善長，隋左勳衛，朝散大夫，開府儀同三司，位不侔量，道隨運往，府君門承累慶，地襲豐腴，為政資於孝友，取樂在於名教，自一貫而游群藝，則盛業靡遺，擅三端而雕眾材，則能事斯盡，君子不器，斯之謂歟，解褐虢王參軍，營，越二都督府兵曹參軍事，曳裾英邸，夙表俊人，列名藩，尤稱善史，尋除冀州鹿城，瀛州樂壽，潤州延陵三縣令，又充行軍兵曹，授上柱國，鳴弦驛化，聲馳吳冀之郊，入幕推英，氣攝疆垂之表，道敷楊歷，化穆循良，尋除忠州司馬，晦明貽疾，膏育表夢，車胤之清輝遽戢，奄歎螢書，盧之仙術不成，空悲鶴履，以垂拱四年八月廿日遘疾，終於官舍，嗚呼哀哉，即以永昌元年四月十五日葬乎北邙山禮也，嗣子知節等，並因心罔極，至性過人，思撰家聲，式旌門范，用陳不朽，乃作銘曰，晉圖失馭，魏德乘時，爰開茂緒，載峙靈基，武殫猿臂，文開鳳詞，可大可久，茲焉在茲，懿王嶽立，功宣佐命，武牙傑起，克傳餘慶，傳聯輝，旌符交映，公印無絕，王門斯盛，累德攸歸，英材秀出，風韻韶爽，神期沖謐，松├其性，璋其質，茂彼上才，享茲優秩，梁園表譽，燕館參榮，累升列郡，頻臨屬城，全椒仰德，上蔡慚名，鳴弦作宰，入幕參卿，士元勝躅，車公逸價，式佐名藩，行宣偉化，未窮軌，俄淪厚夜，大壑遷舟，悲泉駕，旌驂顧慕，塋遂丘墟，宿草春合，荒郊夕虛，音容永，歲月其除，貞石無朽，芳塵有餘，
大唐故瀛州束城鄭明府君墓誌銘並序君諱贍字行該，滎陽滎澤人也，珠源事守，漸靈液於滎波，瓊干霄，峙崇基於巖邑，西京顯秩，締賓卸而載遠，北海濡津，庇德門而有閌，革履馳聲於讜議，雲屏表貴於殊私，代載周行，聲明家諜，曾祖伯遠，北齊員外散騎常侍太尉諮議參軍司徒左長史，祖子仁，齊通直郎，父植，皇朝歷屯田都官司勳左司郎中長安縣令將作少匠檢校太常少卿，並望重璋，跡儔鷺，台階贊務，步高蹤於鼎鉉，秩宗司禮，緝遺篆於容台，咸照乘之珍，俱擅在壇之寶，君鳳芻鸞翼，外肅羽儀，折水圓流，內融符彩，升曦缺景，架黃童之幼智，荷戟參玄，窮烏之深識，馬客卿之岐嶷，應接諸公，張辟強之趨侍，階資舊葉，即以門蔭調授左衛翊衛，俄擢藝能，遷左金吾衛引駕，既弘武術，仍廁文場，材預銓衡，出任坊州司倉參軍事，秩滿入為右金吾衛兵曹參軍事，尋應八科，舉授英王府法曹參軍事，轉太子詹事府主簿，α然光薦，侶猿巖之上客，總司樞轄，排鶴關於望苑，俄因公事左貶，授瀛州束城縣令，屈牛刀之霜鍔，且游刃於驅雞，撫棲鳳之椅疾，遂偃高扉，想潘令之閒居，還依洛浦，思仲長之大隱，即背邙山，優哉游哉，不夷不惠，松貞桂馥，庶含芳於永年，岳墜梁摧，竟飄魂於大暮，粵以大唐永昌元年歲次己丑三月甲寅朔十八日辛未卒於永昌縣福善里之私第，春秋六十，即以其年四月癸未朔十五日丁酉，旋葬於洛陽縣平陰鄉北邙之原禮也，嗚呼哀哉，夫人渤海封氏，皇朝右僕射密國公之孫，淄州刺史，尚淮南大長公主駙馬都尉公之第二女也，公門戚里，派蓬渚於天潢，寶婺瓊娥，湛星津於月鏡，稟忠孝之餘烈，蹈規矩於生知，自儷通門，早申弘訓，齊眉展敬，克踐師資，盍耨成賓，仍蚩體泰，方冀雍雍鏘鳳，契比翼而于飛，矯矯乘龍，偶雙蛟而孕影，豈謂青田仙鶴，悲失侶於鳴琴，丹穴祥鸞，痛孤棲於舞鏡，雖聲裁夜哭，而口絕晨漿，蟬鬢蓬驚，執鑾刀而斷，龜手永裂，集鳥塊而崇墳，茹此深哀，營茲厚穸，提挈孤幼，躬親塋壟，指柏舟以誓心，望杞墉而積思，晦愁雲於宰樹，葉張眉，泣露於陳，箸流甄瞼，即以望夫之石，旋銘孝婦之詞，用紀幽埏，式旌芳烈，其詞曰，咸林總秀，制邑分圻，業疇青社，代襲緇衣，英賢舄弈，緒閱芳菲，謀孫翼子，銑鑒瓊輝，顯允哲人，猗歟貴仕，濯纓方茂，紐銅知止，心安寵辱，跡和朝市，方冀松貞，遽歸蒿里，哀哀淑媛，遺孤，鳴琴思鶴，風樹啼烏，鬢蓬行斷，淚柏隨枯，悲纏石槨，氣泉塗，超忽，孔樹，夜台懸月，朝曦促露，迥跨崇邙，長臨式庫，萬古遺烈，千秋安厝，
大唐冀州刺史息武君墓誌銘並序君諱欽載，字景初，其先濟陰離狐人，本姓徐氏，皇運肇興佐經綸之業，賜以國姓，洎聖母神皇之臨天下，其父思文，表忠貞之節，又錫同聖氏，仍編貫帝鄉，故為并州文水人也，若夫仁義騰芳，委五瑞而長往，神仙佇術，望三山而不歸，赤帝纂圖，上書光來曉晚之譽，黃星御極，中聖標見識之榮，其道駕蕭張，功超吳鄧，締構雲雷之始，翊贊草昧之初，奄婁敬之宏規，載叨仙屬，異君明之吹律，重忝天宗，國史之所具詳，家諜於焉甄序，無煩縷述，可略而言，曾祖皇朝封濟陰郡王，後固辭王，授散騎常侍陵州刺史上柱國舒國公，薨謚節公，祖，司空上柱國英國公贈太尉楊州大都督，謚貞武公，並星辰稟氣，山嶽降靈，建大廈之棟樑，運巨川之舟楫，寵高九命，位極三台，絢彩麒麟，銘勳鐘鼎，歷任嵐饒潤寺州刺史，再除太僕少卿，兼知隴西事，又加青光祿大夫上柱國衛縣開國公檢校并州大都督府長史清源道總管，除冀州刺史，今見朝集，職隆內外，政廉能，類石建之孝謹，同胡威之清潔四知增慎，三命愈恭，目擊道存，無俟詮綜，君藍田美玉，漢浦明珠，夙彰辯日這機，早著談玄之敏，縱橫詞藻，卓犖群書，神童之譽郁興，大成之目斯在，豈謂嘉苗不秀，與慕槿而同萎，芳樹先凋，將朝菌而俱落，以調露元年八月四日卒於隴西大使之館，春秋一十有五，權窆於縣慈門鄉，垂拱四年十二月十八日，改葬於洛陽縣平陰鄉北邙之原禮也，司徒之夢，償百萬於黃泉，滕公之銘，睹三千之白日，甫遷故域，永新塋，恐碧海之將變，寄玄礎以流聲，銘曰，偃王綿系，孺子後昆，寵高錫族，德貴標門，台鉉增曜，禮義逾尊，慶融積善，遒葉謀孫，韋室沉珠，謝庭摧玉，翰苑余藻，墨池遺躅，永人琴，空嗟鬼錄，一遵泉路，長埋山曲，
亡宮九品，不知何許人也，惠性天資，貞衿月淨，幽閒植操，明婉馳聲，丹史飛名，庇椒宮而振馥，紫宸趨，翊清禁而騰芳，方謂常沐寵靈，永承宮掖，遽辭榮於昭運，俄影於幽扃，嗚呼哀哉，以垂拱四年十二月十八日葬於北邙山，禮也，春秋年七十，其詞曰，承恩蘭掖，庇景椒庭，遽辭明代，奄幽扃，松阡月皎薤管風清，百年斯畢，萬化徒驚，永昌，
大唐潭州都督府司馬贊皇縣開國男李君故夫人弘農縣君之銘並序夫人弘農仙掌人也，曾祖達，周平陽郡守，祖嵩，隋儀同三司，車騎將軍，大都督，父，皇朝大丞相府朝請大夫，或玉映珠聯，揄揚絕代，或紆青拖紫，照耀當年，夫人纂慶祥之，章淑譽，作嬪之室，婉孌貞規，銘菊蕊以飛文，馳芬無絕，頌花而軫思，警藹有餘，琴瑟之契克諧，不爽陳風之籍，藻之儀殷薦，有符非月之經，詔授弘農縣君，表其令德，錫隆石之婦，劭彼曾猷，本言永照杏梁，天長地久，豈意先歸蒿里，影滅光沉，以大唐永昌元年歲次己丑正月乙卯朔廿二日壬申，薨於東都之第焉，春秋六十有七，其月廿八日權殯於洛陽城東北五里平陰鄉邙山之原，禮也，哀子，行高曾閔，情深愛敬，報之罔極，如何不待，地訪青烏之子，庭悲白鶴之賓，刊翠琰而不傳，庶清芬而無泯，其詞曰，迢迢地望，肅肅家風，其先何有，四代五公，其後何襲，良冶良弓，載誕照梁之媛，行歸指樹之宗，賓儀，母訓日融，小年電謝，大暮雷同，龍鐔偏掩，鵲鏡長空，岳移夜壑，花落春叢，
唐故郭君墓誌之銘並序君諱本，字彥基，太原人也，自響周岐，疏虢封而錫土，駿歸燕室，築碣館以分疆，曾祖儒，齊並府刺史，祖益，隋孝義令，並揚扇清人，揮琴撫俗，啟桑雛之舊花，燮筠驥之新風，君育志煙霞，怡神泉石，鑒鼴河而捐官，曬鷦而辭榮，論文德異揚曹，敘儒功深馬鄭，豈其天道不測，四時為代謝之期，人事匪常，百年成生死之限，夫人王氏等，嬪則承箴，包六而為著，母儀稟訓，援四德以裁規，豈知南蕪城，委佳人於幽石，北山荒隴，瘞列女於窮塵，嗣子威等，擁鐮追養，負米尋忠，即以垂拱四年十一月十七日祔窆於關城南十五里之平原也，雞山帶野，登頓萬重，龍岫襟天，蔽虧千丈，冀玄石於夜台，刊貞文於幽壤，其詞曰，西周命氏，東國妃倫，惟祖惟父，桂郁蘭芬，運生杞梓，代殖松筠，如何彼天，殲我良人，
大唐故鄉長程君墓誌銘並序粵唐郊演貺，五靈啟瑞，削錫，翼宗九正，晉後肅程鄭之禮，德踐升中，漢帝資休伯之儀，化覃有截，弈葉宗方之貴，累代卿相之尊，抑惟公之門矣，公諱丞，字祧，廣平郡人，昔祖上黨太守，子孫因而卜居，今為屯留人也，曾祖侯，太原丞，擢秀瓊林，澄光桂浦，春芝湛露，凝八體於書池，夏苑楊葩，泛九流於海翰，祖貢，許州功曹上護軍，氣凌風谷，彩映韜莊，屬隋運崩離，天綱紊，霧屏三光之耀，濤波沸四海之濱，澤無田父子蹊，野絕植夫之徑，皇家龍飛京兆，發雷霆之威，鳳起晉陽，動風雲之色，公投造義旗，肅清武備，策名金牘，毗贊軍謀，掌渙當樞，擢才授職，微為刑州別駕，辭以親老，優遊墳典，先達聞而懷畏，放曠林皋，後生瞻而取則，父凝心淨域，意慈船，轉讀大乘，室無虛月，可謂園寶蓋，飛形花苑之中，靈鷲尊容，逞姿紺殿之上，公爰洎髫年，孝扶曾郭，感鱗而躍凍，應├以抽條，中寢再興，吮癰痊疚，心捐三界，不食五辛，意仗法繩，恆披內典，逮於成立，目閱外書，握玩針肓，鄭君之疑久決，筵庭奠醞，獨下陳侯之榻，鳴泉發γ，寫秋水而驚淡，義窟騰埃，湛春雲而吐奧，任鄉長數年，冰鏡自居，貞心潔路，求瘼恤隱，境蹕迎紛，字撫有方，俗歌來晚，不謂微霜早墜，先雕特秀之花，嚴風暫扇，遂折翹林之，天道無徽，哲人斯逝，以垂拱二年三月卒於里宅，春秋卅有一，夫人苗公之女，禮備六珈，玉之音有節，姆儀四德，聽雞之響不虧，垂拱四年十一月日，合葬於村西原之禮也，西苞翠，碧蘿聳於雲峰，東邇絳泉，清波震於谷，北連三總，南俯池，勒茲貞礎，永誌幽扃，其詞曰，郊葛始宴，湛露方，攝齋南服，桂冕東扉，焚枯折芰，襲彖窮機，鳴鳴謙未極，志何依，
大唐故朝議郎行澤王府主簿上柱國梁府君並夫人唐氏墓誌銘並序四品孫義陽朱賓撰文五品孫滎陽鄭莊書君諱寺，字師師暕，雍州藍田人也，丕承帝緒，自雍墟而逮夏陽，克勤王家，由安定而宅京兆，其如葛氏昆季，列於三方，有類林家昭穆，光乎十德，至若衣冠禮樂之盛烈，廉考賢良之儀表，固已舄弈當代，昭彰季葉者乎，曾祖遵，周秦州清水縣令，遽賒相用，勞逸兼資，重泉之磬載昌，單父之琴斯洽，祖殊，隋監門錄事參軍，德以潤身，學以從政，八屯由其式序，五校於是克隆，父柱，皇朝奉義郎騎都尉，識量夷雅，風神耿介，青田表秀，丹穴祥，進而不榮，安乎散列，退而不野，鄰乎湫隘，君承積善之餘祉，挺生人之上姿，因心而好孔墨，抗跡而齊曾閔，縱王佐之奇表，揚於王庭，屈公輔之宏量，薄游公府，咸亨四年，授文林郎，隨班例也，日者東風爽候，西旅不庭，三軍之坐甲之資，七萃興懸磬之歎，君散陶凝慮，指推誠，躬親饋盍之勞，式周儲峙之務，恕己及物，下布人謠，憂國忘家，上紆帝念，永隆二年，恩詔授上柱國，道光西漢，已極武功之尊，名冠南荊，竟保昭陽之貴，既而上仙興慕，下代纏哀，梁山降白鶴之祥，畢陌啟青烏之兆，君悲深考逝，義切子來，茂績顯於園塋，豐功徹乎，垂拱元年，授朝議郎行澤王府主簿，以枚馬之英規，偶間平之上邸，芳風扇乎蘭阪，茂躅隆乎桂山，東閣由是希聲，西園以之藉甚，豈期攝生謬理，與善失常，西山何高，未接仙童之羽，南溟尚遠，翻墜化鵬之翼，以垂拱四年十月五日終於長安懷德里第，春秋有一，夫人晉昌唐氏，名惠兒，後魏驍騎將軍本郡守契之七葉孫，即故司農寺長樂監敏之第二女也，巫山降祉，異位精，挺琬琰以成姿，懷冰霰以清慮，纂組織之務，早擅女工，幽閒婉慝之規，夙彰婦德，恭謙娣姒，宗族所以推先，肅事舅姑，閨門由其作訓，將以驂並騖，常接影於仙樓，不意龍劍雙沉，意連形於寶匣，以垂拱四年九月廿七日終於長壽里第，春秋卅有六，粵以其年十一月十七日合葬於終南山便梓谷口隋信行禪師林側，陪大父錄事參軍之舊塋，申夙志也，惟君器周大雅，德備中和，敏殫眾藝，好兼靈跡，牟子博之異錄，動息會其情，虞孝敬之奇記，俯仰該其術，黃金積釜，鎮寫真容，白玉成田，並開精舍，夫人亦凝心貝葉，屬思曇花，幼彰龍女之功，長契勝之德，婉茲嘉偶，咸借慶於一乘，倬彼好仇，並歸神於八正，其子景先等，以為形資業起，業立則形存，化以緣生，緣亡則化息，履霜增感，豈若奉於遺音，聞雷警慕，固可說於真侶，式崇寶構，虔考勝因，寄篆刻於幽埏，庶飛芳於奪里，其詞曰，霸秦支子，始國於梁，帝堯景胄，必復其唐，易代載德，繼軌傳芳，雅符秦晉，信葉潘楊，於惟君子，夙承家慶，顯允夫人，早標門令，笙簧其德，黼藻其性，問望備隆，容工兼盛，身由業立，果乃因成，共資有相，並證無生，八正凝想，七覺馳情，德逾善德，名蓋淨名，積善方融，輔仁無准，始驚炭折，俄看薪盡，悲哉則豹騎連翔，痛矣則螭軒接軫，門庭兮蕭索，墟落兮淒緊，哀哀鞠子，遺孤，共許勝地，式奉先暮，構曾台於翠阜，刻貞石於黃壚，山山兮塔，往往兮真徒，
大唐上柱國故張君第五息墓誌銘並序君諱安安，本系南陽，即為白水望也，因居北里，遂是赤縣人焉，若夫代襲榮貴，佩印珥貂彰其寵，門多詞筆，銘劍賦鷦擅其才，盛烈已振於芳聲，清規無煩於潤色，乃祖乃父，天機天縱，位或光於文秩，勳則重於戎班，君岐然誕靈，生鳳毛而流彩，卓爾標秀，挺麟角以含章，溫恭表於髫年，孝友彰於歲，閒庭ε步，始延輝於謝玉，逝水流目，遽沉彩於韋珠，嗚呼哀哉，生平已矣，年甫弱冠，溺於灞，嗟乎，灞川殊於洹水，忽有夢瓊之泣，狄岸異於蜀江，翻同化碧之歎，雖卜筮言吉，已樹孤墳，而考妣難違，將陪大墓，垂拱四年十月廿四日遷龍首原，禮也，假使夜台寂寂，何代何年，穸室沉沉，誰家誰地，猶冀金雞告曙，重昭晨省之儀，玉狗鳴幽，載崇昏定之禮，孔懷等悲分武類，既勒石而銜酸，痛失雁行，爰紀銘而茹感，詞曰，金鉤降祥，石印傳芳，載誕君子，儼然容止，趨庭奉問，徙第承訓，孝極懷橘，才兼夢筆，言違素里，暫涉玄灞，奄棄小年，俄歸大夜，遷神馬鬣，改卜龍首，考妣同塋，天長地久，
大唐故文林郎李君墓誌銘並序君諱道瓘，趙郡贊皇人也，昔馬喙唐，迥陳暮而作土，龍德將聖，宅臨渦而啟族，故得李徑神飆，因生賜姓，蓓渠帝賦，爰降深恩，況乃作守三川，俱標峻節，貳師孤邁，特派靈源，既而世濟其雄，實生合德，承家冀旄，而君茂焉，曾祖黑，齊陝州刺史，祖雲，隋龍門縣令，所謂構業之子，必見良弓之能，刺舉之明，並獲時之具，父石，皇朝任萊州錄事參軍，夙表楊庭，允居寮首，丹筆所振，周以之自清，素來可依，家風傳其獨秀，若乃天爵自高，人野同致，逮皇皇於所務，故晦昭昭之跡，出入州里，還同王烈之嚴，吟嘯自若，每得蒙莊之貴，忽焉寢疾，彌歷遷舟，以垂拱四年六月廿日遘疾，終於私第，春秋六十有三，即以其年十一月十七日窆於平陰鄉，禮也，嗚呼哀哉，嗣子大楷，彼蒼何極，敬撰德音，申之孔棘，丹旃搖搖，越川漲而載急，白日杳杳，睹佳城之未開，嘶驂顧慕，野鳥徘徊，紀之盤礡，惟以告哀，其詞曰，于嗟淑人，味道週身，令猷登，奇策謀秦，將軍之頸節，承相之勤殷，惟崇之茂，惟實之遠，或蒞專城，或棲薄，河獸，草安馴，一隨化往，千載空傳，如棲泣露，似水川，朝風撇道，夜壑舷，靡化伊矣，同淪幽穸，樹分霜，空沈璧，苦霧生隴，傾義過巢，飲餘恨之無限，獨令流昔，
大唐故左監門衛校尉武騎尉弘農楊公墓誌銘並序夫闡積德之業者，煥乎元亨利貞，效立身之基者，資乎仁義禮智，故能廣萬古而蘭薰，經千秋而雪白，歿而不朽者，其在茲乎，君諱寶，字貞，弘農仙掌人也，若夫結曾雲之峻趾，引長源之派，鼎綬代承，英靈間出，固以備厥典章，詳諸徽冊，故可略而闕也，祖武，隨荔州廣平縣丞，器局凝閒，風神恢遠，翼惠政於青鸞，洽仁風於寶翟，素業無替，清芬有嗣，考興，體尚夷簡，懷大正，紹玄識於門風，襲飛於代業，加以氣感青雲，精回白日，挺劍學於千門，息書觀於六代，洎有隨失馭，生靈磣黷，上國龍潛，中原鹿走，高祖神堯皇帝乃纂歷承天，乘機撫運，清區宇而截鯨鯢，辟山河而卷氛，君克勵誠節，獻款轅門，擢授朝大夫，以酬功也，公議鑒昭晉，韻宇清爽，詞彩填胞，精神滿腹，是以不籍代資，郁以父蔭，蒙除左監門校尉，從班例也，於是為時器，養素林泉，棲神耕鑿，樂鵬以一致，齊是非而雙遣，應休璉之邙洛，從吾所好，鄭子真之岩石，與子來游，其所玩也，右琴左，其所居也，一丘一壑，將以寄情文酒，棲遲衡必，蕭然放，終焉畢志，既而白榆沈影，見處士之星亡，翠柳凋陰，覺先生之氣盡，以上元三年正月廿四日，終於洛陽縣里第，春秋五十九，嗚呼哀哉，夫人張氏，肅恭婉順，仙儀令淑，四德高輝，三星增映，垂拱四年五月十一日亡，春秋六十七，即以其年十月廿四日合葬於洛北邙之原，息蓮等並幼標敏，夙承庭訓，一十八章之孝敬，終始在身，廿七月之居喪，麻毀瘠，以千年松梓，須存黃絹之文，九京蕪沒，勒清巖之石，乃為銘曰，赫矣，光於烈祖，特秀人文，經綸代武，班爵，策功啟土，恩榮存歿，慶流今古，若考作靈，公承其基，若聖作象，公徵，軒載可謝，田園是依，清言永日，白首所期，寂寞玄情，束蕪林宇，數片，長松一樹，水言談，春台章句，以游以逸，何思何慮，南片神玉，北堂道長，沉冥高，鳥遐想，少微忽隕，高山誰仰，與善徒言，輔仁斯爽，寒山暗梓，淒風春，掩此龍章，封茲馬鬣，月白霜連，雲黃露壘，湮沉，芳名洽浹，垂拱四年十月日，
大唐故神和府折衝鄭法明夫人李氏墓誌銘並序夫人本安德郡人也，因官遂家於洛陽，今即洛陽人焉，自龍顏誕聖，鶴昌源，指樹播其先風，累葉繁其後胤，詳諸篆榮，詎待抑揚，曾祖本，周任宜陽郡州都，祖善，周任岐州司馬，並榮高貳職，寵茂題輿，既興來暮之哥，寧止不空之譽，父，唐洛州河陽縣丞，鴛鸞俊翼，杞梓良材，奉周郡之封畿，酌潘令之風化，夫人祥和授氣，柔順資靈，邁翠渚之神儀，掩絳河之淑媛，暨乎慶隆家室，義葉好仇，擊楊內則之風規，囊括中閨之典訓，擅言容之懿德，總之奇功，中外挹其清規，長幼憚其嚴肅，關門昭德，徙依仁，訓子之道既隆，宜家之風斯遠，嗚呼，桑榆晚照，遽侵桃李之年，搖落秋風，倏掩芝蘭之馥，以垂拱四年九月三日卒於洛川里第，春秋六十有六，以其年九月卅日葬於平陰鄉邙山之陽禮也，有子崇等，痛深曾敏，禮極顏丁，瞻露薤而摧心，覽風枝而瀝血，凌遷谷變，恐貞范之斯淪，刻石雕金，庶芳微之未滅，其詞曰，龍顏毓德，鶴垂年，時多秀士，代有英賢，岐陽貳職，河右毗弦，誕斯貞婉，降此芳妍，鳳兆疏姻，魚軒降德，道光中匱，聲芳內則，萬石巖規，雙珠曜色，凍桂斯茂，謝芝爰植，烏輝遽落，蟾略俄傾，潘輿舛候，皋樹難停，巫神散雨，婺彩綸星，慟深沖籍，禮極顏丁，洛水之陽，邙山之曲，茂席遷謝，風煙斷續，隴嶂凝雲，泉台罷旭，玉質幽翳，金聲照燭，
唐故右金吾衛胄曹參軍沈君墓誌銘朝散大夫秋官員外郎韋承慶撰君諱齊文，字正人，吳興武康人也，鳴岐兆慶，神基跨於九山，卜洛疏源，靈派四皓，胙土分蓐黃之國，地郁汝，承家徙吳越之鄉，族盤江漢，文宗學府，葳蕤間冉，袞秀召英，舄弈於廓廟，曾祖孝恭，陳本郡主簿，零陵王諮義參軍，陳星曜師月澄襟，置醴而會賓庭，曳裾而參諷席，祖弘爽，隋上谷郡永樂縣令，穎川郡縣令，稟稟霜氣，軒軒霞彩，播絃歌於魯俗，絕風雨於周郊，父伯儀，皇朝英王友，太子洗馬，太子中允，率更令，太子右諭德，弘文館學士，武康縣開國男，黃中蘊粹，素履凝貞，情澹學源，業優儒肆，西園玳席，會文友於平台，東闕銀宮，參正人於望苑，六經詮義，名登白獸之筵，五爵疏封，慶襲玄龜之印，使持節嘉州諸軍事嘉州刺史，廉范宰蜀，恩興來暮之歌，邵伯相周，化洽去思之詠，君地承通德，聞詩聞禮之門，器出名家，良冶良弓之子，資忠履孝，總百行而為基，服義依仁，包四維而成范，落落有千尋之，汪汪如萬頃之陂，學以聚之，遨墳素之聲圃，禮以行之，踐聖賢之閫閾，乾封元年，以國子明經擢第，補秘書省校書郎，橫經問道，摳衣入槐市之庭，射策登朝，載筆上蓬山之閣，刊羽陵之蠹簡，魚魯自分，辯汲隧之殘盡，商陰不謬，秩滿，改授右領軍衛倉曹參軍，又轉右金吾衛胄曹參軍，策名神衛，八校之軍儲，分職禁曹，司五兵之戎器，如貔萬旅，鍾釜載盈，戴干群，戈並，赤澤之下，方參振鷺之行，青冥之上，行舉飛鵬之翼，豈謂明祗爽，大造逢仁，霜耒秋而已零，月才皎而俄晦，以垂拱四年五月三日，卒於神都尚善里第，春秋五十有五，即以其年十月十七日葬於北邙山之塋，惟君雅質天成，英徽日就，白無玷，千里應其嘉言，明鏡不疲，萬象入其靈鑒，其植操也貞而不諒，其行事也簡則易從，察理懸晤於幾先，處身遠居於物後，在獨斯慎，依眾以和，臨財必廉，見義能勇，求我師於周孔，無涉異端，得吾友於顏曾，不交非類，是謂保家之主，方為國之臣，爾雲之逸足未馳，擊電之奇鋒尚郁，惜乎賈生才子，奄喪於中年，趙掾人，溘終於下位，武康公五情交切，悼膝下之捐慈，萬感增懷，痛掌中之奪愛，之資靡，析薪之業且虧，郗氏之喪嘉賓，哀纏晚志，楊公之亡德祖，恨結衰年，露成歌，長罷鳳芻之曲，松塋掩隧，空馬鬣之墳，陰鶴警而霜甸秋，哀猿叫而寒隧夕，瘞孔棺於窮壤，／表滕記於幽石，其詞曰，周王啟都，聖烈凝圖，分國，靈源毓德，人物古今，江湖南北，積慶逾遠，重規允塞，名父之子，家聲，辯易稱烏，聞詩曰鯉，如銑如璧，為蘭為芷，資孝因心，蹈仁由己，行立名，學優，蓬山握槧，蘭閣題油，分曹禁旅，比跡英儔，鱗方縱壑，翼佇遷幽，化，生涯幾促，半岳頹峰，中衢頓忠，掌碎隋寶，庭湮楚玉，昶誡誰傳，嬰書靡蜀，隅，旌挽，陵哀命也，愴天乎，松風夜切，隴月寒林，一掩穹隧，千秋永，
唐故左金吾引駕陳郡袁景恆墓誌銘並序國對粥熊，勳高大東，三年一舉，四代五公，為子則孝，為臣則忠，聿基巨闕，載誕良弓，玉色庭耀，珠光雪融，聞天比鶴，漸陸均鴻，瑚璉方重，瓊瑰遽夢，苗而不秀，回也溘終，恨垂天之夭閼，歸若斧之封崇，隴愁雲秋日暮，墳思月於霜空，北邙兮自此，唯聽兮松風，垂拱四年歲次戊子七月十七日勒，
唐故朝散大夫行恆州石邑縣令袁君墓誌銘並序君諱希範，字令規，陳郡人也，有媯之後，在陳建國，安以漢朝台鉉，祝鳩之貴五人，宏以晉室詞英，倚馬之文七紙，曾祖亮，陳侍中豫章內史吳郡太守，張寬則博物多識，為後車之侍中，陸雲則當代偉才，作清河之內史，祖崇業，陳駙馬都尉黃門侍郎，隋鄒縣令，清貞蓋俗，問望承家，揮翰紫宸，聽平陽之歌舞，策名墨綬，屈重泉之惠化，父弘讓，皇朝珍州錄事參軍事，江司錄，十部騰聲，持匪石而有孚，溯貪泉而無惑，所以大丘既沒，自陳紀而可知，太尉忽諸，指阿恭而奚假，君闕門之黃氣，賢星之赤精，杞梓也廊廟之材，鸞也羽毛之長，貞規素履，猶井渫之潔焉，博聞強識，得典墳之要焉，是以堂構不虧，鉉基克茂，眷龍津而可陟，頓鵬風而未遠，起家任左衛動衛，乾封元年，有事岱宗，擢授輦腳，總章三年，授通直郎杞王文學，始奉圓丘之禮，即隨小山之牒，睢陽東國，耀名實於長裾，清夜西園，陪賞于飛蓋，秩滿，遷潭州都督府戶曹參軍事，秩滿，又遷幽州都督法曹參軍事，湘沅舊俗，應推擇而宰辭曹，燕薊名區，葉平反而光獄椽，至弘道元年，遺詔加階，授朝散大夫，龍躍而升，白雲飛於太昊，鶴鳴斯感，朱紱被於彝班，至垂拱三年，詔行恆州石邑縣令，散官並如故，有命自天，惟德而祿，方使中牟狎雉，表神化於魯恭，單父夜漁，諧至仁於子賤，豈謂夢桑生，刈蘭於庭，純嘏靡錫，高明先瞰，以其年七月十日自洛之任，途次覃懷，俄然遘疾，卒於旅舍，春秋五十有八，嗚呼哀哉，呂石之迎天駟，果契於幽冥，王褒之祭碧雞，溘終於道路，嗚呼哀哉，即以垂拱四年七月十七日歸葬於神都北邙之塋禮也，當龍頭之貴地，建馬鬣之新封，隱隱而延睇二陵，巖巖而迥標雙闕，嗣子景慎等，攀援荼蓼，挽者感而止盾，號泣天，鄰家聞而輟食，恐高岸為谷，巨海成田，用志泉扃，遂裁銘曰，在昔隆周，分土苑丘，自茲得姓，爰襲重侯，左右王室，揮煥風猷，曜卿學瞻，彥伯文遒，驪泉孕寶，鳳巖抽律，謇謇祖宗，彬彬文質，磨而不磷，動而愈出，一代詞英，九流奧術，生茲琬琰，耀彼璋，禮樂無替，邦家有光，克憑晟典，爰儷游梁，丹筆疇怨，朱紱斯皇，處傷怛化，俄悲厚夜，埋玉何冤，號天不借，舟移巨壑，梁摧大廈，淒慘賓徒，荒涼台榭，靈需發軔，邙阜開封，跨通谷，彌望君峰，露春秋而草，風曉夜而吟松，儻子喬之掛劍，或千祀而為龍，
大唐汲郡呂君墓誌銘並序君諱行端，字張仵，其始祖則周太公呂尚父之後也，裾不絕，代襲冠纓，周漢之朝，婚連貴戚，晉宋之世，名列英賢，自茲已往，門承閥閱，其根源本汲郡人焉，屬隋季亂離，分派遷轉，則河南洛陽人也，祖諱君道，隋任秘書錄事，文才挺特，藻翰芬芳，行喻詞林，敷弘至理，父諱德威，唐上騎都尉，深謀沉算，標逸趣於三軍，雄略宏圖，顯嘉猷於千里，君則公之長子也，君以弱冠授陪戎尉，家途巨積，年七歲，喪所親，哀貫心靈，悲纏骨髓，攀號擗踴，親懿摧肝，毀瘠竭情，鄰人罷社，君稟性仁孝，立志忠廉，儀範峨峨，風神肅肅，貴賤欽其令望，親戚挹其容規，實百代之英豪，一時之俊傑也，豈謂石火不留，電光難駐，未秋風而落桂，方日夏而摧蘭，春秋有，以垂拱四年六月卅日卒於洛陽之私第，即以其年七月十七日殯於洛陽縣平陰鄉之野，嗚呼哀哉，其詞曰，器局束朗，立性忠孝，有禮有則，無剛無撓，氣調自然，風儀拒教，內順其心，外恭其貌，陰兔不述，陽烏遞上，忽滅精靈，空存響像，暫辭白日，永潛丘壤，冥漠無知，魂兮何往，昔在高堂，今處泉台，松墟有去，柳陌無來，一從幽閉，千年詎開，
大唐故左監察御史張府君墓誌銘並序君諱，字，清河人也，邈矣基構，偉哉遠，五代相韓，英精間發，七葉匡漢，風美聿宣，布族斯昌，分枝克茂，曾祖達，齊左光祿，周開府儀同三司，本郡大中正，祖璋，隋宗州別駕，皇朝宜君令，父選，皇朝益州郫縣丞，相州司倉，司農寺主簿，並孤風俊邁，逸氣曾騫，擢太山之偉材，聳岳之靈秀，君資和毓德，踐粹含英，幼而清警，長而明，年未弱冠，總經闈，雕章以煥其文，博物以弘其器，早預國子生，應詔自舉，詔問焉，封奏者千有餘人，君蔚為舉首，爰降明詔曰，少年聰穎，機神博達，對策問，詞義可稱，可待詔弘文館，准學士例，供食隨仗，入內供奉，時年十九，雖賈誼英拔，晁錯智謀，望我高芬，失其歸趣矣，尋授易州永樂縣主簿，又徙授宋州寧陵，楊州江都，魏州貴鄉三縣尉，鯤游鯢澤，鵬息雞藩，韞跡卑位，怡然自得，遷司刑評事，尋於御史裏行，俄授朝散郎行左監察御史，烏署申規，衣冠效職，權豪以之斂跡，台閣於是生風，霜簡含清，冰起照，尊賢容眾，謬在乎無私，弘量虛懷，徇法歸乎靡忒，屬契風月，寓賞琴樽，促膝者必侯賢材，把臂者咸求俊秀，禮無違者，言必有章，放曠不虧於直繩，倜儻未聞於撓法，可謂千載奇傑，一代通人者歟，瞰室生災，閱川斯及，以垂拱四年七月四日終于思恭里之私第，春秋五十有三，嗚呼哀哉，元貺不存，贈言奚，叔卿逝矣，故友長悲，夫人紀氏，丹陽人也，歸周備禮，入齊保姓，弘風垂裕，代有人宗，夫人稟靈桂魄，孕芳蘭畹，六行，四德弘宣，嬪則於清閨，母儀照於彤管，降年不永，奄悲夜台，歲月其除，復申同穴，還以其年七月十七日合葬於北邙山在禮也，邙山北指，洛川東注，笳迥思於秋雲，馬繁嘶於曉霧，若一朝之溘盡，永悠悠於大暮，嗣子升，暹，，務等，並秀髮地靈，孝極天經，摧心魂於壟路，於泉扃，庶圖芳而撰德，垂百代與千齡，乃為銘曰，邈哉崇構，遠矣靈苗，盛德勵烈，百代光昭，惟祖惟考，四海高，哲人秀出，煥彼瓊瑤，詞雄意匠，弱冠登朝，是司察，氣逸驚飆，游鱗發諫，遐馬興謠，譽光百辟，聲馳九霄，警節俄盡，祖年遽凋，松風促夜，薤露朝，空山秋兮落日迥，平野晦兮白雲遙，思故人兮徒掩泣，痛歸魂兮不可招，
唐韓府法曹參軍息蘭陵蕭君之志君諱洛賓，字閱書，本蘭陵人也，昔玄鳥降祥，茂族由之啟跡，白狼爰感，洪源於是逾，收籍乘車，昭晉於縑簡，蘊經懷道，綺煥於圖牒，異代均榮，可略言矣，乃祖因宦，徙宅神京，秀逐芝蘭，辛隨姜桂，門閥之盛，光映朝列，高祖造，刑，禮二部尚書，太子太保，上柱國，梁郡開國公，道光侯舌，聲重納言，制九品而定周行，演三秩而光齊職，曾祖鳳，朝散大夫林州長史襲梁郡公，器局夷簡，風神英邁，蒞士元之顯職，嗣休徵之茂官，祖仁表，越州余姚縣令，尋授青州長史，又受益州新都縣令，尋加朝散大夫，襲梁郡公，萬傾澄瀾，千尋吐，題輿以光茂躅，明寮仰止，制錦而處清階，吏人欽德，父楨，宣德韓府法曹參軍事，入桂山而飛步，才地兼優，蘭阪以從班，賓實雙茂，基忠履孝，得孔門之名節，和光同塵，師老氏之炯誡，方期銷金延壽，練石保生，不謂逝水難留，俄從化往，以垂拱四年五月十四日卒於洛州河南縣之私第，君痛溫清之永隔，泣血崩心，淹晷刻而纏，支離魄散，才經二日，俄隊九泉，自非人同王郭，家傳曾憫，焉能忘生列死若斯之孝者與，悲夫，春秋廿有四，即以其年五月廿七日隨父遷措於洛陽縣之北平樂鄉禮也，第洛客痛兼風樹，情咽古今，敬鐫貞石，永擅徽音，垂拱四年歲次戊子五月戊午朔廿七日癸丑，
大唐故韓王府兵曹參軍延陵縣開國公陸君墓誌銘並序君諱紹，字承業，即吳郡之公子也，漸媯川之餘潤焉，紫氣乘時，大夫見稱於英彥，黃精降祉，太守標譽於神明，簪組蟬聯，屢傳於芳績，璋特達，每著於嘉聲，高祖通，周使持節柱國，大司馬，蒲，陝，秦，襄四州總管，綬德郡開國公，食邑八千戶，曾祖讓，顯，魯一州刺史，光祿少卿，開府儀同三司，安澤公，祖善宗，皇朝駕部郎中，使持節德，光，懷三州刺史，洛州長史，上柱國，延陵縣開國公，考仁徵，隋尚衣直長，器局疏通，操履清白，入登八座，禮闈光主射之隆，出接六條，外台肅褰之重，識鼠廷文而韞學，席寵丹墀，尚龍袞以呈材，參榮紫闥，君夙稟岐嶷，幼資聰敏，讓玉門之果，自睦天倫，懷金衣之實，逾敦地義，起家拜文德皇后挽郎，即拜韓王府兵曹參軍事，襲延陵縣公，帝萼名蕃，支望府，偶桂山之清宴，允屬共寮，竹苑之良遊，仍紆逸器，蕭何舊爵，還承繼絕之恩，魏子新封，將延必復之慶，加以弋釣經籍，琴箏文史，覽風雅之奧，景慕復，窺道德之門，庶幾懷玉，不夷不惠，久忘健羨之心，非吏非隱，更得逍遙之性，何圖神仙無術，嗟鳳腦之難成，天地不仁，恨任鳥巢之奄及，以顯慶四年十二月一日遘疾終於私第，春秋有四，嗚呼哀哉，粵以垂拱四年歲次戊子五月戊午朔十五日窆於洛州洛陽縣平陰鄉之平原禮也，嗣子等，號昊巨痛，撫苴竹以崩心，陟岵深哀，循蓼莪而泣血，塗軍木偶，思備物於平生，刊石鏤金，庶揚徽於冥滅，乃書科斗之篆，用表騏麟之穴，其詞曰，黃軒降祉，黑帝垂精，始傳冠蓋，無絕忠貞，材惟公紀，文則士衡，或登三事，或刺百城，鶴起青田，鳳生丹穴，顯允君子，克嗣前哲，握瑜懷瑾，含冰抱雪，澄之不清，渾之彌潔，彈冠就列，執為郎，乃辭天子，乃侍英王，劉禎逸氣，余雕彰，佩蘭馥，攀桂分香，天道實長，人生何促，日朝露，風驚夜燭，魂歸洛水散邙山之曲，名永存兮簡素，德不朽兮金玉，
大唐故田君亡妻衡墓誌銘夫人諱某，河南人也，其先周所封侯，即其緒也，惟祖惟父，羽儀鐘鼎，飛絢緗圖，弈葉分枝，楊蕤素諜，夫人資靈岳秀，稟神粹以貞堅，曜質坤儀鐘鼎禮幽閒於婉順，勳高仕伍，榮照里閭，禮盛閨門，譽馳鄉曲，湛黃陂而不朽，越曹量以自高，比勁節於松筠，匹華於桃李，裾隨微步，更似凌波，袖拂輕風，還同回雪，鳴機則飛鶴舞，弄筆則鳳峙鸞驚，既而盛曹求鳳，洪宗奠雁，金屏不別，寶帳恆同，琴瑟之性日隆，松蘿之情逾密，豈謂成龍兩劍，奄一存而一沈，棲鳳雙桐，忽半生半死，以垂拱四年四月十四日遇患終於家，春秋六十有六，嗚呼，馳誠葉縣，徒眷念于飛鳧，駐想陽台，空結戀其行雨，悲看陪惻愴於素書，泣對回文，更淒傷於錦字，珠簾掩，銀樹成行，黃壚永秘，翠銘方啟，乃為銘曰，洛川回雪，巫岫雲飛，展如淑媛，玉女披衣，采彩藻，言告言歸，齊眉舉案，玉杼登機，人生侷促，世路推移，曦輪不駐，隙馬恆馳，合昏葉落，日及花萎，雙桐半死，貳劍長離，大唐垂拱四年五月一日衡夫人墓誌銘，故記之耳，
君諱威，字某，隴西金城人也，昔在周，著玄宗於柱史，爰洎漢日，樹寄策於左軍，道德盈塞於天泉，英謀飛於今古，昔時飛將，窮地際而論功，今日皇家，與天元而合姓，曾祖元儉，齊任益州司馬，梁山黑水，三刀待別駕之功，劍道珠江，五成半刺之舉，祖守禮，隋任懷州錄事，河內名區，山陽奧壤，字人阜俗，州將闡其風，管轄名實，督郵綜其要，關河重寄，公有力焉，父感，皇朝任潤州司戶，東口要樞，丹徒望邑，昔時江外，徒號神州，今日寰中，猶稱列岳，公以鴻漸為其羽儀，君以三葉淳仁，運鍾餘慶，踐潔白之道，包貞固之德，英猷內朗，和順外融，行在言先，身居物後，與朋必信，州壤推其風，為謀必忠，鄉閭服其德，庶彩榮於四皓，德護搖山，翻歸逝於九原，魂遊岱嶺，以垂拱四年四月十日寢疾，卒於章善里第，時年七十有二，夫人施氏，其先吳興人也，漢代孟卿，經無滯議，吳朝公緒，路不拾遺，夫人載誕蘭儀，光啟玉度，道協琴瑟，德懋蘩，思媚諸姑，於佐君子，庶長隆於正室，將永保於宜家，豈期與善無徵，輔仁莫驗，以垂拱三年六月九日寢疾，卒於章善里第，時年八十有五，令以垂拱四年四月十日祔於北邙諸葛村之北原禮也，胄孫柬等，痛風樹之不停，惜清徵之眇默，恐陵谷之貿遷，授貞石而刊勒，其詞曰，緬惟遠胄，邈矣有周，紫雲東望，青犢西遊，乃祖乃父，惟公惟侯，君以盛德，棲遲泌丘，夫人恭順，嬪於好俅，周悲逝水，共泣藏舟，階撤雨奠，庭引雙，荒埏一合，萬歲千秋，
亡宮八品亡宮不練姓氏，莫知何許人也，原其性高淑慎，行美貞閒，預秋算於良家，葉春茗於上閣，蘭宮桂掖，用先之班，彤管清陽，見昭容之墜，春秋年卅三，粵以垂拱四年正月廿三日葬為禮也，乃為銘曰，於穆淑人，承徽蘭室，婉慝其行，貞順其質，上月斂暉，中閨遘疾，勒茲蒿里，千秋永畢，
大唐故朝散郎守內寺伯飛騎尉成府君墓誌銘並序稜層乾祚，大哉飛閬之峰，迤坤靈，壯矣勇濤之，橫三光而野，廓九土以無疆，回雲蕩海之君，掩粹窮神之後，莫不並資間氣，咸籍化臣，業預開元，功高緯象，至若流聲軌運，播美風詩，年代罕聞，寂寥難紀，誰能繼茲勳譽者，其惟寺伯成君乎，公諱忠，字弘意，先燕周成之後，隨宦就封，徙族弘農，曾祖，周鎮遠護軍，氣摺三江，奔濤靜於天井，功橫十角，結霧銷於帶林，帝賞其能，官蕩寇，大父寬，幽州司馬，令望孤標，英材獨秀，崇基聳日，積慶騰雄，父德，強山監丞，俄而退秩，以為輕班五斗，慕隱菊於寒園，小騎八巡，散束金於雲綬，怡然自得，無悶在懷，惟公質邁楚英，孕圓流而蕩照，名高趙彥，潤方折以騰輝，岐峰五彩之毛，曾何足議，豫章七年之水，未可同言，鼓風壑以遐游，縱雲衢而迥逝，陽柯遽掩，遺余棲鳳之梧，陰氣長凝，自息歸鸞之影，始驗紫微列座，動奇照於四星，黃屋宸尊，引異材於九位，文明元年，蒙授給事郎行內侍省宮闈局丞，金貞不濫，玉潔彌高，出入仙闈，頻繁獻納，垂拱二年，遷朝散郎守內寺伯，馬驄癉惡，桓典退以慚顏，烏樹飛聲，王吉由其斂翰，既而局無稽務，在事必通，霍叔智之清勤心，進多慚德，許子將之月旦，退有愧詞，方可閬壽延遐，俯玉京而高宴，仙祈縱轡，仰紫闕以清游，不謂斗蟻成災，銀河墜月，庭熊入夢，銳岳摧峰，以垂拱四年歲在戊子正月庚申朔八日丁卯，薨於神都私第，春秋五十，蒙恩敕贈絹五疋布端，其年三月三日，葬於河南縣北芒山之，禮也，而嗣子元璋等，跡厚地而無依，高天而靡及，痛霜露之濡已，哀幾筵之在執，懼碧海兮成田，翠銘兮可揖，其詞曰，昭昭令德，謇隆藩，績著經綸，冰河蓄寶，神岳潛珍，嘉彼令望，誕茲異人，天貺普疇，德音獨紹，銀徽在飾，金榮賞要，鳳際霏文，螢前引照，竭忠宣力，窮芳極妙，隙駟難留，榮易落，珠傷巨海，舟遷大壑，泣下悲羊，哀存故鶴，萬齡共盡，千秋誰作，
唐故懷州河內縣丞李府君墓誌銘並序君諱善智，字有思，隴西成紀人也，靈源括地，若水派其長瀾，巨構凌天，高丘疏其遠葉，周柱史之仙德，道藹猶龍，漢飛將之雄材，精開伏，門慶斯礱，家聲克茂，曾祖凝，周觀州從事，祖進，隋司府寺左藏署令，並擅性端莊，厝懷夷簡，百城參事，清徽浹於外台，九署從班，茂績光乎內府，父子徽，隋相州臨河縣令，宰斯大邑，烹彼小鮮，中牟上蔡之能官，擊磬調琴之善政，君白虹授彩，明月涵暉，璧價早馳，珠光夙潤，孝悌乃承家之本，忠貞為奉國之資，勁節茂於松筠，高情凜於霜霰，屬炎靈版蕩，寰海沸騰，太岳亡羊，中原逐鹿，於是韜光衡泌，晦跡林泉，游心於徼妙之門，濯足於滄浪之水，尋而運逢昇泰，道合由庚，樂堯舜之禎期，恥巢由之小節，爰辭北澗，式解南薰，釋薜服而拜蘿圖，褫褐冠而佩黃綬，武德之際，檢校懷州河內縣丞，負彼異才，屈茲常調，嵇康逸士，方得志於煙霞，梁聳高人，遂徒勞於州縣，亨衢未聘，吏途先迫，甫贊弦哥，便彰智效，翔鯤激水，方轉九萬之霄，驥嘶風，忽見三千之日，以永徽三年四月十九日終於私第，春秋六十有九，嗚呼哀哉，惟君宇量凝肅，襟靈雅曠，導禮樂以其身，蘊璋以成德，時逢屯皮，乃谷飲而巖棲，運屬休明，遂策名而委質，可謂有始有卒，知幾知微者焉，夫人鼓城劉氏，周奉車都尉運之第二女，皇朝右威衛翊府將滿才之姊也，韶姿婉淑，遷杜氏之階，以垂拱四年歲次戊子正月庚申朔廿三日壬午合祔於北邙原之禮也，嫡孫業傳隆構，道濟良箕，荷貽厥之深恩，崇孝於之至德，永懷抱孫之愛，無忘述祖之風，思取志於玄堂，敬圖微於翠石，其銘曰，高丘白雲，函關紫氣，盛烈無泯，芳聲不墜，茂矣昌宗，悠然遠嗣，代出英傑，人多秀異，顯允賢族，猗歟德門，龍池出驥，鳳穴生，操貞金石，德潤，無時則退，有道斯尊，途窮運圮，洗心清耳，備泰時康，牽絲入仕，翊彼遷獸，副茲馴雉，去日難麾，悲風忽起，蒼蒼原野，洌洌泉扃扃，霜繁隴白，月苦松青，荒墳走兔，古木飛螢，一朝至此，千載冥冥，垂拱四年歲次戊子正月庚申朔廿三日壬午，
大唐洪州都督府高安縣封明府故夫人崔氏墓誌銘並序夫人柔儀，清河東武城人也，四代祖休，後魏贈尚書右僕射文貞公，曾祖，隋散騎常侍聘陳使主，或位隆端貳，績裕當朝，或聲禁闈，才光出境，祖志濟，皇朝太子洗馬，考元敬，和州刺史，金貞玉潤，鳳彩姿，懿德於兩宮，藹仁風於千里，夫人稟粹婺津，靈娥岫，柔明內映，端淑外融，年十有七，適於封氏，三儀克茂，纂貞范於母師，四德允彰，成好仇於君子，嚴堂奉色，行敷至順之規，宴室承歡，不墜如賓之敬，輔德何爽，與善無徵，頻丁考妣艱，竟不勝哀毀，以儀鳳二年十一月十五日卒於安州孝昌縣官舍，春秋卅有一，權殯於汝，以垂拱四年正月十四日遷窆於芒山河陰之原禮也，自安仁之結恨，中路奄乖，以奉倩之傷神，前途詎幾，攜茲偏露，臨泉壤，銜哀洩泣，式紀銘云，挺生華族，作儷斯門，貞姿璧潤，淑性瓊溫，藏舟閱魄，拱木銷魂，九陵徒變，四德長存，
唐故朝請大夫陳府君墓誌銘並序君諱護，穎川人也，昔降二女，唐堯安洪水之災，運策六奇，漢祖免白登之敗，其後太丘之長，道貫聚星，河朔之才，文光倚馬，地靈相繼，時英不絕，曾祖並絕千尋，斷山萬仞，一匱發金之彩，五車覽群玉之書，君姿靈秀氣，誕粹沖和，澄雅操以霜明，照清規而月舉，踐義為勇，履孝成忠，漸禮義之膏腴，嗣箕裘之聲訓，藏器而逢亂代，進德以及明時，爰屬義師，披誠款，摧鋒後殿，擐甲先登，雕弓掛滿月之輝，雄劍耿長天之色，蒙授朝請大夫，賞有功也，既而輕忽簪組，踞傲泉石，魚山騁望，懷子建終焉之心，鵬海驚濤，養孟軻皓然之氣，惜乎浮生易夭，七百之壽未階，飄忽難留，千月之期行盡，以上元年終於私第，春秋一百有一，夫人蔡氏，即以垂拱四年正月廿三日合葬於三疇鄉，禮也，子文德，仰高天而垂吊，躋厚地以纏哀，恐舟壑潛移，莫辯滕公之室，海田斯變，不曉原氏之阡，式志陰溝，乃為名曰，至矣夫君，超然不群，事君以敬，在家必聞，信著明執，義兼仁恩，早舜雨，夙奉堯雲，提弋杖劍，掃除氛，謀略，功橫大勳，路頓阻，昭代俄昏，落徂俄昏，落徂光之，長夜之歸魂，起寒煙於賈遂，下白露於松門，百代後，寧知埋玉此丘墳，
大唐故德州將陵縣丞李府君墓誌銘並序君諱敏，字知仁，趙郡人也，聖人弈業，飛將靈苗，家承龍德之餘，門積龜文之祉，地靈所孕，人物崩騰而挺生，門慶所鍾，璜赫奕而相繼，曾祖嵩，齊任濟州刺史，祖寶，隋任趙州司馬，百城馳譽，半刺宣風，美政顯於驅雞，令譽光乎展驥，父護，彩冠崇雲，高上逸人之氣，輝韜巨秀，遙分處士之光，寵辱若驚，清虛不仕，公天生俊傑，神授聰明，窮里盡性，自有春秋之癖，經明行修，坐延鄉曲之譽永徽六年，歲貢明經高第，解褐汾州靈石縣主簿，秩滿，任州永年縣尉，又任揚州江都縣尉，又任德州將陵縣丞，文史足用，州縣徒勞，尺蠖之屈未申，青蠅之夢俄起，垂拱三年歲次丁亥十月辰朔十六日丁酉遘疾，終於將陵縣之廨宇，春秋六十三，惟公雄狀分明，高情散朗，一朝長謝，萬恨何追，粵以垂拱四年歲次戊子正月庚申朔二日辛酉窆於洛陽縣之北邙平陰原禮也，長子思貞等，悲纏露草，痛結風枝，爰民獵之塋，遂卜龍心之兆，披文相質，是所望焉，握管彈毫，乃為銘曰，仙舟遠派，李樹芳枝，精靈磊落，冠蓋陸離，龍門擅價，武石標奇，代有君子，家傳禮儀，青烏相塚，朱鳥開塋，亂吟悲鐸，斜引危旌，草生荒逕，松滿蕪城，高台曲池無處所，重泉厚夜何時明，垂拱三年十二月廿九日，
大唐衛州長史裴君墓誌銘君諱胤，河東聞喜人也，漢晉之都，汾多磊落，地實丘虛，代而有時而間出楷即鈴才晉代挹其風乃家書百帙，欽其名德，像賢不泯，茲中，曾祖忌，陳都官尚書，祖蘊，隋銀青祿大夫，御史大夫，父爽，禮部員處郎，婺州刺史，並金鏘玉振，桂馥蘭芬，公百代積祉，千餘慶，解褐亳州司合冀州南宮令，除衛州長史映行光半名棘署，燮理槐庭，石之未登，九京悲俄及，垂拱三年十月廿九日終於捨，秋七十，爰以十一月四日歸葬於洛州縣西面也，嗣子仲由，茹血崩殞，，瞻風樹而纏哀，履霜逕而襲，兮之邙山野兮舉銘幽礎，以旌懿德，
唐故徵士樊君墓誌銘並序君諱赤松，字貞白，南陽人也，自山甫翼周，道隆袞職，舞陽佐漢，位列台階，國史贊其人英，家牒光其濟美，高祖歡，魏伏波將軍散騎常侍，曾祖穆，周明威將軍南陽太守，祖卿，大理正，父，都水監丞，並雲翰孤騫，天姿秀絕，金神授氣，玉藻才，據馬授之崇班，控咎繇之要職，澤虞資其綱紀，贊岳賴其仁明，一日殊姿，七年奇，雛便以，友乃成龍，爰以弱年，聿膺太學，環林竦，挺秀質於詞條，璧沼澄瀾，沃波濤於辯浪，就朱監以成性，踐詩禮以基身，未下仲舒之帷，已擢孫弘之第，選曹以例授君文林郎，蓋鴻漸也，既而潘生承弁，才臨秋興之年，顏子弱齡，遽從舟壑之運，以上元元年十二月廿八日遘疾，終於洛州行里第，春秋卅有三，即以二年正月，殯於邙山舊塋之後，頃惟禍降自天，哀纏罔極，慈堂毀構，陟屺摧峰，將申宅兆之儀，以展飾終之禮，粵以垂拱三年歲次丁亥十月朔日，移奉舊塋，遷厝於邙山之原金谷鄉石城里禮也，兄浮丘，抱柏窮號，思棠棣而無，飛鳴系戀，感原烏以增懷，爰啟玄扉，式陪新窆，即塋內之左，庶神遊九地，長存溫席之心，日見千年，永奉擇鄰之訓，其銘曰，台衡之族，公侯之孫，忠武不隕，袞冕盈門，盛德無已，允膺才子，岐嶷髫初，貞明始，鳳毛五色，驥足千里，遊藝澡身，橫經入仕，才登甲乙，俄驚辰已，西州石折，東顧龜良，素需夕，哀挽晨鏘，山川道喪，風月神傷，空餘令范，金石傳芳，
樂師洛陽人也，立志沖寂，稟性忠貞，雅好琴樽，情敦文籍，以咸亨年際，遇疾卒亡，幽顯異途，卅餘載，乃祖乃父，在魏在齊，內孝於家，忠於國，夫人南陽張氏，百能凝美，四德揚輝，承上有方，訓下有序，清規哲操，玉朗霜明，麗質貞顏，花叢月浦，積善無驗，痛酷如何，以垂拱三年十月一日卒於私第，春秋十有一，即以其月廿九日合葬於邙山，禮也，呼，風樹難停，隙駒易往，痛長離於地戶，悲永訣於泉亭，其銘曰，人物遷改，歲序如流，長空日晚，隴際雲收，前鄰洛，卜宅邙山，風生闕後，日落松間，車馬餞哭，雜還城隅，悲聲遠振，淚下成珠，泉扃一閉，相見無期，天寒月思，隴暗雲，千秋萬歲，長謝芳輝，
大唐故上護軍寵府君墓誌銘並序君諱德威，字二哥，南安人也，昔三方鼎峙，王道申其爪牙，六國權衡，霸圖重其謀略，泉原極，遠派靈長，擢扶疏，條茂，公即其後也，曾祖隆，周任益州司倉參軍事，贊分符於玉壘，佐剖竹於銅梁，仁教以之傍融，政化因而遠被，祖慶，隋任潞州上黨縣丞，德宇奇廓，器量淹深，百里仰其成規，一同資其善政，父師，隋任廣州司馬，嘉謨自蘊，妙善非因，灑落風煙，超攄雲漢，輔分於五嶺，道洽泣珠之鄉，揚別扇於三湘，恩浹落星之境，公則器惟瑚璉，性乃璋，岐嶷表其齔年，魁岸章其冠歲，英姿挺秀，天骨標奇，立行可模，出言成范，明明令德，莫測其淺深，滔滔雅量，詎知其遠近，神機獨運，吞鎮北於胸間，智略兼人，征南於度內，深衷海，壯志山高，學盡五車，書工八體，控雕弓而屈右，落雁啼猿，張空拳而啟行，批熊拉武，往以三韓未附，是壑驚波，九種猶迷，鰲津骸浪，公荷霜戈而奮武，揮星劍以臨戎，勇若諸，捷如慶忌，遂授公勳官上護軍，酬勞效也，昔叔敖知履尾之懼，不受楚國之封，仲連怯觸鱗之威，竟謝齊君之祿，公深明止足之誡，遠識無厭之譏，乃謝病辭朝，自樂馬游之乘，追宴友，方欣陸賈之田，怡怡弟兄，恂恂鄉黨，不謂輔人虛說，天道無徵，二豎纏，兩楹興歎，名香何在，唯增啟足之悲，神灶空傳，詎免遊魂之怨，以乾封元年十二月十七日寢疾彌留，卒於私第，春秋六十有八，琴台月上，永息陽春之音，金埒風生，誰控桃花之騎，夫人王氏，其先太原人也，侍中遊覽，警魏閣以流芳，將軍臥病，開秦基而演慶，祖尚，隋任銀青光祿大夫，相州長史，父暉，隋任潞州司倉，並璋其質，松柏其心，處涅不緇，凌寒轉翠，夫人騰姿月魄，稟質坤靈，道冠三從，行該四德，呂搖空之舞雪，特妙因風，辯絕響之哥弦，懸明第次，承巾奉食，重德輕鮮，禮逾晉缺之帷，義越楚莊之室，雖良人瘞質，彌軫畫眉之情，而克己明心，以表輕身之詠，豈謂百年難績，千月易窮，倏奄夜台，俄辭白日，以垂拱三年歲次丁亥十月六日卒於私第，春秋七十有六，單鳧獨逝，己淒潘子之懷，兩劍雙沒，遽切丁君之慮，即以其年十一月辛酉朔廿二日壬午合葬於四池之側禮也，青烏獻兆，寧惟千載之墳，白鶴占原，自應三台之氣，孤子行基等，仰蒼穹而無色，擗黃壤以崩心，痛結蓼莪，哀纏陟岵，恐山回牝壑，海變桑田，爰紀芳猷，式刊貞琰，其詞曰，惟岳降靈，惟天降昂，誕茲明哲，信邦之寶，式贊皇基，爰扶帝造，功成名遂，身退天道，昂昂挺秀，鏘鏘雅士，脫略公卿，跌宕文史，盛德推賢，謙克己，妙閒韜略，尤明宮徵，世曰琳琅，時稱杞梓，易美家人，詩光女則，登機成素，之田奉食，海曲和鳴，河洲比翼，孝該籠水，慎深攀棘，月牖霜帷，含貞抱直，匣中雙劍，先後俱沉，泉中瘞玉，地下埋金，荒郊引霧，寒壟凝陰，佳城鬱鬱，逝日，一歸窮壤，誰明恨心，
大唐乾封主簿樊浮丘李夫人墓誌銘並序夫人姓李，渤海人也，惟昔指樹凌霄，帝鄉郁白雲之氣，英規拔俗，天山起飛將之名，洎乎龜組相趨，龍門間峙，濟濟光其令范，赫赫盛其簪裾，高祖潔，齊鎮遠將軍司徒右長史，曾祖茂，隋貢秀才，不仕，祖思玄，皇朝深州司法能軍，考孝孫，雍州同官縣尉，並以蘊玉搖英，含章擢秀，鏡靈台於學海，竦貞於詞林，朱軒疊雷之威，丹筆落飛雲之藻，光十徵於帛賁，紆百練於黃圖，夫人以璇緯凝姿，金華散彩，浮九春而吐絢，發四照以開神，得瑞氣於星河，下芙蓉於靈岳，作嬪於室，葉鳳淨以來儀，撫有而宗，應雞塒而執禮，令問將鳳鳴共遠，貞猷與虹色同規，九族褰其芝蘭，四德由其粉澤，曹家秦氏，且獵徽音，萊婦鴻妻，遙資潤色，椒花葉，方興賓則之謠，電影星光，奄謝章台之構，遂使河魴一去，乘渤以不歸，李三春，落扶搖而莫返，以垂拱元三月廿五日遘疾，逝於西京懷真里第，春秋卅有二，嗚呼哀哉，金閨匿耀，玉樹摧芳，賓族黯以銷魂，房櫳闃其無色，鏡鸞宵掩，唯余明月之輝，琴雉朝飛，空咽將雛之引，粵以垂拱三年歲次丁亥十月壬辰朔廿九日祗奉大塋窀穸於河南縣芒山之陽金谷鄉石城里，即塋內之右地也，梁伯鸞之五噫，響振薤哥，石季倫之萬株，光涵柳彗，雲車已，三周之駕不留，桂戶方銷，十步之芳逾遠，雖花朝月夕，獨望美於清台，而秋菊春蘭，庶傳芳於翠琰，其銘曰，白雲懿族，丹山薦祉，慶葉龜龍，華如桃李，智周粉澤，業光蘭芷，蓮沼披紅，芝房擢紫，禮遵秉燧，詩明結，四一其德，三千爾儀，星文曉，柳映齊眉，鳳鳴方遠，鸞鏡俄移，且嗟淑媛，吁哉今古，燕湘川，鴻驚洛浦，寂寞琴瑟，淒涼雲雨，望軫據籬，情殫擊缶，玉津波謝，金谷花開，桐閽默默，薤挽哀哀，人悲月簟，馬思章台，唯余別鶴，五里徘徊，
大唐故高府君墓誌銘並序君諱夔，字安本，渤海人也，因宦編貫洛州新安縣焉，源夫千齡表聖，帝辛開寶歷之基，百代降神，漢起紹金柯之胤，英靈間出者，其逮於君乎，祖齡，齊討寇大將軍行台兵部郎中，父業，隋徐州沛縣令，授職齋壇，指虹旌而建號，升班制錦，曳龜綬以陶仁，君志宏達，風骨秀朗，恭順植性，忠孝基身，武藝優深，文德洪贍，以夙遷榮任，遂除雍州萬年縣丞，轉益州什方，雍州新豐，揚州江都三縣令，十城充佐，己鴻漸於丞班，百里君尊，載鶯遷於令失，潘河陽之蒞職，則花綬春榮，陶彭澤之去官，則菊杯秋冷，因公事免，臥疾伊川，豈謂良木斯壞，哲人其萎者歟，以貞觀廿三年七月五日卒於私第，春秋十有二，夫人馬氏，即魏州司法之長女，後婚盧氏，即綿州司功之長女，夫人等婦德夙彰，母儀先著，且女床鸞影，謂延明鏡之台，而妻劍龍精，奄閱逝川之水，馬氏以武德八年二月卒於私室，春秋卅有八，盧氏以貞觀十五年十二月卒於私第，春秋卅有五，即以垂拱三年十月六日合祔千金鄉金谷里之平原禮也，將恐陵移海變，物是人非，慮違德於金聲，載銘動於玉礎，乃為銘曰，膺乾受，命帝惟辛，根玉樹，派漵瓊津，像賢俊德，易代英臣，執麾誓於，錯節調人，夫君挺質，間氣馳徽，風清志閫，月朗心機，烹鮮有裕，吊俗無欺，喧盧夜靜，擾翟晨飛，煌煌神英，灼灼濃李，著德於廟，采於，合體同榮，敬賓齊美，一朝飛劍，雙龍閱水，苦游勝景，我林泉，今來厚夜，誰風煙，
唐故樊氏六娘七娘九娘墓誌銘並序若夫三台之下，倏忽神仙，九疑之前，依霏靈跡，故有挺芝英而不秀，契鸞鳳以時來，驚風敗蘭菊之芳，閱水逝芙蕖之影，疇咨埒美，其在樊氏六娘，七娘，九娘乎，咸以寶婺延和，瓊田孕彩，髫年日妙，歲稱神，懿範生知，不待曹家之訓，威儀自得，徒修鮑氏之書，灼灼庭梅，佇飛華於玉樹，滔滔漢水，倏淪彩於珠璣，七娘以顯慶二年閏正月九日在京夭年，六娘以麟德元年十一月廿一日，九娘以麟德二年二月廿三日奄從傷逝，嗟乎，旦暮華，望仙樓而毀構，斯須電影，逐逝水以驚波，痛矣傷哉，不可得而詳也，祖卿，朝散大人大理正，父，都水監丞，秋典克明，冶霜鍾而逸響，巨川攸濟，鼓舟楫以，是知望重南陽，地華冠蓋，功傳西漢，家擅璋，昆弟浮丘，類孝遊方，依仁晤局，搴棠華而積欷，踐宿草傷懷，屬釁忉茹荼，悲生泣血，哀纏叩地，痛結終身，於是地五原，圖披蔓，灼龜文於蒿里，啟鶴於滕城，粵以垂拱三年歲次丁亥十月壬辰朔廿九日，移奉大塋，同窆騏之穴，即邙山之陽金谷鄉石城里也，嗚呼哀哉，乃為銘曰，東京戚里，南陽鼎胄，鸞鳳時來，芝英不秀，傷哉璧玉，痛矣珠璣，黼藻班訓，陶均蔡帷，華旦夭，桃倏吹，始駕儀星，旋嗟上月，樓虛吹靜，塵暗閨空，一刊貞石，千秋是同，
朝散大夫行著作佐郎中山郎余令故妻趙國李道真之墓，夫人隋行台兵部尚書子雄之曾孫，右領軍府司馬公挺之孫，大唐真定令辯之女也，年十有四，備禮言歸，早擅言容，夙聞國史，貞淑之性，終始不渝，與善徒欺，中年溘盡，以垂拱三年三月廿七日遘疾，終於神都毓財里第，春秋有四，粵以其年四月一日假窆於河南縣北邙山破陵東北，嗚呼，早晏同塗，短恆分，有何憂喜於其間哉，既須返葬，終期重啟，式旌幽穸，乃勒銘云，影沉松路，薰盡蘭閨，悲幽明之永別，顧夭壽之終齊，
大唐故上柱國右武衛長史張府君墓誌銘並序君諱成，字文德，南陽西鄂人也，原夫天分五耀，族茂慶於雲穹，地列九州，宗派流於錫玉，而靈鉤表瑞，記昭晰於綿書，神劍呈祥，播葳蕤於史冊，固亦家承龜組，無墜箕裘，門繼蟬聯，有興堂構，誰其謂矣，在我張君者焉，曾祖護，祖列，並學優才贍，移孝登朝，顯位揚名，盡忠光國，父黃，皇朝蔚州參軍事，而金門射策，方同王子之年，玉承榮，始逮終軍之歲，弼諧︶轂，毗上佐以稱英，翊亮郡官，贊下僚而導德，公則赤水含胎，照金根而沓彩，丹山剖卵，瑩玉管而流詠，累硌千尋，自挺凌雲之節，汪洋萬頃，還開浴日之陂，武略紛紜，鏡孫吳於掌握，英姿搖裔，挫韓白於心腑，劍動浮星，擊騰猿於迥樹，弓開明月，射集隼於高墉，屬以桑津起浪，俠窟推名，蓬渚翻濤，良家入選，公乃荷荀戈而後殿，執楊戟而前驅，九種以之冰銷，三韓於焉雹散，既而狼山霧靜，卻走馬於蓮峰，是壑波清，返歸牛於桃野，疇庸錫賞，績論功，校其優劣，唯公稱最，授公上柱國，以酬勳效，天官掌銓人物，選舉賢才，事籍貞明，務資威德，以公久持戎律，武藝少閒，夙廁行流，文允長史，雖才高位下，不於貧窮，祿薄官卑，有欣欣於雅志，金方朔之朝隱，每戒居心，石季倫之家饒，曾何掛口，豈其兩楹入夢，二豎延災，蟻疾方留，蛇遂絕，以垂拱三年四月十二日春秋五十有二卒於私第，即以其年五月九日殊於河南縣平樂鄉北邙山之禮也，南贍龜浦，則瞀雪飛天，北眺龍川，則長河括地，於是簫葭晚而林野振，賓徒進而涕四零，庶圖芳於楊壟，永懿於松銘，乃為銘曰，崇構凌邈，鴻源，謀臣佐漢，英圖輔晉，代承芳緒，門傳令胤，乃祖惟曾，金相玉振，粵惟夫子，英髦秀峙，玄象降靈，長河祉，少習弓劍，長游文史，箭去啼猿，弓開殪兕，寂寥幽墓，荒蕪楊塚，宿草方滋，長松易拱，苦霧晨縈，陰溝夕湧，此何年月，誰家丘壟，垂拱三年歲次丁亥四月甲午朔，
唐故襄州長史司馬府君墓誌銘並序若夫祗庸要道，光宣令德，自家形國，忠孝盡於一門，資父事君，愛敬全於二極，可以表相先代，貽燕後昆，貫四序而不雕，總百行而無缺，保家風而蠱者，獨見於司馬君焉，公諱寔，字仁最，河內溫人也，晉烈宗武皇帝之七葉孫，肇伊上古，揆厥所元，少昊氏之苗裔，程伯休之官族，代襲重黎，實司太史，況乎晉京啟運，江左樂推，紫蓋黃旗，雖雲歇滅，衣冠鼎鼐，尚或蟬聯，備諸方冊，可略言矣，曾祖裔，魏駙馬都尉，周以節義忠孝，特拜車騎大將軍，徐蒲等十二州諸軍事，本州刺史，東道大行台，琅耶定公，資忠作氣，蘊義生風，榮極二朝，爵疏五等，居惟桑而賦政，坐大樹而論功，祖雄，隋大都督平原郡守，虛心獨鑒，貞節孤標，霽彼威嚴，方享朝廷之用，蒙其福潤，鳳厭承明之遊，父晟，皇朝徵士，幽人邈邈，真氣飄飄，一變魯儒，文戰稱其道勝，四營周象，索隱在於幾初，公璋在躬，仁孝成性，天爵無假，地望有憑，諒具美於童年，實標奇於日，夫其風韻秀髮，神用英果，機也可以成務，通也可以適時，固能財成九流，發揮眾妙，允迪名教，移於家國者焉，在陰振響，漸陸騰儀，貞觀中，以門調事於齊府，府王縱狼成暴，刻鶴為妖，江都載子之旗，楚厲置將軍之秩，乃與燕作逆，擅相招聚，亮欲授君四品之位，君叱而言曰，於當驅爾為俘，何敢授吾偽職，因與杜行敏等同志正城，疇庸有典，乃加上騎都尉，賜物二百四十段，公雅杖名節，曾不屈撓，倖免申公之禍，竟封燕廣之侯，處死者難，見於斯矣，屬以彌留不調，銓藻後時，所司授郴州司兵，安於命也，俄轉廣州士曹，滿歲，又補瀘州錄事，聲劇郡，府，外台資其斷析，中錄劭其廉平，乃擢津監丞，溝洫事殷，河渠務總，允厥政，智效惟人，轉利州司馬，尋加朝散大夫，蒞慈州司馬，名兼半刺跡超三轉，龐驥於焉展足，柳金由是作歌，化鶴聞天，題輿寄重，俄授滑州長史，期月有成，再徙襄州長史，地惟東郡，境帶南陽，作貳百城，宣風萬里，捧唐彬之檄，匡救為先，佩呂虔之刀，委任斯重，端右之望，實賴攸歸，頻佐兩藩，時選為允，既而晦明成疾，衡亟淹，乃竄清漳，依於曲洛，良田廣宅，體公理之昌言，弋釣琴書，追季倫引之序，芝蘭曄曄，趨我階庭，鴻鶴昂昂，集君池沼，保真知命，天遂同歸，養氣含光，彭聃齊致，行當時游賈誼亡傳龜策之謀，而遠命所忠，忽求封禪之草，嗚呼，彼蒼不，與善何欺，垂拱二年四月十二日終於都弘教里第，春秋七十六，啟足歸全，成蹊下泣，南州弔客，已薦生芻，北郭送終，還要死友，以今垂拱三年三月二十一日永窆於邙山之河陰鄉陽城制也，少梁何遠，高門不歸，北望夷齊，元凱之言猶在，東瞻斯僑之本不忘，玉樹長埋，何能已已，嗣子潭州參軍承等，業傳良冶，毀極寅門，何怙銜哀，終天永奪，如穎沈痛，扣地無從，刊實錄於紀年，方圖青史，勒方猷於見日，永黃墟，爾其念哉，乃為銘曰，西帝曰昊，南正曰重，獻天印地，歷代疇庸，乃錫官族，祿攸鐘，實惟河內，爰始開封，綿綿我瓞，肅肅我祖，家之象賢，國之良輔，誕生淑哲，疊規重矩，孝以光親，忠而報生，敬兼之，才用不匱，策名州部，翻飛黨遂，首席升寮，題輿作貳，盧耽化鶴，龐元展驥，康賴騰歌，彌留成疾，茂陵移去，柴桑志逸，保性煙霞，養神芝術，方要鶴駕，于嗟此室，卜宅何所，在山之邙，上堙石槨，下枕沙床，宿草年近，非春夜長，史公孔聖，五百相望，
大唐故宣州參軍事許君墓誌銘並序君諱堅，字惟貞，高陽新城人也，汝墳初化，道被於周詩，滎波既瀦，功包於禹跡，地靈兮，休物昭彰，祭酒則清白自居，徵君則名流當代，神仙脫俗，指茅嶺而無歸，仁孝自天，植松栽而不犯，家風祖德，代有其人，桂馥蘭薰，莫之與競，君標格風起，器宇霞軒，王恭之濯不群，嵇紹之昂昂自逸，博聞多識，溫故新，錯綜丘墳，討論詩禮，學而為已，方請益於金，才為時須，即登科於片玉，年廿五，本州明經舉，對策高第，授儒林郎，崇文德也，後以選補授宣州參軍事，石包開府，見孫楚之參卿，角里坐堂，驗伯堅之知命，以調露元年六月廿五日終於私館，春秋卅有三，嗚呼哀哉，夫人隴西李氏，良鄉府君之第六女也，幽閒比德，婉淑含貞，禮屬有行，作嬪君子，百年偕老，未終鳴鳳之和，萬古歸魂，遽接棲鴛這影，以調露元年四月廿九日遘疾，終履順里第，春秋廿三，即以垂拱三年二月十五日合葬於邙山之平原禮也，黃河之曲，清洛之隈，恐沉名於夫壤，聊紀石於泉台，其詞曰，汝穎之士，芝蘭之子，月旦高談，風情孤峙，孫楚卑位，顏早死，掩千載於松塋，合雙魂於蒿里，嗟滕公兮此室，共吞聲兮何已，
大唐故朝散大夫使持節邵州諸軍事守邵州刺史上柱國長樂縣國男府君墓誌銘並序君諱，字守義，魏州貴鄉人也，原夫麗天垂象，資五緯以為文，厚地分區，總四溟而引輸，珠連璧合，三光所以再明，雲紫河清，萬乘由其首出，故知事諧風武，道合雲龍，化俟丹青，國須梁棟，必降非常之寶，言生命代之材，則有出比空桑，價逾垂棘，當仁不讓，其唯賈使君乎，公昂宿精靈，嵩山粹氣，獨運三千里，挺生五百年，爰在綺紈，懸知日近，昔為髫，遙對月初，風骨自授於天，才氣匪關於俗，不雕其樸，用晦其明，落落千尋，誇父詎知其高下，汪汪萬頃，楊侯莫測其測深，曾祖光，周衡州別駕，祖邕，隨任岳州別駕，並金聲玉振，河目山庭，蘭桂均芳，璋疊彩，將申展驥，仍參半刺之榮，暫屈函牛，共闡專城之化，父積，隋任荊州長林令，平輿泉內，更出龍駒，子賤琴中，還聞鳳曲，德星遙聚，遠臨陳之門，神劍先沖，已識酆城之氣，公自出身事主，束從官，位列銅章，榮班墨綬，瞻星不殆，期月而成，屏詐銷奸，移風滅火，雖吳君善政，獨擅朝歌之美，而崔子高才，終有長岑之屈，尋授眉州司馬，轉任眉州長史，清暉日遠，盛德彌隆，帝念在茲，皇情允屬，又授杭州長史，又遷邵州刺史，翰舉垂天，方圖九萬，位隆分岳，惟良二千，膏雨猶滋，自然隨傳，家風不墜，且復褰帷，望總還珠，清兼置水，方欲發揮玄算，粉澤皇猷，豈其天爵已聞，地靈俄化，綿留氣序，寢伏床茵，徒煎玉釜之香，莫驗金丹之術，庭任萃止，忽窮張氏之年，野伏來游，旋促長沙之壽，以文明元年十一月廿四日薨於州府，春秋五十有九，是知罷廛之慕，有切羊公，輟相之懷，情深鄭產，夫人尹氏，傳芳桂馥，育德蘭儀，淑慎外融，貞明內潔，桐凋露井，雖留半死之心，鳳去秦樓，未合雙飛之影，長子秀等，棘心多感，茹歎何從，空餘染柏之悲，無復采蘭之養，龜著宅兆，顧步鼎都，將營梓澤之傍，用蒿泉之所，遮芳猷而不隔，願清風而無阻，其詞曰，周憑八士，漢資傑，既作鹽梅，還成麴櫱，年代綿邈，風猷歇滅，誰其繼之，允歸明哲，榮加析壤，位隆分甸，膏雨隨車，仁風逐扇，握珠流美，揮金不，誰分丈夫，忽勞州縣，不恃才高，無嗟調下，交如得兔，齊同指馬，辯玉猶帝，知音尚，達於時，安於用捨，高山暫仰，梁木斯摧，遐邇流慟，行路增哀，誰家阡陌，非我池台，寄言地下，修文有才，生涯易往，夜壑難藏，寒松鬱鬱，苦霧蒼蒼，冥寞魂兮，已歸東岱，摧殘隴路，空瞻北邙，雲愁有色，日慘無光，思人愛樹，忽剪甘裳，垂拱三年二月十五日，
大唐故崔府君之墓誌公諱，字貴仁，其先則齊丁公之苗，魏尚書之胄胤也，清規懿範，騰美譽於金編，妙辯雄才，振芳聲於玉篆，並詳諸史諜，可略而言焉，祖逸，隋齊州司馬，光毗露冕，惠四履之，盛讚褰帷，仁被一匡之俗，公弱齡聰察，獨稟天機，晚志安排，孤標野性，加以餐松鉺柏，駐頹鬢於危魂，養老乞言，沐天恩於非次，雖鄭生見禮，無以顯此殊榮，枚叟蒙招，豈得方斯擢俊，春秋九十有七，以垂拱二年十一月六日卒於神都洛陽縣都會鄉之私第，嗣子元慶悲纏風樹，痛結寒泉，夫人閭氏，汲郡良家之女也，人以垂拱三年二月三日合葬於北邙山之曲禮也，乃為銘曰，綿綿遠慶，藹藹遙芳，分茅錫社，歷代賓王，天不悔禍，殲厥忠良，佳城一，厚夜何長，霧昏秋柏，風哀白楊，人非南洛，魂遊北邙，春蘭秋菊，終古流香，雕文紀石，庶勒璋，
唐故東宮左勳衛騎都尉宣義郎馮翊吉君墓誌銘並序君諱懷惲，字崇東，馮翊人也，若夫曾構連雲，郁瓊柯以布族，昌源接海，湛玉液其疏流，匡周韞台袞之規，輔晉開佐時之略，像賢弈景，鴻胄聯芳，聲溢管弦，勳流帛，曾祖賢，齊青州長史行台左丞，祖昂，隋任涼州總管府記室參軍，新安郡主簿，父義臣，皇朝驍騎尉，朝散大夫，並風清邃局，月鑒韶衿，軼翠燕之曾騫，超白義之天捷，故得贊墨綬而孤出，貳彤以高視，坐升朱黻，行應紫綸，惟君劍束芳，琴梧擢秀，宏姿天骨，人傑地靈，學海文波，孕驪泉而吐色，詞鋒竦仞，爍虹彩其耀，解巾東宮勳衛，趨鶴關而肅已，陪執戟於銅樓，循雀窗以祗心，奉懸盾犬於銀榜，君覃精三尺，鏡十簡之明科，專懷九章，洞五刑之妙頤，既該條憲，作應褒然，高第文昌，佇升清列，方振圖南之羽，遽閱歸東之流，以垂拱三年閏正月十日遘疾，卒於延福里第，享年有五，則以其年歲次丁亥閏正月己酉朔廿五日庚寅窆於邙山之陽禮也，悲夫，奄扃玄壤，長分白日，對雲隴之蒼茫，瞰松原之蕭瑟，勒風徽於泉宇，與終古而相畢，其詞曰，玉流演派，瓊巖聳趾，弈景符，聯輝青紫，騰三異，翔英千里，磊松竹，蕭森杞梓，烈祖溫明，顯孝韶令，詞峰山上，文波海鏡，白賁光時，黃中孤映，宰人臨物，興謠動詠，爰誕瓊秀，卓絕居貞，心台月上，靈宇霜明，雀窗馳譽，龍闕飛聲，金條該總，玉署升榮，方騫五色，溘三泉，鱗摧運海，羽落排天，淒涼雲日，蕭索風煙，一刊豐琬，盛烈長懸，
大唐天官文林郎周君故妻公孫夫人墓誌銘並序夫人諱平，字德齊，河南洛陽人也，原夫秦鳧泛海，關西擅閣之榮，晉馬凌江，趙北挹曾樓之貴，其後簪裾間出，代有人焉，曾祖賢，祖才，父信，並名流日下，響喝雲中，德潤璋，業隆鐘鼎，夫人含姿洛雪，孕彩巫雲，四德爰，迥符於箴訓之則，六行方秀，遠合於緗綢之橫，旋媾潘楊，遽敦劉范，綺羅將列，聲溢於乘龍，琴瑟言諧，韻齊於鳴鳳，榛栗有裕，藻無睽，總柔順於靈衿，挺幽閑雅趣，施衿延誡，斷織垂謀，婦德攸歸，母儀斯在，方冀錦屏宵啟，永儷鴛衾，豈謂妝樓曙開，掩辭鸞鏡，粵以垂拱二年歲次景戍十二月丁卯朔廿七日癸已遘疾，終於神都隆化里第，春秋五十有五，惟夫人譽均萊婦，道洽梁妻，俊極二弦，妙窮三絕，何棲塵之易落，而近水之難停，公氣沮莊盆，淚橫潘簟，惜雕樑之忽阻，悲寶匣之暌同，夢魂去而幽筵寂，宵魄陰而邃帳空，即以垂拱三年閏正月十九日殯於邙山之陽禮也，風雲淒而斂色，煙日晦而收光，何生涯之倏盡，而泉路之悠長，童雉號天而碎魄，親泗雨而裳，紀瑤石於塵壤，庶終天而不忘，乃為銘曰，巫岑孕美，洛渚騰芳，遽諧秦晉，遂穆潘陽，圖星散靨，寫月開黃，夢蘭疏，蹊桃艷莊，合巹方悅，方劍遄傷，悠悠極陌，沉沉幽隧，晦松煙，簫悲楊吹，荒隴徒紀，夜台終，
唐故田玄善妻張氏夫人墓誌銘田氏之妻，張氏第二女也，夫人諱起，字行，潞州上黨人也，夫人戴德有輝，，嘉聲遠被，仙儀肅穆，美譽遐彰，耀松姿，偃嵩丘而並峻，孕懷金寶，涵德以凝神，出適高門，作嬪君子，播儀於姻屬，貽婦德於閨庭，秀水招風，夫早逝，遂乃歸宗三寶，跡屏六塵，折骨於片言，亦捐軀於半偈，於是十明十智，豁爾神開，三藏三乘，一聞領誤，以空惠而摧六賊，永超三界之羅，用戒定而伏四魔，長出六天之處，春秋六十有三，垂拱二年十月四日卒於私第，其年月廿三日殯於城東五里，嗚呼哀哉，日倏而逾遄，何今古之更作，年代俄而變芳於金石，後令譽之空傳，其詞曰，，深閒聖聖旨，不染有為，廣窮無理，
大唐故管君墓誌銘君諱思禮，字扙，洛州河南人也，器識宏通，神凝遠，尚履端秀，風度詳華，孝友哀於冥資，忠誠符於令德，謙居體，恭慎為懷，處儉絕詭遇之情，在泰無驕矜之色，立松筠之節，執金石之心，祖卿，父徹，其先平原人也，並承積德之美，膺川岳之靈，貞固之心，白非重，然諾之信，黃金已輕，故美譽播於鄉閭，英名流於雅俗，君幼而明敏，鄉譽高於友朋，長而遜悌，孝敬流於覆載，方當撫翼雲衢，驤首天路，輔仁莫驗，福善徒言，未申大夏之材，遽奄荊巒之玉，以垂拱二年十月八日卒於私第，春秋卅有八，以其年歲次景戍其月戊辰朔廿三日庚寅葬於洛城之北平樂鄉之界長崗之邙，可謂薤露將垂，更切田橫之歎，白駒流隙，有感莊叟之心，嗚呼哀哉，乃為銘曰，朝光不住，物性短終，哲人斯委，身去名留，池台絕跡，墳混游，於茲永罷，相求，
大唐故士陳君墓誌銘並序君諱沖，字務，洛州鞏縣人也，曾祖義，祖壬，父已，並瑞岳開祥，仙筠挺操，明川上月，識備中賢，君少挺淳仁，長逾恭恕，禮讓機乎體性，孝友發乎天情，神不留，奄然遷化，去永淳二年遘疾，終於私第，春秋二十，夫人張氏，以垂拱元年遘疾，終於家第，春秋廿一，以垂拱二年歲次景戍十二月丁卯廿八日甲午冥婚，合葬於侯山西南十五平原之舊塋禮也，丹旒牽風，素需含霧，悲川咽水，浣海愁雲，將丘壑易湮，山原或變，式憑貞石，用表生規，其詞曰，大浮，中庸肇性，孝發機心，仁明體正，跡，惟君獨盛，婉矣夫人，明哉惠悟，令淑遐彰，言容有素，庶陵谷之不移，與天地而齊固，
大唐故郢州司馬上輕車郭君墓誌銘並序君諱肅宗，字守烈，太原晉陽人也，夫慶源舒派，聲規弈葉，羽儀今古，貽厥孫謀，舊史詳焉，可略言矣，曾祖崇，後魏七兵，都官，度支三尚書，秘書監，岐州刺史，尚書右僕射，臨淄貞公，祖衍，周八柱國，懷，衛，瀛，蔣四州刺史，左武衛大將軍，武山公，父儉，隋右千牛鷹揚郎將武賁中郎，或寄隆藩，或任重禮闈，或義屬爪牙，或武賁外御，是知楹屋柱天，理資梁棟，酬庸祚哲，實在於茲，惟君秀孤上，含章獨出，爾洪軌於前緒，嗣龍光於後葉，夷情友愛，即同載於鍾車，植性孝慈，豈沉規於曾席，解巾雍王府東閣酒，尋遷杞王府倉曹，宜君，鶉觚二縣令，唐郢二州司馬，英王留輔，執禎祭於虔厄，帝子之藩，掌公糧於豐庾，涇川有望，人福是祈，坊遺歆，國祥斯詠，文昌所舉，僉曰允諧，頻擢二邦，式符三異，然而唐鄉俟教，郢郡翹規，鶩以飛聲，和陽春而治調，豈謂風摧秀木，霜刈崇蘭，泉明不留，休徵永謝，以垂拱三年歲次丁亥正月景申朔廿一日景辰遘疾，終於洛陽縣教業里之私第，春秋七十有五，嗚呼哀哉，即以其年閏正月七日壬申權殯於洛陽縣之平陰鄉禮也，嗣子崩心瀝血，式安新措，懼陵谷之或改，儻玄石之長全，謹錄庸勳，庶傳不朽，其詞曰，盛德之祀，公侯之尊，福流百代，必復子孫，考父之歿，宣尼以存，達人斯覯，禮悅詩敦，春秋之代，列國書真，季年祚滅，璁珩次陳，貴豪同賈，配饗齊荀，逸士名泰，佔人字純，解褐從政，宦通名立，曳裾英邸，綰墨同邑，海沂未化，膏肓豎入，天地不仁，吉者及，風淒月苦，阡迥墳孤，聲來妖服，土送悲烏，萏靈已瘞，白旋途，痛聞哀子，啼樹枯，
維大唐垂拱二年歲次景戍九月辛巳朔，西州高昌縣前庭府隊正，上騎都尉汜建銘諱竊以二儀應表，惠照郡萌，鵠樹韜光，顯迢品物，真容出代，組綬門傳，不謂妙體分留，玄潛永息，靈誠終始，遐暢久臻，一沒長泉，令名居代，在生差性幽讓，魂猶長誓循文，登神淨業，德苞往右，道習依仁，墓繼招宗，隆三界，殊路有異，哀忉傷心，痛割崩，不勝辟踴，春秋六十有已，七月十二日深患，廿二日緦悌，用今月十七日葬在於城東北原，禮也，孤子汜神力墓誌，
大唐垂拱二年歲次景戍七月己巳朔十一日，同州陽縣望仙鄉故朝散大夫，蒲州汾陽縣令王府君孫懷遂之銘，
大唐故左衛翊衛武騎尉王府君墓誌銘並序君諱行威，字國寶，其先太原晉陽人也，自後因官播越，又為雍州明堂縣人焉，若乃輔嗣談玄，沖閒放，纂清徽於遠系，繼盛德以追縱者，於王府君見之矣，祖金，朝議郎，益州司兵參軍事，父師保，朝散大夫，並志尚老莊，屏忽名位，優遊天地之際，賞風月之間，爰誕異人，乃邦之彥，葉媚川而藻性，夙著溫恭，稟圓折以資生，弱稱岐嶷，起家以門蔭補充左衛翊衛，提戈玉宇，荷戟璇墀，既申之以爪牙，亦罄之以心膂，秩滿不仕，從私慾也，於是孔座陳筵，招攜於執友，雅琴嵇玉，留連於勝，將謂永貞眉壽，天假大年，豈期澤先秋，榆關遽落，以垂拱二年歲次景戍七月己亥朔十四日壬子遘疾，終於頒政里第，春秋五十有六，即以其年九月戊戌朔五日壬寅歸葬於京兆西南龍首之原禮也，長子武騎尉義方，次子麟台御御早手義端等茹荼集蓼，懼平海以成田，陟岵循陔，慮高舂而徙照，敬刊貞琬，為之志云，其詞曰，景胄華宗，干霄括地，師王友帝，懷忠抱義，挺生才彥，有美璋，留連風月，優遊老莊，入仕登庸，提戈荷戟，翊奉宸極，罄於心跡，丘園養性，琴酒怡神，方希懸解，遽返天真，雲亡殄瘁，人良殲喪，霧黯雲低，松高野曠，勒方礎兮泉之幽，紀四序兮有回周，庶滕棺兮照白日，識九原兮柏與楸，招福寺上座彥琮撰，
大唐故管公墓誌銘並序夫萬物消息，憑陰陽而作象，千齡不朽，資德行而流名，非竹帛無以紀其功，寄雕鐫可以彰其美，君諱基，字阿，洛州河南人也，器識宏通，神韻凝遠，尚履端秀，風度詳華，孝友表於冥資，忠誠符於令德，謙居體，恭慎為懷，處儉絕詭遇之情，在泰無驕矜之色，立松筠之節，執金石之心，曾逮，祖貴，父卿，其先平原人也，並承積德之美，膺川岳之靈，器宇宏深，幾神明秀，行為士則，言表身文，貞固之心，白非重，然諾之信，黃金已輕，故美譽播於鄉閭，英名流於雅俗，君幼而明敏，鄉譽高於友朋，長而懸悌，孝敬流於覆載，方當撫翼雲衢，驤首天路，而輔仁莫驗，福善徒言，未申大夏之材，遽奄荊山之玉，以垂拱二年五月九日染疹先縈，卒於景行坊本第，春秋六十有六，即以其年歲次景戍六日己巳朔四日壬申葬於洛城北平樂鄉之界，徒使瞰洛踞邙，無復登臨之望，瞻崤眺鞏，永絕游陟之蹤，可謂薤露將垂，更切田橫之歎，白駒流隙，有感莊叟之悲，嗚呼哀哉，乃為銘曰，平生好勇，俠志游從，身期百載，奄入千重，本良家子，臨蹈雅蹤，即今泉壤，無昔時容，為人愛友，滿堂，林傾竹葉，山折桂蘭，生死既異，行路心酸，泉門無曉，窀穸盤桓，春帳恆冷，夜詎言朝，太山即目，潯陽未遙，對樽誰飲，橫琴不調，何期名滅，永絕相邀，昔窮途泣，今岐路悲，河梁揮袂，函谷斂眉，地非秦隴，腸斷即時，逆思背絕，相對無期，靈需背洛，神歸邙，人悲泣淚，猿啼腸斷，松門慘惻，原野蒼芒，雲愁翠嶺，風悲白楊，垂拱二年歲次景戍六月己巳朔四日壬申禮葬也，
大唐中岳隱居太和先生琅耶王徵君臨終口授銘並序季弟正議大夫行秘書少鹽東宮侍讀兼侍書紹宗甄錄並書伊垂拱二歲孟夏四日寅卯之際，吾六兄同人見疾大漸惟幾，將遷冥於未始委化於伊洛之間僑居惠和里之官舍，自古有死，於乎哀哉，他日先誥其第一弟紹宗曰，吾宅住玄鄉，保和仁里，寄跡郡有，游心太無，乘陽以生，遇陰而滅，物之恆也，汝固知之，吾化後，汝何依道家無為之事，諸子侄行儒教喪紀之跡，吾聞精神者，天之有也，形骸者，地之有也，觸處而安，不須擇日，單車時服，不俟營為，紹宗敬奉緒言，不敢失墜，此時沛國桓先生道彥亦在吾兄之側，因欷而報曰，此真率之理，道流所尚，有情有信，安敢違之，其後升真潘先生門徒同族名大通，越中岳而來，自遠問疾，知吾兄真命已畢，又申勸曰，儻或不諱，原歸神中頂石室之中，曩者升真臨終，亦令宅彼，況與先師平生居止，宿昔神交，冥期不沫，宜還洞府，再三敦請，則又敦請，則又從之，乃曰，此吾跡也，重遺爾意，若然，不須別鑿堂宇，恐傷土石，但體山阿而已，吾嘗幽贊真誥，肇創玄圖秘錄，別詳內本，人境不傳，如或不忘款志，儻存其兆，可取一塊青石，其上有自然平者，刊刻為字，俾諸來裔知吾之用心也，其銘聞皆力疾綿微，勉情牽課，合精寓爽，籍響乘光，彷彿曖昧，不獲已而口授之，外姻密友，憑其考行，強號曰太和先生，庶追道跡，光眾妙也，其銘曰，於戲，昔有唐氏作，吾中遇而生，姓王名玄宗，字承真，本琅邪臨沂人，晉丞相文獻公十代孫，陳亡過江，先居馮翊，中徙江都，其肇錫考系，則國史家諜具矣，降年五十有五，直垂拱二年四月四日，順大衍之數，奄忽而終，終後可歸我於中頂舊居之石室，斯亦墓而不墳，神無不在耳，且伊洛之間，乃昔者周南之域，吾祖上賓之地，吾身得姓之鄉，反葬中岳，幾不忘本也，舉手長謝，亦復何言，示人有終，乃為銘曰，馮馮太清，悠悠太寧，混沌無我，其中有精，忽然為人，時哉及形，理通寂感，陰聚陽並，知常得性，絕待忘情，道無不在，神無不經，幽傳秘訣，默往仙京，萬物共盡，吾何以停，歸於真宅，此室冥冥，不封不樹，無狀無名，體嵩石，言追洛笙，玄來十洞，驅馳八靈，風雲聚散，山水虛盈，谷神不死，我本長生，
大唐故高士王府君墓誌銘並序君諱行淹，字通理，太原人也，因官徙地，家於河南，故又為縣人焉，爾其仙駕上升，踐緱山而逾遠，靈源迥派，等淮流而不竭，宦達西京，齊聲五尹，名雄東國，高祖八裴，歷代英賢，詳諸史傳，曾祖整，齊潞州屯留令，祖﹀，隋汴州浚儀縣丞，父琰，皇朝襄州錄事參軍事，並冰清玉潤，人傑地靈，穎川陳氏之聯賢，弘農楊家之奕葉，為邦潞國，期月而政成，贊牧襄川，隨風而響應，君擢英奇樹，靈根，踐詩禮之幽庭，入芝蘭之奧室，故得宏材挺拔，秀穎孤生，逸調不群，清襟獨邁，以乾封二年明經高第，授文林郎，非其好也，解巾從職，雖陪南宮之禮，掛冠辭榮，遽躡東都之跡，煙霞入賞，琴酒攄情，談老莊而卒歲，詠圖書而盡日，以垂拱二年三月廿日寢疾，終於景行里之第焉，春秋六十有二，惟君素履貞慶，黃中元吉，果行育德，資孝惟忠，出入於仁義之間，周旋於名利之外，優遊天爵，方膺五百之期，寂寞泉扃，奄見三千之日，嗚呼哀哉，以其年歲次景戍四月庚午朔四日癸酉窆於河南縣平樂鄉之原禮也，有子懷素等欒棘毀貌，荼蓼居心，痛遺澤之仍留，仰遠期之有日，攀松攬柏，孺慕何階，地久天長，聲芳未已，其詞曰，白仙術，青鸞政道，誠感天地，功侔化造，靈根仙胄，奕代重規，衣冠閥閱，人物英奇，猗歟宰邑，或善毗贊，郁彼襄陽，高情燦爛，宏材特邁，偉量孤凝，千尋木聳，萬頃川澄，沉研載籍，脫公侯，東都美遂，南澗良遊，福善無冀，與德何乖，泉台忽掩，玉樹長埋，
唐故處士段公墓誌銘並序公諱感，字名遠，其先雁門人也，原夫動物回雲，非神莫感，延祥集慶，在聖必通，是知靈況所甄，祚隆於百代，是以派瑤原於萬國，列高封以稱家，疏玉葉於九州，開奧區而僉氏，斯並事芳油篆，道藹棉書，可略而言，豈繁縷，曾祖昌，隋任定州司戶，祖羅，并州兵曹，並財包杞梓，節勁松筠，調玉軫而綰銅章，曳清縞而趨紫，公疏芳桂苑，擢秀芝田，掩瑤以凝輝，冠曼峰而巫曜，音儀儻，擯賈氏於後塵，器宇深沉，制荀門於前錄，不謂驚風乍拂，迥樹先雕，狂吹忽飄，鮮花早洛，春秋五十有七，卒於家第，嗚呼哀哉，一時著將窆之九原，有安厝之期，爰卜良辰，告吉茲地，粵以垂拱元年歲次乙酉十二月壬申朔廿五日景申遷葬於段村東二里平原，禮也，前望危峰，背荒渫，慮恐田成碧海，陵谷驟移，刊志墳中，以傳不朽，其詞曰，藏舟易往，閱水難停，鮮花早落，迥樹飄零，處辭妙室，倏去佳城，攸攸長夜，杳杳泉扃，風搖隴樹，月照荒庭，唯鐫翠石，振此英聲，
大唐故朝散大夫行洛州偃師縣令高安期故妻千乘縣君元氏墓誌銘並序夫人諱妃娘，河南人也，昌源浩蕩，曾構郁盤，夜列歌鐘，門傳戟，勒諸圖諜，不俟揄揚，高祖志，周尚書左僕射建昌王，祖乾，隋襲祖廣陵王徐州諸軍事，徐州刺史，父洪則，皇朝陵州貴平縣令，道茂烹鮮，才光制錦，一同播美，三異甄聲，夫人桂流芳，桃蹊授彩，四德雲備，六行克修，北堂始悅於調弦，東里遽驚於逝水，以垂拱二年正月廿九日終於道化里之私第，春秋有三，即以其年二月十四日殯於洛州洛陽縣平陰鄉北邙山禮也，蘭儀永逝，蕙問空存，式雕玄石，用紀芳魂，其詞曰，東川閱水，西谷馳輝，淑女雲逝，芳魂不歸，高堂已矣，幽室依，松風瑟瑟，草露微微式雕玄石，用紀芳徽，
大唐故蔣王府參軍張府君墓誌銘並序君諱覽，字智周，清河人也，源夫姬室中興，孝友揚其令德，晉邦啟霸，延譽播其風猷，開基朱鳥之郊，傍臨烈宿，分枝黃石之甸，近葉兵符，軒冕相承，兩漢光其盛業，衣冠遞襲，二晉闡其家聲，俊傑連橫，冠寰中而首出，英賢繼軌，總區內而超群，並國史家諜詳焉，固無俟而言也，曾祖洽，陳太學博士金部郎中，學府詞宗，儀形國胄，清徽令問，遠駕郎官，祖載，陳度支郎中隋資陽縣令，天爵高懸，映蘭曹而待價，清襟傲俗，泛菊蕊而邀歡，父，皇朝戶部，刑部二郎中，交，泉二州長史，或會計資材，或恤刑佇則，或紛絲仰化，或佩犢欽風，入贊文昌，全星朗耀，出臨遠國，半刺揚構分，君誕自珠泉，照龍之光先發，涵輝壁岫，捎虹之氣夙彰，峻局高人，軌儀肅物，摳衣受業，青衿推殆庶之規，贈甲文，白無片言之點，貞觀十六年四月，任東宮右衛翊衛，文簡及第，隨牒將王府參軍，望府初開，盛求髦彥，以君南朝士族，音韻清通，諷詠談端，聲高蘭阪，琴英酒俊，道冠猿巖，嚴忌通賢，但為清文見賞，楊達士，惟以博物擅名，多藝多材，未見總於眾美，風流風尚，並有屈於兼能，辭秩言旋，理超顯授，群賢慣賞，不樂蒞人，於是退卜幽居，城闕有煙霞之致，坐安心跡，市朝得泉石之奇，好事相趨，詎睽寂靜，凝神閉視，自屏囂煩，雖欣皓鬢之期，無驗還丹之術，春秋七十有九，粵以大唐垂拱二年二月卅日卒於德懋里之私第，夫人濟陽蔡氏，陳兵部尚書景歷之孫，皇朝臨淄縣令悅之第四女也，女德母儀，動成規矩，翰林談藪，取則風騷，道既掩於謝庭，理方高於衛室，藏舟易往，隙駟難留，郎月馳輝，潘簟起七哀之詠，危橋迥度，雷匣成兩劍之歡，即以其年歲次景戍三月辛丑朔廿日庚申窆於邙山平樂原禮也，嗣子琰等，悲風樹之難，懼陵谷之潛移，庶琰之有寄，遞蘭菊之無虧，其詞曰，玉葉臨雲，瓊枝拂日，社分樹，英賢間出，三星中圻，五馬東歸，簪裾位廣，纓冕生耀，猗歟君子，實人之望，道固藏名，位不充量，浮生無幾，頹齡速謝，悲哉碩德，俄歸大夜，
大唐故驍騎尉段府君墓誌銘並序君諱雅，字德亮，其先雁門干木之後也，因官流派，乃為茲焉，夫函川峻峙，宗郊郁百代之基，原部龍飛，河洛播聯綿之業，本枝俱殖，高映珠相，柯喃滋，天波瀉溜，曾祖歡，齊并州司馬，器宇閒詳，風神秀逸，星辰蘊異，金碧含章，祖昌，隋任定州司戶，父羅，并州兵曹，並資神昂宿，稟粹雷精，氣蘊風雲，量寬河海，君體含冰潔，性理霜凝，風儀與素月齊輝，勁質共清松競爽，從先皇問罪於東夷，策勳驍騎尉，何期彼天不，永棄尊堂，窀穸猶猶，長為幽壤，嗚呼哀哉，春秋五十有一，終於私第，夫人趙氏，闈芳育德，蘊雅操於幽松，邃室理容，朗貞心於冰沼，豈期晷運不停，奄隨風燭，惟君性與道合，實以名升，不忮不求，惟精惟一，粵以垂拱元年歲次乙酉十二月壬申朔廿五日景申同窆於段村東二里平在，禮也，前臨峭，萬仞韜，背汾川，九逵飛蓋，孝子等恐陵谷之將變，痛風樹之先驚，扣泉台而卜兆，積山河以勒銘，詞曰，轡飛西汜，箭激東瀾，松摧桂折，玉碎珠殘，玄扃永秘，幽室長關，仰瞻懸井，俯聽陰湍，陽風切響，隴月馳輪，音儀雖謝，令譽終存，
大唐故游擊將軍黃君墓誌銘並序君諱師，字玄綺，其先江夏安陸人也，粵若漢水澄漪，貫銀河而引派，淮陽聳構，建瑤邑以疏封，則有童子多能，對奇聞於喻蝕，仙人好技，馳妙術以驅羊，洛陽騰萬頃之陂，長安號無雙之聖，星精間出，神氣挺生，曾祖琬，隋任龍驤將軍，嵐，蔚，勝三州總管，像列乾坤，氣藏川岳，天神下丹衣之夢，吳童興五馬之謠，鑿閫權戎，揖漢君而不拜，銜珠冠壘，轉黃石以銷氛，祖滿，皇朝任大理寺丞，白帝降祥，碧津上禁，執丹毫而下泣，霄燭韜光，對清室以詳辜，晨關息浸，父粲，任蒙州錄事參軍，緝化緹油，毗風熊輦，神姿秀朗，藻思凝，為列郡之繩，踐他方之從事，君承休景烈，資和氣，才包積玉，文擅鏘金，辯白下之遙天，論月中之桂隱，雄俠窟，勇冠戎場，列眥衝冠，幼挺拔山之力，穿揚落雁，多奇飲羽之能，應辟揚明，超名甲第，詔授左驍衛翊府長上，即於洮河道征，入陪欄，出靜莎車，列星緯以環宸，類玉門而生返，尋定襄道檢校果毅押左奇兵執旗，勳則上柱國，擬昭武校尉，申威玉帳，職總鈐牟，拔幟而下平城，申績銘於燕岫，凱哥來獻，長清北代之妖，位以德升，爰授西園之校，又奉敕為副使，往石州防禦，詔授游擊將軍左衛長上，勳官如故，前軍後軍之任，左軍右軍之班，等陳希以建封，越鄧隆之戎秩，萬乘之主，慮宇宙而不安，一室書生，有掃除天下之志，既而災生夢奠，禍降泣環，以垂拱元年十一月十八日卒於私第，春秋卅有八，青青細柳，永歇將軍之營，鬱鬱佳城，再啟文公之日，即以其年歲次乙酉十二月壬申朔十三日甲申窆於河南縣北邙山禮也，嗣子仲景，傷萬鍾之養，痛九仞之俄傾，貌劣存，容將滅，恐陵谷之遷化，冀芳猷而不隕，乃為銘曰，楚江分浪，漢域業昌，赫赫冠蓋，曄曄銀黃，出蕃裁葉，入禁含香，澄陂寫鏡，對日流光，爰應明詔，擢第甲科，氣融虹日，勇列山河，羽林肅，丹陛持戈，勒功燕嶠，旋獻凱哥，存歿俄隔，循虛若馳，夏青容輿，周披逶迤，松門曰，隴樹煙披，唯余圓石，長載宏規，
唐故處士張君墓誌銘並序君諱倫，洛陽人也，夫簪笏者，連璽何以施其功，出朝廷者，束帛豈能申其用，貞而不絕，隱而不違，既澄不清，亦混不濁，此而事，唯君獲之，祖隱，閒居在性，朗月入懷，掛冕晉門，疏君入賞，孤游白社，威輦同風，父義，閱禮觀詩，琢磨道德，紛綸人事，京兆在其前，重疊蟬，延尉居其首，君雖承藉兩漢，而終閉戶下帷，衣冠七葉，卒亦高蹈無悶，昔庾易三代，但紀文詞，荀爽八門，空傳封爵，豈若君之祖禰，知而不為，富貴儻來，優遊卒歲，王侯未拜，嘯傲當時，而積善無徵，夢楹俄及，蘭摧幽徑，凝馥猶存，松落長巖，如貞不滅，嗚呼哀哉，春秋八十有四，終於私第焉，夫人王氏，嬪儀有序，婦德在躬，錦字疏文，傳乎竇氏，椒花發訟，起自春朝，方擬射雉邀歡，遙睹大夫之室，齊眉取賞，親承處士之家，俄然兩劍俱沉，雙桐共死，安仁秋簟，相伴黃泉，奉倩佳人，一時玄穸，嗚呼哀哉，以垂拱元年十月廿五日葬邙山禮也，有子仁亮等，哀深陟岵，釁聚號穹，曩歲趨庭，終天靡日，昔時投杼，擗地何，而白馬有期，青烏告吉，靈需屆路，丹啟途，工女寢機，舂人罷相，勒翠琬而書銘，冀英聲而不忘，其詞曰，府君張族，夫人王氏，釋之羲之，盡善盡美，九徵不去，三逕婆娑，公卿意少，風月情多，嘗聞積善，報之餘慶，嚴霜早零，方春勁，借問行者，何以沾裳，哲夫義婦，人琴總亡，鶴吊孤壟，風生白楊，攜絮酒兮相訪，問碑書兮北邙，夫人王氏，麟德元年二月廿四日亡，張君以永隆二年四月十四日終於私第，
大唐故洛府旅帥上柱國韓君墓誌銘並序君諱郎，字德信，洛州河南縣人也，粵有叔虞，錫周社，爰逮武子，受邑韓原，比德三卿，氏因分土，連衡七國，業擅旗常，代有傑人，已詳史，門傳龜組，無待榆楊，曾祖哲，齊任穎州別駕，展驥未盡其材，伏熊資其求廣，祖玄，隋任相州鄴縣令，將陪集鷺階，先漸驅雞之職，父通，隋任揚州江都縣丞，抱楨國之宏材，為下邑之元佐，君跡混流俗，志邈煙霞，名利不羈，波瀾莫測，肇自弱齡，逮乎壯室，孝兼百行，譽滿三川，以藏用非忠國之規，揚名乃立身之道，爰從幕府，屢殄元兇，搴旗申逐雀之心，斬級展鷹揚之志，勳隆七萃，功最三軍，詔授上柱國，表忠勇也，乃降志一旅之間，不恥千夫之賤，宣尼所謂執鞭之仕，吾京為之，豈謂未申鐘鼎之榮，遽泣瓊瑰之夢，以垂拱元年十一月十八日遇疾彌留，終於私第，春秋六十有四，嗚呼哀哉，人之雲亡，興慟，夫人程氏，去永淳元年七月十二日亡，即以其年七月廿七日葬於邙山河陰鄉之界，今以垂拱元年十二月一日祔葬於夫人之舊兆禮也，子弘損等，伏趨庭而殞息，嚴訓長違，徙宅而崩心，慈顏永奪，將恐山移岸谷，水變桑田，懼火之戀無依，聞雷之悲何，敬刊貞琬，以旌孝道，其詞曰，平林帝緒，胙土參壚，家傳龜紱，門承慶余，曰曾曰父，材高位下，人榮雖屈，天爵無假，恭惟上德，克隆丕緒，既漸鴻干，將圖鳳舉，聞之先哲，天道與善，未及期頤，錫年何淺，謀龜習吉，先遠有期，周簫引路，滕城已基，雲愁萃嶺，風悲白楊，唯余淑問，地久天長，
維大唐垂拱元年歲次乙酉十月癸酉朔十三日乙酉大唐故穎上縣令獨孤府君墓誌銘並序君諱守義，河南人也，曾祖琛，魏金部尚書，幽，恆，定三州刺史，祖昏，齊特進開府儀同三司，黃門侍郎，左領軍大將軍，使持節成，普二州刺史，涪陵郡開國公，父宣，隋漢內郡太守，濟陰郡通守，並德以潤身，材以蠱，稟銜珠而申豹略，入青巢而侍鸞階，惟君降靈山瀆，挺秀璋，抱中和以自資，蘊高才而韻俗，起家左金吾衛引駕，整斯蘭，肅彼鉤陳，賞鑒渾金，任申陶壁，以龍朔元年授君括州司法參軍事，念室務殷，浮訟多擾，鞫斯茂草，絕彼分縑，秩滿，以咸亨三年授君汝州魯山縣令，動彼鳴亙，良資善政，又以儀鳳三年改授君穎州上縣令，君頻紆鳧舄，再理銅章，人不於正朝，化自融於期月，居諸遞謝，秩滿言旋，豈謂積善無徵，纏不救，以垂拱元年歲次乙酉七月乙巳朔廿二日景寅終於神都尊賢里，春秋七十五，即以其年十月癸酉朔十三日乙酉窆於河南縣平樂北原禮也，嗟乎，草露墜珠，痛傷埋，嗚哀哉，哀子思謙等，蓼莪增慕，淑屺纏哀，將恐海變桑田，山移雀澤，庶芳塵之無昧，勒貞堅之幽石，其銘曰，紳魏葉，冠蓋周京，惟賢之首，惟國之楨，慶賞既延，公侯思復，鶴鳴在野，鴻漸於陸，道以濟時，學而從政，公，聲遐密令，棲塵易落，逝水難留，西，
唐故宋州錄事爾朱府君墓誌銘並序公諱旻，字玄靖，河南洛陽人也，原夫金微北峙，玉塞南分，峻極，長瀾紀地，考其曾系，標盛德而割山河，稽諸遠葉，表殊庸而錫茅土，自厥後，人物載揚，並備列圖書，故可略而言矣，曾祖敝，博陵王嫡子，隋金，徐二州總管諸軍事，金，徐二州刺史，邊城郡開國公，祖休最，隋壽縣開國公，又除親衛大都督，轉任豫章王府司馬，襲封邊城郡公，父義琛，唐同州長史，太僕少卿，工部侍郎，大理正卿，定州刺史，並公子王孫，有才有命，或飛聲粉署，或緝譽棘司，撫千里而建，宣六條而露冕，惟公中和延祉，上德凝神，北溟產其逸翰，東道其駿骨，天機性與，神用生知，王佐英才，公門盛緒，爰從地望，執戟天庭，考秩既終，式陪英選，釋褐授公江王府兵曹參軍事，天人長阪，繼蹤書記之賢，帝弟平台，接武倦游之客，尋改定州司戶參軍事，燕南舊壤，趙北余，俗稱傲法，人多辯詐，盤根雖固，不足以盡雲飛，堆案實繁，可其器，公尊考，德隆舊齒，學瞻前賢，暫辭銓禮之台，方踐褰惟之務，公以父子連任，持蒙改職，然而宋都雁沼，地控桂山，梁國兔園，居臨竹苑，俗傳文，人實豪雄，於是授公宋州錄事參軍事，公探詳物理，舉愆連，高居一郡之雄，直處六曹之首，方將位隆台鉉，望重紳，豈期五液無徵，九丹匪驗，西景不駐，俄歸京兆之魂，東川遽閱，永岱宗之錄，以咸亨四年七月廿三日終於宋州寧陵縣，春秋五十有三，粵以大唐垂拱元年歲次乙酉十月癸酉朔十三日乙酉遷窆於洛陽北邙山原之舊塋，禮也，長河北望，曲洛南臨，水含湍而咽響，雲帶愁而結陰，墳塋寂寞，泉壤深沉，敬雕鐫於琬琰，庶傳芳於古今，其詞曰，曾源昔弈，遠系蟬聯，盛德不泯，載誕英賢，令問令望，如如，未由千里，先沉九泉，舊時風月，故里山川，池台尚在，賞樂何年，惻愴登邙之賦，沉吟出郭之篇，笳簫簫而空韻，飛飛而獨懸，野寂寞而無色，蒼茫而起煙，人之永謝，顧丘隴以潸焉，
唐故州肥鄉縣令張公墓誌銘若夫含五靈者鳴，迴翔金穴之山，蘊雲雨者神虯，蠷屈玉泉之水，騰輝閬苑，不為抵鵲之譏，秀氣鬥牛，不被割雞之屈，婆娑桑梓，放曠百齡者，其惟我張公乎，君諱濟，字幹，南陽白水人也，受黃軒之靈派，激珠浪於天津，稟晉輔之英華，折瓊芳於月樹，契通黃石，留侯為赤帝之師，識辯紫雲，司空任化龍之相，昭彰史籀，煥可詳矣，祖仁，風神肅爽，志度恢弘，周任相州安陽令，父升，英風謨略，為領袖於紳，詞藻縱橫，獨逸群於朝野，授丞議郎，滑州酸棗縣丞，公孝友基身，文華藻性，偏攻語默，玄鏡機微，晦跡隨時，諭王君之知理亂，觀風聆樂，若季子之鑒存亡，豈如魯酒不施，穆生方逝，漢臣懷忌，束廣言歸，公遂隱耀驪泉，韜奇鳳穴，全真灶北，遁影牆東，既而五星入井，秦亡而漢興，兩日重明，殷滅而周熾，聖唐載張乾極，重紉坤維，公晚棄商辛，似箕子之歸鎬，早投光武，若伊尹之奔湯，授公相國府朝散大夫檢校行台事，公既奉義旗，辭不獲免，騫鳳野，載定龍川，洎乎戎衣大定之秋，褒賞冊功之日，公乃私歸故里，畢志丘園，四皓難追，獨縱南山之樂，介推避賞，徒旌綿上之田，避命頻加，竟不奉詔，版授慶州華池縣令，公溫潤自將，顯晦雙得，西園月上，雕龍之友雲飛，東春開，鶴蓋之賓霧集，尤明釋典，洞曉諸墳，弱冠之秋，含豪於風雅，知命之歲，寂入於真如，春秋八十三，卒於私第，夫人賈氏，輔仁於君子，終嬪於夜台，粵以大唐垂拱元年歲次乙酉十月朔十二日甲申合葬長子城北一十五里平原，禮也，恐陵谷遷移，泉扃紀德，其詞曰，白水之精，帝軒之胤，作天之柱，為地之鎮，留侯佐漢，司空輔晉，暉煥璋，暗聯符印，歲窮龍晦，城毀鵲飛，牆東遁影，灶北潛暉，俄次白日，永泉扉，百齡君子，千月何之，
大唐故登仕郎丁君墓誌銘並序君諱範，字師則，其先譙國譙人也，昔黃星掩祚，玉馬升戎，歷宦前朝，因家河洛，今為洛州河南人也，自禹平水土，南陽建宛社之封，周徙岐，東瀛應非螭之兆，海媛悲而尚用，侯伯征而丁公立，而神仙胤裔，馭白鶴於遼城，尚主才雄，耀金蟬於魏國，曾祖儀，後魏虞部侍郎，北豫州刺史，職列郎官，望參喉舌，分武符於露冕，祈羽蓋於專城，祖順，齊寧遠將軍，朱暉弱歲，即有雄心，鄧艾齠年，便知兵法，青龍踐位，爰登上將之壇，蒼兕聯營，即受中軍之律，圯橋星略，子房之事業可追，廣漢兵圖，孔朋之龍蛇在目，祖君逸，周州都主簿，振響鳴皋，升簪緝務，肅清總局，藩采許其嚴明，光贊雄州，刺舉資其推擢，君風神動物，器局驚人，對日之齡，雅好柔翰，觀檻之歲，頗獵群書，至於墨化圓池，縑濡健筆，起騰猿於札杪，驚反鵲於毫端，既窮雲之姿，用極蟲魚之勢，弱冠知名，召補蘭台書手，不唯草聖，獨許張芝，孰雲善隸，見推程邈，每國有綸冊，命君濡翰，累侍簪，有簡帝心，詔授登仕郎，趙岐有學，未駕華軒，顏子多才，先歸厚夜，嗚呼哀哉，嗟乎，嵇生可養，追上壽於何階，莊涯若浮，痛中年之莫駐，遼東這城闕空是，漢陽之陵谷易遷，以上元二年五月十五日寢疾，終于思恭里捨，春秋四十有九，青烏未兆，權玉於龍門，玄龜告期，版高台於馬鬣，即以垂拱元年歲次乙酉十月癸酉朔十二月甲申遷葬於邙山之高原，禮也，竹林永往，悲涼鸚鵡之杯，蘭亭不追，淒斷蛟龍之筆，嗣子敬賓等，悲深扣壤，痛極捫天，式紀貞民，永揚徽烈，其詞曰，昔在方岳，光啟夏庭，璜浮渭曲，樓悲海靈，殷道斯替，姬業以寧，錫征惟，命氏實丁，鼠軍簪接武，龜組聯華，高冠長劍，列國承家，鴻就駕，魚足圖車，天延地久，代邇人遐，半千應期，挺生君子，仁義自天，詩書閱市，辯發懸河，瓊飛落紙，形識雙化，人琴俱死，塋遷伊濮，宅兆崇邙，徒悲四選，空歎千霜，望高碑而淚下，登孤隴而神傷，泉兮何，夜漫漫兮未央，
大唐故泉州刺史樂平公孫柳君墓誌銘並序君諱永錫，河東人也，魯桓首，肇冕之高門，士師析木，啟河汾之令望，積仁積智，直道紀其家風，為孝為忠，左殯彰於國史，曾祖機，後周內史，車騎大將軍，隋少宗伯，納言，太子宮尹，開府儀同三司，建安公，謚曰簡，祖逖，皇朝屯田，職方二郎中，散騎常侍，泉州刺史，上柱國，樂平縣開國公，入則金鼠軍映首，出則銅虎握符，並亞中台，俱傳上國，神情秀起，逸韻孤騫，荷戟參幾，曜鋒芒於武庫，良玉比德，疊璧於藍田，父品，卻桂孤生，稽松直上，指商山訪道，不向漢朝，臨穎水而尋真，將辭克命，素琴明月，濁酒清風，成野客之賓朋，得幽人之會友，三千達運，作天地之一賢，五百膺期，為帝王之十哲，君則公之第三子也，鼎門效祉，珠岸流輝，建木千尋，靈陂萬頃，弘言避席，橫地紀而揚芬，花萼因依，照天經而開范，豈獨牽車趙喜，直流芳於往時，共被姜肱，不傳榮於茲日，洎乎溫席扇枕之暇，耕耘荷插之餘，踐仁義之場，履文章之域，輪轅言在，方游習郁之堂，組織不殊，還入馬卿之室，故得響超鳴鶴，名越士龍，總級塚以探微，窮茂陵而索隱，文山迢逝，峰巖懸十日之輝，筆海深沉，波浪起五雲之色，雖復羽鱗將就，候摶扶而息南溟，雲雨未騰，待濤而之北海，嗚呼，豈圖年已登於主簿，祿不逮於儒，爰虧積善之徵，忽孕禍盈之兆，春秋廿有四，奄疹終於南陽穰縣里也，即以垂拱元年七月廿一日葬於洛州北邙之原禮也，長兄崇約等，痛深手足，恨切陟歲，爰刊易繇之辭，卜連山於宅兆，延陪陵寢，即在洛城之東，周覽帝京，更似邙山之北，其銘曰，太岳虧天，長河括地，伯禽開國，公孫命謚，舄弈組，蟬聯簪珥，魯惠垂仁，衛莊流懿，將軍旗鼓，刺史旌旃，牙門疊映，戟雙前，龍生翠渚，鳳出丹田，瑤昆珠甸，泌產璣璇，箕穎吐精，少微流渥，挺生君子，澄陂峻岳，道廣忘機，材高絕學，層峰累仞，逾高逾貌，西州石折，東魯梁摧，仙人棺下，京兆書來，俄辭白日，遽掩玄台，伯牙弦絕，田橫曲哀，淒愴丘隴，徘徊原隰，地向墳孤，松深秋急，馬獵才封，鯨燈亟戢，千年兮萬古，風悲兮露泣，維垂拱元年歲次乙酉七月己酉朔廿一日乙丑，
大唐故處士河東柳君墓誌銘君諱，字承茂，河東解人也，昔周文公之子孫，像賢始乎喬木，魯孝侯之緒秩，得姓因乎菜地，大夫從政，禮重於衛君，太守剖符，名流於漢室，曾祖慶，後魏驃騎大將軍，地儀同三司，兼司會尚書，左右僕射，後周萬，宜二州刺史，京兆尹，大塚宰，平齊公，謚曰景，和平邦國，夤亮天地，萬人有命，懸於將軍，百官象物，聽於塚宰，祖機，後周內史，車騎大將軍，隋少宗伯，納言，太子宮尹，開府儀同三司，建安公，謚曰簡，稷契分職於唐虞，裴王策名於魏晉，賀循以勞之德，初拜九卿，羊以五命之勳，始同三事，父逖，皇朝屯田，職方二郎中，散騎常侍，泉州刺史，上柱國，樂平縣開公，入參台省，粉璧青縑，出總班條，朱輪皂蓋，東京柱國，弈代相輝，西漢列侯，承家不隕，君即樂平公之第三子也，籍山河之慶緒，體金木之上靈，天才英博，智謀深遠，明珠若慧，入魏國而照車，利劍如霜，在豐城而沖鬥，若夫為子之道，事親之方，置之而塞乎天地，敷之而橫乎四海，生竭其養，積粟七年，沒盡其思，高堂九仞，此則君之純孝也，興歎，花萼陳詩，鄉里歸其德，僚友稱其悌，兩兄未仕，讓公府之辟書，二子無衍，感齊王之赦令，此又君之雍睦也，君子之室，同心之言，經寒而不改，歷夷險而彌固，貧交一見，定吳於賃舂，死友言歸，藏趙岐於復壁，此又君之善交也，攝齋聞道，負笈從師，見辰極於閬風，養蛟龍於積水，千門萬戶，漢後訝其多材，八索九丘，楚王知其博識，此又君之強學也，然後德成為上，道在斯尊，拂衣名利之境，濯足煙霞之外，天子欲致而無從，諸侯請交而不可，名為處士，當少微之四星，是曰賢人，連大雲之五色，與老莊合其德，與巢許同其波，嗟乎，五十之年，忽焉已至，道惟隆煞，謂今是而昨非，數有窮通，方盡性而知命，春秋六十七，奄疹終於南陽穰縣里也，梁鴻至士，死矣何歸，高鳳時賢，悲哉無及，妻杜氏，即撫州刺史獎之長女也，孀閨曉泣，非無穆伯之悲，徙宅延慈，並有平輿之稱，第二息始州黃安縣丞崇約等苴庭瀝血，訓感於鑿楹，蓼徑銜哀，悲纏於陟岵，粵以垂拱元年七月下一日遷窆於洛州北芒之原禮也，滕公石室，不獨表於佳城，樗里孤墳，豈長銘於露寢，其詞曰，彼汾一曲，長河千里，爰有高門，克生君子，佩服仁義，激揚文史，落落風生，軒軒霞起，閨門孝悌，朋友溫良，信橫金石，節貫冰霜，不交當代，不事侯王，天降不永，人之雲亡，右庚辛，左甲乙，筮方從，龜言吉，嗟先生，居此室，維垂拱元年歲次乙酉七月乙巳朔廿一日乙亥，
大唐洛州河南縣故張夫人墓誌銘並序夫人諱貞，字無醜，南陽白水人也，晉司空華之後，祖壽，隋鷹揚郎將，幼揚奇靈，壯標雄略，父才，賁帛不行，履素無，夫人年十四，偏喪所恃，奉存追往，絕而復續，嚴父繼母，譽動人倫，惠下恭上，德成閨閫，及從箕帚，主饋稱勤，載歸定省，含喜就養，優遊清敏，美該六行，婉慝貞順，義光四德，親表娣姒，恩以相推，枝葉子孫，敬而同悅，既而扶輝晉景，遽淪光於昧谷，華飛彩，俄碎影於芳林，大唐垂拱元年二月廿五寢疾，終於恭里捨，春秋五十四，太歲乙酉三月景午朔十六日辛酉窆於河陰鄉邙山之左禮也，恐陵谷貿遷，音徽冥寞，式鐫貞琬，垂芳夜壑，其詞曰，黃神奄有，博望鑿空，星文上澈，兵法潛通，金貂侍漢，寶劍橫酆，地靈無歇，神道方融，彷彿貞姬，窈窕淑女洛濱拾翠，巫山行雨，粉白黛黑，清歌妙舞，雁起鳴砧，蠶稀弄杼，禮稱侍櫛，易曰承筐，金翠煒煒，環鏘鏘，參差荇菜，浣濯衣裳，娥奔月魄，婺墜星芒，郭門之外，邙山之隈，紅塵埋沒，白日徘徊，寂寞蒿里，荒涼夜台，百身永謝，千祀悠哉，
唐故處士張君墓誌銘並序君諱護，字懷儼，南陽白水人也，軒轅氏之後，因宦今貫伊闕縣焉，夫華宗慶遠，三爵啟基，後族紛綸，五侯承胤，此可略而言也，曾祖廉，隋任益州錄事參軍，祖璉，隋任懷州司戶參軍，父濟，唐任同州參軍，並茂范英聲，昭彰雕篆，羽儀訓俗，抑扔當代，惟君稟自幽閒，心存雅素，性惟清溺，志列冰霜，但以隙駟難留，與逝川而長往，奄從風燭，狀秋葉之辭柯，嗚呼哀哉，粵以垂拱元年四月八日卒於東都私第，春秋六十有七，即以其年歲次乙酉四月景子朔廿七日壬寅窆於洛州河南縣平樂鄉界北芒之陽禮也，哀子顯觀等，勞悴之感，通甚風枝，獨之悲，摧如霜葉，鐸鳴哀響，雲慘風悲，仕庶淒傷，人懷鬱結，加以前伊洛，信逝水之不停，後望平原，故叢林之不絕，號聲擗踴，其悔難收，雖復噬齊，終無能及，嗚呼哀哉，乃為銘曰，一代英奇，不終遐壽，何期竹柏，忽雕蒲柳，魂歸異壤，煙生襲首，勒此徽猷，千齡朽，朝風漸冷，夜月高明，望峰落淚，聽鳥心驚，夕，椒，埋玉，永別佳城，垂拱元年歲次乙酉四月景子朔廿七日壬寅，
大故朝散大夫行大學博士賈府君殯記君諱玄贊，字沖思，廣川人也，昔談高宣室，芳譽聞於才子，狀寫雲台，雄業垂於列將，文武不墜，亦何代而無之，故以詳諸史諜，今可略而方矣，曾祖賓，齊襄州北道縣令，陳仲弓德望，位止太丘，密子賤之徽猷，名高單父，瞻言往烈，我實兼之，祖演，隋齊王府文學，父公彥，皇朝朝散大夫行大學博士弘文館學士，並道蔚人宗，行成物范，或參榮鳳邸，陪後乘而表時英，或敷訓庭，藺前而傳代業，君家聲漸慶，門德資神，方弘絳帳之風，自得緇帷之道，十有八載，齒胄庠門，廿一年，以明經擢第，初任洛州博士，尋除大學國子等助教，又遷大學博士及詳正學士，嗣聖初，授朝散大夫行大學博士，仍於弘文館教王子讀書，器則瑚璉，材為廊廟，非忠孝之典不窺，非仁義之規不習，德光遐邇，譽滿親朋，金照於邦國，玉昆映於朝野，未申隆棟之材，遽結壤梁之痛，年六月七日終於神都時邕里之私第，春秋六十有一，即以其年歲次六月朔廿二日景申權殯於河南縣王寇村之西北原，柳謚斯在，史殯俄遷，佇滕室之方開，慮鄒衢之莫辯，乃為銘曰，道亞鄰幾，神照知微，蘭風已扇，薤露俄，五百一賢，瞻德音而遽遠，七十二子，仰余訓而何依，
大唐故強山監錄事成公墓誌銘並序若夫蹈禮依仁，扇芳徽於天下，羽儀千古，餘慶彰於後昆，故宣父魯之陪臣，於公漢之廷吏，探翰藻之幽邃，入文府之奧隅者，其唯成府君乎，君諱德，字運，有周之苗裔，弘農人也，曾祖備，南陽太守，祖，汾州長史，父寬，函州司鎧參軍，君以鼎族承家，簪裾世，瑚璉之量，汪汪如萬項之陂，台輔之姿，聳聳若千尋之，文峰擊射，上干牛斗之精，筆海雄宏，下括鯨之浪，鑒與南金等照，質與荊玉參貞，孝悌發於生知，仁恕表於天縱，俄而逝川東徙，白日西傾，遘疾彌留，然掩曜，咸亨元年十一月十八日，終於洛城，即以垂拱元年歲次乙酉二月丁丑朔八日甲申遷窆於邙山之原禮也，前臨洛渚，頻驚帝女之鴻，卻負榮河，永瀉龍門之竹，青烏洽兆，白鶴標塋，嘶馬與哀鐸齊鳴，鐃響與薤歌同韻，胤子給事郎行宮闈丞弘意茹泣荒庭，含酸隴阜，對風枝而喪魄，覿薤露以崩心，刊貞石於泉途，俾芳猷而永播，其銘曰，周晉盛族，公侯子孫，如蘭之馥，如玉之溫，爰在大唐，公實作貞，文華獨秀，誕發齠齡，孝悌篤誠，起於岐嶷，未鏤已雕，不扶而直，生為物始，死乃身終，用刊貞石，以志玄宮，
唐故上柱國張府君墓誌銘並序諱貞師，河南洛陽人也，昔帝軒氏之官正位烈叔氏之子孫仕為司馬，用能匡諧霸道，闡演帝圖，君臣和而宗族安，而軒，遠則天文錯絡，降星象之精靈，近則人事飄，出昆倉之，鸞鳳峙，圖可以紀其功，麟降免悲，翰不足以書其事，曾祖業，隋大司農銀青光祿晉陵郡守，神韻特秀，文武奇姿，其於地，則嚴嚴峨峨，氣擁嵩高之茂，其於天，則粲粲，光連太白之星，西河，著仁恩於郡守，名高北海，赴於司農，祖洪，相州安陽令鄆州長史，機神特授，器宇非常，來去乘鳧，王喬於葉縣，從轍，吳，義味不，王澄而未許清談，見桓溫而多奇考，金玉生光，芝蘭播，確乎不拔，卓爾無階，損之又損，非光，孝友於家室，孔宣尼之立政奚，仁義於鄉閭，嚴君平之為人正入小，君則地靈天骨，風藹，生而有才，高擅洛陽之價，幼便多識，寧暫江夏之名，隱不違親，貞不絕俗，食客三等，田文之，幕千株，似石崇之好事爾，乃開別業，敝閒居，碧溜縈迴，蓮峰郁起，數寸，之可以棲息煙，半尋，可以翔集鳧雁，春歸亭子，詠春草於池塘，秋林園，把秋花於籬院，朋游若市，從如雲，加以志烈忠貞，心懷耿介，至憤鳳雲之氣，思酬造化之恩，屬遼海隅有事，君乃潛設策，坐致良謀，而興軍，便似泛舟之役，逗蓬萊而委運，聞經國之勞，天帝恩詔授上柱國，遂乃婆娑閭曲，縣儒，敖誕里閭，闡子弟之模楷，朋之領袖，為英俊之傑豪，悲悲哉哉，門入請禱，未聞夫子之容，朝列懷吉之夢，以垂拱元年二月廿一終於故之私第，春秋五十九，嗚呼哀哉，重風行瑰琦縱橫之志未之道不墜，彼天何負，殲我良人，粵以其年廿八日葬於邙目之嶺，禮也，長子思叩勞之愛，類曾子之絕漿，憶陟岵之悲悲，等高柴之泣血，仍恐丘陵騰，勒此銘，之不朽，其詞曰，惟天與善，惟岳降神，名高東晉，譽重西，川，光貫星辰，今，代無人，挺生才子，抑揚人傑，學劍懷書，既且烈，山泉縱賞，蓬萊，煙霞，莫味風月，嗚呼哀哉，二豎俄催，溘從朝露，長歸夜台，風寡色，林增哀此時相送，呼君不來，丘從橫，唯棘與荊，朗月空照，流波罷聲，東海桑田，高阜復已平，人何代而不故，代何人而不生，暉暉白日，皎皎素月，須爾今辰，俄成古歲，松風夕悲，薤露朝歇，千│，九族永別，
大唐孟君夫人李氏墓誌銘並序夫人諱娘，隴西人也，夫人外明隨寶，內潤和瑤，道架萊嬪，光浮梁室，蘊四德之奇節，苞六行於英襟，豈謂風炬難留，藏舟易遠，忽以光宅元年十月廿五日終於洛陽縣毓財坊之私第，春秋六十一，即以其年歲次甲申十一月戊申朔廿五日庚申殯於邙山之陽平樂鄉之界，禮也，恐青山作礪，碧海成田，勒茲玄石，當記黃泉，銘曰，形霄十等，勞生百年，終歸厚地，徒問高天，夜台歲月，秋樹風煙，朱城路遠，玄，垂拱，
唐故昌平縣開國男天水趙君墓誌銘並序君諱，字承慶，故豐州都督南康公孫，左御率次子，夫晉卿洪胤，御戎之茂烈攸伸，漢將遺靈，命武之芳聲載闡，君乃昌源異熊，茂族奇姿，志氣修而道藝弘，和順積而英華髮，才逾弱冠，甫及登朝，屬高宗厭代上仙，皇極纏哀卜遠，式崇嚴術，擢授挽郎，俄封昌平縣男，曾未逾期，旋嗟怛化，以垂拱元年正月十三日薨於私第，春秋廿有三，痛深顧後，慘貫友於，眷復生涯，遽延爵於恩澤，慨斯泉室，良未偶於幽閒，粵自冥途，爰求勝族，婚劉氏，結影夜台，夫人即隨州刺史之女，葬於邙山禮也，雖德音無昧，而桑海屢遷，既卜兆於青鳥，須勒銘於翠琰，其詞曰，北邙山下，東路城邊，黃河一曲，白日千年，賜耿之後，纂帝其先，新合二族，冥交兩賢，猗歟顯德，燕爾幽泉，一諧琴瑟，萬古蘭荃，
大唐故將仁郎孟公墓誌銘並序公諱仁，字義，其先清河人也，因官遷徙，今為洛陽人焉，原夫鼎緒疏基，孝德彰乎茂華，金宗析胤，政化表於還珠，莫不舄弈汗青，葳蕤銀帛，詳諸家牒，可略而言矣，曾祖顯，祖緒，父義，將仕郎，並履仁為郭，懷義成巢，所謂百行垂芳，擅一時之秀傑，累葉之英髦，惟公比德璁珩，稟靈川岳，滋昧經籍，嘯詠煙霞，加以神府該明，湛黃陂而鑒俗，靈台映徹，懸樂鏡以光時，於是晦跡陶門，銷聲蔣徑，偃南郭之幾，則萬物可忘，溯北窗之風，則三皇為遠，可謂德義重者而輕王侯，志意立者而驕富貴，此乃過人之所尚，惟公之嗣焉，方期積善有徵，與金石而同壽，輔仁斯驗，將松竹而齊貞，不意閱水長瀾，遽滔滔而東逝，奔曦迅轡，遂冉冉而西頹，粵以龍朔三年正月十二日終於上東之鄉私第，春秋五十有，嗚呼哀哉，夫人南陽張氏之長女也，履柔居德，體順開儀，徙門標賢，佩六行而垂范，門流誡，苞四德而疏芳，遽而金魄飛空，迥落恆娥之影，珠星麗漢，遙沉婺女之輝，春秋有，以龍朔二年七月廿日卒於上東鄉之第，第二子彥則，任通州通川尉，第三子任陪戎副尉，第四子彥等，幼稟義方，夙趨庭誥，感風樹之不靜，踐秋霜而罔極，粵以垂拱元年歲次乙酉正月丁未朔廿六日壬申子合祔於落州洛陽縣平陰鄉邙山之陽，禮也，九原無無，方成武庫之基，千載綿綿，遽掩滕公之室，庶使方磚余紀，共蘭葉而同芳，圓石遺文，與天地而齊久，其詞曰，弈弈金宗，巍巍鼎族，煥彼緹素，詳諸簡牘，陰德潛祉，高門演福，君子誕生，稟靈岳瀆，不染塵滓，不榮祿，狎性煙霞，棲貞巖谷，一辭名利，長淪過軸，齊潔虹，比貞龍竹，婦容擅譽，姆教裁規，玉輝方折，珠媚圓畸，履柔凝范，體順開儀，四德流愨，六行無虧，莊樓月落，鏡匣星移，霜飛玉碎，露泣珠危，哀纏驥隙，痛結風枝，勒三泉而紀范，庶千秋兮有知，
夫行洛州偃師縣令高氏墓誌銘並序諱安，渤海人也，瓊構郁盤，聳天齊之峻趾，源浩蕩，縈渤之潤，而揭石投人，載光余勇，持竿護鳥，式驗專精，況乃文藝可稱，遽之贈，方術為美，促罷三部之官，人物由其有歸，家聲以之無替，輝映圖諜，諜假揄揚，曾祖，隋尚書左僕射上柱國齊國公，皇朝贈禮部尚書上柱國郯國公，崇標嶽立，宇川亭，為八座之羽儀，成九流之準的，祖表仁，隋大寧公主駙馬都尉，渤海郡開國公，皇朝書左丞，鴻臚卿，，涇，延，四州刺史，上柱國，郯國公，高情張日，爽氣橫犬，登棘署而馳英，竹符而走實，父昱，前中大夫守梁州刺史，上騎都尉，安德縣開國男，典名藩，薦流芳問，熊軾致褰帷之美，隼露冕之榮，君丹穴騰姿，青田矯翮，寧栝羽，不俟琢磨，佩之年，已有成人之，賓之日還逸郡之望，起家梓州參軍，初泳龍津，始登鴻陸，雖居下，克播英徽，秩滿，遷趙州司兵參軍事，式奉六修，爰祗一命，道光時選，譽重謳，尋遷大理寺司直，黃沙有裕，丹筆無冤，乘思冥棘之林，盡美詳梧之地，成授朝散大夫，行洛州偃師縣令，制錦多奇，鼓舞一同之化，彈絲勿爽，激揚三異之風，履包舉於菜蕪，聲華併吞於亢父，酌太丘之故事，珠宿多慚，揆彭澤之前蹤，金翹已劣，熟謂攝生無術，積瘵有時，伏枕纏乎百憂，奠楹紛乎一夢，西山訪藥，罕致神仙之道，東川閱水，空悲夕之流，以文明元年四月廿八日卒於道化里，春秋四十有七，即以光宅元年十一月十九日葬於北邙山金谷之鄉禮也，嗟乎，策名昌運，升中秩，將搏萬之風，遽見三千之月，幽明阻絕，徒結欷於巖阿，陵谷貿遷，遂勒銘於泉室，其詞曰，天齊峻趾，渤長源，人物攸系，簪裾實繁，七侯三主，鶴蓋魚軒，庭羅戟，室茂蘭蓀，蘭蓀伊何，君其人也，渾金璞玉，風流儒雅，窟談雞，詞場喻馬，鴻陸之上，龍津之下，九流徇跡，一命馳聲，式奉千里，爰祗百城，志惟儉約，操首廉才，棘寺稱美，桐鄉謂明，始陟通班，俄嬰固疾，駐齡安奇，返魂無術，東川閱水，西巖落日，遽明時，聿幽室，行驂顧慕，飛縈紆，埋玉，哀，松賈風煙，四時有榮歌年無紀玄石於泉於，光宅元年十一月，
大唐故銀青光祿大夫，尚書左丞盧君夫人李氏墓誌銘並序夫人諱灌頂，隴西成紀人也，述夫上德不德，咎繇為踵德之師，玄之又玄，孝子釋重玄之妙，道德斯奢，功名載立，將軍猿臂，掃北地之風塵，校尉龍門，表東京之貴盛，金柯玉葉，固蒂而深根，茂實英聲，天長而地久，雖高門令族，國史家諜詳焉，而列爵崇班，抑可略而言矣，曾祖α，齊驃騎將軍東徐州刺史，武包七德，文贍九功，橫鐵石而為心，杖風雲而作氣，周王之命將，兆發熊羆，漢武帝之封臣，官開驃騎，堯分五服，諸侯當北面之榮，禹別九州，列邑跨東徐之壤，祖子布，齊陽平郡守，六條整俗，千里移風，龔渤海則刀劍雙捐，黃穎川則鳳凰群集，邪舊老，贈錢銜劉寵之恩，蜀郡名儒，立廟仰文翁之化，父德倫，唐襄州荊山縣令，人非百里，地是一同，誠俗阜而難調，因才高而易化，陶泉明之宰縣，對酒多閒，子賤之臨人，彈琴無事，夫人婉而能順，卑以自居，當卦象而成離，在剛柔而曰地，寒朝望雪，貌飛絮之春來，靜夜聞琴，知雅弦之暗斷，其顏如，惜朝景之潛移，惟有梅，及良辰而作配，年甫十七，嬪於盧氏，好仇君子，覯止良人，內則克諧，陰儀載睦，松蘿有，歲寒無改節之心，桃李不言，春夏有成陰之地，方期祚隆偕老，義篤平生，得金夫之利貞，齊玉樹之難朽，豈謂梧桐半折，早分生死之柯，寶劍悲鳴，終作雄雌之會，粵以永淳二年八月廿四日遘疾，薨於神都德懋里之第，時年六十有四，遂以光宅元年歲次甲申十一月乙酉朔十三日卒於邙山平樂鄉之先塋禮也，嗚呼，黃泉地隔，白日天高，常娥得奔月之期，神女斷行雲之路，李夫人之舊像，此日難逢，崔少府之幽期，何時重合，其銘曰，天尊地卑兮剛柔絕，一陰一陽兮男女別，小往大來兮泰道平，夫婦夫婦兮人道成，有一人兮信為美，配良人兮耦君子，卦兆合兮鳳凰開，束帛流兮羔雁來，百兩歸兮三周畢，桃李逕兮芝蘭室，心其堅兮如膠漆，調克諧兮比琴瑟，四序環兮始且終，百年人兮有復空，黃泉路兮無春日，白楊樹兮多悲風，
家焉，今為祥，誕芳苗於甸，金秋肅物，待然則飛鉗辯之威六國而騰英，洎夫握節忠臣不墜，俊傑相仍，國史綢芳，賢良間出，可得言者，其在君別駕，雄姿拔俗，雅操傾時，雖未暢於搏鵬，聯且潛於展法學擅生知，文同宿構，妙盡鈞金石之訓，行祛滯璧疑縣令，威息備舉，禮義兼施，方孔政而無慚，昆魯聲而有粹常山，逸價齊於明月，勁節罩於層煙，業擅贏金，詞標聲於紫谷，不充賦於黃圖，凝慮養生，措心延壽，雖潛鳴控地，無那遂得優詔曲臨，授君申州義陽縣令，操刀之術，武城比而慚工，，單父媲而謝美，至弘道元年，又加君鄭州新息縣令，公尤嫌利動常恐位辱員軀，每擢名纏臣量，令司玉鉉，終非好焉，況齒銅章，議浮竹葉，命嵇呂以交歡，夕泛榴花，契范張而縱賞，方冀恆居昭代，豈謂遄驚東逝之波，奄喪南山之壽，君承籍紳，志輕簪紱，行仁於邦，未遂良圖，遽淪貞魄，嗚呼哀哉，以文明元年四月廿五日終於秋八十有五，夫人張氏，漢丞相之遺胄，晉司空之遠孫，地極膏腴，早閒為婦之道，夙曉事姑之容，熊韶華，蘭俄卓絕，貞心陰映，慧三從之懷，俄結九泉之痛，以文明元年五月廿四日終於館舍，三，即以光宅元年歲次甲申十一月戊申朔二日己酉合葬於四里嘉泰鄉之平原禮也，息同吉等，防雷積戀，惕露興哀，顧樂伊蒿而泣血，恐年來歲往，谷徙陵移，刊徽號於貞琰，庶無絕於慶緒，降祉軒台，頹祥華渚，詞彰漢策，道融秦語，令譽日宣，嘉，淑哲，稟性奇環，墨綬徒屈，丹誠不回，空餐石髓，未踐金台，行，摧，忽奄生涯，俄歸厚夜，習吉靈兆，將巾塗駕，相絕鄉鄰，哀如在，儀容已謝，自古合葬，非今獨彰，哀笳縱響，霄燧沉光，風行，勒真徽於翠琬，庶永誌於玄堂，
唐故定遠將軍守左鷹揚衛長上折衝上柱國清水縣開國男李公墓誌銘並序公諱璿字道政，隴西城紀人也，自龜川構緒，函關浮紫氣之祥，龍後披圖，窮岫感白濤之湧，莫不三辰列位，九地標名，聲飛細柳之營，德蔭長松之下，曾祖鞏，齊任鄭州刺史，祖雄，齊任幽州長史，隨任左龍驤驃騎，熊軒邐，辟彤以宣風，鳳閣深沉，奉丹墀而警衛，榮遷列屏，務總軍戎，惟公昆嶠華，漢川流媚，播真詞於鵲野，標壯節於龍回，心沖貫日之虹，氣逸犀之劍，既而九天飛術，八陣開圖，酌溪之六韜，收城之三略，是知官因名進，位以德遷，遂起家，初任飛騎校尉，又任右武衛太原府長上左果毅都尉，侍衛鉤陳，御氛欄，竭誠警肅，功效稱，又詔授定遠將軍，左武衛溫陽府長上折衝，單于道討擊大使，主柱國，清水縣開國男，食邑三百戶，移輪凶堞，聳善戎郊，徵俠窟之雄夫，召良家之惡少，魚鱗寫陣，鶴翼開營，標勝績於燕山，勒功勳於彝器，重以桐分祉，茅土疏封，再光飛將之門，重飾貳師之邑，不謂災生夢奠，禍降泣環，未盡羽林之班，俄照滕城之日，遂以文明元年八月十三日寢疾，終於軍幕，春秋五十有二，即以光宅元年歲次甲申十月己卿朔十九日丁酉遷於河南縣平樂鄉邙山之陽禮也，其地則前臨碧洛，卻背瑤河，凜凜松門，悲莫悲兮悲何極，滔滔逝水，淒復淒兮淒不留，終葉兆於玄龜，降相田於白鶴，嗣子休祥，痛風樹而難靜，傷棘之崩懷，恐山谷之將遷，紀芳猷於翠琰，乃為銘曰，青巖孕寶，赤野披瓊，汝陽標頌，隴際飛聲，重崤散紫，疊岫流清，申威萬里，康化百城，靜氛鳳闕，肅禁龍庭，運籌王帳，陳列鶴營，榆關息浸，柳谷銷兵，裁梧襲慶，畫閣圖形，存歿俄隔，循虛若馳，夏練容輿，周披逶迤，山門景蔽，隴樹煙彼，唯余圓石，長載宏規，
大唐故瀛州束城縣令宋府君夫人王氏墓誌銘並序粵若二儀伊始，靈坤於是育萬物，兩氣聿初，太陰以之調四序，降三才之秀，人道尊焉，含四德之華，母儀先矣，上則處胎施教，父母之雅範高馳，下則徙里求仁，孟母之芳猷遠舉，其有流謙上善，垂母訓於千齡，稟慶中山，成母師於一代，當仁有屬，其在夫人者歟，夫人諱字，本北海劇人，上葉從官，徙居弘農湖縣，十代祖，晉龍驤將軍，自運正璣，鳴簫大麓，野功班，石分茅，大昊之墟，鳳皇于飛，建千乘於滄溟之曲，鴻鵠聳志，懸三刀於碧落之前，國史詳焉，可略而述，祖詢，邵州司法，父機，朱陽主簿，並璋令望，廟奇才，驥伏小藩，龍盤下邑，夫人含章梃粹，驪川鳳穴之祥，稟秀資靈，月宇星津之慶，自移天景族，對君子而如賓，履順中闈，奉慈姑而展孝，德音無犬，謝逾清，慈訓有方，曹閨已肅，加以凝神妙有，睿想色空，劍斷邪山，梁通法海，金文演說，引花泉而增誠，寶塔莊嚴，解珠瓔而不倦，方期輔仁可怙，永保遐齡，而藏壑難留，俄悲大夜，以永淳二年正月三日終於私第，春秋七十六，以光宅元年十月廿四日合葬於衡山舊營禮也，子守法，守敬等，哀深陟岵，痛極風枝，叩地無追，號天罔訴，遂乃圖芳紀德，勒石鐫金，庶存不朽，乃為名曰，若水延慶，姚墟降祥，有媯之後，將育於姜，仁基峻極，德派靈長，茂實不墜，遺苗克昌，載誕溫柔，降生儀令，玉潤牟質，蘭芬比性，內范肅恭，中規雅正，韶望充屬，德音斯盛，天道反覆，神理虛盈，黃泉鄭遂，白日滕城，草生馬鬣，塵飛鶴塋，圖芳篆懿，勒此豐銘，
唐故著作佐郎孫君墓誌銘並序君諱德，字道，樂安人也，粵若三國文馳，經霸吳而作主，十篇秘，緯強楚而稱臣，玉軫流音，地給幽真之趣，金聲肅韻，天台表文翰之能，固乃冠冕克傳，才華代襲，煥乎緗簡，可略言歟，祖舉，齊太原郡守，父章，隋汝州令，游童有識，咸控竹而遵風，野翟何知，共馴桑而表化，君乾坤之秀氣，韞星象之精靈，升孔父之堂，啟儒門而盡妙，辟周公之牖，履玄肆而窮微，鳳藻開，鼓凌雲之逸氣，龜文絢彩，泣露之芳滋，肇應弓旌，俄登甲第，蒙授著作佐郎，標令德也，鴻秘篆，麟閣幽經，悠然寓目，其如指掌，詞人響赴，若尋桃李之蹊，才子星奔，似入芝蘭之家，以為棲鳴蓬嶺，漸翊化於青蒲，豈期景謝棠陰，遽遷神於玄壤，嗚呼哀哉，春秋五十，卒於私第，夫人連氏，芳儀肅穆，淑質凝閒，既諧鳴鳳之祥，允葉乘寵之慶，覽七篇而潔己，榮輝母儀，捧四德而修身，光華婦教，固以福虧與善，早喪連氏，芳儀肅穆，淑質寡鶴，徙鄰垂訓，撫孤之惠有方，崩慟，追德之心無輟，而朝光吸露，夜壑遷舟，桂魄空存，蘭姿遂掩，春秋八十有一，終於帷，嗣子處沖，仁深抱棘，孝極餐荼，思卜兆之規，式遵遷窆之軌，以光宅元年十月六日合葬於屯留縣西八泉村之原禮也，川陸縈映，崗巒紛，白楊悲而寒風起，青松暗兮愁雲積，恐人代遷貿，丘隴荒蕪，爰勒貞，敢為銘曰，開吳建業，翊楚標功，千齡人傑，萬古英雄，聲揚宇外，德擅區中，飄飄逸氣，凜凜餘風，趨馳芸閣，棲息蓬山，金徒催促，玉漏循環，蓮姿碎影，桂質殂顏，永言同穴，長謝人間，氣序流易，霜露時侵，松門風急，蒿里煙深，亭亭神識，皎皎靈心，勒銘玄石，永播清音，
唐常州無錫縣令楊府君夫人王氏墓誌名夫人諱俱夷，并州太原人也，自誓淮鑄祉，藉慶衍其靈長，礪岳疏禎，承基廓其茂緒，三代襲，五瑞縻榮，夫人夙韞含章，素該媛則，一嬪懿族，四德俱優，竭誠孝於舅姑，罄睦於娣姒，主饋有齊眉之敬，侍巾無反目之嫌，九族推賢，四鄰挹譽，豈謂神聰爽鑒，天秩睽徵，逐樓鳳而不歸，唐駒而永逝，春秋五十七，以光宅元年九月八日卒於洛陽永豐里第，即以其年九月廿二日權殯於北邙平樂之原，禮也，哀子孝忠等，痛纏集蓼，感極匪莪，不表松扃，恐迷蒿里，乃刊貞琰，以紀芳規，其詞曰，九畹滋翹，一救繁衍，慶鍾淑媛，禎符聖善，爰伉華宗，貞猷載闡，徙鄰慈洽，如賓敬展，筠節未渝，華遽翦，彩湮環璞，光韜貴銑，輟相悲凝，循杯泣泫，雖九霄而魄散，終萬古而名顯，光宅元年歲次甲申九月廿二日建，
夫人程氏塔銘並序果東郡東阿人，魏汝裔也，若乃道風門慶，史牒詳之矣，夫人貞規冰融少崇龍女之因，長勵生應化，雖順軌於六塵，竟騰身於百寶，以顯慶四四日，終於京第，春秋五十有明元年十月五日遷葬於終祔徵士靈塔安，遵先志也，其意將恐二天地，一山川，敬勒徽昭不朽，其詞曰，阿女訓，西鄂婦德，貝葉因成，蓮花陟，巖巖兮神構，沓沓兮靈闕，將畢而恆存，與終峰而罔極，光宅，
大唐故徵士皇甫君墓誌銘並序君諱鏡幾，字晤道，安定朝那人也，曾祖仲延，隋南頓縣令，祖珍義，皇朝朝散大夫，資州長史，父文房，皇朝朝散大夫，太子舍人州司馬，國華人秀，重規疊，君宣慈惠和，忠肅恭懿，體顏冉之德行，宣揚班之詞藻，應詔舉幽素，三府支辟，一時英妙，方登甲乙之科，奄遘膏肓之疾，麟德二年三月廿五日終於私第，春秋廿三，夫人琅琊王氏，苦節貞心，暉今映古，鸞影孤絕，龍劍雙沉，嗣子恂，夙罹凶閔，申哀窀穸，粵以文明元年歲次甲申八月五日同遷祔於洛陽邙山西原先君塋，禮也，倚門增感，升崗永慕，掩泣濡翰，敬為銘曰，六象鳳芻，十影名駒，騰華佩實，懷瑾握瑜，方修良冶，遽幽途，杜箴年深，鄒衢歲久，昔分伉儷，今同箕帚，勒名沉石，傳芳不朽，
大唐故亡宮七品墓誌並序亡宮者，不知何許人也，擢自良家，光茂選，暌女史之箴，有稟姆之，而閱川難駐，露易，九逝之魂，永愴三泉之痛，春秋八十，文明元年八月廿日卒，即以其年九月廿五葬於，乃作銘曰，昔柔儀，今茲遐壽，赴黃泉而永，寄彤管而無朽，
唐故師州錄事參軍王府君墓誌銘並序君諱岐，字太嶷，太原人也，因官宅土，今為河南人，開金冊，王翦登大將之階，地辟銅梁，王尊下忠之阪，心如鐵石，佐冀表其功，巷轉幡旗，平吳重其策，祖湖，齊直蕩正都督，父子紹，隋竟陵郡書佐，並宏材廣度，碧樹瑤林，雖道在則尊，而位不允量，君家傳素緒，襲韋相之金，才茂賓庭，有卻詵之片玉，以明經擢第，釋褐施州錄事參軍，又授師州錄事參軍，頻綱列局，累贊外藩，清以臨人，謙以自牧，方冀永膺多福，克享齡，茂遐壽於松喬，光峻秩於槐鼎，嗟乎，有光原隰，二星之彩甫揚，奄泉途，千月之悲遂及，以貞觀十八年十月廿七日因使終於漁陽陽郡官舍，春秋五十五，夫人京兆孫氏，隨州錄事之女，箴規合度，琬琰成姿，卜鄰有於三遷，作嬪用該於四德，從來晝哭，切龍劍之孤沉，今日和鳴，隨鳳簫而共去，以文明元年閏五月二日終於私第，春秋八十二，即以其年八月五日合葬於北邙山之平樂鄉界，禮也，嗚呼哀哉，乃為銘曰，維山之上，控鶴升仙，邛崍之下，叱馭臨邊，佩刀業峻，守劍風傳，重門卿士，累葉英賢，惟君降德，濟美無騫，孝友兼致，溫良自然，金門初擢，朱絲遽牽，安乎早位，方期大年，無聞與善，忽歎歸全，中河墜月，大壑移船，嵩丘華表，邙山墓田，深松罷日，孤隴多煙，千載之後，生氣存焉，文明元年八月五日嗣子神書，
亡宮八品墓誌亡宮者，不知何許人也，令儀夙茂，淑德早閒，言從桃李之蹊，選入芝蘭之殿，炎源亟貿，執貞順而無愆，福壽已登，在營魄其難久，春秋卅，以文明元年七月十三日卒於東都患坊，以其年八月五日葬於北邙山，典司攸忝，遂作銘云，昔歲柔儀，今來遐壽，黃泉而永，寄彤管而無朽，
惟大唐文明元年歲次甲申七月庚戍朔廿四日癸酉，金君諱義，字玄，天水人也，祖師，隋任平鄉府校尉，運籌冠，撫習三軍，狀戟挾，橫鋒六陣，輔上以道，恤下成醪，父傑，先任洛府校尉，弈葉連榮，重暉處官，輔鷹揚於府內，縱賞憂人，灑溫語於兵中，人俱挾纊，以仁以義，其可悅乎，惟君器宇寬平，敦交益敬，徽芳名於閨，列藻質於朝端，任左驍衛翊衛，坐甲里糧，待詔金馬，執松筠之性，行恕已之心，懸榻招賢，虛襟接士，年八，七月十四日，因遘纏，卒於本第，葬於北邙山，禮也，可謂紅顏與白俱摧，淑質與瓦礫成碎，珠沉漢，璧棄趙朔，瓜葛連傾，親交再逝，旅飛而歸右，需車發而悲傷，烏乎哀哉，痛切心矣，其詞曰，飛旒送去，悲哀丘墓，松檀縈墳，棄新歸故，文明元年七月廿四日銘，
大唐上柱國孫君墓誌銘並序君諱通，字德寶，吳郡富陽人也，因徙居洛陽，古今為縣人焉，氏曹之興，煥乎方策，瓊枝玉葉，仍不朽於舊吳，祖玄，元州錄事，表淳和之秀氣，擅江漢之英靈，蕭散不群，昂藏自，得辯鼠博古，叩之若洪鐘，吐鳳多能，照之若明鏡，父善，萊州司戶，道被海隅，聲馳上國，情田掛月，罩丹桂於崇巖，慮窟生風，偃青於巨壑，錙銖綺玩，雷霆無以撓其懷，脫略公卿，宇宙無以塵其性，唯君應半千而秀出，上佐明王，冠百萬以橫行，恆思報國，精開飲石，柳葉碎於金堤，學妙談狸，繁露光乎書帳，平百濟勳至上柱國，築室種樹，琴灑娛，敦信枕仁，夙恭禮讓，俄而五福無驗，二豎纏災，春秋卅有八，以咸亨元年五月廿九日卒於私第，夫人韓氏，河南人也，父素，泗州司馬，贊楊萬里，佐洽一同，勝范清規，禮儀克著，夫人云松吐秀，月桂開華，孝行之心，不猶外獎，婦則之操，出自天然，既而仙鳳雙桐，死生並盡，神龍兩劍，前後俱終，春秋五十有二，以文明元年六月十四日卒於立行私第，以其年七月十二日合葬於邙山平陰鄉之原禮也，有女定，景福寺尼，悲怙恃之長分，痛幽明而永隔，用雕青石，乃勒銘曰，珠胎有浦，玉璞有田，簪纓赫弈，冠蓋蟬聯，沖星辯劍，竊響知賢，百花無驗，五色非仙，青鸞掩鏡，白鶴辭弦，羅帳有月，熏籠罷煙，邙山隴上，洛浦水邊，青松樹下，翠石碑前，長辭皎日，永入幽泉，蘭芳肅茂，萬歲千年，
唐故驍騎尉樂君墓誌銘並序君諱，字道仁，南陽人也，夫金柯啟構，謁司徒於地官，玉葉凝輝，光吏部於天府，洎茲以降，風流不替，曾祖恂，齊朝司徒使持節開府儀同三司揚州都督，祖方，隋任潭州長沙縣令，韋賢以佩，水火俱兼，絕有匡正之能，妙解弼諧之禮，叭公雄圖絕代，智略兼人，鴻漸伊陸，養六融而，鶴淚霜皋，徹九天而振響，勳庸命賞，蒙授之斑，止足有期，自得閒居之放，不謂降年不永，積善無徵，以文明元年五月終於私第，胤子等，蓼莪情至，創拒痛深，式遵先遠之期，以及事終之典，其年甲申之歲壬之月廿八日，葬於城東五里平原禮也，東瞻峻嶺，西瞰佳城，北眺望夫，南觀龍岫，其詞曰，巫台絕雨，悲悵淪香，松雲劍鬢，舜日收梁，奩邊桂網隴岫吟暢，是春兮影促，悲秋兮夜長，一韋昭世，永泉扃，哉風月，已矣生平，陰凝遂露，日寢松庭，蘭菊，流美丹青，
大唐亡宮六品墓誌亡宮者，不知何許人也，令儀夙茂，淑德早閒，言從桃李之蹊，選入芝蘭之殿，炎涼亟貿，執貞順而無愆，福壽已登，在營魄其難久，以文明元年五月十九日卒於東都患坊，春秋六十有一，以其年閏五月九日葬於北邙山，典司攸忝，遂作銘云，昔歲柔儀，今來遐壽，黃泉而永，寄彤管而無朽，
大唐故上柱國成府君墓誌銘並序公諱儉，字貞固，本居上谷郡，因官徙於河南之緱氏，今為縣人也，祖清徽獨邁，暫翊鳴琴，考素范宏開，爰從捧檄，故得靈鉤慶，神算祥，道葉謀孫，德鍾才子，君早挺岐嶷，夙標英爽，稜若斷山，清如止水，葉簡花戔之藝，則兼富五車，啼猿落雁之工，則懸開七札，時河孫作孽，嘯群凶而舉斧，天子凝威，命將軍而授鉞，君來投入幕，即預分麾，右陵左澤之形，計之而無失，執銳破堅之策，言之而不窮，校酬勳，授上柱國，從班例也，事屬凱旋，用申閒放，采藻於南澗，行追勝賞，耘黍稷於東皋，坐安輸稅，而浮生不借，徂景難留，惜明智於西方，歎歸魂於東嶽，粵以文明元年歲次甲申五月廿一日遘疾，卒於時邕里私第，享年六十有一，嗚呼哀哉，王子猷之故宅，竹摧殘，孫興公之舊居，長松零落，即以其年六月辛巳朔五日乙酉權殯於洛陽平陰鄉之北原，禮也，嗣子忠王等，間庭雍睦，孝友淳深，瞻手澤而空存，痛心摧而何訴，畏龍璋之變海，鴻筆以裁銘，敢撰芳徽，瘞茲神道，銘曰，嵩岳南臨，榮河東注，危峰構極，長源委輸，蘊璧懷珠，生申及甫，挺彼賢哲，加之溫裕，顯異白眉，標雄紫目，春月之柳，蘆上之，心乖榮乎，情安寵辱，酒泛蘭樽，書披桂櫝，朱蒙結霧，碧海凝氛，朱從橫野，先投冠軍，長戟留日，高旗慧雲，勒於鐘鼎，自取功勳，爰始來歸，保茲閒，巷通北里，門依南郭，露草行，風楊遽落，忽悲巢任，俄驚衣鵲，龍需兮動挽，鳳綬兮開塋，聽參差於列管，望出沒于飛旌，煙漠漠而逾晦，月蒼蒼而不明，紀芳猷於圓石，長播美於佳城，文明元年六月五日，
