君諱藥，字子，南陽白水人也，太清肇剖，則乘星象之精，秦國始基，則建諸侯之位，自降星繁略而之矣，祖通，齊任揚州刺史，父藥子，隋任州臨縣令，並清規雅度，標冠人倫，偉器高才，鄉閭令望，君資神溫潤，流液滋於荊山，稟質貞明，含光照於漢浦，加以器局沖邃，體度綿邈，辯妙超倫，文英迥拔，每臨池負月，命濠梁之賓，舉桂陰松，追小山之客，不謂日月循環，春秋更往，遘疾彌留，奄從遷化，即以大唐永徽年十月十四日卒於私第，春秋六十五，有夫人李氏，四德資備，七禮無違，沃盥以事舅姑，奉和以諧琴瑟，不謂降年多爽，履福或，寢疾不瘳，俄升桂月，粵以永徽元年十一月一日卒於私第，即以其年十一月一日合葬於河南縣平樂鄉邙山之原禮也，恐高陵磨滅，深谷夷疇，式圖玄石，銘志泉門，乃為銘曰，秦朝承相，晉日司空，乃祖乃父，為先為澤，唯君繼嗣，降此高蹤，運逢隋亂，晦跡牆東，二儀長分，四序虧盈，人從故代，地起新塋，窆低碑闕，松列佳城，山寒色，樹汶秋聲，但以天長地久，無沒得掩，勒訟其銘，以為永記，
唐故楊夫人墓誌銘並序夫人楊氏，河南洛陽人也，父樂之大女也，開土命氏之源，啟圖表瑞之緒，階大微而布彩，聯辰極以分光，夫人稟性中和，挺生秀質，神儀美麗，容端炳素，溫恭禮順，色養自天，和親肅睦，庶懷仁，貞慈惠，物我平鈞，性好無為，歸心三寶，奉信真┬，忽以永徽四年八月廿八日寢疾，卒於清化坊私第，春秋五十有八，於時也，仰景行以銜悲，眷清猷而灑淚，即以其年歲次癸丑九月庚戍朔十五日甲子葬於邙山平樂鄉禮也，但以日月易流，金石雜固，式鐫玄石，以志泉門，嗚呼哀哉，乃為銘曰，靈根百世，茅土相分，時惟茂范，世載其珍，仁義為友，禮讓為鄰，悲感行路，哀慟親姻，日往月來，寒暑相循，永言恩范，嗚呼泉路，何更春，
大周文林郎上護軍韓府君墓誌銘並序公諱仁惠，南陽人也，昔軒丘出震，風後稱臣，列土封疆，地臨鶉首，花巖孕業，家控龍津，茂葉枝，比鄧林而郁，深源浚谷，類是壑而沖融，既入晉而稱鄉，逢漢朝而作將，服神丹而訪道，逸跡霸陵，控白鹿以成仙，追游太室，並以光輝簡冊，無假一二詳焉，祖諱隱，梁朝任汝州魯山縣令蘄州司馬，化光雅俗，政洽黎，勝邑謝其銅章，列郡鏘其玉綬，父如意，隋任滑州司戶參軍，唐任幽州良鄉縣令，匡字滑台，屍滋人億，撫臨幽部，羊馬成群，括岑孝之高風，籠子游之曠績，公耀儀丹穴，穎秀黃衷，顏氏庶幾，多慚宏度，裴君領袖，懸恧長材，千仞冠其大夫，萬頃包其丞相，髫年秀異，歲英靈，徇孕寒林，鱗游冰沼，無心筮仕，有志山泉，佩蘿薜而賞煙霞，洽琴樽而玩風月，屬隆周革命，寶歷調年，爰奪山林之情，遂乃授茲勳職，年參大耋，日迫桑榆，歎石火之不停，傷薤露而溘謝，萬歲通天貳年陸月貳拾三日，卒於章善里之私第，夫人京兆密縣丞皇甫晦之女也，粵以其年捌月貳拾壹日同祔窆於洛陽縣北邙山之高原，禮也，公道范人英，行該閭，琢磨寮友，黼藻良朋，將恐陵谷忽移，瞻峴峰而不識，桑田倏易，望洙泗而難知，敢述清塵，銘之幽室，其詞曰，物尚奇珍，材敦異質，松竹含露，金碧耀日，品藻人倫，吹噓才子，器深渤，調皆宮徵，怡情玉篆，養志山泉，觀喬性苑，覆局心田，卦列青烏，溘傷目烏，陵谷忽變，勒石方曉，萬歲通天貳年歲次丁酉捌月己酉朔貳拾壹日甲申，
唐故雲麾將軍河南府押衙張府君夫人上黨樊氏墓誌銘並序大聖善氏沙門至咸撰代之所重曰名，人之所寶曰位，休禎弈葉，昭德延祥，其唯張氏乎，公諱詵，隴右天水人也，曾祖玄植，皇朝盧龍府折衝，祖定遠，甘州司馬，父崇正，潭州長沙縣尉，公即長沙之胤子也，幼而貞敏，長而嚴毅，歷職清貫，皆著能，綰兵權於湖南，總劇務於河府，才當干蠱，京牧爪牙，天不遺，溘先朝露，以貞元十年八月廿日終於洛陽永泰里之私第，春秋六十九，夫人樊氏，曹州南華縣丞彥府君之息女，蘊德柔明，言行端淑，習禮笄總，而從好俅，鳳凰于飛，和鳴霄漢，彼蒼不，所天先逝，撫訓孤幼，孀迥纏哀，妄疾遽嬰，然怛化，以貞元廿年四月十日終於家第，享年五十，有子三人，長曰叔童，次曰叔威，皆幼而敏惠，年未弱冠，相次夭亡，季子叔齊，泣血叩弔影長號，惟家之艱，克紹先烈，有女五人，長女出家，寧剎寺大德，法號義性，戒律貞明，操行高潔，弟妹幼稚，主家而嚴，二女適京兆杜氏，及禮而亡，三女適天水趙詡，四女適安定梁秘，五女在室而殞，今孤子孤女等，哀號失容，擗踴屠烈，先遠有日，龜筮協宜，以永貞元年十月廿日合而窆之，雙棺同穴，葬於平樂鄉朱陽原禮也，栽植松賈，以標不朽，爰斯文，旌乎厥美，詞曰，於戲宦達兮英武雄，名遂身歿兮弓劍空，夫人淑慎兮相次終，哀哀嗣子兮泣蒼穹，良辰宅兆兮安壽宮，青山黯黯兮何人在，白楊蕭蕭兮多悲風，般若波羅密多心經真言，羯諦羯諦，波羅羯諦，波羅僧羯諦，菩提薩婆訶，
大唐故洛州洛陽縣上輕車都尉董君墓誌銘並序君諱弘，其先隴西臨洮人也，漢相國仲穎之苗裔，八代祖龍仕晉，子孫遂居洛，曾祖及祖，時遘代正，不求聞達，父宮，上柱國，隋任陝州司戶參軍，陶七德以潤身，練九功而飾性，提戈指虜，威厲三軍，握筆調，勳毗千里，君上輕車都尉，圭廛俠窟，激三略於豹韜，鼎邑詞場，騰六義於蛟筆，適欲披誠武帳，為天子之爪牙，展藝文，作明王之手臂，豈謂命途若此，材何申，去永隆元年，奄煩朝露，夫人關氏，負霜節，韞風姿，灼爍閒都，汪洋婉順，奉夫以禮，豈謝敬姜，訓子得宜，寧殊孟母，嗟乎，貌榮益瘁，年盛更衰，類莢之凋零，同木槿之搖落，春秋七十有五，遘疾終於私第，神龍元年九月七日與君遷葬於北邙，長子大智，上護軍，永嘉府校尉，第二子小智，武騎尉，第三子懷俊等，昆峰玉種，歷落贊輝，漢浦珠胎，參差布彩，英規肅肅，雜雪耀而混冰鮮，雅範，郁蘋風而揚桂魄，孝乎唯孝，曾閔之操彌堅，仁而更仁，顏冉之誠愈固，將恐時流歲往，物是人非，古墓成田，荒墳滅壟，式旌泉室，以勒斯銘，其詞曰，靈川派浪，厥流伊長，哲人種德，子克昌，本自隴右，爰居洛陽，家繁舟楫，代盛棟樑，忠節克，孝感乃彰，生涯有限，氣岸靡常，黃金碎篋，白玉埋崗，墳塋列隧，松賈分行，春秋非我，日月誰光，
朱書墨地，惟貞觀廿二年歲次戊申五月辛巳朔廿日庚子，新除雲騎尉王歡岳，春秋六十有七，即以其月廿日奄喪老年，殯葬斯墓，
唐故張府君墓誌銘並序府君諱弼，其先著望清河，因祖避地，世為廣陵人也，曾祖諱濤，祖諱岐，父諱詠，皆隱道丘園，不求名位，外族琅耶王氏，府君即其令子也，立身端敏，不好浮華，守道而安，與物無競，家傳令譽，門有肅清，訓子義方，悉至成立，嗚呼，聚極即散，今古同悲，府君不幸於咸通十一年十二月九日遘疾，終於揚州江陽縣文教坊之私捨，享年五十有七，娶樂安郡蔣氏夫人，令淑天資，溫柔成性，育子四人，二男二女，長子曰儒，婚朱氏，奔喪禮迎，次子景，未及伉儷，長女適徐氏，次適蘇氏，並穎秀君子也，嗣子等泣血號天，哀制過禮，龜筮葉吉，窀穸有期，即以明年十月卅日窆於三陽鄉五乍村之原，從宜，禮也，慮恐陵谷將改，桑田有移，刻斯貞石，庶乎後迷，銘曰，吁嗟府君，行滿鄉鄰，風煙不雜，煦物如春，今則已矣，榮樂哀兮，刻石千古，傳於子孫，
唐故朝議郎前守蓬州刺史樂安孫府君墓誌銘並序第十九弟朝議郎守左補闕內供奉柱國孫徽撰並篆蓋孫氏得姓，始自虞帝，分枝緒族，派於陳齊，齊大夫書以伐樂安有功，封樂安氏，爾後綿聯弈葉，代生聞人，輔世翊時，不可編既，高祖府君諱逖，英拔間出，年十八，應制擢科，授越州山陰縣尉，滿秩從調，判居三等，時有司考覆，公精以為妙絕，升二等送，超拜左拾遺，至考功員外，主貢籍，挺志鞠練，不受請，時論推峭，拜中書舍人刑部侍郎，終於位，誄曰文公，曾祖府君諱宿，篤富刀翰，麗瑰藻，判入高等，授秘書省校書郎，遷諫議大夫，中書吉人，華州刺史，大父府君諱公器，抗志耽學，應書判超絕登第，授京兆府縣主簿，遷監察御史，終於邕管經略招討等使兼御史中丞，累贈司空，烈孝府君諱簡，擢進士第，判入殊等，授秘書省正字，時南陽所試，為紳推最，歌諷在口，繇此時人號為制判家，自鎮從事拜監察，歷位至諫議大夫知制誥，時宰執加官，例自翰林頒詔，執政者異筆直送閣下，冀其能否，自閣長已下皆疊手洽背，相顧不能下筆，太保公遂援翰立構，以副權命，當時瞻實於文學者，無不降歎捷，拜中書舍人，蓋時宰酬勸也，廉牧近輔，杖鉞雄鎮，歷刑，吏侍郎，尚書左丞，兩拜吏部尚書，四總銓務，三授太常卿，兩任東都留守，後除檢校司空，太子少師，薨於位，累贈太師，蓬州府君即太師公第三子也，諱讜，字廷臣，娶范陽盧氏，姻聯名族，謂推良匹，府君少以沖澹養素，恬漠自尚，名利之態，膠仇於胸襟間，洎於強仕，悟以緒冕為重，乃奪志以從沒，時也，故相國盧公商出鎮梓潼，闢為從事，未及奏秩而罷府還京，盧公入劇曹，仍司邦計，復署巡官，奏試太祝，不旬歲，盧公秉執大政，歸於廟算，府君以相幕體例，合得優升，遂除太常寺協律郎，會太保公授任卿長，復以卑解，不越月，蒙特恩除京兆府櫟陽縣尉，滿秩未幾，復為故易定節度使李公公度奏職轉銜兼監察御史，不赴命，蓋避賢也，歲杪獲薦於朝籍之士，授河南府士曹參軍，考終赴調，復任新安令，凡蒞官從職率有休聞，不阿曲於權豪，不脂韋於朋比，臨事必斷，執理不回，克以廉聞，蒙恩拔授蓬州刺史，郡罷東歸，閨門之期其也，以府君炳義滌行，既未大舒於盛朝，必得以壽考享也，何圖燥濕愆和，膏肓遘疹，殲良何速，福善奚徵，以其年五月五日終於東都會節里之私第，享年六十，有男三人，長曰凝，次曰驥兒，次曰阿咸，有女二人，長曰韶娘，次曰阿欒，凝以蔭緒釋褐任汴州參軍，驥兒已下皆繭齠齙，未克其負荷，嗣子凝乃括發茹荼，號踴泣…，走廝役來京師，且曰某承理命云，熟我平生之行止，備我平生之事行，刻石編紀，宜以徽為先也，徽承訃雪涕，哀感相束，嗚呼，梁木堙蠹，戴氏所以興嗟，火宅環銷，釋門於焉立諭，有以見衰榮萃列，哀樂同塗，即世徒悲，勞生莫既，華其行不能增之於圖諜，評其才不能損之於聞見，今以日月湍激，龜筮葉符，時不我留，吉宜從兆，以其年七月三十日遷窆於河南縣北邙山杜原村祔大塋禮也，嗚呼哀哉，嗚呼痛哉，軌轍著途，萏靈序位，行人逝水，日慘風號，想法服之留塵，念玄驂而即路，棟傾舟覆，於焉已焉，徽學不該微，詞非扶麗，承命書實，其何以辭，殞涕勒銘，用申冤訣，銘曰，靈岳昆煌，源激，不腴環寶，必滋奇特，家傳冕緒，代襲儒紳，積善儲祉，天生令人，冥賦淳和，神資孝友，行惟渤潤，義不山朽，璧傷以勁，蘭萎其芳，鵬匯風水，驥縶康莊，枝葉相違，尚貽其戚，人琴俱謝，悲曷容臆，塤篪韻咽，鴻雁影凋，抉情斷愛，灼骨熏，月冷泉扃，風號隴隧，援毫揮涕，勒銘以記，第二十五弟鄉貢進士孫綮書，
大唐故處士侯君墓誌銘並序君諱彪，字基，涿郡上谷人也，列國名臣，陽秋紀其盟會，信陵上客，史令義其登賢，至於功定三秦，參伐謀於天步，玄圖用九，亦著錄於師門，蘭菊有芳，璋不墜，家傳儒素，業粹士林，斯為盛矣，父敬，南陽郡守，惠政風流，時稱有道，君幼而耿介，韶宇虛凝，游必有方，居無塵雜，鴻生義窟，藝業紛綸，童子參玄，扶束枝葉，即而龍山改獻，鱉野猶迷，隋煬帝親總戎軒，吊人洌水，以君薊門義勇，上谷良家，授游擊將軍，賢能也，及恃威玩武，神瀆馨香，巨猾挺災，下流釁，元元蕩柝，有聖經綸，堯武封泥，崤陵風雨，君八奚流寓，九洛娛神，不面偽庭，惠訓無倦，海隅孫度，根矩棲游，隴右隗囂，班彪避地，自嵩華寢，混一車書，俗被唐風，人咸樂職，君獨昧榮利，陋巷蕭然，樂巢許之逢時，園綺之嘉遁，遂留心十部，如置一瓶，妙跡五圖，若指居士，空有兩忘，丘丈人，芝木成性，沉跡隱耀，優柔而已，以貞觀十八年四月三日遘疾，卒於東鄉私第，春秋五十有六，嗚呼哀哉，夫人弘農楊氏，隋業縣令雄之中女也，甄識明毓，風儀溫淑，以能仁之性，當執杼之勤，無是已之談，飾奉巾之禮，故能獨高里行，惠此家風，德備先姑，道敦居室，以咸亨四年十月卅日寢疾卒，春秋七十有九，嗚呼哀哉，粵以五年太歲甲戍二月辛巳朔二日壬午祔於平洛鄉邙山之阜禮也，息文琮等，痛崦曦之俄，感風賈之徒春，勒石流芳，孝於惟孝，銘曰，燕華表瑞，上谷流，地鄰龍塞，山連海隅，哲人是里，號多君子，秀出蘭翹，卓然瓊寺，儒流室，文房武庫，跨輾卿雲，卷懷游路，爪牙之舉，荒服是懷，帝難其任，僉曰爾諧，人忘隨德，禮屬欽明，身田法雨，常樂香城，陰傷不，或浮或休，奄愆神惠，俄悲閣流，介貞有兆，柳轅分轍，神祔雙魂，禮遵，隧霧晨藹，風松夜悲，玄扃遽掩，白日無時，
唐前衛尉卿賜紫金魚袋張公夫人太原郡君郭氏墓誌銘並序夫人諱儀，字少容，太原介休人也，隋銀青光祿大夫，，寧二州刺史，黃門侍郎，下邳郡守，封須昌縣開國子懷道之裔孫也，皇朝戶部侍郎，御史大夫，諸道鹽鐵轉運等使清河張滂之妻，貞質淑亮聞於六親，純孝柔嘉備以四德，少而聰惠，長有令儀，居親之喪，毀殆滅性，天之義禮，實以宜家，高祖游素，皇朝累至吏部郎中，襲爵須昌子，曾祖義同，皇朝散大夫，并州太原縣令，祖漪，皇虢州弘農縣令，父遠，皇常州無錫縣尉，夫人即其長女也，爰自周室，洎乎皇唐，軒蓋相承，簪纓不替，子孫蕃衍，代有奇才，漢出高人，彌加族茂，術士，亦自名昌，其枝葉聯綿，出入將相，女娣芬馥，亦在宮闈，而夫人一門，累代清素，自隋六祖，兄有白眉，諱喬膺，才名穎拔，詞辯縱橫，浙西觀察使李公棲筠一見奇之，辟杭州從事，提綱舉目，一郡風生，剖滯析疑，諸侯坐肅，顏淵短命，知將地下修文，衛雲亡，乃是吳中失玉，其季師者，亦文華逸格，才用出群，厚德深沉，碩量汪博，亦無祿早世，交友稱嗟，嗚呼，郭氏之門遂將絕矣，所有一妹，亦盡凋零，唯有夫人，主其兩，本家不闕，夫無虧，共稱賢妻，亦傳孝女，屬夫氏性直，雅不悅聞，廿年間，三度黜削，皆奉執公理，不容於朝，再謫炎荒，一居卜枚，隨而便發，不憚處閩甌，綿歷星歲，屬地多溫濕，疾染膏肓，土無醫和，宅有妖佐，讖言無度，得以貞元十四年十一月廿六日遘疾，薨於汀州開元寺別院，享年，以貞元十五年二月廿八日啟，歸葬於東周洛陽，舊鄉邙山，有墓其下，實亦合儀，以其年是立墳壙，名封石，里號金庸，前山背河，千古是宅，夫人早失兄弟，不能自支，滂中年喪妻，納為繼室，敏臨事，敦睦人，豐族內外，咸賀有妻，頃以滂多病年高，謂君葬我，今則不死，翻乃葬終顯女奴曰，夫則直，朝刻不容，遠謫炎荒，我來且之冠蓋崇高千年在膝下，死生常理，何恨如之，但憂其夫，近來多病，男又童稚，未及與婚，有弟之喪，寄在燕趙，有妹之墓，旅於江湖，時日末良，不及啟，是其遺恨，時也命也，知之何，將聞之，不勝嗚咽，敬聞命，敢負誠言，恨不相長路執紼而已，夫人有子叔虞，年未及冠，絕漿泣血，號叫彼蒼，以潔餐省膳，須有叔虞，父又謫居，俱不得送，棺柩，回瞻室廬，又撫自攝，唯余刊石，以紀貞芳，敬敘其，乃為銘云，厚德汪洋，鍾慶靈長，馥，門推淑德，家荷仁風，余馨子尚童蒙，夫將羈絆，護喪不護臨岐一慟，淚已成行，夫妻義重，離別神傷，夫清河張滂撰，
大唐隋故車騎將軍金公墓誌銘並序公諱行舉，字義起，隴西伏羌人也，夫篤慎忠貞，日見稱於強漢，經明行著，欽賞播美於元成，年代悠然，寂寥無紀，其能繼茲哥詠，惟在君乎，父達，周芳州刺史，雄才蓋世，英略佐時，君擢鳳林，含芳桂嶺，隨屬周鼎未守，秦鹿走，待降絲綸，授御上士，尋遷車騎將軍，住近鉤陳，寄深侍衛，夙恭恪謹，情禮彌隆，乃息宦情，散志丘壑，奄以永徽元年二月十三日薨於私第，春秋六十有九，嗚呼哀哉，夫人郭氏，太原人也，父楚先，以貞觀十六年五月八日卒，今以三月三日合葬於邙山禮也，惘悵蘭室，臨祖奠而樽清，長原，望佳城而馬白，嗣子弘則等，孝行深厚，喪毀過制，恐陵谷遷移，敬鐫貞石，其詞曰，長源洪族，遂古金天，休屠特挺，乃誕貞賢，滅親存乎大義，拜泣發乎天然，盛德不泯，嗣後光前，知玉之潤，如松之貞，方期仙術，遽掩佳城，霧昏暗，山空月明，唯余萬古，永播嘉聲，
唐故趙郡李夫人墓誌銘並序第二弟奉義郎行河南府永寧縣尉陲撰並書及篆蓋夫彩雲易散，蟾魄俄虧，極精瑞於九霄，速凋殘於一瞬，其誰宜喻，是則夫人，夫人姓李氏諱慇，字道廣，趙郡贊皇人也，夫氏之族，周枉史後，累世輝映，不可殫論，三派分宗，是為東祖，晉魏高齊周隋唐代，皆簪纓貴盛，綜冠甲門，大王父諱元善，襄州錄事參軍，贈太師，王父諱絳，山南西道節度使，檢校司空，贈太傅，大人前宣歙觀察使，兼御史大夫名璋，先太夫人盧氏，范陽郡君，外王父諱匡伯，河南府洛陽縣丞，夫人即第二女也，嘗聞夫人在孩孺，凡所習玩，必迥出群，逮乎成立，聰慧無侶，天資孝友，神授溫柔，可龜鏡者，懿範作標，表者容儀，遇一事必探其源，待一物唯恐不至，目所了者以未詳，心所曉者隱以未別，既察人心苞喜怒，而知人舌意思，不止於女工婦德，頗閒於禮樂詩書，生而知之，韜而抑之，若在冠帶，則顏子賢智不足過，莊生曠達未必是，大小以夫人親兄弟五人，愛女唯夫人耳，令淑柔能，特異鍾念，期驕奢以縱恣，益儉損而低回，夙承深旨，慚被慈流，樂人談忠孝之風，惡人傳悖慢之事，戀庭闈而恐悚朝夕，奉親賓而周旋禮數，敬兄姊必及於使令，愛弟侄每形於顏色，見機臨事，生慮未萌，舉是令猷，非欺翰墨，洎咸通九年，薦藻有歸，委禽成禮，適清河崔滂，字德涯，前國子監主簿，大王父諱虔，大理評事，王父諱稃，懷州錄事參軍，顯考諱肇，河南府澠池縣尉，夫人正坤儀以勵己，行婦道以宜家，奉崔姑而純孝動人，沐溫顏而深情蓋世，叔侄欽敬，娣姒師資，與崔德涯和鳴之道，魚水相從，崔子有一事未達，必詢之於夫人，夫人有一事將決，必訪之於崔子，可則舒，匪則卷，其相得也至矣，相敬也盡矣，至於崔德涯折旋俯仰，人事親疏，必先傍喻，暗契指歸，人智之所未及，神算之微已晤，常知辱易足，遠物極焉，噫，非夫人仁智孝愛，恭儉謙和，曷中外之異睹耶，夫人生二男二女，長曰蘭孫，適年七歲，教而誨之，慈而令之，向使孟母陵親復生，亦厚顏於今日也，次曰宛孫，夭而不育，女曰丑媚，幼女未名，崔氏以力殫官卑，嘗自愧懷，每興言意，夫人必應對達理，因語崔德涯曰，何待余鄙耶，余執箕帚以事君，復無能而無美，君為將為相亦未榮，為丞為簿抑又何恥，豈天與其賢而遽奪其壽乎，初，崔子罷京秩，歸寧，侍高堂於澠池縣也，未逾月而澠人嘯聚，逐縣令而立其寮，鄰境懼蒲之盜，欲鯨敵於是邑，人情驚駭，奔北道途，陲獲拜覲，便議諮迎，請崔子扶侍板輿，及致夫人入洛，才容信宿之程，狂寇果焚劫澠邑，殺傷且眾，逃遁罕及，此際夫人免其危難，謂臻遐壽，榮耀二門，河魚之苦似平，晉堅之徵斯在，不圖樂未央而衰禍生，喜未極而英華散，此陲所以倍痛心者也，夫人嘗謂陲曰，吾聞生有其地，勞而無功，其我爾之謂乎，當彌留之際，謝崔姑曰，某以冥期難逭，固不倀倀，然所埋恨於地下者，長違嚴訓，永隔慈仁，未竭侍奉之心，不副憂憐之意，鍾憐丑媚，希保惜之，顧此人寰，戀何及也，再安幼稚，下念童僕，屬纊之時，尤加勻布，既而泣下，左右魂銷，竟以七月十四日，終於東都陶化里陲之居第，享年二十有九，乾符四載也，當是時，尊卑劇痛，禽鳥悲鳴，冤枉哀懷，辛酸骨髓，此陲行負於神明而禍及夫人也，深情咽塞，貫徹心靈，崔德涯哀傷哀悼，殆不勝任，含鯁茹冤，凝神若失，痛雍和於十載，報情禮於九原，撫視諸甥，倍深嗚咽，後一夕，陲得夢於夫人曰，吾獲計於前途，得歸身於我黨，因緣復結，似可庶幾，釋不雲乎，隨願往生，此夫人之深志也，德書未盡，詞且云云，洎崔德涯歸卜於河南府洛陽縣平陰鄉北陶村，以其年八月二十八日祔於先塋禮也，陲守官伊洛，得備行實，鯁咽操觚，刊銘掩泣，銘曰，德門兮賢多，歸令族兮孝和，天不仁兮奪壽，神不明兮奈何，豈冥漢兮婆娑，應依倚兮桂娥，想仙路兮舂容，稱霞衣兮佩珂，千秋萬歲兮永安吉，洛城北兮邙山阿，
大周故常州司法參軍事上柱國李府君墓誌銘並序君諱則政，字令範，隴西城紀人也，若乃軒丘受，垂光其遴派，山御，執帛傳其令績，慶緒綿邈，洪源沃蕩，皇王之上，圖書相仍，其欲德猶龍，即隆之周柱史，傳芳射虎，稱漢代之將軍，杞梓駢陰，璋，嘉聲茂范，可略言焉，曾祖椿，隋驃騎大將軍，虞州刺史，河東郡公，分符百城，擁節千里，清貞君鏡，無容假道之資，剖判如流，終息競申之，祖匡義，隋朝請大夫，蓋州別駕，襲爵河東公，嵇松累硌，卻桂芬芳，寮其清瀾，俗歌其令范，父虔惠，唐齊州臨濟今，朝散大夫，行蘭州長史，騏驥千里，躍西北之浮雲，鳳凰五色，集東南之竹箭，舉袂成帷之地，三異著於謳謠，赭衣白馬之墟，六條美其毗贊，君識量雙遠，言詞兩茂，城塹仁義，笙簧道德，優遊泉海，乘子俊之波濤，漸染芝蘭，入宣尼之閫閥，解褐左衛翊衛，補越州會稽縣丞，龍符之，士女於是餐和，牛之墟，鯢童由其飲惠，秩滿，改授朝議郎行常州司法參軍事，上柱國，溫恭驛性，明斷為心，丹筆已拖，黃沙靜柝，載馳陰德，方期駟馬之榮，忽沙禽，終起兩楹之夢，俄而潛舟夜徙，墜露晨曦，悲積慶之無徵，歎浮之易促，以聖曆元年六月八日遘疾，終於洛州洛陽縣之私第，春秋有八，即以三年歲次庚子壹月辛亥朔十一日辛酉窆於萬年縣同平原，禮也，嗣子芬，名高日下，孝自天資，行悲總角之年，旋奉鑿楹之誠，茹荼延，衡恤凝哀，恐陵谷之易遷，慮海田之俄變，凋翠琬之無，庶清風之永扇，乃為銘曰，喬山錫祉，德水含靈，函關擁駕，蜀道觀星，金柯疊武，玉樹盈，降神，挺生君子，識洞今古，學詠文史，早蘊桂技，暫游蘭，毗風，離，東皋翟孔，函序鸞游，蕭條楓柔，遙裔蓮舟，宛丘之，清之，仲尼相魯，於公仕漢，即曰能仁，是稱明斷，棲任鳥兆孽，心災，東逝，寸晷西頹，王喬己沒，丁公不來，駕將旋，龜謀日，邈矣，于嗟室，薤行柏松年寂百煙，徒井灶，詎識瓊邑，勒鉉貞石，永，
大唐乾封元年歲次景寅二月戊戌朔三日庚子，聖道寺比丘尼善意灰身支提塔，弟子法閏，智慧，法滕，善靜，法神等為和尚敬造，和尚生緣姓素，故立銘記，
唐故上柱國張君墓誌銘並序君諱和，字才，其先南陽白水郡公之洪，西晉陞城侯之末胄，其後地並符氏，因家洛陽，橘徙猶芳，向為三輔著姓，原夫弦木命氏，縣象昭晰於南宮，開疆得人，揚英威於掖，神交黃石，相韓承五代之宗，家連白水，仕漢題兩京之韻，斯詳諸史載，可略而言焉，曾祖風骨魁梧，天機警拔，略窺經史，無待腐儒之勤，不事彫蟲，自有壯夫之節，祖琛，隨任衛州司馬，氣貫長虹，精凝太白，澄波之量難測，斷山之表可觀，熊軾夔蛇，風行千里，隼旖旎，電肅百城，父和，放曠寰中，逍遙塵外，客星侵帝，方驗於陵之高，靈真入漢，更表君平之博，閒居養性，時彈阮籍之琴，虛室談玄，乍酌陶潛之酒，惟君雅量貞明，藹青田而迥秀，雄艷逸，跨丹霄而直上，加以聲騰落瓦，志列斷金，繁弱一開，五柳青蟬墜，亡歸再發，三峽白猿啼，便九種強梁，蟻結青丘之域，三韓叛煥，鴟張紫塞之，君月白麾，星奔赤兔，不俞晦朔，獻凱而旋，命賞策功，爰登柱國，方冀榮班鵠鼎，績著龍旗，何圖鶴箭晨飛，警蓮舟於巨壑，蟾弓晚弩，排桂於中瀛，春秋六十，以永淳元年三月八日遘疾終豐財里，粵以其年三月十六日永窆於邙之塋，禮也，嗣子守行等，思切晨昏，枕席，仰遺訓於過庭，痛深慈於手澤，恐巨浸之移天，訝洪災於鑠石，勒余芳於翠琬，庶騰芬於厚穸，其銘曰，陽浮陰結，天三地兩，爰辟黃圖，載垂玄兔，樹之後帝，承以帥，弈弈貂，蟬聯五相，旗穆張君，克岐克嶷，行表人規，言標士則，放曠琴心，留連酒德，容止可觀，其儀不忒，風宵月上，舞歌堂，雪飛紈袖，埃下雕樑，曲終每歎，樂難常，果泉扃兮遽掩，有夜兮無，
七品亡宮墓誌銘並序不知何許人也，自入宮闈，性惟忠謹，懷蘭蓀之馥，助藻之功，無忝貞懿之儀，自得恭勤之節，何其溘同朝露，遄徙夜舟，遽盡生涯之歡，奄登長往之慘，證聖元年九月八日死，即以天冊萬歲之年九月廿八日葬於邙山禮也，既而天地長久，陵谷留遷，顯譽於泉扉，庶存芳於不朽，其文曰，植性自貞，秉心則順，蘭斯懷馥，玉惟抱潤，自有閨風，非無女訓，粵奉椒掖，恭馳令聞，天地長久，日月不留，溘從朝露，俄徙夜舟，影隨雲滅，光逐霞收，今來昔往，萬古千秋，
大唐故和州香林府長史張府君墓誌銘並序君諱雲，字義雲，南陽白水人也，蓋張氏之先，開源少昊，金宗芬馥，玉葉葳蕤，西漢顯留侯之名，東京重司空之德，自茲不乏，世挺忠貞，祖世，齊袞州刺史，父恭，隋徐州司馬，並於尋聳，拂漢干雲，萬頃澄瀾，吟風蕩月，君高深靡測，涯崖難窺，媲江漢之潭，共源流而浩汗，雜芝蘭之畹，同蓀杜以芬芳，容止溫雅，聲名藉甚，執心貞固，守義莫移，隋大業十一年，起家授秉義尉，仍除左屯衛進德府司馬，位因能表，勳以功加，皇泰元年，轉授奮武尉，又加通議大夫，上儀同三司，寵冠群英，榮同昭伯，尋遷浙州司兵參軍事，理分之政，光贊六條，匡推轂之務，騰芳千里，既而隋歷將喪，蠖屈於道銷，神器有歸，鵬博於時泰，登荊山而寶，未待暉廡，沿漢水以尋珠，將求照乘，況爪牙之任，妙選異人，所以競引秦金，爭求趙璧，君排虛扇翮，擇木高翔，武德二年，任秦府左右，公家之事，知無不為，內精誠，外兼明恕，稍遷和州香林府長史，方欲辭歸金馬，軀傳銅駝，未騁龍媒，隙駒俄度，春秋六十有二，以貞觀廿三年二月十四日卒於雍州萬年縣，只恐車平動思，尚軫扮榆，溫序遊魂，仍懷故里，即以其年四月十一日遷葬於邙山之原禮也，生行沒返，人神之路乃殊，吉往凶來，幽明之塗長隔，縞駟於平陸，白馬悲鳴，飛素於荒郊，徘徊送雁，猶恐桑田易徙，漆難留，遂鐫玄石，乃為銘曰，金昊流慶，蟬聯交映，仲輔周朝，老謀晉政，惟君積德，猗嗟淑令，玉潤金箱，松貞風勁，隨時舒捲，優遊得性，與善徒況，輔德無親，一垂鵬路，長擁龍津，如何不淑，殲我良人，聲名並故，壟樹俱新，薤露易，終朝乃落，魂兮去矣，神其安，樹繞啼烏，鳴唳鶴，童牧循擾，親賓寂寞，鬱鬱佳城，冥冥玄夜，蔓草荒隴，芳塵擁樹，玉樹無春，金漿幾夏，一扃泉戶，千秋永謝，
戴府君墓誌並序府君諱芳，魯國郡人，祖諱蔽，父諱素，府君素之第四子，娶東海徐氏，育子五人，二女三男，長子師，次子師旭，少子師敏，府君溫良恭儉讓，志惟清雅，惟孝惟忠，琴酒戴不仕，何圖積善無徵，凶畔春秋六十有三，寢疾醫藥無效，大化有終，中和三年秋八月廿五日終，至其年季冬之月初五日丁酉吉辰，窆為吳郡東南華亭縣北廿二里去張管墩五里，莞沼鄉城山里進賢村洞涇西一百卅步新宅之東南而葬新塋，禮也，三男泣血，二女哀號，長子師等恐歲月久遠，陵谷變移，不時世，今乃刊甓為記，銘曰，晚暉西落，流水東馳，存亡永訣，逝者無歸，萬古千秋，墳巍巍，是誰書雙鯉魚，是誰讀雙白鶴，鯉魚入深泉，白鶴飛上天，
唐故隋高陽令趙君夫人姚氏墓誌銘並序夫人諱潔，字信貞，河南洛陽人也，烈風不迷，唐帝禪萬機之位，猛火未熱，吳君稱九轉之奇，瓜瓞蟬聯，枝分葉散，開家建國，代有人焉，祖和，齊任清河郡守，剖符作牧，來晚成哥，褰帷蒞人，去思動詠，父政，隋任開封令，青鸞萃止，豈獨重泉之能，丹鳳來儀，誰論榆次之美，夫人承芳蕙苑，藉潤藍田，夙勵風規，早標奇節，幽閒既聞於四德，良媛用納於千金，年始初笄，言歸趙氏，一醮既畢，如賓之敬無虧，三周已御，齊體之儀斯在，加以貌符洛浦，體狀巫山，婉慝為心，貞淑在性，閨門挹其令范，娣姒酌其軌模，萊婦未儔，梁妻詎擬，豈其天不與善，遂染沉，翌日未瘳，彌留漸篤，以永徽二年歲次辛亥九月辛酉朔二日壬辰卒於洛陽澗鄉重光里之私第也，春秋七十有三，嗚呼哀哉，孝子大表，痛顧復之長違，悲蓼莪之永訣，號天靡及，叩地無追，風樹難停，川流易往，詩雲同穴之義，禮著合葬之文，即以其年十月庚寅朔八日丁酉遷窆於邙山先君之故塋禮也，延津之上，兩劍俱沉，葉縣之間，雙鳧齊去，笑語可想，如在之敬空陳，疑慕傷懷，罔極之恩何報，但以陵谷遷變，天地久長，石堅金固，菊茂蘭芳，憑茲雕篆，志此玄房，庶千秋之萬歲，唯英聲之不忘，其詞曰，漪矣長源，峻乎崇趾，聲流百代，德垂千祀，發跡姚墟，祚隆媯水，公侯繼襲，蘭菊無已，鍾此餘慶，貞叔挺生，四德既備，百兩斯迎，浣濯以節，藻羞成，冀妻梁婦，比德齊名，潘楊之穆，有行趙族，未期偕老，先停夜哭，前後相悲，同婦山麓，始淒宿草，終哀拱木，隙馬易征，日車難駐，空思負成，無停風樹，撤彼祖奠，存茲疑慕，既悲目似，終傷心瞿，靈需夙駕，素蓋晨張，南背清洛，北指崇邙，雲愁絳，風悲白楊，金石無朽，地久天長，
大唐故李君墓誌銘並序君諱智，字元哲，洛州洛陽人也，其先則老君之苗裔，公先蔭望在隴西，因宦派流，遂家於此，敘余承慶，代有其人，曾祖信，齊并州別駕，乃六條應舉，班教一圻，居上不驕，接下能敬，祖仁，齊任汾州西河縣丞，字人如子，養士若親，其教不肅而成，為政不嚴而理，父暉，隋任左藏令，器度弘深，羽儀當代，容止可則，發語成文，君隋授謁者台登仕郎，辭官遁居，優遊自得，孝同懷橘，仁類埋蛇，探賾玄經，弘深志道，可謂光陰易轉，風露難期，石火弗停，哲人斯殞，永徽四年歲次辛亥四月壬午朔十九日庚子終於私第，春秋七十，以其年五月十日瘞於邙山之陽，去州城七里千金鄉之禮也，行需軫動，士友為之興悲，去依空，行路夙不哀悼，孝子弘裕等，恐寒暑易遷，陵夷谷滅，刊貞石於泉室，勒茲記於穸堂，嗚呼哀哉，乃為銘曰，風姓遐源，軒丘遠，載誕其美，英賢遞秀，名義兼苞，群言必究，解巾從仕，邦畿是守，逝川邈遠，神遊岱宗，丹旗映日，幕承風，宅兆斯卜，永厝玄宮，悲深薤露，哀以送終，
唐故爨府君墓誌銘並序鄉貢進士嚴時膺撰君諱進，其先陝府夏縣人也，且盛德之胤，其必番昌，蓋磐根周邦，析葉茅土，俾侯利建，因封命氏，長源逾達，世降賢良，曾祖諱太收，皇朝安邊縣令，王父諱乾獎，皇朝西梁府鎮守大將軍，乃歷代軒冕，克文克武，治民清慎，釜躍寒魚，禦寇邊垂，威懾戎羯，烈考諱超景，性好閑雅，不求聞達，道著丘園，德宣遐邇，公幼而聰達，長習風猷，家無常衣，義已過於范毓，許無宿諾，信乃逾於仲田，天降威霜，蒿蘭豈辨，奄從棄世，復如之何，以丁亥歲七月廿四日終於河陰縣私第，享年五十有七，夫人陳郡何氏，稟性柔和，動閒禮則，升堂晨省，箕帚常隨，入室威儀，由櫛恆執焉，知天命定分，積善咎徵，於前長逝約一十六秋，享年四十有四，遂啟故以元和二年八月十七日壬申合葬於河陰縣三山鄉廣武南原禮也，乃三備應占，四神皆具，山河秀氣，鬱鬱常然，嗣子公寧，試殿中監充防禦使散將，忠孝兩全，家國盡節，舉號嘔血，不異嗣宗，枕塊羸形，有如曾子，內忖滅性，恐越禮經，乃扶力構塋，奉備葬事，嗚呼，丁家重疊，伯考俱傾，同窆兩塋，相望咫尺，悲傷品物，咸似吊形，痛哭虛聲，宛如助響，冀魂遊地戶，無愧平生，海變桑田，稽茲石記，其詞曰，盛德之後，代降賢良，因封命氏，折葉移芳，或出或處，冠冕彌彰，天降威霜，雖分杞梓，定分短長，人倫必矣，惜哉兩劍，俱沉幽止，百行之源，備茲嫡嗣，燕助墳層，免馴廬次，淚下成血，哀哀懷思，平野秋風，山河煙靄，雲鳥悲迎，草木如待，一旦陵移，斯文猶在，前內供奉趙從義書，
唐故榮州長中薛府君夫人河東郡君柳墓誌銘並序夫人諱字，河東人也，曾祖帶韋，周武藏大夫，並，益二州長史，大司會，開府儀同三司，康城縣開國公，謚曰愷，祖祚，隋司勳，主爵，水部三司侍郎，襲爵康城縣公，考范，皇朝尚書右丞，商，蔚，雅，婺五州刺史，揚州大都督府長史，或玄鑒未兆，道洽於明君，列爵成功，績光於謚典，郎官才授，譽烈星台，熊軾唯良，歌芳風俗，忠貞永絕，簪紱相承，國史家諜，喧聽華視，夫人十有四歸於薛氏，婦則肅於閨閫，親儀光於內外，實踵前烈，當規後來，既而劍兮煢止，鳳別孀居，無孟母之男，有黃公之女，悲夫，青春速天，素秋馳日，神理無住，人生有涯，春秋七十有六，開元六年四月廿三日終於洛陽縣尊賢里之私第，夫人悟法不常，曉身方幼，苟靈而有識，則萬晨艱，且幽而靡覺，則一丘為阻，何必順同穴之信，從皎日之言，心無攸住，是非兩失，斯則大道，何詩禮之乎，乃遺命鑿龕龍門而葬，從釋教也，有女故朝散大夫，行洛州來庭主簿柳府君夫人，攀慕罔極，號叩無從，虔奉顧命，式修厥所，以其年八月廿九日自殯遷葬於龍門西山之巖龕，順親命禮也，呼春秋因襲，陵谷推遷，刻石為記，爰創銘曰，天道恆運，人生必於，嗟嗟令淑，澹性虛融，永齡靡壽，辭世歸空，北眺丹闕，東臨碧蒿，生平兆，曠望遐通，夜隴朔，秋楊切風，掩白日而無曉，期蒼山而共窮，
大唐故河南府河南縣王城鄉彭城劉府君南陽白水張夫人，以開元六年歲次戊午十一月辛卯朔十九日己酉，遷措洛城東北三里，安其宅兆，後有見者，幸知事焉，其詞曰，佳城兮有，泉戶兮無春，既九原兮詎作，戀千秋兮故人，
大唐雍州咸陽縣延陵鄉故人建節尉趙孝顒墓誌石一合若夫二儀言固，三災之起洞然，況此坯形，焉能久住，生存則德堅金石，守信則譬彼貞松，品物共依，若百川歸海，遂逢隋季，文武干戈，忠孝不虧，功高勒石，以義寧二年四月十五日太武神堯皇帝授官建節尉，至顯慶四年，皇朝授涼州昌松縣令，至龍朔二年，又授蘭州金城縣令，至乾封元年三月十八日，奉敕授隴州源縣令，君諱士通，任隋朝帥都督，嗣武靈王之後，天水人也，春秋卒於八十有八，妻陳氏，鮑氏，楊氏，君諱伯閏，任隨朝大督，胤子文殊，任皇朝旅帥，妻魏氏，君諱貴德，任皇朝折衝，以上元二年十月廿七日卜占吉兆，送親於此，同葬此墳，一安永固，前葬後達，願相移避，父母恩深，與君無二，幸不遺其囑，天必之，
汝州錄事參軍封府君墓誌銘並序溫，字德瑗，渤海人也，昔於虯導軌，光六位以乘時，翠，居四目而熙載，故能宏標茂，激昌源，槐路駢輝，締文於丹穴，棘林揚景，藹璇葉於青丘，曾祖璜，魏冀州主簿，密州長史，趙州刺史，祖叔雲，齊冀州主薄，金州長史，青州刺史，並識抱氣先，神遊表，英姿傑彩，騖熊軾以博華，馥譽香名，冠鵬埃而逗遠，父仲，隋通州司士，光州樂安縣令，溫恭物抱，凝簡裝情，儲思精微，暢幽樞於白鳳，圖衷訓牧，啟冥貺於青鸞，公演粹榮川，延和瑞岳，咳笑之始，已萌孝悌之端，綈綺之初，遽表雲霞之氣，猶且夙陪絳帳，藐侍緇帷，陶隴之遺編，孕鄒堂之絕簡，韶葩卒色，顧詞苑以韜輝，浦涵清，伉儒津而沮鑒，事孕庭，凝至范於黃，響穆都畿，播芳規於紫宙，公穎見通微，靈暮宅奧，言灰鳳之術，倏綰從龍之恩，武德元年授觀州縣令，地實亂繩，榮侔衣錦，將啟訓之政，遂阻飛鴻之妖，貞觀十五年，除汝州錄事參軍，德星東映，契珠節以連輝，溫液馳，侶玉懷而杏惠，豈載生寢，遽殫辰已之年，上服成災，奄余庚子之日，以六年正月廿七日終於官舍，春秋六十有七，嗚呼哀哉，大唐龍朔三年歲次癸亥十一月庚戍朔十一日庚申，改措於洛州洛陽縣之北邙山禮也，以夫陵壑貿遷，縑帛湮蠹，茂全聲軌，遲勒瑤琨，見為文，敢陳無愧，其銘曰，猗歟景族，赫矣高門，分霄締，瀹晷疏源，黛葉凝藹，瑤枝克蕃，彩絢金友，光騰玉昆，青田孕鶴，丹穴生，倫鍇斯潤，儔瑜載溫，黃中韞德，玄理敷言，聲芬蕙畝，詞豐菽原，神虛懸鑒，器穆衢樽，龍顏有作，驥足攸奔，簡心留慶，附翼提恩，爰調茂邑，惠馥蘭蓀，式毗英扦，道軒，方乘懿績，佇觖曾翻，神聽多爽，天道何冤，中春掩秀，將飛騫，丹旒縈免，素驥嘶煩，雲同賈暗，霧苦，肅圖貞琰，
唐故長安尉京兆韋府君妻河東裴氏墓誌銘並序維唐開元廿六年九月己未，故長安尉韋府君妻裴氏卒，粵仲冬壬寅祔於府君之塋，從周制也，夫人河東聞喜人，太子家令敬忠之孫，京兆尹觀之女也，家世忠肅，生而淑慎，既笄歸我，靜德幽閒，早喪二親，積悲成疾，所天又隕，不有其生，因哀慟嘔血，纏綿不起，嗟乎，深誠所感，逝沒相尋，迨夫人屬纊之辰，即府君祥縞之月，嘻，杞梁之婦，慟以崩城，息君夫人，誓將同穴，可勝言哉，惟夫人經始一德，勤辛二紀，躬儉節用，處薄推豐，懷和有均養之美，正性無專房之黷，娣姒以之睦，長幼悅其仁，閨壺之，勤茲六行，喪紀之數，加人一等，可不謂深乎，稚男弱女，哀哀窮慕，一歲有三年之喪二，曷永言情事，生人之苦，敬敘徽音，志之泉下，銘曰，夫婦之道兮人倫之極，于嗟夫人兮終始不忒，開元一六一失，維大唐相州林慮縣故處士張君墓誌銘並序君諱餘，字慶，南陽白水人世，張平子之後胤，在漢見稱，居魏干戈定國，星羅遠播，仙承芳，祖述門慶，可略言矣，曾祖平西將軍，祖三司儀同，父仁，丘園不仕，武好文，惟君杳枝引派，玉葉傳芳，語必端辭，言無二，州縣欽其雅亮，四海敬其能仁，忽以開元廿五年八月二日薨於私第，春秋六十有六，男女悲慟，苦霧為之氤氳，房夫哀深，愁雲為之昧晦，夫人馬氏，貴族余苗，閨門早秀，少為宗禮，長則母儀，姿質仙妝，比西施之難疋，花容婀娜，並南國之無雙，今以開元廿六年七月十日於蘭室，春秋六十有五，豈為山枯玉碎，水咽鳴珠，子女號兆，孫侄哽咽，以其年歲次戊寅十一月乙未朔八日壬寅，合葬於縣東北十五里陵陽村東一里平原，禮也，少無子息，養侄為男，馬嘉意，羅漢等，襁褓門建，家承胤子，溫床扇枕，采蘭俸橘，晝夜無，力田獲穗，遠近肇牽，一層三省，與親無異，女夫董崇俊等，並痛極踐霜，悲深扣地，恐高山變海，深谷為陵，故勒為銘，其詞曰，暮辭舊室，朝入新堂，芳饌百味，歆此馨香，其一，忻三樂，俄沈百年，兆龜地，乘馬開泉，其二，開元一六二失，唐故裴府君墓誌之銘並序君諱崇禮，字崇訓，上黨人也，曾祖彥芝，祖仁笈，父崇禮，散誕丘園，躬耕不仕，執心恭謹，孝義居身，稟質溫和，性惟純實，情深慕道，處世如空，先業果微，今時遘疾，未終遐壽，風燭忽凋，野鳥入室，η人將喪，以開元廿六年十月八日終於家第，春秋五十三，嗚呼哀哉，孤子八郎，瞻言風樹，載切荼蓼，越大唐開元廿六年歲次戊寅十一月乙未朔八日壬寅，葬於潞府城東五里上黨縣移風鄉石曹村住宅西北一里平原，禮也，幽宅永畢，彼蒼何拆，豈究萬一，用極哀思，銘曰，促矣生涯，迅乎過隙，不限賢聖，同歸窀穸，一代丘隴，千年松柏，惜哉芳音，題之圓石，開元一六三大唐故李府君墓誌銘唐故蒲州猗氏縣令隴西李府君墓誌銘並序公諱景由，字逸客，隴西成紀人也，始系本枝，伯陽中撫，封於姑臧，後淳耀乎有涼，粵武昭王玄盛者，皋君為葉矣，天下之人謂之甲族，大王父隋漢陰縣令諱君，烈祖靈昌令諱義玄，顯考朝散大夫元城令諱嘉胤，世生哲，以懿文德，君稟元統和，逸異英爽，不羈長邁，振迅初載，追駭電，翼風，徘徊朝陽，下飲碣石，一鼓志乎學，餘地博文，交遊諸公，籠罩先達，名聲籍甚，有神童之號焉，數年，在總，應神童舉，高宗親自召見，因上便宜十餘事，兼誦詩雅，音動左右，聽者竦然，上顧中書令郜處俊等曰，今之甘羅，項橐也，殿咸呼萬歲，賀聖主之得賢，由是起家，拜太子通事舍人，褒異也，加在儲副，誕育皇孫，莫府特開，官屬皆眩拜君太孫府從事，故愍懷左右稱得正，武氏燕喙，府誅官貶，出貶涇州司兵參軍，從例也，永淳之季，禍福速戰，役補越州都督府功曹，稍遷益州大都督府士曹參軍，皆非其好，時逆臣朱待辟，苟抱節等圖覆成都，其事發覺，天後大震，冠蓋相望，長史姚公委君典治大獄，多所全活，刑無冤濫，識者知邴吉之病已，袁安之世興，秩滿，拜洛州司倉，未上，出宰猗氏，化偃人休，全晉之郊，始聞絃歌矣，以開元五年四月十二日遘疾終於東都歸德里，春秋五十有四，夫人范陽盧氏，監察御史昭度之孫，朝散大夫，梓州司戶詡之女，年十有二，以儀於君，始稱婦，移孝終用，勞而訓子，更受首楞嚴三昧，以詣宗極雲，隨子大梁，以十九年十一月廿一日終於封丘之官舍，享年六十二，粵廿六年十一月十五日合祔於偃師首陽原先塋之東，書順也，長子偉，不仕，次仲，前孝廉，先夫人卒，次僑，榆次尉，次何，左武衛騎曹參軍，性至才英，盡心封樹，敢布先列，爰咨詞儒，是用礱介石，書之云爾，銘曰，長源接天，以宗四瀆，盛德弈世，以高百族，夙成英挺，生知疾速，詞敷帝庭，神照君屋，才通甲觀，載謠門木，竦轡方驅，大輿脫輻，其掾梁益，再靖奸凶，兵獄重難，乃自為功，泉湧現轉，碩盡精通，六五屯膏，翰音愈窮，朝發蘭畹，宿松風，招邀禽尚，引喻鸞龍，微微太丘，適增其放，孜孜袞職，將以德讓，報效何如，斯文遂喪，才高於壽，位不充量，畜雲豐澍，積秀生良，收子斯應，幽靈復光，原深景亳，土厚屍鄉，新阡舊兆，終古相望，開元一六四失，維大唐故宋君墓誌並序君諱祖堪，師宋，曾祖宋元景，父懸孫宋思，妻秦三娘，相州鄴縣西萬春鄉艾村，去鄴都七十里，葬於村西南平元里也，東望至台之觀，西有子推之廟，南至石徑之門，北乃漳濱之水，寓聞遇淒涼而轉馥，三從之美，欽順居心，四德之功，瑤台淥水，方芳容儀，何其輕光度隙，弱草西塵，玉兔陰，金烏入掩，陰尼父將亡，奠楹間宇，是知去留代分，生死因，秦藥漢香，定知無驗，開元廿六年十月卅日卒於私第，春秋六十有二，西帶梨濱，鯨潰躍，東瞻魏鄴，矚余閣之崎嶇，舊之巍岌，於此長埋玉貌，永瘞金軀，綺帳魂銷，雖閨影滅，恐山回水易，地瀉天傾，故勒前文，乃為銘曰，開元廿六年歲次戊寅十二月甲子朔，開元一六五失唐故上輕車都尉王府君墓誌銘並序君諱仁，字福，上黨長子人也，且建德受氏，只以太原，派引源流，奄宅亡黨，徵諸譜牒，粲然可觀，曾祖彥，祖壽，考德，乃祖乃父，如如璋，並高山萬仞，洪河千里，作人之范，為世之程，君自幼及成，礪名砥節，道德禮，謙卑飭躬，檢身得求備之譽，任質多不器之善，又學三冬，徒稱足用，折衝萬里，有果深心，冊勳至仁輕車都尉，嗚呼，夜警，才欣投筆，晨歌曳杖，遄夢奠楹，開元十三年十月十七日遘疾，終於新安之里第，春秋七十有七，嗚呼哀哉，天也不愍，人之雲亡，里輟舂，行路泣，夫人李氏，貞觀二年三月十日終，享年卅，次夫人蔣氏，聖曆二年三月廿七日終，享年卅五，次夫人申氏，開元七年七月廿七日終，享年六，並洵美無度，含有則，蓋彼蒼不吊，皆先君而亡，越大唐開元廿七年歲次己卯二月癸亥朔十日，遷葬於縣城東北一里之原，禮，夫人等合祔焉，蓋周制也，嗣子紹先，紹嗣等，永言風枝，痛感霜露，瞻望屺岵，既昊天而罔極，為之棺槨，固竭身而有禮，慮遷陵谷，願勒徽猷，銘曰，猗歟君子，時宗代仰，弈葉太原，人倫上黨，道尊德，深行廣，冀盡引年，何圖曳杖，其一，左鳳邱，右雉堞，兆推翻鳥翅，形分馬鬣，萬歲秋，人亡開元一六六失，唐故幽州都督壽陽縣男王府君墓誌公諱方，字平，太原人也，曾祖適，西魏上開府，長衛大將軍，八柱國，高陽公，祖欽，隋巴州刺史，襲公，家不乏賢，世其，魏者以元勳建國，仕隋者以分憂出守，父都，皇涼州都督府長史，攸專城，既我良驥，積善不昧，後嗣其，公尚幼而明經，既冠而得祿，初授宋州襄邑丞，授太原縣丞，轉詹事府司直，改鴻臚寺丞，加朝散大夫，府司馬，出為西，甘二州長史，遷衢州長史，就列郡邑，歷踐府寺，能效天吏，命為大夫，一曳長裾，三從半刺，或黜或陟，不慍不喜，居太夫人憂，毀殆滅性，既祥，除袁州刺史，轉道州刺史，其也剖符而行，其來也遮道而借，登司府少卿，遷幽州都督，上柱國，壽陽縣男，食邑三百戶，謝列河海，作藩壇場，兵有餘勇，寇日國，朝廷嘉之，爵賞懋矣，心未已，浮生有涯，長安元年二月三日終於京都興藝里第，春秋七十八，夫人樊氏，號南陽郡夫人，以德相配，亦既偕老，後於公開元十年五月十五日而亡，春秋八十八，嗣子朝議大夫，蔚州刺史，兼橫野軍使元，將負土成墳，而早世就木，孝婦樊氏，承先夫之志，集大事於家，以開元廿七年歲次己卯二月癸亥十日壬申，合葬於河南縣北邙原河內村東北五里，禮義備，志之不朽，存乎刻石，銘曰，如公之賢，神降而生，代實須才，出牧入卿，帝命錫爵，鎮我東偏，名遂身老，沒乎窮泉，舅也姑也，同穴為期，煢煢孝婦，哀以送之，開元一六七大唐故亡宮九品墓誌九品亡宮志文亡宮者，不知其誰子也，以良家入選，充奉後庭，以忠順賢明，勤於法度，是用錫以班秩，酬乎厥勞，以開元廿七年四月遘疾奄逝，享年，即以其月廿九日歸葬於亡宮之塋，禮也，乃刊石，遂述銘云，生為匣玉，歿為野土，一辭九重，千秋萬古，開元一六八大唐故王夫人墓誌銘室人太原王氏墓誌銘並序寧遠將軍守右司御率上柱國張令暉文吏部常選唐萬頃書吾室人字仁淑，王子賓天之後，得姓于太原，門慶家聲，昭彰譜錄，祖訓府君，衣冠之秀也，父德府君，禮樂之英也，室入韶姿婉順，靖態繁華，昔在童顏，天縱歌舞，巴渝鄭衛之曲，蔡秦齊之聲，皆能練其節奏，賞其音律，年符二八，名入宮闈，彩袖香裾，頻升桂殿，清歌妙舞，常踏花筵，及夫思命許歸，禮嬪吾室，剛柔殆洽，琴瑟方調，謂偕老之齊歡，何獨淪於長夜，開元廿七年六月廿六日遘疾，終於京兆府萬年縣道政里別業，春秋廿有六，嗚呼哀哉，泣望瓊田，唯念延齡之草，悲瞻玉塞，空想返魂之香，天乎天乎，與善何曠，即以其年七月十一日遷殯於咸陽縣西北平原，禮也，吾以伉儷情重，具物送終，死而有靈，知吾志矣，其詞曰，咸京之隈，佳人夜台，山河曹國，松柏新栽，昔年歌舞人所羨，今時埋沒人所哀，吾唯哭送兮悲迥，開元一六九失，州縣令博陵崔府君夫人李氏墓誌銘並序前曹州冤句縣尉鄭稷文祖錫羨，堯士師也，殷室纘，周柱史也，世不皇光祿卿太子洗馬州題輿曰夫人之懿，曾烈祖，皇考，夫人之丞令趾葉仁，鵲巢成德，自結簡初載，配我府君不忒，風火而閒，有曲意，初府君之即世，，夫人之九嗷在穴，鳩七子，蠢居桑，其幼者始者未就朱弁，或子男前氏之出，或息女亡夫之愛，世素履，茹荼在苦，食舊無餘，夫人綿艱濡，誘以善道，教之義方，卒成令名，克保弓冶，君子，非不能訓子，悲顏子不能承親，三義並聞於齊，於見之矣，嗚呼，景福未介，眉壽不臻，而仲婿蒞官，如樂只，奄其怛化，亦孔之哀，甲子七十三，聞元龍集單闕四月辛未，考終官捨，實洪洞，夫人女儀坦明，婦訓焯序，中闈，外姻取式，昊天不，殲我姆師，悲夫，樂樂棘人，既且慕，子子，自西徂東，瞻牛不起，灼龜未食，於其年八月甲申，權窆於平洛鄉之原，禮也，嗣子延昌，仲義邕，叔延，季延兒，及鄭氏，高氏女等，匍匐，車哀甫，忘志泉壤，銘曰，懿哉明德，纘戎烈系，不傭姆師，無祿即世，返兮防墓啟，臨兮懸窆有禮，叔服象賢，敬聞後，昭銘頌石貞不朽，開元廿七年歲次己卯八月辛酉朔十二日，
大唐故將仕郎段府君墓誌銘君諱洽，字孝該，武威姑臧人也，西域宣威，始基華於五府，東京遊俠，終顯譽於三明，炳發緗圖，可略言矣，君玉山孤秀，映直上之稽松，瑤分光，疊聯暉之潘璧，聞詩聞禮，早洽趨庭之訓，如如璋，幼簪入榛之詩，祖光，隋承蔭任城王記室參軍，尋除幽州兵曹參軍事，父玄義，高蹈風雲，道配貞吉，早游函谷，真人之氣夙彰，曉映少微，隱士之星先，君地惟膏潤，門乃桂芳，映豈嶺以騰輝，指鄧林而掩秀，忠孝之德，日心必踐，仁義之道，率由斯至，授將仕郎，俄而慶善匪忱，殲良奄及，道該令德，遂飛傳於皇華，義烈致身，邃驚悲於丹，遂使長沙怪鳥，因賈誼以興，建鄴災盧，為應生而作，粵以龍朔元年歲次辛酉七月甲午朔十五日戊申感疾，途次江州，率於逆旅，是為三事，春秋，即以其年十一月壬辰朔十一日壬寅卜穸於北芒之山禮也，二子元，元，中和共淳粹並凝，仁孝與義方俱洽，情深三失，恨級千鐘，痛罔極以因心，殆傷生而滅性，悲夫，金易盡，川閱水以東滔，玉燭難停，景迅日而西騖，恐溟波變壑，俄化成桑之田，高岸淪峰，遽嗟為谷之野，敬刊，式旌文雅，其詞曰，巖巖峻趾，綿綿遠系，干木相侯，子松輔帝，載誕英哲，式光前裔，氣淑風蘭，華騰月桂，飛御洛浦，投傳漢東，吉塗輟邁，凶衛儼客，晨開奮羨，暮掩新封，霜凝宿草，風悲故松，水諧歌管，樹靡咸陽，挽臨風而自忉，縵陵空而獨楊，佳城郁，丘壟荒芒，月明泉，地久天長，
大唐馮君墓誌銘並序君諱明，字知隱，始祖亭，上黨郡太守，子孫因官而居之，馮翊人也，惟公體柔溫潤，恂恂遵尼父之風，立義行仁，肅肅稟顏回之志，纖毫莫犯，鄉黨稱傅，積德鑲恩，家鍾餘慶，堅持雅操，韞業丘園，寒暑往來，逝川難駐，春秋八十有四，禍淫斯降，妖櫱生焉，開元廿年三月十四日，卒於私第，烏悲落翮，鳥泣恆山，地覆天傾，江河枯竭，夫人牛氏，隴西人也，門承鼎貴，族望傅芳，入奉母儀，四德誠美，晷運催迫，石火難停，春秋七十有三，開元十二年十二月五日，嗣子承賓，承休等，卜其宅兆而安措之，以開元廿年歲次壬申四月一日癸酉，合葬於府城西南五里平原，禮也，防引路，需相巡，道俗悲哀，緇素失望，啼聲動地，坐響虛懷，遐邇銜酸，蠕動流涕，恐陵移海變，地是人非，雕翠琬於有靈，冀丹誠而無泯，
大唐上騎都尉王君墓誌銘君諱胡，字仁，太原郡祁縣人也，六代祖亮，後魏尚書令，中山郡王，第四弟比部尚書，西河郡公，曾祖信，北齊郊州刺史，祖干，隋任揚州太都督府倉曹參軍事，父胡仁，皇朝上騎都尉，君即府君之第六子也，芳腴地籍，貞骨天資，藐孩童，載罹艱酷，弱不好弄，長而筮仕，郡舉孝廉，射高第，春錦飛文，秋毫折理，冰壺謝其清白，雪鍔慚其剛斷，愛敬之道，率由禮經，祿俸所資，咸充甘脆，俄而秩滿，丁繼親憂，柴毀骨立，杖而後起，鳴弦馭俗，制錦字人，其教不肅而成，其政不嚴而理，而卓茂之馬，忽致嫌疑，劉寬之告，坐延猜誤，公冶長徒嗟黑索，鮑明遠空歎朱絲，以開元二年六月十八日，於私第，春秋八十有一，嗚呼哀哉，夫人郭氏，方只載德，圓魄誕靈，幽藹如蘭，閒華若，慮章姆典，光昭女則，星沉厚夜，初半失於蛟龍，吹動中宵，竟雙飛於鸞鳳，以咸亨二年六月十八日遘疾，於私第，春秋三十，粵以開元三年正月二日，與夫人郭氏，同合葬於并州金城村西北二里之平原，禮也，嗣子思禮等，郭門直視，郊原試望，風吟灌木，但聞楊樹簫簫，日落平原，唯見佳城鬱鬱，庶幾不朽，敢作銘云，河汾之北，恆竭之南，幽石中斷，窮泉下探，蒼茫寒氣，陰嵐，物故如此，人何以堪，
唐故清河張氏女殤墓誌銘並序女殤韋出也，慕道受，因名容成，丁太夫人憂，號泣過禮，哀瘵成疾，疾不至病，不廢行步，貞元十七年歲次辛巳十二月四日，奄然而終，時年一十有九，距覃制二甲子矣，家人親戚，蒼遑相視，不知所以然也，明年正月廿七日，窆於河南縣龍門鄉午橋村先太夫人宅兆之次，禮且須也，伯兄安時深惟若而人賢惠優長，要備敘述，追撰為志，故不假文於人，高祖文琮，皇朝戶部侍郎，大王父，皇朝朝散大夫許州司馬，王父巒，皇朝瀛州平舒縣令，父弈，朝散大夫前尚書主客員外郎兼侍御史，次兄余，次君雅，並舉進士未登科第，季舅皋，見任司徒兼中書令，若而人立性稟識，婉妮柔閒有德禮，賢和仁孝，聰慧具美，如是信而不誣，若夫幼不戲弄，立而雅正，非德歟，生知謹敬，動合法度，非禮歟，家君三子，唯是一女，愛念所鍾，罕有其儔，若而人恭謙益隆非賢歟，動靜不怫於理，喜慍莫見於色，非和歟，性命之，必念其生，聞人疾苦，若在於己，非仁歟，先太夫人寢疾累年，若而人侍膳則飽，進藥則效，暨乎艱凶，哀毀不勝，非孝歟，諷誦詩書，必賾先儒之旨趣，博通藝能，皆出常人之閫閾，非聰歟，立事必適時宜，悟理在於言下，非惠歟，然其淑順明敏，觸類而長，不可殫紀，以是家君與夫諸兄，常此女，欲與賢人，前後致聘多矣，視之率非其匹，由是依違之，竟使簪無歸，追恨所深，痛斷肌骨，向使得之良士，為之嘉偶，必能傳婦則母儀於當世，書清規令范於彤管，永孤此望，為怨難勝，雅好玄寂，臻道之深，自受法，修行匪懈，每聞楚詞乘彼白雲至於帝鄉，則悠然長想，時或居閒，無人整容，靜處飄飄，沖虛之意深焉，由此而論，庸非上仙之所謫耶，則焉肯復處人之累，但骨肉之痛，其可弭忘，嗚呼，日月有時，塗芻襄事，幽埏一閉，存歿長辭，平生恩愛，今日何日，且得卜兆是從，克次先殯，東西密邇，樹柏同陰，不離塋域之中，獲展晨昏之事，魂兮有，少慰余心，文者咸以夭桃李為之比方，予以若而人容質清明，非此類也，珠明玉潤，可取象焉，銘曰，石韞玉兮蚌含珠，玉溫潤兮珠皎潔，石不開兮蚌不剖，英華光彩何由發，重泉厚壤埋其寶，上天神入月，高山可平川可竭，伊予此恨何時絕，
唐故太原郡弓府君並夫人郭氏墓誌銘並序六合包含，四時遷運，凡道氣而生者，靡不歸於終矣，公諱太原郡人也，承古帝王之後裔，分茅列土，因地而命氏焉，即長城公之褒後胤，代世享德，簪纓無替，曾諱自寬，皇前攝幽州薊縣令，祖諱亮，公守道閒居，靜身不仕，奉上惟孝，接下思恭，與朋友交，言而有信，豈圖積善餘慶，二堅為災，當春秋六十有五，去元和九年九月廿四日，終於蔚州之私第，粵有夫人郭氏，移天事天，上和下睦，四德繼於曹家，三徙同於孟母，何圖倏忽抱瘵，秦救不痊，行年六十有六，屆元和十五年八月二日，大限終於蔚州高第，嗣子如山，次子如岳，克己復禮，追遠慎終，當年十月廿七日於州西南四里平源禮也，恐山川易舊，水陸遷新，刊此貞石，紀其不泯，銘曰，長夜冥冥，孤魂肅肅，風悲日慘，天愁雲矗，左鄰燕境，右界雁門，桑乾北注，趙土南分，庶千齡兮而不朽，經萬古兮而長存，
唐故吉州廬陵縣丞皇甫墓誌銘並序君諱弘敬，字文欽，京兆杜陵人也，微子以至德啟基，宋段以功高命氏，爰洎漢晉，代有其人，祖諱德，隋任普州刺史，懿範清規，每懷沖虛之道，安排喪偶，不以毀譽形言，父諱良，隋任同州長史，贊鳥於千里，惠化周通，展驥足於百城，威風遐暢，君名猷齒，譽妙髫年，處鄉以翔英，入圓邕而警韻，釋褐齊王府執乘，晨臨修竹，御浮雲於碧枝，晚映曲池，驂流水於翠瀲，故得聲敷藩底，績簡文昌，改授廬陵縣丞，毓黎氓於江介，方輔茲制錦，冀百里以刑清，貳彼鳴弦，庶一同而教肅，與善茫昧，遘疾彌留，以顯慶四年十月十五日終於休祥坊之第，春秋五十五，其月卅日葬於龍首原隆安之里，鄰舂輟相，悲玉水之揮泉，行旅不哥，鯁瑤峰之落嶠，勒銘玄石，永樹芳徽，其詞曰，分疏德，析壤資明，時殷朝彥，代阜人英，警策流美，徽豪滋馥，遽黃壚，寧窮朱轂，盾回羨路，旌落埏門，風松淒暮景，霜慘歸魂，
唐故棣州司馬姚府君墓誌銘並序府君諱子昂，陳留郡人也，姓自帝舜之後，漢魏時有姚萇焉，晉至於唐，冠冕者幾，祖不尚榮貴，經史，考貞，皇朝朝議郎行營錄事參軍，智能其高，文乃多備，知道委命，順行於時，府君則錄參軍第四子，氣量宏遠，幼則文儒，運籌至深，博學多古，上聞聲譽殊，錫功勳別，敕授易州安義折衝，任職忠勤，固竭其力，尋遷棣州司馬，佐理惟賢，合曹寮之靜，仁風高下，將分太守之憂，寶應二年十月十八日，因使遘疾官舍，天降禍殃，逝矣泉路，享年五十九，嗚呼，邑人贈吊，城肆罷舂，連官慘悲，一時休務，嗣子殿中監居德，仰天號訴，七日絕漿，傷摧轉多，不心哭，是歲葬於幽州城東南一里燕台鄉之原，夫人康氏，皇朝大寧郡屈產府折衝賓之女，四德自容，溫柔克禮，出言和雅，舉動成規，崇是用，以善為務，孝行業，長育孤遺，不墜風猷，貞潔從志，何期人命有歸，泉路將逼，寢疾私第，救藥無何，仁者則亡，哀哉痛矣，建中元年十月廿八日終於盧龍坊，春秋七十七，人之雲亡，城郭風慘，阡陌淒愴，塞門加寒，男正議大夫，試太子中允，兼平州盧龍縣主簿居正，左威衛翊府中郎將居安等，摧絕何堪，淚變成血，哀聲孝也何言，以二年正月廿二日合祔先亡墳也，左帶梁河，近矚東流之，右臨城郭，接之陵，葬之備儀，朱雀玄武，愴矣增感，勒其銘曰，府君綸，水鏡，佐理分憂，皆靜，惜哉哲仁，喪茲於命，桑乾之陰，悲風起，親戚難止，追攀號絕痛其子，葬送備禮多儀，夫人後逝同蒿里，合祔棺帳室，惟德揚揚兮千載無，
唐故劉公扶風郡馬氏夫人墓誌並序布衣從鵬撰孤子習古書自昔族望清重，官有世功，則必鉻於彝器，紳衣纓，功高盟府，圖形麟閣者，並出華族之門，豈不紫庭陰德，集靈慶於無涯，玉鏡含輝，散華光於後有，蔚為盛族，其在茲乎，孝子順孫，永記於琬琰，夫人韓，扶風人也，曾漪，皇朝議郎太原府榆次縣丞，祖處，皇游擊將軍左領衛翊府中郎將，父閏，皇中散大夫檢校太子賓客兼殿中監試嘉王府長史，即之女也，出自豪家，端明柔淑，坤順成則，詩禮有規，習奉閨典，播美芳蕙，有曹氏之范，得孟家之風，何圖寢疾不旬，以掩辭世，終於頒政里之第，享年七十有三，嗚呼，月逐傾光，煙凝秋露，珠沉逝水，霧掩星河，長男習古，恭克己，孝行雙章，芳譽高明，時英柱矗次男，忠貞諒哲，夙風茂猷，特達稟璋之姿，周旋懷禮樂之本，幼男珂，學行生知，文藝雙美，絲桐懇志，雪韻時聞，天然不器，溫恭有禮，樂之資實，所謂不扶自直者，武宗召賢士，矚觀聆韻，歎訝奇異，錫以翰林待詔，兼賜官宣德郎，前行邵州司倉參軍兄，保家之主，令蔡祝蓍，以大中元年歲次丁卯二月廿四日庚寅卜宅京兆長安縣龍首鄉小嚴里之北三百步，胡丘南一百步，飾終之厚，恐陵谷遷徙，俾千古之記存焉，銘曰，德美芳蘭，麗皎秋月，志潔寒筠，性逾冰雪，夜魄沉煙，星光霧閉，松柏蕭蕭，孤墳空祭，中書玉冊京兆府廉平府果毅強瓊刻並篆額，
大唐故黃府君墓誌銘君諱素字方，其先江夏安陸人也，自遠葉寓居洛州河南郡，因為縣人焉，譬諸星柱危懸，去琅琊而北徙，煙峰疊峻，構羅鎮而南遷，原夫淮陽盛烈，光紫綬而分位，余姚胄，飛皂蓋而宣風，亦有天下垂名，掌樞機而藉灶，月初騰譽，擅端古而棲榮，弈代有聲，英華靡絕，祖道，隋任岐州眉縣令，父滿，隋任曹州參軍事，緝化平陽，毗風陶域，裁錦參尹何之邑，牽絲擬孫楚之規，惟公藍墟宅粹，漢川韜媚，殖衡岳以標材，入殷廟而藏器爾，其仁甲義的，德胄禮輿，敏學擅於外堂，中孚葉於盈缶，至若措杯投札之妙，十┼六箸之工，皆遞習靈台，潛運神戶，雖後欽賢辟錄，待士懸旌，不顧拔茅之榮，終全孤竹之操，逮乎晚歲，卜構周京，背芒契應之情，面郊狎潘仁之致，期鳩杖取逸，乘日以游，而任鳥巢降災倚化，以咸亨五年四月三日遘疾，終於洛陽縣景行坊私第，十有四，爰以其年歲次甲戍四月庚辰朔卅日己酉，遷河南縣平樂鄉芒山之陰陶村北狼谷之原禮也，哀子衛尉寺守宮署丞玄義等，千門寫懿，十德揚蕤，哀絕倚廬，感招銜塊，庶雕鐫之可，唯徽音之昧，其詞曰，金印慶隆，銅符業峻，署門表德，公車延俊，澄陂湛清，對日流晉，軒冕遞襲，簪纓遠振，必復無替，宴翼克修，任人調俗，參事宣猷，屬城稱最，毗郡垂休，鳴絲狎雉，游刃全牛，瓊根疏郁，雲器誕靈，蟻削智，鹿澗韜聲，蘭室延賞，芝朋締情，嬉游卒歲，閒居面城，人事不居，曦舒易往，奄悲瞰室，俄驚曳杖，松悵陰生，柏庭煙上，敢撰德於青石，寫余徽於泉壤，
唐故安君墓誌銘並序君諱神儼，河南新安人也，原夫吹律命系，肇跡姑臧，因土分枝，建強魏，英賢接武，光備管弦，祖君恪，隋任永嘉府鷹揚，父德，左屯衛別將，並風格遐遠，清猷載穆，爪年牙之任，實擅於五營，略之能，威加於七萃，公稟和交泰，感質貞明，志局開朗，心神警發，仁惠之道，資訓自天，孝友之方，無假因習，銷聲幽藪，晦跡山池，嘯傲於林泉，優遊於里，不以夷險易操，不以利害變情，齒暮年移，忽癭沉痼，兩楹入夢，二豎為災，藥物無施，奄從風燭，以調露二年正月廿六日卒於嘉善里之私第，春秋五十有八，夫人史氏，承懿方池，蘊資圓水，貞順閑雅，令范端詳，受訓公宮，偶茲嘉室，俄潛月浦，奄翳巫山，以咸亨五年正月廿五日倏焉長逝，春秋五十有三，還以調露二年二月廿八改祔於邙山，嗣子敬忠，集蓼迷心，結終身之痛，悲夜台之難曙，嗟白日之長詞，略銓德行，乃為銘曰，列土姑臧，分枝元魏，乃祖乃考，為將為帥，累德基仁，行標忠義，代襲衣冠，見稱閭里，惟君沉靜，不規名利，蘭杜棲遲，逍遙仁智，心依泉石，志懷經史，操慕松筠，交希淡水，隙駒飄忽，風樹難停，遽從運往，俄掩泉扃，痛兩劍之歸匣，悲雙鶴之遊庭，既返真於土壤，雅合符於道情，
大唐故銀青光祿大夫行內侍上柱國贈左監門將軍太原王府君墓誌銘並序昔鳳鳴神岳，文王開積德之基，鶴翥緱山，太子肇昌宗之緒，嬴秦啟霸，拜三將而連衡，炎漢乘時，封五侯而列國，貂蟬在魏，侍中承顧問之榮，龍馬浮江，尚書籍納言之寵，由是衣冠不替，昭彰於汾晉之間，人物挺生，籍甚寰瀛之內，豈止家風祖德，見重當今，瓊樹瑤林，傳芳舊史，公諱文叡，字景沖，太原人也，曾祖寶，梁竟陵王祭酒，夢苑陪游，楚宋耀鵬之辯，睢園首席，梁枚擅詞賦之賢，祖洪，隋長沙令，訓俗化人之政，烹鮮制錦之謠，獄訟知歸，循良是賴，父老脫屣軒冕，嘯傲池亭，嵇中散之十生，無為為貴，公早懷移孝之誠，雅扶事君之節，才逾弱冠，入奉儲國，乾封之年，錫符行事，禪雲亭而撿玉，禮日觀以縱金，徙蹕迴鑾，策勳頒爵，授武騎尉，隨恩例也，補文林郎，直內城，累遷至朝請郎，行內坊典直，失滿，授內侍省宮闈丞，屢遷朝議郎，上輕車都尉，俄授太子典內，出天春官，年移紀，趨馳丹陛，時更十載，申寵延宸，榮冠夷，神龍元年二月，遂拜內侍，公志守沖，操逾鐵石，辭封讓爵，用嘉之，又授銀青光祿大夫，上柱國，將欲盡心左右，畢力階墀，未承幾杖之恩，遽見棲任鳥之酷，奄以神龍二年四月十三日，薨於洛州河南旌善里之私第，春秋六十有五，嗚呼哀哉，聖皇憫悼，恩禮又加，追贈前勳，方隆後命，制贈左監門將軍，持為度二七人，並給靈輿，即以其年歲在景午十二月辛未朔三日癸酉，窆於川原，禮也，嗣子守慎等，屬惟命繼，道實天經，追懷莫大之慈，愛篤慎終之義，生盡其養，沒盡其義，松樹要在，暑往寒來，刊石勒銘，庶天長而地久，其詞曰，肅肅我祖，國自文王，白狼貽貺，丹鳳呈祥，梁山峻極，淮水延長，積德余慶，符表克昌，其一，魚庭習禮，鶴衛司兵，再典戎律，翼奉神京，郎官入踐，紫闈飛聲，階墀有譽，抱鼓希鳴，其二，釁鐘辰巳，德喪人琴，青烏爰敵，白鶴臨，良交灑涕，孝子崩心，野田埋玉，碑石生金，其三，白日西暮，黃埃四昏，野穴鼠，重皋斂魂，孤楊對闕，飛蓬塞門，人生到此，天道寧論，其四，
唐故右金吾衛胄曹參軍沈君墓誌銘朝散大夫秋官員外郎韋承慶撰君諱齊文，字正人，吳興武康人也，鳴岐兆慶，神基跨於九山，卜洛疏源，靈派四皓，胙土分蓐黃之國，地郁汝，承家徙吳越之鄉，族盤江漢，文宗學府，葳蕤間冉，袞秀召英，舄弈於廓廟，曾祖孝恭，陳本郡主簿，零陵王諮義參軍，陳星曜師月澄襟，置醴而會賓庭，曳裾而參諷席，祖弘爽，隋上谷郡永樂縣令，穎川郡縣令，稟稟霜氣，軒軒霞彩，播絃歌於魯俗，絕風雨於周郊，父伯儀，皇朝英王友，太子洗馬，太子中允，率更令，太子右諭德，弘文館學士，武康縣開國男，黃中蘊粹，素履凝貞，情澹學源，業優儒肆，西園玳席，會文友於平台，東闕銀宮，參正人於望苑，六經詮義，名登白獸之筵，五爵疏封，慶襲玄龜之印，使持節嘉州諸軍事嘉州刺史，廉范宰蜀，恩興來暮之歌，邵伯相周，化洽去思之詠，君地承通德，聞詩聞禮之門，器出名家，良冶良弓之子，資忠履孝，總百行而為基，服義依仁，包四維而成范，落落有千尋之，汪汪如萬頃之陂，學以聚之，遨墳素之聲圃，禮以行之，踐聖賢之閫閾，乾封元年，以國子明經擢第，補秘書省校書郎，橫經問道，摳衣入槐市之庭，射策登朝，載筆上蓬山之閣，刊羽陵之蠹簡，魚魯自分，辯汲隧之殘盡，商陰不謬，秩滿，改授右領軍衛倉曹參軍，又轉右金吾衛胄曹參軍，策名神衛，八校之軍儲，分職禁曹，司五兵之戎器，如貔萬旅，鍾釜載盈，戴干群，戈並，赤澤之下，方參振鷺之行，青冥之上，行舉飛鵬之翼，豈謂明祗爽，大造逢仁，霜耒秋而已零，月才皎而俄晦，以垂拱四年五月三日，卒於神都尚善里第，春秋五十有五，即以其年十月十七日葬於北邙山之塋，惟君雅質天成，英徽日就，白無玷，千里應其嘉言，明鏡不疲，萬象入其靈鑒，其植操也貞而不諒，其行事也簡則易從，察理懸晤於幾先，處身遠居於物後，在獨斯慎，依眾以和，臨財必廉，見義能勇，求我師於周孔，無涉異端，得吾友於顏曾，不交非類，是謂保家之主，方為國之臣，爾雲之逸足未馳，擊電之奇鋒尚郁，惜乎賈生才子，奄喪於中年，趙掾人，溘終於下位，武康公五情交切，悼膝下之捐慈，萬感增懷，痛掌中之奪愛，之資靡，析薪之業且虧，郗氏之喪嘉賓，哀纏晚志，楊公之亡德祖，恨結衰年，露成歌，長罷鳳芻之曲，松塋掩隧，空馬鬣之墳，陰鶴警而霜甸秋，哀猿叫而寒隧夕，瘞孔棺於窮壤，／表滕記於幽石，其詞曰，周王啟都，聖烈凝圖，分國，靈源毓德，人物古今，江湖南北，積慶逾遠，重規允塞，名父之子，家聲，辯易稱烏，聞詩曰鯉，如銑如璧，為蘭為芷，資孝因心，蹈仁由己，行立名，學優，蓬山握槧，蘭閣題油，分曹禁旅，比跡英儔，鱗方縱壑，翼佇遷幽，化，生涯幾促，半岳頹峰，中衢頓忠，掌碎隋寶，庭湮楚玉，昶誡誰傳，嬰書靡蜀，隅，旌挽，陵哀命也，愴天乎，松風夜切，隴月寒林，一掩穹隧，千秋永，
大唐故詹事府司直孫公夫人隴西李氏墓誌銘並序第十三侄承議郎行河南府陸渾縣丞公輔撰並書夫人姓李氏，其先隴西成紀人也，三代已上，圖諜詳矣，曾祖元宰，皇密州長史，祖實，皇懷州司戶參軍，考，皇石州方山縣令，靈慶發祥，賢明紹瓞，甲一門於百氏，充四海以六姻，懿哉洪支，生此淑媛，夫人方山府君第三女也，悅懌圖史，優遊組川，多稟生知，罕從師授，是以詹府季父聆其風而敬之，諮諏行人，納幣於方山之室，龜筮不僭，父兄協從，三星夕中，百兩雲布，鳳皇飛而小宗慶，熊羆夢而中饋吉，夫道契者類寡，氣靈者物祥，二子曰嬰，百行無玷，如嬰也不天而早孤，年十一而府君葉世，四而夫人終堂，即孤子嬰荷育我之恩，展事親之禮，殆卅三歲矣，至若上慈下孝，不愧於昔人，侍色撫孤，俱及於華發，此非獨今之難，亦古之難也，嗚呼，天道有終始，人事有貞悔，出入無朕，難逃其中，以貞元四年十月卅日歿於厥子嬰藍田之官舍，時年六十一，喪葬之禮酌嬰也，事生之禮則可知矣，且公輔大閱乎生人之數，存則庇之以棟宇，歿則處之以泉壤，曾是不免，孝思若何，以歿之明年己巳歲五月廿四日辛酉，啟府君邙山之故兆，合而葬之，禮也，昔詹府歿而先君志其墓，今夫人終而小子載其文，感與恨並，幽豈明顯，永懷同穴之義，敢藉他人之手，刎淚書石，志之終天，銘曰，寇陷洛陽，權輿玄堂，歲臨己巳，遷祔內子，季父作主，夫人為賓，神期克配，孝嗣尊親，下固龍崗，上橫馬鬣，幽陰潛翳，勝勢重疊，草絡袤蔓，松駢古根，將為空山，不見墓門，既安且靜兮多福祉，地久天長兮宜子孫，
大唐故金鄉郡君夫人京兆韋氏墓誌銘並序夫人諱順儀，京兆杜陵人也，豕韋命氏，大彭列國，後孟居魯，而賢宅秦，紫綬彤弓，繁於圖諜，朱門長戟，代有其人，曾祖表，隋千牛，皇右清道率，贈特進揚州大都督，魏國公，祖玄儼，皇工部郎中，河南縣令，許州刺史，贈戶部尚書，魯國公，父，岐州刺史，魯國公，夫人即魯國府君之第四女也，柔姿寫月，孝行自天，奇操夙彰，聰惟神校，載十七，妻子蘇氏，義以接姻屬，勤而奉舅姑，妻逐夫榮，母因子貴，蘇君遷左威衛將軍，開元廿二載十月五日，授夫人金鄉郡君，嗚呼，小年詎幾，大暮將尋，以天寶九載月五日寢疾，終於通遠里之私第，春秋六十有六，初權殯於堂，卜以天寶十一載閏三月癸酉葬蘇府君故塋合祔，禮也，府君諱咸，自有志，嗚呼，杞梁之室，喪所天，茂先之劍，竟悲俱歿，嗣子嶠，孺慕奚勝，崩摧靡，哀哀至性，衣衾棺槨而送之，杳杳長阡，春夏秋冬兮永矣，是用圖茲貞石，用紀厥休，其詞曰，古稱德負，爰仰彼蒼，斯言或謬，賢何遽亡，雲誰之思，有美孟姜，龜兆薦日，龍圖擇地，往問青烏，回瞻白驥，禮物雲具，容衛斯列，萬古千秋，芳塵詎絕，
漫漶嚴重，唐渤海高府君墓誌銘並序公之從子朝議郎行河南府河南縣尉蓋撰公諱慈，字人也，其先出自炎帝，爾後繫於太公，地封邑，辟闕擅山東之雄，軒裳浹天下之盛，司徒東海州刺史，捐軀盡節，剖符於後代，曾祖中封田公，策名垂裕，建社於當年，大父敬言，皇吏部之間霸之政，列考光復，吏部郎中，復州刺史草州仁積德，前輝後映，克誕才賢，是弘纂褐陝州參軍，詵之登科，孫楚之從宦，才矜玉，雨之篇，俄授左金吾衛兵曹，次補咸陽縣尉，徼巡之職，暫師之曹，坐推於畿甸，尋轉洛陽縣尉，復換司農主簿，清雅首谷，寧唯著定羌列，故亦殊尤二京，署少府監，加朝議大夫邢州司馬，除曹州長史，來膺貳職，惟彼尚方，去總端寮，爰茲列岳，章服已，因居，知內史之有制，悟君山之不樂，盛名充塞，大位曠，未展之翰，竟遷藏壑之舟，嗚呼哀哉，以太極元載三月十四日終於濟陰郡之官舍，春秋五十有二，夫人范陽郡君范陽盧氏，故尚書左丞，黃門侍郎之第三女，門標卓絕，家列榮寵，淑德蘭芬，華姿玉映，竭誠厚同，銳志均養，何從之遽迫，以開元七載七月廿終於向賢里之私第，春秋五十有四，嗣子前館陶縣丞容等，棘心，月諸，頃以窀方權宜，未就筮域，今則蓍蔡葉吉，是謀於嘉，粵天寶十載歲次辛卯冬十有一月五日，合窆於河南府河南縣惟鄉之原，禮也，風舊范，滿瞻聽，翠石幽泉，敢憑刊勒，其銘曰，惟令公，宦雅朝右，家盛山表，惟高惟曾，聲問既崇，乃祖乃父，傑，是英彥，始茂青標，旋登赤縣，中外揚歷，變，適參通賢，乃預端寮，逸猶斂，鈞未調，凡邙阜對洛永同穴亦茲地殷，
夫人毛氏，諱姿臺，高昌人也，夫人秀質挺生，共恆娥而等艷，華容內發，與洛浦而侔顏，鄉歎其和柔，鄰里仰其貞順，祖偽參軍，孝悌為心，依仁作志，父偽領兵將，武若弁莊，文同累席，夫人笄年出嫁，適張氏為妻，四德不日而成，六禮浹時而備，勤勞家事，難易共為，承接舅姑，寒暑弗謝，宿載君子，唯諾是從，撫育兒羅，均平是務，何期積善無徵，禍傷其福，隨命不遇，遭罹橫逢，龍朔二年十月廿六日玉樹摧柯，奄於正寢，春秋六十有五，子孫辟踴，哀滿長途，親屬咸悲，喪慈母，即以其年十一月六日葬於高昌縣北原禮也，嗚呼哀哉，殯之斯墓，
大唐故可左監門衛將軍上柱國白府君墓誌銘並序君諱知禮，字崇敬，岐邑人也，其先武安君之苗胤，曾祖玄范，隋青州北海尉，大禹疏邑，琅琊所封，牽卑漸神仙之位，擬遠勖圖鵬之羽，祖仁憲，情不偶代，棲遲一丘，披褐懷玉，樂其道矣，父義寶，蘭菊俱美，繼代同榮，懷導養之高術，不干時而入仕，義加旌表，沒代贈綿州司馬，公有賢明之德，適文武之用，弱冠起家為左衛翊一府親衛，直殿中省，豫樟之，秀髮可知，改原州彭陽府左果毅都尉，唐隆元年，屬潛謀內構，陰結禍階，皇上有從代之賢，除後宮之孽，公其戮力，窮穴誅Θ，唐祚中興，授公為游擊將軍，右金吾郎將，復轉中郎，開十三年，東封登檀，改右清道率府率，十五年，駕幸京，留押玄武北門左廂屯營使，賜紫金魚袋，按部飭兵，警夜巡晝，克勤於國，克儉於家，十七年，敕令內使送紫袍金帶，優獎既重，寵錫孔殷，十九年，鑾輿幸洛，改左監門衛將軍兼右萬騎使，尋廿一年，特加三品，制授可左監門衛將軍，勳使如故，其年幽府破奚，以表賀，皇帝批云，卿盡忠列，與國同憂，聞掃賊徒，固多慶快，所賀知，公知心足，恃寵若驚，晚節悟道，持心齊物，榮恥如一，悔吝不生，嗟乎，閱人為代，昔人共悲，開元廿二年十月十九日薨於私第，春秋六十有一，夫人劉氏彭城郡君，婉彼初笄，幸為嘉偶，鳴鳳入兆，乘龍葉慶，胡不偕老，相繼云云，以廿三年三月廿九日合葬於洛城東北廿里舊塋也，嗣子萬，右領軍衛京兆府匡道別將，光玉，京太廟齋郎，吏部選，如玉，兵部選，奇玉，絳州長祚府別將，進玉，右武衛中候，並水漿絕口，欒棘為容，孝齊閔參，哀纏骨髓，恐百代之後，湮滅不稱，敢勒石以藏勳庸，庶將來而不泯，銘曰，禹湯受命，皋伊為臣，聖賢濟代，善惡相因，明明我後，共理斯人，羽翼霄漢，舟楫廣津，戟門甲第，金印紫綬，出入中禁，腹心元首，偉哉英哲，不我眉壽，系彼夫人，復光凋沒，雙劍下泉，齊眉隴月，國人共悲，輟舂市絕，不琢貞礎，聲塵磨滅，敢勒記於泉戶，俾楊輝於後，
大唐開元寺故禪師貞和上寶塔銘緱氏縣尉沈興宗纂禪師諱貞，茲郡京兆人也，俗姓張氏，自輪奐規唐，貂蟬蔚漢，姜宋莫齒，袁楊肯倫，師泛浪知情，依林擇茂，將揮聖姓，載顧華宗，年弱冠，秀才登科，知名太學，已為儒家非正，諦文字，增妄想，故去彼取此，而為上乘，因亦既繢遂受衡陽止觀門，居於洛陽白馬寺，口不絕誦習，心不離三昧，妙之慧明，弗賴耶之濁種，庶滅裂有我，干盤無生焉，後隸此郡開元寺，又以為喧者起之本，靜者定之緣，刊緣捨此，故復居此窟，茨廡藥蔬之妙受，篁之勝塵，可略言矣，前刺史故丞相齊公崔日用，吏部尚書李皆頂奉山宇，斯豈玄道歟，然而熊軾底龍宮紆紫綬稽才以惕凡庶之見聞，兆昏蒙之向以開元十三年九月十八日滅於開元捨，春秋八十有四，物慘煙雲，衷纏黑白，塗鄖泣，人到於今，僧弟子宗本，覺枝外茂，性內融，三晉公侯，旋師子夏，伯喈墳籍，悉付仲宣，痛微言之絕聆，感星躔之易次，遂為銘曰，圓凝寂體兮邈彼真如，無明兮倏若蘧廬，慈梁過駟兮歲月其除，松栗冥兮宛此幽居，開元貳拾陸年七月十五日弟子宗本為亡和上敬造此塔，
唐前滑州白馬縣尉柳公夫人河東薛氏墓誌夫人姓薛氏，河東寶鼎人也，其先歷在前史，曾祖洽，皇左清道率府長史，祖鄭賓，皇棣州刺史，父家丘，皇汝南郡參軍，皆當代衣冠，挺生傑出，夫人稟性賢和，柔順令淑，年十三，歸於柳公，必屬國家多難，遂與公蓬居河朔，客於趙州，以大曆三年遘疾，終於柏鄉縣之私第，春秋廿，有子一人，年將始齔，未能及禮，凡有喪事，即柳公主大，恐陵谷之推遷，遂刻石於泉戶，以大曆五年正月廿一日葬於偃師縣首陽原之先塋，禮也，時尚節難，家途壁立，多不備禮，乃記年月而已，
唐故北海郡守贈秘書監江夏李公墓誌銘並序族子著作郎昂撰公諱邕，字太和，本趙人也，烈祖恪，隨晉南遷，食邑於江，數百年矣，其出未大，及公前人諱善，顯而不榮，宜公興之，公才傑藝能，皆興器也，而驊騮不可以牛處，角實為害，初天後期，以文召試，拜左拾遺，時廣平公為御史丞，劾易之且撓，公抗音難次，極讜言，軒陛惴恐，太后不能為辭，直臣勇於立辟矣，雖出為南和令，而祿者愧，厥後遷御史尚書郎守外台，其餘貶逐海嶺，豈傷耶，譙王之難，韋後之亂，公之忠力，今昔，故遵化之放也，布衣孔璋，請以身贖，事雖不從，感之是難，季年理衛州，便人反謗，移青州，又遭所佞，謬旨陰中，以東宮之姻，妄詞連之，千里獄訊，不得讞報，年七十三，卒於強死，哀哉，罹禍之後，邊將作亂，故留於鄆東卅里，未及歸葬，先帝克平，幽顯皆復，尚書盧公訟理，追贈秘書監，公之胤曰穎，曰岐，曰翹，家之竄也，而岐死矣，二孤流落，未遑窀穸，戊申之年，葬者通歲，御史大夫揚州長史韋公遇公從子暄，謀葬有闕，以錢廿萬及萏靈之物備用，夫人太原郡君溫氏，以大曆三年十一月廿日，同窆於洛陽之北原，從兆順也，嗚呼，流放也孔生請死，贈雪也盧公上表，故人遂，猶子營護，其義分豈獨得之當時哉，人有不知公者，或以為外暴內侈，尚華好俠，曾不知泛愛之道，猶春風入林，不辯嘉木與眾薪也，嗚呼，犀象齒革，賢達監戒，而公是之，君子以為恨，銘曰，物惡獨勝，高不必全，其道匪直，曷哉乾元，天吏佚德，昆山是焚，公死青州，其誰不冤，旅殯中路，遭時未墳，今也遷卜，長歸九原，
唐故宋州單父縣尉李公招葬墓誌銘並序隴西李縫撰曹國太師之長子諱士式，以孝行名世，而卒不仕，公諱會昌，不仕之子也，於余為親伯仲，天肥吾家，生有孝德，始三歲而伯氏卒，有聲呱呱，禮未能致，我先人以翼覆之，念長育於懷，禮為猶子者，仲實如之，永貞元年，准詔受天蔭出身，元和七年，選補單父尉，從筮之初，訓命嚴肅，仲能謹之，止任之日，以本職無累，長吏書上下考申之，族以為榮，當罷秩也，又伯氏經略安南，先人守大宗正，仲因入問京師，涉歷左右，時顧命曰，交趾久無來諭，吾心有加，汝為吾通愛敬焉，於是逕越南海，禮命不騫，至止之旬月，遇土將楊湛清叛，初矢及於屋，軍吏莫敢先，仲孝果作心，間然請命，遂引左袒者遇斗於門中，勁忿直前，後不繼至，為賊刃所加，時元和十四年八月十九日也，即時詔誅，凶黨疑懼，遂愈棄殭屍，渾亂波瘞，暨王命克通，吾長兄絳茹毒之前，達於海部，哭慟滄波，修履僥，累十日致奠濱隅，舉帛來魂，次呼仲名，彷彿而至，悉負歸東洛，喪禮有差，以長慶元年十一月九日次葬仲魂於北邙故原禮也，仲享年卅八，以官薄未娶，有長女貞，次女順，悉為侍巾櫛者所育，及尉單父也，有賈姓如者，生長子艾，小女真，咸雖幼稚，悉抱孝心，噫，吾昆仲常以孝友維誠，結御其侮，今湛清賊於家邦，吾斯之未能報也，如是顧為禮成，乃書銘曰，孝果不避兮生有其志，成破是非兮歿為後言，良木風僵兮枝附先隕，不逮周文兮徒謝歸魂，嗚呼已而銘識空墳，
大唐故彭州唐興府左果毅上柱國程府君墓誌銘並序君諱，字文，廣平人也，其先周大司馬休甫之後也，雖復時移運改，葉散枝分，盛德之後必昌，像賢之風無絕，曾祖猷，隋朝請大夫坊州別駕，杞王友，勤半刺，驥足雲馳，友輔帝孫，鵬翅風舉，大父知，唐朝請大夫潞州司馬，含章內塋，學古外，價重十城，光照千里，父異度，唐朝散大夫，舒州懷寧縣令，為儀物表，作范人倫，絃歌欲奏，耿雉馴衢，美錦未制，而災蝗境，公稟願五行，資和氣，卓為英，特發青華，幼而宿成，長而不匱，寬猛相濟，溫嚴得中，屏氣升堂，展下之慶，晨昏就養，掌內之珍，瞻顏觀行，不謝於閔騫，慎終追遠，逾於曾子，朋友許鄉黨稱仁，或投筆從戎，獲殊勳於上級，或牽就職，享榮位於藩維，公氣激雲霄，量包江海，不以微班滯意，棄若遺塵，不以薄賞嬰懷，屏如脫屣，於是訓弟接友，身治家，庭變枯荊，友於之感，門多擁，明信義之徵，宴謔無暫輟其時，賓朋未省虛其座，昔齊之公子，徒流好士之名，越之大夫，玄授治生之術，出處默，情同不系之舟，取捨呼吸，預識有涯之分，確其志節，松筠未足方其操，遺其清白，桃李然可齊其蔭，而輔仁莫驗，降年不永，日車難駐，隙馬易馳，終共夜川俱逝，溘與朝露同盡，以開元廿八年三月十八日寢疾，終於洛陽里仁里之私第，春秋五十九，嗣子光佚等，號天飲，扣地茹荼，望望不追，哀哀罔極，親故悲悼，行路傷心，仍以其年歲次庚辰四月丁巳朔廿九日乙酉遷厝於邙山禮也，摶風九萬，掩墜於清霄，年歷三千，庶睹於白日，乃為銘曰，山河異氣，特生賢俊，志節恢弘，儀形孤峻，家國忠孝，友於恭順，行非一途，跡超郡，德與道合，志與時並，放曠自得，逍遙自寧，不屈於州縣，不馳聲名，常懷介直，永保堅貞，先聖詒文，仁者壽考，後賢秉義，一何討，君胤若Φ，我心如搗，豈謂伊人，俄觀宿草，壑舟難止，隙馬易過，松路，翻聞薤歌，生前日少，歿後年多，荒原寂寂，至此如何，
唐故鴻臚卿致仕支公孫女墓誌銘鄉貢進士豆盧洮撰小娘子是大卿之嫡孫女也，字子，小號令令，享年十十七，以大中四年十一月二十七日，終於光州郡齋，父諱叔防，皇澤州端氏令，母濟陽蔡氏，無葉之苗裔，有仁叔之八人，且支氏之族，自道林以來，抱德全真，或詩酒自娛，或琴書取逸，晉漢趙魏，英賢繼踵，俱抗浮雲之志，秉高尚之節，抑詳史諜，故不復序，如小娘子，天假儀質，神授聰明，妙盡女工，學奧文士，天邊霞散，掌上珠沉，方及華，奄至彫落，以其久滯殯於揚州江都邑之偏，今乘王父鴻臚公引，同祖禰祔葬於河南府河南縣平樂鄉北邙原也，銘曰，洛陽之北山古崗，臥文鳳深可藏，中有叔質居玄堂，宜爾英雛在帝鄉，寒泉一閉鎖白日，窆棺玄夜堪斷腸，皇天知兮秋復春，爾之諸阮兮空自傷，
廣平郡宋氏夫人墓誌大聖善寺沙門齊諸撰夫人門閥未嘗不盛，軒華蓋代，繹葉連芳，杞梓蘭蓀，奐然光彩，暨乎家門，性本閒放，不機官祿，自樂餘生，餌粳啜，退身養道，諱曙，夫人即府君第三女也，及嫁娶之年，父母匹配，當楨元三紀景寅歲，律中夷則，是稱問家之婦，向氏榮望出於河內郡，貫屬襄州襄陽縣，大門諱晉，父名信，胄族崇高，門盈將相，至於紱冕，朝野共遵，逮余尊嚴，遺榮棄祿，有如脫屣，遂與洪州南昌縣宋家為親姻，即公允之父母也，元和景戊歲應鍾月，合室傾意，舉門寫心，北遊洛土之風，南阻江淮之秀，卜居河南府河南縣通利坊，擇鄰而處，夫人享齡六旬，甲子余一紀焉，嗚呼，彼蒼不仁，降禍兮速，母道喪也，坤則無也，元和大淵獻歲無射律中旬三日，終於私第，悲夫，父處鰥室，撫視增懷，兒女無依，長號逝魄，以明年無射律下旬首二日，安厝於山邙之陽，皇都之陰，隴樹罩月，榛棘參雲，愁煙蔽空，苦霧藏景，塋地屬河南府河南縣界平樂鄉杜郭村之左，地主郭榮，地東西南北並自至，男公允，小名洪子，女彩娘等，乃強扶力，苟延殘息，罄竭家產，而修葬儀，慮綿歷星霜，時移代變，遂銅刻貞石，紀於前事，詞曰，廣平宋代稱上族，門風曄曄傳金昔，蘭蓀杞梓滿朝野，朱輪彩轂相羽翼，家門大門驚寵辱，養性遺榮能遁跡，洎乎厥妣生此門，豈料慈顏奄窀穸，卜築佳城在北邙，馬鬣新封龍首側，慮陵谷湧移兮時遷代謝，紀歷歲年兮刻字貞石，元和十五年九月廿二日安厝，四字橫廿三行，
大唐故滄州景城縣令蕭公及夫人杜氏墓誌公諱瑤，字達文，東海蘭陵人，漢相何之後也，高祖梁武皇帝，曾祖太崇昭明皇帝，祖中宗宣皇帝，父嚴，梁尚書令太尉安平王，隋大業十一年，以後堂弟詔除公荊州曲江縣令，公以家國喪於隋季，荊楚又是先王舊都，遂以疾辭，竟不就職，大唐武德元年，特敕授吏部宣德郎，六年，授亳州城父縣令，貞觀七年，加通直郎，授滄州景城縣令，至十二秩滿，未及還車，以其年遘疾，八月十四日卒於人之私第，春秋五十，吏人懷德，刊石立碑，以十三年權殯於洛陽之邙山，夫人杜氏，京兆人也，祖慶，梁直將軍，父寵，隋同昌郡怙夷縣長，以乾封元年八月一日卒於南服，春秋七十，以儀鳳元年歲次景子十一月廿日葬於河南縣平樂鄉安善里杜郭村西南一里北邙之原，又以永隆二年太歲辛巳二月辛丑朔廿日庚申遷公神柩合葬於夫人之塋，幼子休明，恐陵谷遷貿，桑田變，故刻石立文，博之萬古，永隆二年歲次在辛巳辛丑朔廿日庚申，
大唐故銀青光祿大夫太僕卿駙馬都尉中山郡開國公豆盧公墓誌銘並序正議大夫行中書舍人侍皇太子及諸王文章集賢院學士呂向撰公諱建，字立言，河南人也，其先與前燕同祖，赫矣帝王之族，至後魏賜姓，蔚為公侯之家，厚德殊才，特盛彌茂，暉映近代，薰焯本朝，曾祖皇金紫光祿大夫，行太府卿，駙馬都尉，上柱國，芮國公懷讓，曾祖母皇長沙公主，祖皇金紫光祿大夫，宗正卿，上柱國公貞松，祖母皇國夫人竇氏，父皇正議大夫，丹，延，坊三州刺史，上柱國，開國公光祚，母皇萬泉縣主薛氏，外祖皇金紫光祿大夫，衛尉卿，駙馬都尉，上柱國子紹，外祖母皇鎮國太平公主，既而代積勤勞，地參懿密，或以忠信著，或以孝友聞，鳴玉登朝，則光香散射，擊鍾退食，則親賓縈映，有若長沙之明艷挺時，太平之寵私掩古，國外戚以敦敘致號，萬泉異姓以恩澤就封，傳諜所書，內外兼貴，未有若斯之極，公神氣清而勁，容體妍而雄，目若珠明，唇如丹艷，玉澤讓膚，黛色慚發，舉步生態，動顧成姿，圖畫之所莫如，瑰寶之所難並，而措意幽妙，遺言玄遠，游刃有餘，尋環無極，中探古意，沿革而立身，外約今體，委曲而行志，遙通事趣，赴時情，經之以禮樂，洞於合變，緯之以文章，激其符彩，必原於製造，尤愜於商較，至夫野逸灑散，儻朗森沈，雲臥巖棲，靈何可近，丹爐藥銚，事業皆成爾，其孝不違親，義不忘本，歸名教之樂地，踐坦直之亨衢，與語者塋其心，來視者滌其目，眾譽洋溢，合聲騰，上召見之，曰可妻也，遂下詔拜附馬都尉，尚建平公主，加銀青光祿大夫，授太僕卿，襲中山公，遽接天姻，乃富貴之相逼，重聯帝族，亦才貌之自取，且鷹雞犬馬之事，毯射琴壺之類，略見而臻境界，暫習而齊壺閾，其跡也偶用韻事，其心也恬然晏如，以示物冥，不與塵雜，進陪宮邸之賞，退銜儔列之觀，屬海晏河清，天長地久，覽勝會之無際，所取未多，知生涯之有窮，豈期太促，享壽三十有九，以天寶三載三月廿四日，薨於京勝業里之私第，越八月十二日，用國禮葬於咸陽洪瀆原，去先塋東一里，當彌留也，天醫視疾，及先遠也，星使護喪，降稠疊之恩榮，增哀慰於存歿，貴主以如賓相遇，且盡平生，送往銜悲，空深噎絕，則別有情齊骨肉，義比昆弟，伯道無子，何處撫孤，仲尼懷人，寄言題墓，其辭曰，天假才，地固有，以人推貌，言復如此，亦道河漢嫁天孫，又聞瀟湘降帝子，遂得和鳴雙鳳皇，永言比翼同翱翔，何意沉魂迷所適，而令抱影稱未亡，夭爾青春在代促，悲我素序歸崗曲，聲名富貴雖已全，留戀盛明應不足，擊鼓吹笳驚山川，素車白馬難周旋，因之而目逐心送，代此以掛劍絕弦，天寶靈符長樂觀主裴炫書，
西郡李公墓石公諱璿，文安縣人也，其先漢將李廣，子最，並為漢名將，即公之始也，自是朱輪華轂，代代繼出，時祖武父，並優遊養閒，公文雄兼恃，技藝大善，年廿七，賓擢公隨其願而不盡，享年二十有，皇唐天寶四載十二月五日寢疾，終名舉，未婚而終，父母哀其魂孤，為結幽契，娶同縣劉氏為夫人，越十一日合葬於郡州西北二百步，從先塋，禮也，尤恐陵谷遷變，刻石為銘，銘曰，頹兮良木析，愁雲凝兮寒泉咽，人逾故兮芳聲深兮松風切，
唐故朝散大夫守潤州長史賜紫金魚袋隴西董公墓銘並序季弟鄉貢進士交撰寶歷元年正月乙丑，隴西董氏子復自金陵護先君長史公柩歸京師，越月景申兆告吉，與季父交奉長史祔先塋，禮也，長史諱岌，字不危，皇朝將作丞贈將作少監欽之孫，蘇州長史楹之元子，咸德尊位閒，不耀於時，長史明敏博識，好讀書，業左氏春秋何論，一一窮聖人奧旨，貞元中，以天屬拜懷州長史，自懷改潤州司馬，繇司馬遷長史，長史常慕子產行事，得寬猛道，民愛吏恐，不浹歲而政成於潤，時潤將王國清作亂曾吳，人將掠州庫，州吏框怯四散，逃墉竄竇，各奔其屬，獨長史神貌不擾，叱於吏曰，彼狂賊也，不訖日當誅，胡若之耶，命左右闔州扉，設御，果如長史言，卒完其庫，時廉察使亦嘉之，竟不為萬奏，豈非命耶，長史秦人，為澤國氣所中成疾，長慶四年四月十八日，終潤州廨宅，潤人罷嬉，相吊於路，男曰復，曰隨，曰泰，皆受嚴教，連於成立，號慕旦夕，將以揚先人之美，故授筆於交，交哀病逾時，詞不能文，但直語其事也，銘曰，嗚呼，生有慈仁，睦乎宗親，歿有追思兮哀於路人，官不崇兮命胡其屯，秩不終兮引歸秦，金陵之吏號哭望江濱，嗚呼，之仁，公之仁，
唐故使持節衛州刺史李君楊夫人墓誌銘並序夫人諱十戒，弘農華陰人也，南越建旗，將軍則功銘鼎鉉，東都燮理，大尉則道著縑緗，崇基峻極，清源泌遠，弈世簪裾，郁乎不墜，祖紹，周儻城信公，八州大都督，胙七擁旄，據連率之重，考雄，隨司徒公觀德王，利建開國，膺藩翰之寄，夫人鍾慶稟和，含章載誕，珠胎玉種，體明潤以為姿，秋菊春松，總貞芳以成麗，故得風神慧敏，志性沉詳，顧禮循詩，觀圃照史，四海光備，六行聿修，標婉順於待年，增榮曜於中谷，洎乎百兩言歸，作嬪華胄，秦晉匹也，琴瑟和焉，移敬愛於舅姑，敦友義於娣姒，雖復夫貴於朝，妻尊於室，躬事組川之務，親視醴之品，既而天昧與善，良人早世，指青松以勵節，歌黃鵠以明心，保幼沖，克隆家道，自非終溫且惠，淑慎其身，豈能至於此矣，方當弘啟母儀，光宣女范，作師氏之龜鏡，為庶姬之楷模，而過隙易流，閱川難駐，遘疾彌曠，臻於大漸，以貞觀十八年一十二月十日終於長安之太平里第，春秋五十八，有子元誠，元謹，並資內訓，克構余基，居喪過禮，幾於毀滅，粵以十九年正月十三日厝於萬年縣同人原之空，遵遺制也，恐皇回日薄，暑往寒來，陵谷有遷，德音無紀，所以式沉礎，永播芳猷，嗚呼哀哉，乃為銘曰，常蛾降靈，須女流精，挺茲淑媛，玉潤金貞，幽閒表德，婉娩騰聲，亦既有歸，實佐君子，延是務，邊豆斯理，體有端莊，齊無慍喜，天地久長，生靈夭促，未徵福壽，遽先風燭，照乘摧珠，連城碎玉，窮泉既掩，華屋長捐，山庭落日，松逕凝煙，紀徽音於萬古，與蘭菊而俱傅，
大唐故任公夫人劉氏墓誌銘並序將仕郎試左監門衛兵曹參軍張申約撰並書夫人姓劉，京兆萬年人也，適樂安任氏，府君諱令，字令，公夙世清廉，溫謙諒直，歸仁厚德，遠近欽風，夫人彭城郡漢祖之裔孫，曾祖元，祖從中，父恭，並清居味道，遁跡隱名，薄利厚志，怡情樂靜，而閭井知焉，夫人性質約儉，行越古風，令聞居室之猷，傳家之餘慶，佐君子之有禮，從四德之無虧，恭而立德，行惟人著，從夫從父，淑範克歸，二男先歿，嗣曰光獻，次曰光秀，今十五餘載矣，而獨安蓬戶，極聞柔章，飾性肅雍，至勵清居，婉矜矜，德不可逾，何期忽纏沉痾，伏枕三序，祈禱不恤，藥非善徵，積慶曷憑，天之何昧，神察幽運乎殲吉人，以貞元十九年十月十八日終於永嘉里之私第，享年七十有一，嗚呼，彷彿其儀，仰德如存，于歸夜台，痛矣長逝，戚屬驚慟，遠近傷情，識與不識，無不懷悼者矣，夫人季子，童年悟道，披緇釋門，法號玄則，元女嫡張氏，並居於喪制，哀毀過禮，絕漿七日，泣血號天，鄉黨感情，鄰不祥矣，以二十年夏五月廿三日葬於萬年縣川鄉白鹿原之下，合祔從禮，亦後之光也，復芳烈其猷，淑範其儀，克賓君子，禮則匪虧，斧之藻之，人仰其規，荒疾不瘳，逝水西沉，戚屬哀悼，行路傷心，峨峨悲，千古松林，
大唐故張府君墓誌銘並序君諱寶，字什藏，南陽人也，以承志節之功，白水侯之苗裔，若乃洪源遙緒，清瀾叢薄，方唐杜之代族之不朽，衣慶，父義，並踐行身，名德相繼，公用柔和，智職聰敏，器宇弘深，風凝正，夫結綬彈冠，登朝亮，聲滅影，逃名避，激彼貪，勵斯澆競，養素丘園，逍白，穹景善，竟，以貞觀十二年遘疾，不瘳而卒，時年六十有，今八十四也，夫人魏氏，門傳閱，教德慍無形，以龍朔元年七月十一日終於私第，春秋七十有八，偕老同穴，生榮死哀，以其年十月廿三日合葬於邙山之原禮也，北武子請西階而合葬平陽君下嫁即盧山共墳，其靜定州恆縣丞，克修代業，不墜芳聲，天性仁孝，率猷成已，悲陟岵之靡見，慨過庭之無問，式遵古實，建茲營域，乃為銘曰，赫赫令，鬱鬱宗祧，逝年雖永，德音孔昭，言刈其楚，唯翹善，物詎久，倏如驚電，奄同過牖，老同穴，共歸阜，於，寒谷蕭，便房既掩，泉路方遙，唯余松，雕，曾祖，齊開府儀同三司，祖義，隋任皇朝上儀同，
大唐故上騎都尉益州新津縣丞丘君墓誌銘並序君諱蘊，字懷藝，吳興人也，峨峨崇岳，實產良材，鬱鬱高門，克生髦俊，曾祖誕，征南將軍，奉車都尉，祖鱗，奉朝請，父沙，尚書都事，俱標杞梓之材，並潔冰霜之操，振英風於武庫，騰茂實於文房，君稟川岳之氣，抱竹柏之心，響應鴻鐘，調諧清徵，投義有功，補西毫州轅縣令，百里蒙化，六縣沾恩，禮義交衢，謳歌滿路，授上騎都尉益州新津縣丞，既屈千里之才，恥佐一同之任，乃追張衡這素范，歸田舊廬，慕潘岳之高蹤，閒居養性，每秋爽節，臨菊岸而飛，春序良時，入桃源而動詠，招文舉之客，奏嵇康之琴，寄情風月之中，意煙霞之表，豈期天道冥昧，福善無徵，逸翮墜於長天，洪梁摧於大夏，貞觀廿二年歲次戊申五月廿九日終於第，春秋六十有七，即以其年六月庚戍朔，廿三日壬申，葬於洛陽縣清風鄉邙山之阜，夫人范陽廬氏，清流濯質，若漢水之耀明珠，華族挺生，似荊山之出美玉，三從並者，四德無虧，生有結之恩，死崇同穴之禮，匣中離劍，自此成雙，鏡里孤鸞，於焉絕響，惟君長瀾，聳森森，佩實銜華，握瑜志瑾，情同契合者，若鮑子之推財，心許言忘者，類延陵之掛劍，竊以滕公表墓，歷千載而猶存，陳樹碑，雖百世而無泯，有追斯義，乃為銘曰，八元分族，九德傳芳，家崇節義，世挺璋，如鸞肅肅，似驥昂昂，東川閱水，西谷沉光，粵有萊婦，克令克柔，共辭華屋，同掩山丘，窮燈永暗，大夜長幽，唯當片石，無絕徽猷，
唐龍朔二年歲次壬戌十一月丙辰朔十三日戊辰前故皮氏府校尉上騎都尉鄭吉昌二縣令薛公墓誌公諱岳，字仲容，河東龍門人也，曾祖暉，魏朝江陵男，左僕射，祖康，周朝鎮南將軍，雍州刺史，臨汾侯，父粲，隋絳州李壁縣中正，公稟氣貞淳，承懿德，風神凝朗，皎若秋雲，允文允武之工，為將為相之述，可謂留並緗，名存竹帛者也，論將三軍，比德鄭莊詎詛擬，等松筠之操，同竹柏之心，處不忘忠，居益懷損，豈謂與隙駟而不留，化為異物，但掩首玄泉，悲悼何已，
亡宮三品墓誌銘並序亡宮者，不知何許人，以良家之選，充後庭之職，且賢且明，有典有禮，肅勤中，榮秩斯崇，與善無假，殲良永歎，以開元廿二載徽儀淑質，秉德凝芳，列在彤管，瑩茲紫裳，百年奄忽，萬古淒涼，式銘貞琰，永空玄堂，
唐故前東都北衙右羽林軍副使魏府君墓誌銘並序義弟承議郎前行澤州司法參軍柱國李球撰府君之逝也，長子川等謂余曰，伏以窆奉有日，嘗聆世有墓銘，伏念非球早熟先德，難以敘述，儀請志焉，分不可免，謹紀錄雲，君諱儔，字肩禹，鉅鹿人也，祖諱仲連，皇右屯營軍押衙，父諱文誠，皇東都同防禦副使，銀青光祿大夫，檢校太子賓客，上柱國，潔廉進身，果有令嗣，君即賓護之長子也，君自天立性，居仁表正，奉職既保於公忠，處家必全其孝敬，文武之道，素出於常流，禮義之風，尤加於倫等，既臻善譽，洽暢朋儕，凡遇所知，必願獎飾，洎綰職中禁，備著能名，以公清自任，由直道致身，鄰里之間，皆推強幹，鄉曲之稱，播在眾多，合就遷騰，以副榮耀，君素尚高閒，頓達玄旨，決請休暇，以避塵俗，願與親賓宴笑而已，貧乏廣濟，陰德是崇，方期顯大，允葉時情，遽遘沉，爰從物化，以咸通六年七月十九日歿於清化里之私第，享年四十有七，君令弟溫恭沉厚，孝友承家，感謝恩私，每聞於竭力，撫存孤稚，必盡於深仁，君娶中山張氏，簪纓茂族，蘊粹含章，承禮訓於閨闈，習威儀於奧，副之以貞順，文之以慈仁，笄年諧會，獲高門，有子六人，長曰川，次曰縱，次曰綱，次曰綸，次曰，皆著才能，於家敬順，柴毀殘喘，以奉哀儀，餘慶之祥，宜鍾於後，女二人，長適球之次弟，一人始自提孩，未分泣血，既乖罔極之報，空憑薤露之悲，君將啟手足之辰，誡諸子曰，我逝也，切勿以奢嘩為榮，及廣設祭祀之禮，又謂曰，先兆之側，每因啟動，即繼有禍衰，不可固犯，但葬吾於玄元廟之西北原也，今以年之黑方，不宜從命，以當年十月廿二日葬於河南縣平樂鄉杜翟村通舊宗門先塋之左祔也，嗚呼蒼蒼，誰福誰殃，短晷不駐，大夜空長，匣劍無色，腰金失光，一謝人世，千古茫茫，復思昔歲，因義是契，雖異父母，得為兄弟，友愛既全，手足自濟，當此含酸，豈止流涕，君之愛女，作我宜家，姻親益厚，觸目堪嗟，感歎君年之與位殊，乖我奇才異能耶，因殞泣而銘曰，惟君偉德，人之共難，心同水靜，行潔松寒，規繩內守，劍戟外端，不福善，俄掩芝蘭，高原齊美，貞石是刊，龜筮從吉，神其永安，
唐故衛府君劉夫人合葬銘並序夫人四娘，其先彭城人也，自留秦分族，海隅振藻，前史昭晰，不能繁雲，曾祖福，祖李買，父歆，並鄉儀表，人倫聞望，高尚其志，婆娑自適，盛德鍾美，降生夫人，而嬪於衛氏焉，其孝事舅姑，賓待君子，禮接姻黨，慈訓長幼，則姜施孟母之不死也，豈簡翰所得形焉，嗚呼，鳳梧未死，龍劍一沉，君以開元二十三載三月七日溘先朝露，夫人守志彌堅，孀節不易，奈何天不佑慶，以天寶六載遘疾，七月十二日終於私第，享壽七十有四，即以其二十八日附窆於河內郡城西北二里弼諧鄉平原夫之故塋，禮也，有子克己，血泣荼苦，骨形柴立，爰求匠石，敬紀芳猷，詞曰，彭城流芳兮海隅，降生賢婦兮以配君子，天何不佑，奄此凶矣，孝號戀兮，哀哀胡恃，泐立紀銘兮，永光萬祀，
唐彭城劉府君墓誌潘圖撰君諱源，字文宗，先帝王之苗裔也，遠祖商，漢中書侍郎，祖壹，唐林泉不仕，父興，男園放居，古之君子也，周秦之世，晉宋以來，徙從吳郡，海鹽勝邑，樹德樹居，不仕朝廷，隱從，嗚呼，以開成元年十一月二十五日卒於私第，以其年十二月庚寅朔十九日甲寅葬於海鹽縣南三里，地號烏夜，鄉名海鹽，其塋也，長松藹日，青楓倚天，其所也，東流滄海，西接甘泉，南枕秦山之隅，北抵武原之地，君壽也六十有二，娶河南司徒氏，生三子，少怦，少通，少平，其子立也雖未閶闔之途，有懷謹終之孝，日月逝矣，歲不我留，勒石記之，用存今古，其詞曰，野霧蒼蒼，寒郊茫茫，猗歟劉君，俄遭夜霜，
維大唐龍朔三年歲次癸亥四月甲申朔廿五日戊申，趙海玫墓誌惟趙郎稟性純善，忠孝篤誠，鄉閭歎其慈仁，宗族稱其孝悌，從今月十一日忽染沉疾，醫藥無療，春秋五十有九，謹於龍朔三年葬於斯墓嗚呼，
大唐故相州林慮縣尉邢公墓誌文並序君諱超，河間束城人也，高齊尚書子良之七葉孫，曾祖同琳，皇朝洛州大基縣丞，祖禮安，故監察御史，父惟彥，故汾州司士參軍，咸以孝秀登科，清能著位，君少孤，皇考棄代，夫人在堂，既而幼沖，且無兄弟，哀毀過制，色養有聞，及成長，有度量，深視敏識，慎行謹言，以宿衛出身，調補相州林慮尉，清正自牧，用馳聲，使車欽風，分命累歲，凡一任職，成四上考，陟遐自邇，且起層台之資，含光養蒙，實有凌雲之志，忽驚逝水，奄盡生涯，春秋卅有九，以開元廿九年九月十八日遘疾，終於崇政坊之廨捨，哀哉，故妻隴西辛氏，即壽州刺史怡諫之長女，先以此年五月二日終，今以十月八日合葬於邙山杜郭村之崗原，去先父汾州司士公塋西北一里，從先人禮也，無子嗣絕，以君之忠義仁慈，清廉正直，孰宜不祀，至於短命，悲夫，銘曰，矯矯夫子，人之儀刑，道在公器，孝惟天經，沒而不祀，遺恨泉扃，
處士張君墓誌銘並序君諱起，字祚，其先代郡雁門人也，遠祖因官，子孫家茲焉，君學業優贍，才行高遠，桂林一枝，芬芳不歇，琨山片玉，表里虛明，曾祖，祖英，夫人郭，並琴瑟共調，松蘿等茂，雖寂滅雲久，而芳猷尚存，君孝友為人，鄉閭軌範，春秋七十有五，終於私第，夫人侯氏，婦道夙彰，母儀多譽，廣被訓子，舉案遵夫，年七十五，卒於私室，新婦楊，惜彼已之盛容，遽沉埋於泉壤，並以開元廿六年十一月十四日合葬於襄垣縣南二里平原禮也，東瞻隴岫，乃間戶雲蒸，南望漳河，則龍門水急，北鄰襄邑，西據韓川，風煙於是交馳，花月以之成茂，嗣子仁一，法雲等，瞻莪亂目，茹蓼崩心，痛風樹之不停，悲巢駟之已往，恐岳移蓮岫，海變桑田，謹勒斯文，用旌不朽，銘曰，松引劍枝，草抽書帶，銘石一封，期於萬代，
唐東都安國寺故臨壇大德塔下銘並序安定梁寧撰侄宣德郎前秘書省校書郎閱書律師號澄空，長安功德寺尼德淨因之子弟，姓皇甫氏，世乃予之郡人也，贈揚州都督諱之愛女，元兄浙東觀察使兼御史大夫贈太子太師國公曰溫，勳業恩榮，光於史諜，師幼無華飾，性與道俱，未式以持心，元身淨而進戒，宗崇福疏，誦讀精通，總諸部律，周徽制止，洛中事法嘗闕，共難其人，蓋求者多而讓者寡，師以疾辭之而不免，皆舊德之所與也，首度弟子尼道徽，念茲慧悟，庶可傳持，堂業已著而理命從，致真俗之情禮矣，貞元九年夏四月廿六日，委順於本寺所居院，享年五十七，自恣三十四，懷菩薩行，體物歸根，奉毗尼藏，臨終無懼，秋八月癸酉，就窆於龍門西南所置之蘭若，居大智和尚塔之右，金剛三藏塔之左，若隱香山，乾元等等，得清岡之勝界，其赴葬僉，皆知法同人，行修上德，物無才用，禮備壇供，侄女子沙彌契源，教育恩深，執喪孺慕，暨戒依緇侶，殞叩呼天，於戲，慎所從也，吊惟名聞，周所惠也，夫無虛慟，大理評事弟涓，秘省校書侄閱等，哀申至行，見泉銘，謂予敬知，不以文屬，辭曰，慈善道品，閒徽律儀，優遊四梵，調伏七支，智度方便，菩薩父母，灌育成實，當生淨土，卜建靈塔，葉從名山，朝踞形遠，龍禽勢全，表昭旭日，世閱伊川，嗚呼自性，與月常圓，
大唐崇義寺思言禪師塔銘並序夫法尚應權，言貴稱物，無違於俗，有利於人，所以不捨凡流而登覺路，未階十地便入一乘者，其惟禪師乎，禪師法諱思言，俗姓衡氏，京兆櫟陽人也，幼標定慧，早悟真空，戒珠明朗，心田獨，四分十誦，自得地靈，三門九法，總攝天，無解而解，善惡俱亡，非空自空，物我齊泯，不現身意，行住涅，雖假言談，長存波若，由是隨緣起念，自關洛而徂游，應物虛，經海沂而演授，昭化煩惑，濟蕩摩冥，法侶雲趨，俗徒霧委，請益無倦，屢照忘疲，薰以香膏，焚緣明盡，因茲不，遂構清羸，日居月諸，奄先朝露，以延和元年五月二十三日捨化於浚郊大梁之域，遂就維，嗚呼哀哉，春秋六十有九，四十夏，祥河輟潤，惠炬潛光，井邑生悲，風雲改卻，即以開元二年歲次甲寅閏二月己未朔十二日庚午，侄沙門哲及道俗等敬收舍利，於終南便梓谷大善知識林後本師域所起塔供養，俯臨寶殺，仍從梵眾之遊，卻背皇居，尚起杜多之行，緇素如失，道俗生哀，嗚呼，蓮華會上，空聞說法之名，荊棘林中，獨結哀歌之恨，梁摧道逝，涕實何依，氣竭恩深，三千大千，人超佛地，法證真天，智非一覺，神亡二邊，弗住而住，雖牽不牽，參羅萬像，愚智皆賢，悲深性域，化俗情田，形隨物弊，身將劫遷，哀纏沒後，痛結身前，變通誰察，起現何年，
唐故湖州武康縣主簿衛府君墓誌增撰君諱景初，曾祖璿，贈太子洗馬，祖晏，循王傅，贈太子少保，皇考權，左羽林衛兵曹參軍，充桂府支使，皇妣，隴西李氏，君性仁行孝，書志文，舉措動容，為人師範，親友保其重，骨肉敬其賢，胡天不明，降罰賢德，開成元年，不幸於舒州，享年廿六，旅殯於是，洎去歲秋，啟護歸洛，卜地芒山，未遷伊陽，蓋宜其力，會昌六年十月五日，葬江南縣平樂鄉朱陽村，嗣子毗郎，克肖令德，事深義質簡而不文，哀痛心將滴而言不恨將竭而誠不宣，嗚呼，銘曰，生不哥保，歿非身先，哭去恨止，血淚漣漣，
大唐顯慶三年十一月廿三日，故武騎尉許王府參軍元氏殯於雍州萬年縣崇義鄉水東原之里，
大唐永泰公主志石文太常少卿兼修國史臣徐彥伯奉敕撰臣聞絳河南澳，天女懸於景緯，湘巖北渚，帝子結於芳雲，是以彼莪者唐，贊肅雍之禮，坎其擊鼓，殷作配之儀，則王姬之寵靈光赫，其所由來者尚矣，公主諱仙蕙，字輝，高祖神堯皇帝之玄孫，太宗文武聖皇帝之曾孫，高宗天皇大帝之孫，皇上之第七女也，倬矣帝唐，麗哉神聖，故以藺於王表，葳蕤於國矣，公主發瑤台之光，含珠樹之芳，蓄況靈以纂懿，融須編而啟祥，神授四德，生知行，郁穆韶潤，清明爽烈，瓊蕤泛彩，拂李之花，翠羽凝鮮，綴香苕之葉，是以奉言彤史，承訓紫閨，敏學雲，雕詞錦縟，歌庶姜之絕風，吟師氏之明誥，動必由禮，備保傅之容，言斯可則，興後皇之歎，慧志罔渝，韶音允塞，天光誕集，冊遄開，寵盛簪珥，邑延湯沐，大啟平陽之園，俄聞單伯之送，以久視元年九月六日，有制封永泰郡主，食邑一千戶，嗣魏王武延基，濯龍英戚，嘉魚碩望，樂攢於厥躬，琳琅奪於群寶，闕父之子，獨預王姻，齊侯之家，仍為主第，結星，粹河洲，寶弓藏櫝，紛泌泉之上，神蘊笥，爍炎庫之庭，紫盈，黃委綬，澤鎖，番奩凝鏡，蔚金翠於西域，降歌鍾於北闕，自蛟喪雄鍔，鸞愁孤影，槐火未移，柏舟空泛，珠胎毀月，怨十里之無香，瓊萼凋春，忿雙童之秘藥，女娥篪曲，乘碧煙而忽去，弄玉簫聲，入彩雲而不返，嗚呼哀哉，以大足元年九月四日薨，春秋十有七，皇帝在昔監國，情鍾築館，悲蒼昊之不仁，歎皇之無祿，寶圖伊始，天命惟新，顧復興念，追崇峻典，銅巖北麓，劍水東湍，賦列千乘，家開萬井，疏彤壤之贍腴，錫泉之首命，讀平原之誄，已徹神明，循也之篇，竟聞同穴，以神龍元年追封為永泰公主，粵二年歲次景午五月癸卯朔十八日庚申，有制，令所司備禮與故駙馬都尉合窆奉天之北原，陪葬乾陵禮也，縞駕紛紛，赦旌掃雲，香滅，哀挽風分，紅癬濃兮碑字古，蒼山合兮山道曛，珠襦玉匣竟何向，石馬陵邊皇女墳，其銘曰，寶系重光，葳蕤煌，於穆不已，明明天子，克誕王姬，顏如桃李，桃李伊，王姬肅雍，柔嘉弈德，婉慝其容，其允淑，既溫而肅，銑鏡含葩，瓊蕤可掬，委委蛇蛇，如山如河，鳳樓樓柱，龍盤織稜，百行無闕，降嬪登月，雙帶結，六珈環，神劍難駐，仙雲易歇，仙雲歇兮慟睿情，玉管無留聲，蕭蛸飛兮錦笥滅，蜓去兮銀墀傾，哀縞挽兮露解，徂靈盾兮日少晶，奉天山兮茫茫，青松黛栝森作行，泉閨夜台相，千秋萬歲何時曉，
大唐故府君墓誌並序亡人田廣進府君諱，其先雁門郡人也，自宮食邑於洛，遷於河南數代矣，曾皇岳，祖皇文桂，皆侯伯受國，令德聽時，葉貴烈於數朝，爵花芳乎前史，父諱早吳艱世，厭禮屬構身，視家冠為桎梏，遂不求聞達，大哉辱惟公元懷金谷之風亮，受洛川之秀氣，戶封八縣，家急依輕，上下和悅，家國墨治，性念三真，自在於金台遼川，鶴號碧洞，指玉闕兮於霓裳九龍，館號於紫府，曳雲服於玄都，斌斌有信，濟濟安人，孟冬漸首，昔葉銀霜，是月也，曉中律應，日也末旬，興功擇兆，卜原圃於華遷，孤墳寂寂，松柏千年，奄墳空閨，朝吸東遐，怡然自樂，溫青無聞，修道有教之門，立身於無遇之地，將有道之家，面持福，付何銼礫，久壽無期，以永貞元年歲在乙酉八月廿七日癸寅，不勝厥疾，藥茸無痊，福盡命殂，秋年七十六矣，遂於再十月廿六日辛酉，次男岫，次男峴，小男及，長孫公每，次孫公付脯蕙宅，遷難兮，需車與靈，魂馬前摧，哀哀叩烈伯，鳥哭西分，遷神以窆於河南縣平樂鄉之北兆，禮也，期日也，祥雲泌赴，玉女持漿，風條雨順，石隨於皇堂，
大周故延州參軍宋君墓誌並序君諱懿，字延嗣，廣平人也，自辰郊徙宅，微爵開封，弈葉家聲，春秋國姓，秦原逐鹿，楚上將之雄圖，代邸飛龍，漢將軍之秘算，業已詳諸簡冊，故得略而言也，高祖暉長，齊平原王功曹，遷建忠將軍，曾祖寶裕，唐揚府法曹，蘇州司馬，封丘令，祖玄明，唐懷州武德尉，舒州錄事參軍，詳正學士，杭州於潛丞，父彥，見任朝請大夫，檢校太史令，君生而俊，長而端雅，以成均生擢第，拜延州參軍，又充燕然道中軍判官，授上護軍，頻登使者之車，亟申投筆之效，南逾五嶺，西屬三危，顏回則亡，未聞好學，莊周比化，遽夭浮生，以延載元年六月廿四日，終於江州北第二驛，春秋卅有三，嗚呼哀哉，以其年九月三日權殯於洛陽北部鄉之原，禮也，妻隴西李氏，有子長孫，年方五歲，痛捐生之不忍，鞠稚子以增哀，悲載祀之綿流，恐徽之弗紀，乃為志曰，軒商胤緒，族代光輝，天祚有德，人望攸歸，秦庭鹿去，漢室龍飛，謀國典，參佐軍威，其一，冠軍之父，牢之之舅，積善餘慶，遺忠不朽，聞禮聞詩，可大可久，燕子貽孫，三槐五柳，其二，琴書在目，幽顯殊流，遊魂喪岱，隴樹悲秋，其年歲次甲午，
維大唐貞觀廿二年歲次戊申十一月戊寅朔，五日壬午，西州交河縣神山鄉人王朋顯殯葬於墓，封姓蔥易，執棗貞純，春陸秋拾壹，十一月五日殯葬於墓，是王之墓表，
唐故舒王府典軍王君墓誌銘君諱仁，字弘瞻，太原人也，昔鶴鳧沖，隨履駕於晉喬，文武雄華，展揚於凌粲，代夥英岸，可剪詞焉，高祖徵，魏征西將軍太原郡守，劍橫七尺，殄妖寇於赤眉，位綰六條，播慈仁於白屋，曾祖沖，隨驃騎將軍，然北狄未銷，志不求安，第東甌靡拔，情詎戀於端樽，祖達，隋膺揚郎將，毅勇超於南北，膽氣冠於東西，務展骨騰之奇，冀騁肉飛之效，父仁，唐朝上護軍游擊將軍，家累將功，預潛謨於九變，門傳武藝，間幽策於二權，處魏則名跨丁蘭，居漢則聲騰蘇竟，後任舒王府典軍，安輯三戎，威而不猛，撫綏五校，溫而靡嫌，烏號才彎而勁石飲羽，屬鹿聊奮而堅玉猶泥，立操終於馬皮，歸死違於女手，公之壯節，其在斯乎，良為英圖未伸，風雲罔顯，徒希翻日，詎遂回戈者哉，棲塵居弱草之苗，危露處脆荷之葉，五達停聳轡之勢，三條絕飛蓋之期，大唐龍朔二年十一月七日寢疾，卒於州之里，時年六十有五，寮友銜酸，人吏淒慟，即以三年歲次癸亥二月乙酉朔廿二日景午遷瘞於邙山之陽，嗣子神感等，茹荼軫踴，陟岵傷摧，恐陵移谷遷，台平海變，勒茲幽石，庶傳不朽，其詞曰，二表異，三尹馳英，騰華玉策，祥煥神經，時標秀彥，代出賢靈，既文或武，拖紫紆青，雄材偉歟，壯心魁傑，裁危六步，工參七伐，志滅強獫，情牽勁越，哲人其萎，長辭風月，靈需進駕，神升蹊，六姻感切，七族銜啼，薤露縈恨，楊風送淒，一朝異室，人鬼分棲，隴樹雲披，塋蘇飆靡，滅影墳壙，潛形泉里，千齡為宵，萬歲作紀，盛范徽猷，傳芳不已，
唐朝議郎并州清源縣令張妻蕭墓誌銘夫人其先蘭陵人，梁文帝七代孫，曾祖，光祿卿，祖卿，雍州三原縣令，父禮，潭州衡山令，夫人君之第二女也，稟秀洛州，降神星婺，生知四德，為天下之母儀，光飾三從，作寰中之內則，故能春花起頌，秋菊裁銘，梁家慚舉案之聲，冀朝得如賓之敬，豈意生靈不造，天難匪忱，明月方升，淪金波於夕，李蹊初秀，委璇霜而遂凋，嗚呼哀哉，春秋廿有六，即以其年五月廿一日殯於都北邙山下，鬱鬱佳城，蒼，惜魚軒之永，痛鶴隧之長湮，潘家之簟，明夜月，楚臣之夢，無復朝雲，嗚呼，恐海變桑田，陵移谷徙，庶銘貞石，永紀泉扃，其辭曰，天道無知，與善徒欺，何積仁而不，何中年而夭之，愴黃泉兮既掩，恨白日兮長辭，開元十年五月十一日亡，其月廿一日殯，
唐故濮陽卞氏墓誌銘貞元十五年，歲次己卯，七月癸卯朔，一日癸卯，夫人春秋七，寢疾卒於幽州薊縣薊北坊，以其年十三日權窆於幽州幽都東北五里禮賢鄉之平原，禮也，曾祖諱祐，祖諱沖，考諱進，其先濮陽人也，代生名賢，書於史策，夫人聰雅惠哲，性尚恬和，禮節詩書，組川織，無常師而自成，年十八，以四德百行莊其容，三從五教飾其性，乃乘其龍而歸於我彭城劉公，琴瑟協韻，鴛鸞諧聲，軌範宗親，肅穆娣姒，內則乃成，法度貞著，舉案之禮節者，得非門之講歟，於戲哀哉，夫喪婦德，宗傾母儀，惜哉，瑤台落月，玉樹飛花，皎皎三春，痛冥冥而長夜，溶溶一水，悲淼淼而不回，於是劉公仰天而哭曰，德何有而無壽，來何速而去長，偕老之情，終天永訣，一子始孩，不勝痛生人之心矣，厥有二女，一適於崔，一處於室，以備晦朔之禮，僕非達人，焉無銘焉，其詞曰，性稟淳和，志惟貞一，作配於劉，蘭處瑤室，介祉不亨，忽辭白日，女蘿墮松，塵埋玉質，大房西倚，桑乾東流，盤抱元氣，贊彼元幽，
唐故試光祿卿曹府君墓誌並序夫大陽不照者幽塗也，閱水潛流者自天也，然知生死定分恆矣，公字閏國，含州河曲人也，啟鉅鹿，分枝周後，少小遊俠，英雄宇內，蘊氣孤邈，武略匡時，且丈夫之志，在乎斯矣，公行旅邊薊，幼閒戎律，於天寶載，遇祿山作孽，思明襲禍，公陷從其中，厄於鋒刃，拔擢高用，為署公雲麾將軍，守左金吾衛大將軍，俯仰隨代，夫天不長惡，二凶殄喪，皇威再曜，公歸順本朝，不削官品，改授公試光祿卿，發留河北成德節下，效其忠克，守鎮恆岳，次於大曆十春，公再屬承嗣起亂中原，傾覆河朔，公有子房之策，蔡易之勇，委公馬軍都虞候，百戰決勝，將兵千人，從略顯能，佐輔王國，公藝術而遘疾其年六月十九日薨於冀方城也，春秋四十有七，元戎感其信竭，追贈遂，至八月六日，陪葬於靈壽城西南靈化川界，河紆山盤，崗埠形勝，原茲墳也，父嚴父君與公之幽會，慈顏在養，痛公之泉夜，男晏清，恨公之早背，夫人石氏，劉氏，韓氏，悲公之永訣，嗚呼，人生到此，天道寧論，維魂魄將飛，而忠貞尚在，恐田成碧海，水蒼山，故勒為銘，用旌厥美，銘曰，二儀開闢，萬像天然，令德，川，如何穹昊，喪此英賢，勒石旌美，志之歲年，大曆缺八月壬戊朔六日丁卯立此銘記，
朱書，據閏十月定為貞觀十四年，延壽十六年己亥歲三月十日，左親，貞觀閏十月九臣賈永究年七十七歲，
楊府君墓記君弘農人也，諱令暉，往因參選，附貫河南府河南縣，抱江海之量，稟山嶽之精，負梁棟之材，懷珠玉之美，上柱國長男應朝，親侍玉階，第三男重光，得事金闕，解褐任將作監左校署丞，公既清素育德，廉儉居躬，每不好於奢華，亦靡貪於名利，春秋七十有二，忽癭瘵，藥餌不痊，終於寬政鄉，天寶三載，歲在甲申，十一月庚申朔，十三日壬申，遷厝於金谷鄉景業村北原禮也，恐日月長遠，時代遷移，桑田變易，故立私記焉云爾，
唐故穎川陳府君扶風輔氏夫人合祔墓誌並序姚王述府君諱彥，字文中，其先穎川人也，昔敬仲明受苴茅大丘，道應辰宿，冠蓋邐迤，簪裙連延，因官荐居，今則海陵人也，祖光裕，父全，並甄以儉讓，賁於丘園，府君則實之裔孫，全之元子也，敦詩習檀，執素弘真，垂懿德於後昆，習嘉謀於前︷，以貞元十一年二月十二日寢疾終於常樂坊之私第，享齡四十有五，其年三月十三日，遷柩還葬於宜陵鄉靜肅里之迥岡，禮也，夫人姓輔氏，諱真槽，其先扶風人也，春秋之時，匡弼晉室，洎智果避地，而為輔氏，夫人則魏廬賁伸之裔孫，唐處士清之季女也，年及笄總，歸於府君，持盥悅以奉舅姑，備案盛以待賓客，婦德弘懿，母儀克明，以四十六年而府君幽睽，嘗申之以盡哭，敬姜之賢也，三十八，而夫人撫育幼孺，使知之以義，方大家之德也，嗚呼，大和六年三月十九日終於私第，遐齡八十有四，令子二人，長曰岳，次曰，章鳳姿，名重道著，為禮樂之規矩，俟幫塚之紳，並泣血漣，縻潰精爽，以其年六月二十九日，扶護輿柩，合葬於府君之舊塋，盡終之禮也，恐歲紀歸微，原野更變，刊之貞石，銘以傳芳，詞曰，大野蕭蕭兮佳城鬱鬱，薤露既曦兮悲歌愈出，柩輿合祔兮永黃沙，埏隧重緘兮長辭白日，焉，往何能述，
唐故使持節文州諸軍事文州刺史陳使君墓誌銘並序君諱察，其先穎川人也，因官震澤，又為吳興人焉，原夫高陽御宇，才子播其家聲，虞舜握符，胡公承其代祀，昌源浩而無際，佳氣鬱而重興，宏疏東苑之基，遙擢西園之，曾叔祖陳高祖武皇帝，扣溫恭，聰明神武，援干戈而靜亂，踐揖讓以登庸，鴻名應千載之期，茂實蠲百王之弊，曾祖始興王，道契中和，運鍾潛躍，累仁侔於稷契，餘慶軼於商周，祖世祖文皇帝，徇齊在御，惟睿承祧，倫周躡刑厝之風，伍漢追永平之美，父伯義，江夏郡王，宣惠將軍，東揚州刺史，入為侍中忠武將軍，左隋授蘭州刺史，綠車西上，凌夏以開藩，青蓋北徂，望洛陽而稅軫，陳兒羈旅，猶承繼燭之歡，箕子俘囚，復列朝鮮之寵，君即江夏王之第二子也，咸池末派，納漢吞江，若木下枝，捎雲拂日，珠璧慚其朗潤，蘭桂謝其芬芳，明允篤誠，冠八才而擢秀，文宗義府，掩千里而馳聲，解褐隨武都郡曲水縣令，屬炎靈告厭，薛舉稱兵，縣人楊洛翻城相應，公潛圖克復，當即誅夷，遙知灞上之興，先獻河西之款，義寧二年，隴右道安撫大使，長道公姜奉旨宣勞，表揚誠節，割武都郡之長松，曲水，正西三縣置陰平郡，仍以公為太守，武德元年，改郡為文州，即授公使持節文州諸軍事文州刺史，山橫玉塞，地控金方，右賢憚飛將之名，息其南牧，西零懼後軍之策，不敢東漁，俗靜人安，時稱良守，既而椅梧早歲，行摧入爨之音，桃李先秋，空軫成蹊之泣，以武德三年二月一日薨於官舍，春秋有五，夫人河東柳氏，父諱淮卿，隋任梁州西縣令，柔情婉慝，淑性沉深，蓮夏桃春，忽捐芳於晝哭，松寒桂晚，奄淪節於夜台，以儀鳳三年十月四日終於雍州來庭里第，春秋八十有五，以大周長壽二年八月三日合葬於神都洛陽縣平陰鄉從新里邙山之北原，從江夏王故塋禮也，嫡孫幽州范陽縣令抱一等哀深逮事，慕切為屍，開新封於吊鶴，遵吉兆於貞龜，庶連崗之永固，勒佳城而在茲，其銘曰，悠悠若水，靄靄姚墟，疊映玉，重興帝居，於赫二祖，光啟三余，天歸玉璽，地薦金輿，江夏承烈，日扶疏，顯允君子，月駟超攄，總章夏，胄子冬書，弓開伏獸，弦躍沉魚，紫蓋移國，青門廬，震雷斯遠，曲水除，靜邊，功成建，芳蕤夏落，毒霧晨舒，彩任鳥棲廡，百獸隨車，龍泉早折，鸞鏡終虛，雙旌繚繞，二拂紆餘，邙山合隧，洛水通渠，風雲泱鬱，歲月居諸，還同峴首，過客漣如，
州刺史上護軍費府君墓誌銘並序諱胤斌，江夏人也，蜀丞相之十二代孫，若乃德邁虞書，植而誕慶，功宣魯史，傳封邑以飛英，曾祖浩，梁直將軍江夏太守，祖安壽，梁通直散騎常侍，父清，周本州大中正隋上儀同三司澠池縣開國子左驍衛武賁郎將贈金紫光祿大夫，君承徽茂緒，襲祉靈苗，解巾本郡司功書佐，既而飛鴻兆孽，伏鱉流妖，擁膝而而歡時屯，杖劍而欣奧主，武德四年，蒙授東南道行台捨部郎中，尋授秦州大總管府屬，貞觀中，轉原，慶，鄧三州司馬兼鄧王府司馬，改授婺州司馬，永徽又授吳王府司馬兼行梁州都督府司馬，又除吳王府司馬行安州都督府司馬，顯慶元年，除曹王府司馬遷長史，兼行梁州都督府長史，尋授使持節巴州諸軍事巴州刺史，轉辰州刺名，雖風徽克壯，有裕褰帷，而沖挹載懷，思從解組，丹祈屢請，優詔許焉，息鐘漏於洛城，辟園林於邙阜，咸亨三年八月廿五日，卒於河南里第，春秋八十三，夫人隴西李氏，粵以其年十二月三日，合葬於平陰鄉之原禮也，瞻言郢遂思旌，易朽之銘，略擇徽跡，勒之幽壤，其詞曰，探奇劍室，繹秘書帷，遁跡交喪，效款昌期，台曳組，燮條絲，爰集鴻鷺，載騁驊騏，榮復巴水，超忽辰陽，符竹乃，椒蘭以芳，憲清胡質，酌范任棠，惠孚寶壤，化偃蠻方，景迫徂圭，言辭頒玉，屏居洛，追風海曲，擔石寡儲，義方貽勖，挹庠，俄隨岱錄，薤歌悲夕，柳駕移朝，邙山遂近，江，光隱陌，霜吹吟條，玄關靡曙，素范逾昭，
大唐故銀青光祿大夫行左監門衛將軍上柱國王府君妻彭城郡夫人劉氏墓誌銘公諱叡，字文，太原郡人也，公鐘鼎夙參，簪纓代緝，早陪天闕，執戈戟於門庭，侍衛宮闈，抗節麾於太極，往年薨歿，先著銘焉，今太夫人劉氏渭南縣人也，早傳箱素，繪緝綺羅，紅顏如月的之輝，翠艷若雲中之彩，婦儀有則，笄冠王門，禮行無違，夙承榮寵，四德表列，三絕異聞，旋縈腠理之災，忽染膏肓之疾，不謂降年有策，以終七十之期，何圖福運不昌，奄赴三千之室，以開元十一年八月十六日遘疾於永興里第，時年六十有八，即以其年十月廿八日庚申合葬，同歸幽宅，嗣子信等傷嗟泣血，悲沉泉壤，而乃二龍契合，八水雙游，優馬鬣之松扃，念青烏啟兆，含毫作詠，刻石為銘曰，分流虹渚，構接雲房，榮崇開輔，頒列侯王，四海之內，名實揄揚，將軍之風，按節為此，玉馬授策，銀龜告始，鵲印承祧，璋映里，簪纓赫弈，芝蘭之美，畢陌原上，滾水郊前，悲流黑壤，心斯碧煙，以貞石，瘞以黃泉，千秋萬歲，誠無朽焉，○開元失，文字模糊，行右清道副上柱國李府君墓誌銘並序府萬里，世德播於史，溢之能之盛，無得而稱隨南侍郎，大理寺丞檢校刑部郎中，大明經贈州長史，君即趙州之第子也，沉深雅量，特書海流寶貝光輝照叢如神入會稽之柱，又詳朝謂神授其妙，天縱其才，其孰能尋屬太夫人元氏寢疾太夫人疾未癒，君惶懼，嗚呼，取盂疾之柱本草，悲視群方，桐君秘訣，豁而太夫人瘳，尚書左王及善省，尋授太醫丞，夫為人子而神明而能道，出奉綬術高和古，復何足言，神龍初，授朝散大夫，殿中尚藥奉御正議大夫王府司馬，望崇朱邸，跡鄒枚，慶發繼柱國，爪牙丹掖，調護春儲，清白於子孫，望於朝廷，令績嘉聲，芳猷於天下，琴書忘，又澄於義，恆思止足之分，樂之思致子孫膝下之歡，林遂纏悲於遇隙，十二年十二月廿日遘疾終於洛陽里之私第，春秋七十有九，夫人高陽許氏，諱懿，字左衛將軍莫之孫，令咸之女也，有禮有則，以柔以順，外其婦德，身心澄淨，定惠而入禪門，經典清微，受持而喈私盈相篋，以開元八年九月十八日終，享年六十有六，即以十一年十一月廿二日與尊府君合葬於洛陽之清風鄉原，禮也，嗣子諤，詮，訥轅，哀感霜露，伏長號，號天永暮，鳩鳴卜地，龍耳開墳，長盛德，溫哲明懿，雍正環奇，量不可度，材無不施，道惜千秋矣，蒼蒼極野，寂寂玄宮，幽隴思月，白楊千載不泯，
大周宣州涇縣尉杜府君故夫人孫氏墓誌銘並序夫人樂安人也，孫叔作相，刑政肅而風人經流，孫武用兵，法令齊而強敵震，遺烈隆茂，代無曠焉，祖襲，唐淄州刺史，十里，入境而褰幃，禮教三日，下車而廢屏，父行廉，唐懷州河內縣尉，綿州顯武縣丞，近郊勝邑，地接王畿，高壘名墟，星分井絡，屈翁歸於緱氏，暫勞卿相之材，坐桓譚於安陸，竟滯瑚璉之器，夫人簪組榮胄，禮經令族，星流婺彩，月降娥輝，發言而箴訓自成，立矩而儀範取則，四年彰其孝行，七歲觀其聰穎，內則既閒，婦工咸備，年十有七，歸於杜氏，作配君子，宜其室家，羞此蘩，友夫琴瑟，府君蒞職長江，夫人遠從千役，別離親戚，流飄險阻，東南瘴，自此無年，春秋卅六，以聖曆二年三月廿五日遘疾，終於涇縣官舍，府君對月傷神，臨川掩泣，思安仁之空簟，悲季直之留書，以長安四年三月晦歸葬於河南北山禮也，夜台幽暗，寒樹蕭條，嗟殉鶴而無歸，想靈龜而可驗，名曰，娥降彩，陽台郁雲，誕敷蕙質，穆此蘭薰，行成儀矩，言為典文，聰明機悟，義析微分，爛其盈門，歸宋之子，諧和琴瑟，芬芳辭理，文繡備工，蘩式祀，孝侔在昔，聲壓前史，謂天何親，獨喪善人，悲涼閱水，歎惜流塵，千年山曲，一別城，恨玄官之幽隱，痛黃泉而不春，
大周故承奉郎吳府君墓誌之銘並序朝議郎行司禮博士穎川韓思復撰君諱續，字光紹，其先濮陽人也，祖考從宦京洛，今復為洛州合宮縣人也，昔太伯之崇高讓，幽贊周文，長沙之總勁越，扶翼漢祖，因封命氏，開國承家，箕構相繼，蟬聯不絕者矣，曾祖孝直，陳散騎常侍，太舟卿，大父敏恭，陳晉安王刑獄參軍，湘鄉，灃陵二縣令，王考景達，隋尚藥奉御，唐秦王祭酒，中散大夫，尚藥奉御，永安縣開國男，並人英物秀，邦基國寶，雍容侍從之勤，哀矜勿喜之罰，易代而資六尚，建侯而成五等，履危獲安，居屯而泰，君稟靈自遠，承規有素，觀其發直其方，戲成俎豆，言參荷戟，十五至於學，二十通於義，不窺園圃，幾墜坑谷，精勤天，授奧業日新，父黨於是來游，良守為其懸榻，屬魏王以聲雄帝子，望重藩維，辟蘭阪以翹賢，尊醴筵而問道，始以才令先充府學生，善扣鳧鐘，求聲必應，業優麟角，唯志所存，尋為府廢，轉國子學生，果行育德，其已著聞，強學待問，俄欣俯拾，以永徽三年明經擢第，琢玉金之器，弘之在人，高才下謂之悲，莫逢知己，授承奉郎，亦猶子雲疲戟，宣父執鞭，屈非由我，居然賦命，俄內憂，勺飲不入口，哀號無晝夜，極馬聞而輟萏，鄰母感而垂泣，親族勉勵，朝夕慇勤，終從滅性之譏，遽迫在辰之兆，以顯慶四年六月十一日奄終於溫柔坊里第，春秋三十，即以其年權殯邙山，嗚呼哀哉，惟君操履恬整，風儀秀徹，不欺暗室，動合禮容，仁孝之發天然，忠信之為己任，若乃志高行潔，才卓氣猛，有徐仙人之行，博聞強識，奇逸卓犖，有孔文舉之行，急病讓夷，臨危善斷，有張子房之行，陶冶代情，甄綜人物，有寵士元之行，祭號絕，七祭而亡，有肅祖恆之之行，抑揚眾美，翱翔明時，可以為天子大臣者也，嗟乎，宏其度，夭其齡，逝者若斯，福履安在，舉終古而遐觀，有慰揚名，將此代而論功，不書麟，顏子淵鄰幾殆庶，曾未中年，王輔嗣引例通微，行摧抄歲，豈非斯人之徒歟，以大周之久視元年歲次庚子七月二十六日祭酉，遷窆於洛州合宮縣邙山之平樂鄉陽平原禮也，夫人郜氏，唐陝州桃林縣令師之長女，侍御史弘基之歸妹，內則禮經，由來暗合，中饋易象，實所思齊，地曰名家，人恭婦道，有輔佐君子之德，有母儀宗族之風，旋喪庚人，空餘稚子，煢然玉立，獨寶金貞，母氏歐陽太夫人，即率更令詢之季女，垂敏孤幼，將議別行，夫人丹石生平，孰能淪變，松竹志氣，終自堅貞，誠貫神明，祈於守死，由此匪席，遂撫遺孤，恩加斷織，學成覆簣，承訓誘而多方，得榮命而相及，歷授江州尋陽，滑州白馬二縣令，宰邑垂聲，勸農成績，變梟來鳳，馴雉遷蝗，實稟通規，允茲循政，一從只影，四十餘年，不御鉛華，歸依佛法，心猿已靜，怖鴿無驚，生也有涯，嗟閱川而不駐，死則同穴，悼離劍而還雙，以聖曆三年壹月五日終於白馬縣之官舍，春秋六十有五，式祔佳城，用遵周道爾，其兆開龍耳，塋封馬鬣，咨聖智而皆然，即天地而長久，洛陽城闕，北望行楸，嵩岳山原，南臨古壟，遇昆明之劫燒，人匪能謀，逢晉原之可作，吾其與子，敢揚盛烈，乃勒銘云，大哉乾元，無德不紀，降神惟岳，挺生君子，太伯辭周，延陵讓美，河源漸直，蘭芳未已，聿被祖考，異代同輝，利建侯服，弼諧帝違，誕茲玉樹，揚彩珠璣，參玄效易，窮幽洞微，始游碣館，旋憩環林，材優德敏，師逸功深，一登片玉，光紹金，揚名欲報，未遇知音，如何善慶，忽喪慈親，豈孝感，行殞厥身，天之報施，哀哉若人，幼妻稚子，煢煢此辰，趣機斷織，教子義方，三冬足用，兩縣垂芳，飛鸞舞邑，乳雉馴桑，不有此母，嚴而必傷，則異，死則同墳，邙山北鎮，洛南分，俯鄰城闕，傍眺風雲，去生平之所處，將丘壟而為群，
大唐故李君墓誌並序公諱表，字玄景，隴西逖道人也，洋洋江漢，滔滔而不雜其流，杳杳高岑，煙雲豈能變其色，擊鍾陳鼎，代有人焉，冠冕蟬聯，洎乎茲日，廣書煙翰，盡未能窮，舉輕紊而指涓流，徵小光而梗概，公祖諱義，隋仕膺聲郎將，父諱達，國肇之建，早識未萌，入幕府而有雄驍，總三軍而臨將帥，公幼沖弱冠，早以過庭，規矩璋，無勞三說，棄名宦而不入，伏愛藪澤而玩丘園，忠孝在懷，言而有信，豈知哲人不壽，從隙而流，構疾不愈，奄從電影，公春秋有一，乾封二年三月廿八日薨於私第永泰里，還以其年四月七日窆於邙山之陽禮也，恐蕪沒德音，桑田變海，勒茲玄石，以錄銘文，亭亭聳桂，杳杳高岑，匹人無及，秋霜忽臨，詎知隙影，蒲柳為心，誰言勁質，忽爾消沉，九究之榮，惟蘭惟芷，五帝之言，惟經惟史，資孝揚聲，空與向矣，一掩幽扃，長游泉里，
故汝南郡君洛陽宗夫人墓誌銘並序德雖明，必承顯慶，三從克著，必紹名門，慈聽備焉，夫人保此，夫人即東周王之裔也，洎後歷象代行，光陰序運，邦家多故，避地遷居，今為京兆人矣，令淑有聞，幼閒禮則，天假其態，地氣斯存，大王父榮，皇婺州集馬，父奇，皇朝任蘇州別駕，烈考秀，皇慶州別駕，夫爵祿隆殺而有時，旌善汪洋而積習，故承家紹邑，咸樹休風，夫人即別駕之長女也，育自重闈，長由貴戶，貞名夙著，賢德幼彰，禮制從人，納於君子，克勤家訓，婦道不虧，孝順姑章，母儀可紀，六親肅睦，九族怡和，時譽昭明，升聞於上，我皇眷德，嘉歎良深，特降鴻恩，錫茲榮邑，夫人承其睿獎，可謂家珍，故富貴由是而克昌，代業因斯而熾盛，終期奠盎，只事蒸嘗，天胡不仁，降茲凶戾，己丑之祀，吾君不幸先薨，鸞影俄然頓孤，賓敬念之莫及，夫人不渝明教，志悼哀誠，日月既而有時，是自營其葬禮，制度襄事，豐約葉中，及其住送也如慕，其友哭也如疑，歸於凶庭，虞奠既畢，攜其遺愛，還處苫廬，哭泣無時，裳不脫，持服未幾，孝德彰聞，國人嘉焉，而夫人有能此者，嗚呼，上玄不憫，釁此貞賢，雖承積善之餘，年壽有之修短，以元和六年正月廿一日寢疾，終於長安修德里之私第，享年五十，夫人有三子，元子太素，前太廟齋郎，仲子太貞，少子太言，詔回授一子出身七品上敘，並居喪得禮，孝道無虧，窀穸難任，倚廬銜恤，以其年十月廿四日宅兆歸祔於萬年縣長樂鄉青龍原先塋亡夫張之墳，禮也，嗚呼，松賈時列，荊棘閂臻，恐代變谷遷，勒石為紀，以徵其地，銘曰，月殿之仙，降生寰寓，四德惟彰，三從克著，發源東周，播居西漢，令淑有聞，孝敬稱讚，爰自掾青，洎於佐慶，秩秩，咸標至政，幼育重闈，長事君子，盡節姑章，和睦娣姒，惟彼之松，類此之穴，我皇眷德，列邑封榮，從人之貴，自己之門，白玉高堂，母娛可尊，何圖吾君，不幸光逝，痛惜之深，誰憐割愛，晷運雖遷，疏衰未闋，天明降禍，罹其貞潔，乃卜元龜，吉辰將葬，歸祔先塋，張夫之壙，蔓草平原，復歸天土，蒼蒼墓賈，從茲千古，
唐故監察御史太原王公墓誌銘並序朝議郎大理司公諱永，字廣途，其先太原人也，祖忠嗣，天寶中御東河西隴右節度使贈太子太師，子婿故相國元公克石頌美，志於渭南之路隅，人具是瞻，今故不書，太長曰震，終衛尉寺卿，公即衛尉之孟子也，生而好學，孔門，性合百氏，天授純願，亮靜方動，宛年十二，授左清道率曹，國任其能，才兼地進，廿餘，累授常婺二州司戶參軍事，其糾曹，領邑宰，制事以直省，蒞官以成，而猶不遷高位者，蓋用推上，流謙自牧，是故名器掩而不顯也，壬申歲，調補西畿丞，以太夫人居東洛，辭受溫縣尉，乃者國家以畿內列城五，附庸河陽軍，溫其焉，牧伯難其郵亭之劇，署公蒞之，公崇墉高閎，改棟制宇，芻之，小大咸悅，乘駟傳者，至溫如歸，凡君子不以小善而不為，即固可取，夫大者遠者矣，秩滿，范陽節度使聞其賢，辟公佐盧龍幕，旋拜監察御史，詔賜章服，貞元十六年夏，將命於東平，回車遘疾於途，六月七日，終於魏之旅館，春秋五十一，嗚呼，公是行也，方將豐甲第以安友於，寧扇枕以珍甘脆，何圖溘爾道路，天奪人願，況幼女處室，太夫人堂，死生之痛，痛莫茲甚，夫人南陽張氏，抱幼號慟，問易先遠，以貞元十七年歲次辛巳二月十日，權窆於洛陽縣平陰鄉王趙村，故予略諸實錄，以紀年歷，克於片石，不藻其辭，銘曰，恂恂王公，弱不好弄，由掾尉畿，克諧攸統，鐵冠驄馬，爰佐盧龍，將命於征，自北徂東，好捨禮義，允瞻爾躬，戒徒言旋，溘焉而終，士友傷慟，戎臣孤望，天惟輔德，天胡難諒，逝者如斯，與物淒愴，
隋故銀青光祿殷州刺史志銘君諱師，字大師，河南人也，自派源京邑，共，或因菜甸以稱宗，尊王父而命氏，固以彪彰瓊篆，藹潤璇圖，若夫寵義仁，西河見軾廬之美，臨危徇命，北地盡致身之節，暨乎紀明佐漢，郁為宗臣，龜龍仕晉，實惟文喪，本枝與春蘭等秀，聲將秋菊齊暉，公子公孫，傳芳靡替者，見之於斯族矣，神嚴，周大將軍，開府儀同三司，父達，隋司空納言，並氣蓋當時，英風秀世，宜從橫於胸臆，蘊文武於衿懷，故聲駕虞龍，名光漢，君志概貞爽，風神秀，玉山千仞，驪泉萬頃，雖學遍群典，恥涉書生之名，辭談天，終從弓劍之術，於是開芳閬苑，擢秀瓊柯，望巨壑而縱鱗，朝陽而羽，璋挺曜，清越聞天，開皇十一年，起家授右親衛，趨奏丹墀，執戟文陛，宮鄰彌泰，宸極逾嚴，大業六年，詔授右勳侍校尉，道高長水，聲冠步兵，八年，詔授朝散大夫，頃之授龍水府副郎將，九年，從駕伐遼，全軍獨克，詔書褒美，授鄧城府鷹揚，屬隋運將離，群凶競擾，帝既不諦，南面無萬機刀，如王非王，北邙多千乘之貴，君誓心守節，志在克清，奇鋒四伐，非唯三捷，授銀青光大夫，佐洛陽留守，續以天子南征，漢濱非問罪之所，天王北狩，河陽無奔命之臣，及皇泰嗣興，君為佐命，改授衛尉卿，兼司禁旅，雖喪君有君，群臣輯睦，而沖風尚梗，燎火方焚，乃以君為殷州諸軍事殷州刺史，總兵戎之重，據山河之要，雖豺豕外屏，而蕭牆內發，君忠誠天至，心丑偽庭，俄而運屬驅除，聖人有作，君功非同德，跡染離心，乃解甲投戈，卜居伊洛，昔邵平失職，焦頁青門，馮衍塗窮，行吟井臼，雖事符往哲，而志逸前修，築室荒郊，不以高卑在慮，杜門荒徑，豈以寵辱驚心，與世隆，養皓然之氣者，二紀於茲矣，方欲凝神物表，捃彼三芝，晦跡山幽，追榮四皓，與善虧應，彌曠成災，以貞觀十九年終於洛陽之私第，春秋七十有五，嗚呼，仲弓既往，德星無重聚之期，康成已亡，空悲辰巳之夢，君樹德唯高，居身以約，雖平生故，豪彥舊親，問遺不通，慶吊便絕，所以室無餘業，居常待終，實一代之標準，後生之領袖者也，夫人北平和氏，徐州總管廣武之女，總茲四德，來儀百行，偕老莫從，梁暉先掩，粵以大唐貞觀廿年十一月二日同祔於北邙之中禮也，東望首陽，食薇之心逾厲，南瞻伊洛，笙歌之路更深，實仁智之攸宜，靈祗之棲集，長子珍，隋正議大夫，左監門直合，悲芳猷之渺默，感舟谷之推移，乃追撰德音，勒諸玄壤，其銘曰，萋萋茂畹，渺渺長源，傳芳靡替，流慶後毗，篤生俊哲，載馥蓀，武則肅事，文惟立言，登朝光國，奉上竭誠，送往事居，實惟忠貞，炎運不建，聖道欽明，欣茲擊壤，委祿辭榮，高步丘園，怡神養性，蕭然獨善，日親為盛，天地不仁，虛聞餘慶，不一老，奄同三命，龍需儼駕，白驥依箱，遲遲東郭，壘壘北邙，一辭昭世，永玄堂，勒茲貞石，地久天長，嗚呼哀哉，
大周故太州參軍事長孫府君墓誌銘並序君諱緘，河南洛陽人也，顯考王考，佐隋翼唐，位總玉鈐，命隆金紫，父嘉慶，嘯敖代，膠略一時，養跡恬然，棲閒高尚，雖忘懷浪志，獨安琴酒之間，而翼子謀孫，無墜箕裘之業，君幼承嚴訓，宦遇明時，與善無徵，苕年夭秀，以長壽三年五月十六日，終於宋州宋城縣，以聖曆二年八月二十一日從父殯於洛州合宮縣北邙之原新塋，禮也，昔年詩禮，尚怡顏於鯉庭，今日溫清，忽同悲於馬鬣，嗚呼哀哉，其詞曰，金柯弈葉，玉樹奇姿，衣冠貴胄，游宦明時，為山未畢，逝水旋悲，芝田墜秀，蘭圃摧滋，門交絮酒，塵生帷，空山搖落，平原變哀，玄肩忽掩，白日何期，
大唐故劉君墓誌銘君諱延壽，字長年，河間人也，茂系稟於祁年，鴻源派於姬日，英髦接武，忠儻蟬聯，餘慶所鍾，蔚乎不絕，曾祖仁基，交州都督，祖永日，遂州刺史，今問令望，獸去珠還，惟清惟勉，賣刀留犢，英聲茂結，家諜詳焉，君稟性生知，不干榮利，志惟恬澹，學尚希夷，盡孝養於閨庭，竭忠誠於寮，汪汪焉莫測其涯，恂恂焉樂天知命，且東川不息，西景難停，遘疾彌留，和緩無救，以顯慶四年八月卅日，終於樂城里私第，春秋六十有一，五年四月十五日窆於北邙山禮也，嗟乎，白日何促，玄夜何長，宿草方郁，新松已行，哀子切風樹之痛，朋友慟漬酒之傷，恐陵谷之雲改，鐫貞石而傳芳，
大唐故董府君墓誌銘並序君諱守貞，字崇，隴西狄道人也，洎軒裳襲禮，茅土開封，劍玉班命，龍光委質，史臣筆削，列正直於春秋，郡守刑章，合剛柔於雷電，名高天下，累遷中大夫，德瞻人間，一拜散常侍，晉朝直隱，贊威輦以居仙，蜀國名賢，推允常而下士，靈苗暉映，本枝不絕，曾祖顏，宇文朝征南將軍，揚，洛二州刺史，御正，臨洮郡開國公，淮南郡守，用兼武庫，晉皇加元凱之勳，才可撥煩，漢主錫夷吾之劍，三門秘策，授斧鉞於金壇，千里仁風，接賢良於貴部，祖信皎，皇朝盧州治中，裴使君之三見，無愧於神明，桓六安之百年，有勞州縣，父志靜，皇朝廣府錄事參軍，魏陽元之在職，居領袖於人間，孫興公之創箋，正管轄於朝伍，君敏言納行，蓄德藏仁，志節磊落，神儀孤峻，回邪不接於心術，孝義有聞於天下，好施不倦，質疑無成，冠絕往古，發揮後葉，聖曆年中，應跡隱纏肆科及第，文武不墜，素王識，東西兩兼，翁歸妙算，明年，調選授左威衛司戈，直紫微省，鉤陳六星，列長天而沓彩，太苑八駿，甫厚地而搖暉，歷職五正，遷游擊將軍，左衛竇泉府左果毅都尉，上柱國，前後歷任，咸著清聲，氣襲金碧，光流水鏡，開元十年閏五月，奉詔嶺南按撫，皇華出使，空銜北命之恩，朱紱方來，遂染南威之癘，其年八月七日，卒於樟州塘田驛捨，春秋五十有七，靈柩官遞，歸於洛陽，嗚呼，奔曦難系，自古興悲，逝水不停，非今留恨，夫人蘭陵縣君蕭氏，即皇唐武，易，蘄，陵四州刺史鍇之第六女也，惟皇之孫，實公之子，姆訓不爽，閒家有聞，肇昔于歸，言告師氏，冀缺如賓之敬，擬議徒然，劉殷若父之尊，方斯未許，義重膠漆，誓同生死，冥途暗契，志願相符，上古不聞，斯人何幸，佳城一閉，才盈十旬，疑神鬼，若沉霧露，不改其樂，生涯忽諸，嗚呼，蔦與女蘿，施於松柏，柏既枯矣，蘿亦矣，以開元十一年二月一日合葬於洛陽北原禮也，嗣子等瘠躬淚血，叩地號天，痛風樹而不停，恨喪期而有數，毀不滅性，空餘骨立，狸首沐棺，馬鬣成兆，一朝閉骨，萬古窮塵，刻石松銘，斯之不朽，銘曰，子能專對，將命南蠻，朝躋越嶺，夕濟瀘灣，含沙流毒，吹蠱沉顏，哀我王使，遂不生還，藏舟於壑，自謂之固，神移半宵，跡躡千露，煙斷火絕，蘭摧桂蠹，一閉泉台，雙魂長暮，
大唐故扶風馬府君墓誌銘並序前試太子通事舍人姚逢撰府君馬氏，諱倩，其先扶風人也，祖父以播遷去土，故近居徐州，今為徐州人焉，君幼知孝敬，長率仁德，居識時之否泰，出見事之榮辱，故不求貴仕，坐隱市朝，樂此寸心，畢吾天壽，賢哉，至乃適於四方，利有攸往，營陸買之業，以安其子孫，弘陶朱之產，以濟其窮乏，鄉閭賴其博施，郡國尚其風義，故享用五福，君獲其四焉，嗚呼，天地之大也，有盈虛之運，陵谷之形也，有遷易之期，虞泉促西落之光，逝水起泉流之歎，修短之分，古今同悲，以元和七年秋八月寢疾，終於長安道政里之私第，春秋七十，明年十月，葬於萬年縣之長樂鄉張受村，禮也，夫人王氏，先君而歿，窆於河陰，不克合葬，從古制也，嗣子士萬，幼承君之善訓，長率君之仁德，生則養之以禮，歿則喪之以哀，克令家風，以主宗祀，欽慎之志，賢哉孝哉，於是奉以日時，卜其宅兆，幽泉啟隧，永安冥漠之魂，貞石刊詞，用紀平生之德，銘曰，負者近危，名者近辱，不貪不求，從吾聽欲，賢哉馬君，深見倚伏，任波行藏，令吾宗族，人之所爭，義然後取，人之所急，義然後與，自南自北，或出或處，德及邦鄰，道光行旅，積而能散，和而不同，施人無倦，在困能通，既分弱，爰及孤窮，親朋感義，閭里欽風，嘗聞善人，天福其運，今也則亡，吾所不信，故泉路迫，白日光盡，哀彼神遊，才登耳順，君有令子，嗣業其昌，君有令女，柔德其芳，爰封馬鬣，式表龍崗，維觀行而旌德，與地久而天長，元和八年歲次癸巳十月庚辰朔十五日甲午葬，
大燕聖武觀故女道士馬凌虛墓誌銘刑部侍郎李史魚撰布衣劉太和書黃冠之淑女曰凌虛，姓馬氏，扶風人也，鮮膚秀質，有獨立之姿，環意蕙心，體至柔之性，光彩可鑒，芬芳若蘭，至若七盤長袖之能，三日遺音之妙，揮弦而鶴舞，吹竹而龍吟，度曲雖本於師資，余妍特稟於天與，吳妹心愧，韓娥色沮，豈唯事美東夏，馳聲南國而已，與物推移，冥心逝止，厭世斯舉，乃策名於仙官，悅己可容，亦身於君子，天寶十三祀，隸於開元觀，聖武月正初，歸我獨孤氏，獨孤公貞玉回扣，青松自孤，淵敏如神，機鑒洞物，事或未愜，三年徒窺，心有所，一顧而重，笑語晏晏，琴瑟友之，未盈一旬，不疾而歿，君子曰，華而不實，痛矣夫，春秋廿有三，遂以其月景子，窆於北邙之原，祖玄明，梁川府折衝，父光謙，歙州休寧縣尉，積善之慶，鍾於淑人，見非詞，紀茲麗色，其銘曰，惟此淑人兮華如春，豈與茲殊色兮而奪茲芳辰，為巫山之雲兮，為洛川之神兮，余不知其所之，將欲問諸蒼，聖武元年正月廿二日建，
故河南府伊闕縣丞博陵崔府君墓誌銘並序河南府伊闕縣尉李華撰唐天寶九載之季月，伊闕丞博陵崔君遘疾於官，就醫於河南興敬里，不幸逝於家，年五十五，為善之人，莫不哀之，悲夫，君諱迥，字公遠，綿州使君慎先之長子，故相韋承慶外甥，賢纂德，發中外，幼能之善音律，心用潛明，詞奄暢，以彭城刺史，贊皇公季陽宰輔之子，性無難賓，特列君以賓友之禮，時以清行知名，秩滿，調補主簿，丁綿州憂，同二之，今之富所仁為人慶永勝君視事余，與趙郡李華杖登舟，為中外之遊，喟然有掛冠逃之志，每引客士，議及大拔俗，皎然在王之急牽病聞道仁者壽，斯人不六經妄設也，前室河東氏河南令縑之女，後室京兆韋氏殿中監衢之女，有淑德，於詩頌，以明年十一月五日，窆於洛陽縣清風原，前夫人祔焉，禮也，嗣子前臨汝郡參軍，次洽，次，次浚，次漵，次，次至等泣血吉，遷從念，華，君徒執也，灑涕銘之，詞曰，上泐）明之玉山潤，丹，
大唐故銀青光祿大夫檢校太子賓客上柱國范陽郡開國子兼監察御史盧公墓誌銘並序文林郎試太子通事舍人呂周任述高山居川，龍鳳出焉，大門盛族，賢傑生焉，公姓盧氏，諱翊，其先出於神農氏，暨周尚父太公封齊，嗣子有子七人，第三子食邑於盧，子孫為盧氏，大漢燕王綰，東漢尚書植肇，其宗也，北齊司徒公思道，即公之六代祖也，曾祖元莊，銀青光祿大夫，普，，嘉三州刺史，祖知遠，銀青光祿大夫資州刺史光祿卿，父謙，正議大夫，宋州司馬兼左贊善大夫，公即贊善之次嫡子，黃門侍郎藏用之侄孫，范陽北祖之大房也，世載明德，著，累仁積行，後胤宜昌，公幼而岐嶷，性協風雅，學不因師，言必道古，年十四，補右千牛備身，轉汴州浚儀縣主簿，遷楚州寶應縣主簿，訝茲枳棘之林，屈於鸞鳳之質，振衣於邁，聿至轅門，略自服，其家書於己任，昭義軍行營都總使亞相兼泗州刺史，淮南節度，泗州留後使張公，作鎮淮泗，彈壓海岱，幸公親賢，屈以副貳，署公都押衙同節度副使，泗州都團練兵馬使，時因徐方驛騷，戰伐殊等，詔授公銀青光祿大夫，檢校太子賓客，上柱國，范陽郡開國子，報功也，尋以本官兼監察御中，掄才也，公禮接君子，德不玩人，主君之心腹，師徒之儀表，在文則宛而清暢，在武則勇而義列，期於必復，台鉉不慚，公人謀懷，神不遺，以大唐貞元廿年三月五日卒然而終於泗州之官舍，烏乎哀哉，享年有四，即以其年八月十八日祔葬於河南北邙山之陽大塋，禮也，公何不幸，獨受天罰，身歿無嗣，人主喪，夫人高平徐氏，晝哭聲斷，哀毀過禮，稱家備葬，式奉幽魂，銘曰，祚厚慶延，茂緒蟬聯，宛宛盧公，武列文宣，家食舊德，堂高象賢，殊勳卓立，強士初年，禮以佐威，寬而攝勇，群帥敬服，友僚趨奉，儲後賓筵，柏台名重，水在位，承寵，仁深壽促，不幸胡多，身喪無主，孤魂奈何，死於故宅，蒿里悲歌，泉扃，永閉山阿，烏呼哀哉，
唐故法雲寺內外臨壇律大德超寂墓誌侄朝散郎前行同州韓城尉晤撰並書大師字超寂，俗姓韓，昌黎人也，歸依釋氏六十年矣，皇朝司封郎中文靜之曾孫，贈禮部侍郎秘書琮之孫，揚州大都督府左司馬兼侍御史志清之長女，居然善人，八歲入道，授經乃師同院辯姓和尚，依正當寺淨覺和尚授誡，聽讀即安國寺，大辯政律和尚也，從授大誡，至於登壇，不求而大德眾信，緣業乃遠近輸誠，五十年間，三千子弟，至於鑄畫佛像，裝寫藏經，廣設文齋，捨入常祝大師每歲有之，不可具紀，以貞元十四年遘疾，終於當寺院，時年六十九，真像歸寂之時，色身安厝之日，緇流哀痛，衢路傷嗟，以其年三月廿二日歸葬於萬年縣長樂鄉城東原，禮也，故當寺大德照空，雖同學事師，如異姓骨肉無何，早歲奄化，每言，泣涕漣，常願同塋，無卜吉地，俯瞰靈塔，以慰平生，更對貞松，爰申久契，恐陵谷遷變，遂刻石記之，侄前行同州韓城縣尉晤，銜哀敘述，直書事能，空紀年月官石，是以其銘不載，
銘詞缺末句，疑在石側，唐故朝散大夫從善府旅帥董君墓誌銘並序君諱師，字廣猷，隴西人也，八代祖上黨守，因家興焉，粵以王佐高材，擁西秦而列譽，將軍拜職，冠東洛而騰英，自茲厥援，風流無替，曾祖樹，齊任並州別駕，人希識柳，道冠褰帷，邦喜賴王，聲高露冕，祖，隋任冀州南宮縣令，冀野名墟，唐都奧壤，疋陶泉於彭澤，彼有鬼容，並潘岳於河陽，我無慚色，父欽，朝散大夫，器業宏贍，宮羽抑揚，長河千里，高山四絕，君風神少俗，仁智多懷，水鏡內融，冰壺外朗，洋洋辯囿，曾飛對月之談，落落文場，亦振當風之賦，孔門擅學，道軍三千，魏車重寶，光籠十二，公風情直上，壯氣橫秋，夙預兵機，早參戎律，荷吳戈而人壘，行銷，提酆劍以排營，妖氛載殄，碣雲朝散，破幾陣於鯨津，邊月曉沉，頹數城於兔堞，至顯慶四年閏十月二日，除從善府旅帥，雖韜名於府幕，還澹想於琴書，野淨風亭，必奇情於藻翰，山明月館，時蕩思於霞樽，北山之逸趣未盈，東海之邀驪詎展，分陰難駐，寸景易流，藏舟之喻忽諸，曳杖之歌行及，咸亨三年十月三十日，卒於私第，春秋七十有五，夫人郭氏，太原人也，湘妹寫態，江嬡陶姿，天骨多奇，瑰儀少對，秋機織素，擬仙範於河宮，夜晃調琴，艷清詞於阿谷，文波易往，歎源樹之銷紅，麗雪難留，悼庭梅之飄素，嗚呼哀哉，春秋八十有四，垂拱四年正月廿九日，終於家闈，以其年十月十一日，合葬於州城南廿里之原，禮也，嗣子名楚，攀淚柏而崩心，對風枝而泣血，奉北堂而恩訓，陟南垓而望絕，素業於詞人，垂清芬於來裔，其詞曰，清塵不泯，遙緒可稽，騫翥今昔，羽翼周齊，詞深翰海，氣聳雲梯，明月湛，蓋列煙淒，堂構不墜，身嗣其人，顯功進，樹節標勤，露斯岐嶷，誕此禎淳，奧若夫人，邇不可，蘭儀肅穆，玉狀貞潤，惟禮是重，惟義是慎，其人代，負此高訓，黃輿少驗，碧落無親，樹凋君子，
唐故柳氏長殤女墓誌銘並序兄中散大夫權知京兆尹上柱國賜紫金魚袋仲郢撰嗚呼，天不與壽而不能成其美者，我家之殤妹名曰老師是也，會昌五年五月二十一日，夭於平里第，享年一十有六，兄仲郢，見任京兆尹，以為家有世祿，著於族系，官諱嚴重，不敢書，蓋亦以彰幼而有知之體，粵以六月二十一日，葬於杜城村，准經制也，兄仲郢揮涕執筆志其石云，惟我幼妹，中和率性，粵在孩提，自知誠敬，名滿姻族，謂宜承慶，天何難達，福乃遄罄，人之有生，修短前定，其所陰騭，豈不助正，今茲夭忽，綿歷疾病，徒言稟授，實惑余聽，城南別業，地開逕，臨穴於此，保爾安靜，
唐故宣德郎守潞州大都督府參軍事裴肅墓誌銘並序公諱肅，其先河東人也，錫封邑鄉，因而為氏，曾祖基，隋河間令，祖爽，隋饒陽令，父，皇恆州長史，咸以英材著聞於代，公聰明俊哲，卓犖奇，肅之以清貞，行之以易簡，祖德孫謀，是為代濟，開元十六年自清道率府兵曹參軍員外置同正員調潞州大都督府參軍事，以材授職，使我參卿，明試以功，遽當考績，官命未改，且歸私第，以開元廿二年三月八日寢疾，終於河南崇政里，春秋有三，以其月廿四日葬於河南城之北山禮也，嗚呼，美其宏材，傷其短命，天道寧論，何其不偶，千秋萬古，存乎此銘云，北邙崔嵬兮對黃道，悲風樹兮縈蔓草，于嗟裴公兮此藏寶，右衛兵曹兼集賢院大學士洪孝昌撰，開元廿二年三月廿二日癸未時建，
於今稱之，右軍器使封平縣暉英紳公薦未行而元二年夏五月廿二日寢疾東海縣君徐氏，父司刑卿二月壬寅祔於故塋禮也長書司門郎中侍御史權知猷克荷高堂肯構繼潘陽之足以光贊門風編國史移厥初媯滿在昔建都祚土滯申冤滌克壯其猷有造土辟政被南訛化漸四狄秩雙棺同穸福鍾令嗣恭守，
大唐故中大夫行定州鼓城縣令王君墓誌銘並序君諱玄起，字子昇，太原祁人也，後漢司徒允十四代孫，自周儲賓帝，秦將，仙胄嶽立，華宗雲曼，魏晉已降，周隋之間，名流德業，繼美於圖史，孝子忠華於譜牒，瑤構千仞，寶原萬里，王氏之世祀也宜哉，高祖德，後魏侍中，開府同三司，尚文成公主駙馬都尉，涇，寧，河，渭，，同，宜，太，甘，涼，東雍，北雍十二州諸軍事十二州刺史，河間郡開國公，謚曰獻，配食周廟，周書有傳，曾祖端，周大內史，開府儀同三司，隋商，延，亳，許，鄭五州刺史，光祿卿，樂平公兼吏部尚書，改封修武郡開國公，見周書隋史，祖世郎，隋隴西東曹掾著作郎襲修武郡開國公，父大禮，皇朝右千牛，尚遂安公主駙馬都尉，綏歙二州刺史，衣冠禮樂，聲溢於四代，降華，榮歸於二葉，金貂玉珮，廊廟相輝，茅社竹符，山河不絕，其范，史筆載其詳，餘慶氤氳，像賢休赫，君即歙州府君之長子，含純懿之，柔嘉之姿，抱義而行，戴仁而處，生膏腴之地，守以沖和，在鐘鼎之門，耽乎墳素，昔執親喪也，勺飲殆絕，溢米僅存，縞練已登，春秋逾感，終身永慕，不襲萊氏之綵衣，崇福報恩，仍捨平陽之甲第，君子稱其孝焉，及從王事也，屬淮甸作忒，江郊不開，君時為宣州司戶參軍，主上委之以兵革，直氣素飽，義聲先震，佳兵電飛，群孽霜掃，朝廷壯其忠焉，以功授朝散大夫行和州歷陽縣令，三命滋恭，粥以糊其口，一同垂化，脂膏不潤其身，理有能名，官無留事，御史韋安石廉君清白，狀聞，除太子左司御率府長史，紀綱環衡，趨侍宮朝，歲滿調補定州鼓縣令，鳶故國，涉他所守，趙際燕垂，舊稱難化，人康俗富，不俟期月，時也天子告成於嵩岳，諸侯會計於洛師，君以葭莩，預陪典禮，人殊太史，不歎於周南，鬼召文，俄悲於地下，以萬歲通天元年四月十九日遘疾，薨於會節里第，春秋有八，嗚呼哀哉，惟君公族之良，士林之秀，儀形韶潤，善玉山，人思見之矣，變論清微，泠如瑤瑟，人不厭矣，宜亨遐壽，以登太階，如何彼蒼，殲我英士，越景龍三年十月二日，葬於洪池原，笳鼓曜終，山河送往，聖人之禮，偃斧開封，大夫之墳，樹楊為志，有子庫部郎中熊等，崩心浩泣，銜恤永思，敢綴輯其所聞，俾鋪宣於來裔，銘曰，國之出，被服忠孝，其聲赫哉，邦之彥，棲遲蒲密，厥化康哉，梁木折，纓委感涕，命不贖哉，佳城閉，海谷遷訛，德彌曜哉，以開元十一年十月十日改卜宅兆，移就河南縣河陰鄉北芒山南原合葬，
唐故上儀同秦君墓誌君諱進儀，隴西天水人也，阪泉發兆，導清源於上流，媯升聞，固靈根於末葉，祖，周左武衛將軍，六韜兵術，性合神翁，三令戎章，名高細柳，父景，隋右親衛，風情倜儻，志氣縱橫，勇爵登朝，材官入仕，君蘊符深密，發彩清華，幼志夙成，長而無改，皇初授上儀同，資舊業也，君識達高遠，器度弘深，以為殉安者危，任真則危廢，求榮者辱，推理則辱亡，故能渾安危以同歸，齊榮辱而一量，於是拂衣長揖，謝朝列而不還，結宇依人，雜風塵而長往，浩浩焉，汪汪焉，不可測已，以永徽三年歲次壬子七月景辰朔廿五日庚辰寢疾，卒於私第，春秋六十，物既榮而必瘁，理有始而克終，伊昔哲之且然，況吾人之能御，悲夫，孤子元向，摧心扣地，泣血號天，敬問東龜，安神北阜，即以其年八月景戊十五日庚子葬於北邙之山，禮也，浮天靈海，桑鬱鬱而上抽，括地大江，碑沉沉而下沒，鑒陵谷之遷貿，懼塋遂之推移，紀令德於九原，庶傳芳於千古，乃為銘曰，顯允君子，德業俱隆，觀龜喻，味道求中，緇銖軒冕，脫略王公，被褐懷玉，善始令終，吉日晨興，凶儀夙引，丹啟路，素車移軫，紛思萬端，迸淚交殞，哀極，行行塗盡，塗盡伊何，言至中野，朝發堂上，暮宿泉下，瑟瑟寒風，蕭蕭馬，玄石斯勒，芳猷是寫，
唐故左武衛澤州安平府折衝都尉吳郡朱府君夫人馮翊縣太君雷氏墓誌銘朝議郎守沁州別駕賜緋魚袋衡履清撰太君字定真，中部人也，曾祖慶之，任監丞，祖寬，左衛率府長史，父匪石，雲州參軍，皆承家席寵，世有令名，厥緒斯弘，累親茂，太君生忠孝室，稿柔成性，適於夫子，貞節逾彰，三從之誠，有聞，四德之能克備，始府君初逝，有六子三女焉，緣遭罔極之哀，復屬艱難之歲，太君保稱名教，終始禮經，勖之義方，申之遠大，咸成德業，各就班榮，蓋惟標準宜家，豈獨光昭主饋者矣，所以男榮女貴，光曜里閭，朱紫盈門，郁為貴族者也，嗚呼，養而不待，遂遘疾於彌留，生也有涯，奄歸魂於大夢，大曆五年五月十日終於細柳里，春秋六十有七，明年十月九日，合祔於折衝府君之舊塋，細柳原也，長子光朝，朝散大夫，前行泗州長史，次子光瑤，左衛兵曹，次子良，次子良，並果毅都尉，次子良，持戒出家，次子良珍，授官別將，長女吳縣太君，次女吳興郡夫人，咸同曾子之哀，絕漿七日，遵周公之制，合葬幽墳，長女婿，別駕高仙童，佐理外台，次女婿王守仙，特進，兼卿，荊南總兵副節，小女史氏，不幸早亡，女婿史文斌，開府兼卿，玉階侍衛，並皆英傑，咸曰忠臣，祭送悲哀，實惟半子者矣，送終之美，莫於茲，恐陵谷之將移，琰琬以為記，銘曰，太君邕邕，克荷貞節，乃祖乃父，傳乎素潔，女適榮門，男遷貴列，尊卑順序，中外和悅，子貴母榮，朱輪繡，宜其享壽，景福無竭，受貫平軒，始終靡絕，如何不，奄從禍歿，孤胤柴毀，諸親慘切，溟滅舊塋，日時新設，玄扉既掩，素幕空截，唯有徽音，存乎不滅，
鴻臚少卿陽濟故夫人彭城縣君劉氏墓誌銘並序太常少卿賜紫金魚袋樊系撰彭城縣君劉夫人，純粹令德，而罹閔凶，天難忱淑，貞遘短折，福善何忒，噫，命歟，漢高貴胄，楚元良裔，赫弈蟬聯，為世族，曾祖延景，皇銀青光祿大夫，陝州刺史，贈開府左僕射，沛國公，祖瑗，金紫光祿大夫，國子祭酒，老姑肅明皇后，森粲史諜，輝耀宮掖，並博識洽聞，貞固利用，以忠節稱藎，匪外戚榮，父為輔，皇朝散大夫，岐州司馬，賈誼多才，顏回無壽，學有餘業，位屈遷騰，夫人岐州第二女也，沖和柔順，法度禮儀，皆稟天姿宿成，各合姆師善訓，君子好逑，作嬪陽氏，執箕主饋，奉養高堂，侍膳問安，竭孝盡敬，陽君負匡佐之材，蘊縱橫之略，中外累踐，逾廿載，自頃宦游，綿歷江漢，動息出處，常每因依，邕邕和鳴，廿餘年矣，庶龜齡共固，痛華先，建中二年十月廿一日寢疾，終於安仁里私第，春秋，陽公悲梧桐半枯，恨衰年之獨處，將鼓盆之詎忍，仰遺掛而增哀，宅兆卜葉，以其年十一月卅日，歸葬於河洛舊塋，列次松楸，祔侍先遠，悲哉，用書族氏，聊述至行，紀彼鮮原，達於貞石，銘曰，族茂彭城，縣君挺生，慶茲令淑，偶彼賢英，奉侍養於高堂，竭孝敬於至精，庶龜齡之共固，痛華之早傾，訪窀穸之卜兆，歸河洛之先塋，烈貽於永久，俾弈世而作程，子婿前河東縣尉李幼清書，
唐故朝散大夫臨晉縣令上柱國李府君墓誌銘並敘從弟河南府洛陽縣尉行方撰公諱鼎，字鼎，其先隴西成紀人也，昭行茂績，煥乎前史，五代祖孝恭，封河間王，行台尚書左僕射，三十州大總管謚曰元，配饗神堯皇帝廟，高祖崇義，土襲舊封，官列右揆，河東道大總管，圖形陵煙閣，自陵煙而上至於景皇，凡五世，皆以人倫傑秀，河岳挺生，德被幽明，道該寰宇，曾祖尚道，太子通事舍人，祖汪，絳州翼城令，父聳，彭州唐昌令，並公方利器，休稱藹和，位不展才，名屈於命，進修之心俱遠，升達之路咸卑，公即唐昌府君第三子也，童而惠，冠而明，孝以奉親，悌以事長，騫翱遠致，萬里為途，始以天蔭出身，授韓城尉，後為延陵丞，江都丞，河東尉，平遙令，臨晉令，至於敷理化，齊政刑，考稽疑，決冤滯，存孤弱，去奸邪，求之古人，不能遠過，方期大任，以樹勳庸，逸足未甲，英姿遽落，寶歷二年正月一日寢疾，終於臨晉縣通達之精舍，享年六十有七，夫人廣陵藥氏，關內節度，御史大夫子昂之息女也，柔容順則，閨閫有儀，享福不長，先公而歿，有男一人曰公衍，以文行博達，歷仕為晉陽尉，有女二人，長適隨縣尉元仁表，次適河西丞陳弘度，公衍娶河東薛氏，即普閏長翥之次女也，並天與至性，哀毀過人，扶服護喪，反葬邙趾，以大和元年九月一日祔葬於洛陽縣清風鄉郭村先塋禮也，恐谷陵田海，予銘之，其詞曰，惟公之先，基德而立，惠澤既溥，福慶乃集，景皇嗣起，世繼清芬，金珂玉振，帝子王孫，逮於府君，運與時塞，韜略蘊奇，含光晦德，才既不耀，道亦莫申，龍蟠蜀地，劍躍平津，歿齒晉封，歸葬邙趾，新兆是掩，孤墳特起，去鳥翻翻，行人悠悠，晴郊日暮，古樹風秋，
唐故絳州龍門縣尉嚴府君墓誌銘並序君諱仁，字明餘，杭郡人，嚴夫子之遐裔也，曰若沉冥蜀國，投竿制流，經德秉哲，備於國史，可略言也，曾祖端，英謨紛綸，勳南昭晰，隋授上柱國，寧遠將軍，立言樹功，歿有遺美，追贈襄州刺史，祖儔，餘慶所鍾，依仁遊藝，學究墳史，譽滿縉紳，授栝州司馬，父統，挺生岐嶷，秉心淵邃，學優從宦，修身奉時，有移風之能，當象雷之任，授婺州金華縣令，惠深葦杖，仁在蒲鞭，克己咸歸，推誠自理，君即金華府君之第三子也，歲聞詩禮，弱冠窮精奧，以明經甲科為郎，調補洪州達昌尉，跡棲枳棘，志遠雲霄，宗人挺之時為考功郎，見而器之，知有循吏之美，提引抵掌，話言終日，歲滿，薦補絳州龍門縣尉，奉公忘私，克勤夙夜，妻子罕見其面，州縣實勞其人，咸以為德比璋，榮期青紫，豈謂年逾知命，位猶黃綬，以天寶元年十月十七日遘疾，終於河南福善里第，春秋五十三，以十二月一日，遷厝於土東五里新塋，禮也，朋執府心，所知啜泣，秀而不實，今古同悲，嗣子憲昌等，性與純孝，痛深樂棘，恐陵谷遷變，勒銘貞琰，其詞曰，吳山嵯峨兮材降生，濟其美兮揚厥名，大位未濟兮逝水驚，留屍鄉兮啟滕銘，返真宅兮表忘情，孝子之林兮新塋，前鄧州內鄉縣令吳郡張萬頃撰吳郡張旭書，
大唐楊君墓誌並序君諱昭，字宣政，洛陽人也，其先漢太尉震之後，公分華閬苑，擢秀瓊柯，綿百代而彌昌，經千載其何替，自三川不競，鼎命將遷，支庶陵夷，派流諸夏，或簪纓朱紱，弈葉相承，冠冕蟬聯，迄今不絕，祖敬，齊盧氏令，父林，隋宗衛大都督，並著名當世，學綜古今，文擅詞林，談光辨囿，君少而清警，馳聲宛洛，年在齠齔，譽望惟光，處九皋而清聞，居十步而芬郁，隋任散員外郎，君丘園養望，取樂陶如，大唐受命，搜簡不遺，才為時須，自隱無術，梁公以朝華國望，初建府僚，惟良之選，妙盡時彥，乃受君登仕郎兼府長史，密勿心事，情素無遺，外如僚屬，內實師友，方欲薦之宰府，延譽王庭，飛文染翰，冠諸朝烈，天命不永，人世忽諸，以貞觀廿三年二月十五日終于思恭之里，春秋七十有二，即以其年三月十七日葬於北邙平樂之南原，高墳孤映，臨帶山河，拱木森竦，縈雲露，長子挺，哀昊天之莫報，痛長夜之不追，泣血數旬，絕漿七日，將恐陵谷虧改，舟壑推遷，乃追錄芳猷，樹之幽壤，其銘曰，代襲蘭蓀，世滋芳烈，實惟神降，邦家之傑，雄氣邁倫，英風孤絕，朱驂方駕，高門載設，人世飄忽，日月無常，存同夕露，逝若朝霜，金石易朽，舟壑難藏，一辭昭世，永促幽裝，風淒隴樹，露掩塋楸，哀禽切響，巖雲送愁，佳城鬱鬱，長夜悠悠，
大唐故驃騎將軍孫君墓誌並序君諱遷，河南洛陽人也，暨青蓋入洛，裔胤於是家焉，曾祖甑，周熊州刺史，祖訓，齊襄州刺史，周特進開府，父建，周使持節上儀同三司，隋大將軍，通議大夫，定州長史，並國楨邦彥，綜武兼文，剖符貽來晚之歌，弭節動出車之詠，君稟質明懿，時號神童，方子琰之對虧陽，若公紀之訓懷橘，暨乎專門志學，睹奧升堂，九流萬卷，鉤深致遠，喜慍不形於色，榮利不介於心，鄉曲景其謙沖，宗族資其孝敬，隋起家右勳侍，稍轉左琥候兵曹，遘隋歷代終，皇綱接統，背偽歸正，乃授驃騎將軍，君志尚夷簡，情忘充屈，契符山木，道蔑犧牛，棲息衡泌，玩圖史，夫人王氏，太原人也，瓊姿蘭馥，婉順貞專，梁門之敬未爽，冀氏之賓無替，但以巢駒駐，閱水不停，返魂之藥無徵，祝壽之詞莫驗，粵以永徽二年龍集辛亥七月十九日，夫人寢疾，終于思恭之里第焉，春秋六十八，君以沉大漸，遘疾彌留，又以八月九日卒於其第，春秋六十四，嗟乎，明魄未滿，莢才凋，出匣之劍先沉，舞鏡之鸞遽絕，即以其年九月辛卯朔六日景申，合葬於邙山之陽，恐武雷墳，佳城見日，貞石斯紀，泉扃靡失，其銘曰，欹歟孫氏，胤緒綿長，實隆堂構，牧宰循良，其德不爽，其名克揚，英英夫子，貞而能諒，學綜今古，榮遺將相，里仁鄰德，行高情曠，梁木雲摧，哲人其喪，夫人令淑，玉潤蘭芳，梁妻孟母，比德齊行，劍飛鸞斃，身歿君亡，叫叫何贖，悠悠彼蒼，白鶴申吊，青烏卜辰，墳高未古，松下猶新，秋聲助挽，驚吹悲人，慟乎斯訣，誰不巾，
重興大唐故李君墓誌銘君諱德，隴西成紀，繇之胄，敦煌之族，因家上黨，今為屯留人也，大帝開基，割山川於炎漢，從茲厥後，枝葉繁昌，光乎史圖，可略言矣，祖郎，父雍，並器重丘山，量涵江海，閉關而卻掃，杜門而不仕，惟君詞峰槧日，光浮割鶴之儀，筆海澄天，彩艷文禽之，向期箭流東奔，激長波而忘返，靈烏西戲，隨白日而不歸，即以景龍二年十一月二日葬於故屯留城西一里平原，禮也，
大唐故河南府溴梁府折衝都尉李府君墓誌銘並序公諱渙，趙郡之著族也，咎繇之裔孫也，代濟其美，而迄於今，曾祖義辯，隋左領軍將軍，大父行偉，皇國子司業，烈考昕，皇朝散大夫，宗州虞城縣令，公即虞城之第四子也，弱冠宿衛，補左衛長上，解褐河南府軹城府別將，調授汝州龍興，潞府銅，河南臨濟三府果毅都尉，其蒞職也，郡邑著異能之政，其解印也，人吏有去思之謠，累遷河南府溴梁府折衝，下車未幾，遘癘於疾，以天寶十二載八月十四日終於河陽縣之私第，享年五十有九，悲夫，公以孝友資家，忠貞奉國，堂堂六尺之美，七德之盛，飛將之功藝蓋代，武安之勇毅苞人，公實後焉，不貳事也，所謂公侯之胤，克復勳庸，清白之家，是招錫類，何天之不輔而人望無歸，孤子光，幼種，年未齠齙，哀哀毀瘠，禮備老成，號天地而靡從，痛盾輿之遄及，以翌歲正月廿五日祔塋於邙山之北原禮也，嗚呼，慘慘寒飆，擁朱旌於隧，幽幽長夜，閉白日於泉扃，於以志之，言存豐石，其銘曰，琳琅瑰材，崆峒秀氣，執德且弘，致果為毅，漪濟世之在躬，諒克家之不墜，彼蒼不仁，鞠凶遄疾，稚子孑立，處女滿室，號天而淚積川陵，擗地而痛纏碑率，行行松賈，列列丘墳，兄弟有歸，宛平生之原隰，父子不，成泉壤之閨門，勒豐石於今日，將萬古而攸存，
唐故清河張府君墓誌銘府君諱再清，字洪英，清河郡人也，家承冠蓋，累代勳門從宦當以其子孫後為鈞府盡縣望仙，夙梁也，曾祖諱哲，祖諱興，考諱，公即長也，公清才雅亮，信義資身，孝悌遠邇欽恭，郡保居焉縱逸長矜放過詠新詩，訪迎賓，每吐飧而待友，歡娛朝夕，兔伏園林，富不去大中五年六月十八日，不幸寢疾，告終平山春十有五，吁戲，平空仙行修有彰哀慟親知伍冠履之歲彥太圖像息六崇施自公死歿無窮痛傷親戚公巾櫛燕始麾綢繆始終永備，公當成立，濟共許經干人推白自府委感人日行不登接及東門齊姓高宋與足失儔也，有女四劉氏女十二娘定於隴西董氏，次女十三娘於十日十四娘適於廣平程其大中六年十月廿四日卜於縣西北山更改年鈞推於曰張兮名不朽有道無兮人所傳志氣兮身早兮閒平生萬古兮對物兮，
大唐故劉夫人墓誌銘並序自源開漢德，溢寰區而結派，枝析帝胄，藹中夏以連條，英華繼武，奇偉出，朱青組，暉映縣，戴冕乘軒，光昭列位，夫人降德華裳，誕靈高族，爰徙東土，播遷西夏，今為京兆人焉，屬乎時命多違，門衰祚薄，永淳之際，凶饉荐臻，開曜之初，殃譴累及，堂親於時見棄，房戚於是凋零，天倫懿屬，略無存者，夫人年猶髫齔，孑然孤立，凌風殘焰，餘生幾何，荏苒歲時，寄形無地，笄年甫及，儀範卓然，貞婉俱修，容德齊舉，名芬閭黨，譽洽州鄉，韋公聘焉，果為淑德，容止昭茂，令聞芳妍，承祧主饋之懿，纂組織之事，足可高視前賢，冠於宗族矣，嗟乎，積德累仁，而天施茫昧，晚徵吉夢，唯存壹男，適居孩稚，未遂成麟之業，哀哉，聖善旋鐘，斗蟻之，藥劑無痊，砭石虛設，以天授三年二月十四日終於東都道德私第，春秋廿六，子痛皇天之不吊，悲閱水之難停，捧畫扇以崩心，睹遺刀而淚血，徒承胎訓，不記慈顏，陟屺之懷，終天永隔，倚閭之念，扣地無追，昔在幼沖，不親喪事，墳隧非所，松賈無依，感今悼往，不安寢食，幸承先構，早預朝伍，年未弱冠，累居清職，雖跡履榮班，而心魂若墜，曾參永歎，祿不逮親，季路長懷，猶思負米，惟殃罰，情何可任，所願薄俸輕資，更謀宅兆，去斯故隴，改卜新塋，雖玄柏未成，而黃腸已辟，以開元十四年歲次景寅五月己卯朔十九日景申，遷河南府河南縣平樂鄉安善里北邙山之原禮也，長阡杳杳，峨峨，寒風振兮悲緒急，浮雲凝兮愁氣多，將以桑田東覆兮凋翠葉，摶海西運兮揚素波，佇芳聲之不朽，紀遺美於山河，其詞曰，系唐孫兮漢苗，茂德兮挺珍瑤，家緒陵遲兮喪且凋，雖久蒙塵兮四德昭，奉君子兮嬪鼎族，清婉孌兮溫如玉，何不兮降齡促，嗣子痛心兮不遑矚，相比阜兮中所停，占鶴兆兮辟新塋，列松賈兮墳隴茂，冀此宅兮神寧，
唐故武騎尉賈君墓誌銘並序君諱欽，字長才，洛陽人也，若夫幽根磐礡，標令望於門，枝派束，振芳猷於伊洛，祖宜，隋任夫，父德，唐任文林郎，茲並道高，重弘深，各挺琳琅，俱杞梓，惟君川漢，秀質琨吾，少溢風雲，長閒清，豈謂梁木斯哲，哲人委乎，命也如何，溘從朝露，粵以顯慶五年十二月五日卒於私第，春秋卅有八，即以其月十九日窆於邙山禮也，仍恐龜長筮短，保遷移，勒此玄銘，永標千古，其詞曰，惟此賈君，稟質貞亮，挺特琨吾，遊豫閒放，命侶山陽，嘯儔卑訪，逝川東閱，滔滔不歸，落景西謝，黯黯長辭，白楊蕭瑟，翠賈增悲，
大唐故貝州臨清縣令王君墓誌銘並序君諱宏，字元景，琅耶臨沂人也，若夫開源屬緒，業光綿載，人物衣冠，事標累牒，曾祖沖，開府儀同三司，尚書左僕射東安亭侯，司空元簡公，藝兼游夏，勳德茲懋，祖，秘書監侍中，道冠紳，聲實齊舉，父敞，中庶子駙馬都尉，出處隨時，將迎靡忒，跡羈軒冕，情契雲霄，君幼挺岐嶷，夙聞詩禮，孝敬因心，風儀稟質，落落然不見其涯際，汪汪然莫測其深淺，釋褐隋謁者台散從郎，從政例也，尋除河內濟源丞，贊務名邑，是稱有裕，逮皇業伊始，早預戎略，以軍功拜大將軍，仍參懷州司功軍事，混跡群，和而不雜，累遷梓州永泰，濮州濮陽，黃州麻城，秦州隴城，淄州淄川，貝州臨清六縣，莫不寬以猛濟，政以禮成，移風變俗，去思來詠，寧止四履歸仁，實亦百城取則，不幸遘疾，以永徽三年七月十四日卒於臨清官舍，春秋六十有六，士女哀號，吏胥泣，親朋以之興悼，行路於焉共軫，君悟窮通，識運遇，體上智，安下寮，蕭然不改其樂，外物不干其志，而神姿爽麗，雪映冰清，風熊溫朗，珠暉玉潤，將懼盛德芬猷，空淪積壤，清規素范，不昭來葉，是用篆斯翠石，諸泉戶，永播芳聲，流之萬古，其詞曰，綿茲盛緒，道彼靈源，衣冠世襲，杞梓攸繁，乃祖乃考，令問令望，器實鼎，材兼將相，伊哲嗣美，實曰人英，齠年表譽，冠齒飛聲，學贍文史，道苞儒墨，知微知章，臨事不忒，別邦制錦，康俗移化，響溢絃歌，陰成桑柘，昔聞與善，奚此無徵，斯人斯逝，悲乎可勝，寒雲泱漭，驚風騷屑，壟月宵懸，松煙晝結，道悠世促，天長地久，刊勒徽音，寄之不朽，
大唐隋洛州司馬張公墓誌銘並序夫鳳凰將，骨出殼而無比，芝蘭養性，芳香易代而不改，由是和璧有山，出乎荊石，名駒在種，生於湟水，公諱文成，字庭訓，南陽白水人，晉茂先之苗裔，漢平子之弈葉，居實之地，當股肱之望，宇依山，幸松柏悅茂，安基浦，且得江湖長忘，恣風煙之賞，人智之情，林野阡，山迂郁，泉石豐其體狀，漁采多其暇，曾祖安，周任涼州刺史，總轄敷州軍戎事，六條聞其美譽，千里善其安撫，術同吳起，夷狄仰其威恩，詞高魯連，戎馬不生郊境，祖嘉，隋雍州司馬，職近龍樓，位臨鸞署，飛名擅價，聲馳九掖之中，鎖俗詞人，風八川之外，父宗，皇朝任荊州江陵縣令，化吳越蠻，光宅元年十一月二日，終於私第，春秋年八十，龍安鄉仁貴里龍門山下，地惟堆阜，不假封丘，隴即巖阿，自然松柏，嗚呼，陰陽何為，鬼神何已，而使龜鶴長生，蜉蝣近死，雖幽冥之雖咎，終恨不平也如此，其詞曰，秋來早衰，霜飛木落，倏類隙駒，忽如舟壑，既占，玄扃，去無薪，葬之棺槨，其一，恍兮其生，惚兮其死，將歸升，是，西山落日，東川逝水，即此冥靈，重諧頃，其二，
延壽十年癸巳歲二月己酉朔，十九日丁卯，鎮西府官左右有親侍任阿慶，春秋六有九，以虯車靈柩殯斯於墓，
大唐故右監門衛大將軍父李公吳興郡太夫人氏墓誌銘並序夫輪迴至芳而冬謝春長，權奇迅足乃朝駘夕驥，猗歟李父，偉矣夫人，嗟乎屈申，實為然也，公諱懷，天水人也，夫人諱，廬江人也，以先天元年九月三日授吳興郡太夫人，戈矛昔楫，共傳競於霸輝，粉匣往施，俱承爭於麝馥，稜稜抗節，盡於丹誠，裊裊端容，畢於德，公春秋六十有三，以天冊萬歲二年四月十七日亡于歸義里之私第也，夫人春秋七十有五，以開元五年六月十四日卒于歸義里之私第也，兩墳各峙，愴枕席而恆睽，雙異，嗟衾帷而別，長子右監門衛將軍儀鳳，唐元年六月廿日，廣奮駿男，輔衛殄凶，歷職轅門，出入天閫，開元十二年薨，贈右監門衛大將軍，幼子左衛公劉府長上折衝行感，儀鳳丹誠輸款，愴掩泉門，行感孝悌居身，更遷墳墓，以開元十四年歲次景寅六月丁未朔十五日辛酉，合葬於北邙山之禮也，行感攀號慟哭，雖年深而不逾，桑田恐改，願幽泉而錄志，遂為銘曰，冬往春秋，惟芳馥兮，朝駘暮驥，惟權奇兮，幽泉重閉，魂靈偕兮，千秋萬歲，松柏森兮，
大唐濟度寺故比邱尼法燈法師墓誌銘並序法師諱法燈，俗姓蕭氏，蘭陵人也，梁武皇帝之五代孫，高祖昭明皇帝，曾祖宣皇帝，祖孝明皇帝，父，梁新安王，隋金紫光祿大夫，行內史侍郎，皇朝中書令，尚書左右僕射，特進，太子太保，上柱國，宋國公，贈司空，崇基茂趾，國史家諜詳焉，法師即太保第五女也，年甫二八，行四諦，膏澤無施，鉛筆靡飾，精誠懇至，慕雙樹之高蹤，童子出家，殊柏舟之自誓，具戒無闕，傳燈不盡，姊弟四人，同出三界，花台演妙，疑開棠隸之林，成等至真，還如十方之號，豈法才轉，道器先摧，以總章二年十月五日遷化於蒲州相好寺，春秋卅有九，權殯於河東縣境，以永隆二年歲次辛巳三月庚午廿三日辛卯歸窆於雍州明堂縣義川鄉南原禮也，恐陵谷貿遷，田海變易，式題貞礎，用紀芳猷，乃為銘曰，丞相輔漢，司徒佐唐，功格天下，奄有大梁，暨茲令淑，爰慕武皇，家風靡替，法侶成行，慈支比影，慧炬傳光，中枝犯雪，小葉摧霜，未登下壽，忽往西方，一超欲界，千載余芳，
唐故師州錄事參軍王府君墓誌銘並序君諱岐，字太嶷，太原人也，因官宅土，今為河南人，開金冊，王翦登大將之階，地辟銅梁，王尊下忠之阪，心如鐵石，佐冀表其功，巷轉幡旗，平吳重其策，祖湖，齊直蕩正都督，父子紹，隋竟陵郡書佐，並宏材廣度，碧樹瑤林，雖道在則尊，而位不允量，君家傳素緒，襲韋相之金，才茂賓庭，有卻詵之片玉，以明經擢第，釋褐施州錄事參軍，又授師州錄事參軍，頻綱列局，累贊外藩，清以臨人，謙以自牧，方冀永膺多福，克享齡，茂遐壽於松喬，光峻秩於槐鼎，嗟乎，有光原隰，二星之彩甫揚，奄泉途，千月之悲遂及，以貞觀十八年十月廿七日因使終於漁陽陽郡官舍，春秋五十五，夫人京兆孫氏，隨州錄事之女，箴規合度，琬琰成姿，卜鄰有於三遷，作嬪用該於四德，從來晝哭，切龍劍之孤沉，今日和鳴，隨鳳簫而共去，以文明元年閏五月二日終於私第，春秋八十二，即以其年八月五日合葬於北邙山之平樂鄉界，禮也，嗚呼哀哉，乃為銘曰，維山之上，控鶴升仙，邛崍之下，叱馭臨邊，佩刀業峻，守劍風傳，重門卿士，累葉英賢，惟君降德，濟美無騫，孝友兼致，溫良自然，金門初擢，朱絲遽牽，安乎早位，方期大年，無聞與善，忽歎歸全，中河墜月，大壑移船，嵩丘華表，邙山墓田，深松罷日，孤隴多煙，千載之後，生氣存焉，文明元年八月五日嗣子神書，
，洛陽人也，立志沖寂，稟性忠淳，雅丁琴樽，情敦文籍，以咸亨年際，遇疾夭亡，幽顯畢途，卅餘載，乃祖乃父，在魏在，內孝於家，忠於國，夫人南陽張氏，百疑美，四德輝，承上有方，訓下有序，清規哲操，玉朗霜，麗質貞顏，花叢月浦，積善無驗，酷，以景龍三年十月一日卒於私第，春秋十有一，即以其月廿九日合葬於邙山，禮也，嗚，風樹難停，隙駒易往，痛長離於地戶，悲訣於泉亭，其銘曰，人物遷改，歲序如，長空日晚，隴際雲收，鄰洛內，卜宅邙山，風生闕後，日落松間，羈餞，雜還城隅，悲聲遠振，淚下成，泉扃一閉，相見無期，天寒月思，隴暗雲，千秋萬歲，長不輝，
大唐故敷城公豪鄂二州別駕贈徐州刺史李君墓誌銘並序公諱誕，字大方，今上叔祖也，曾元帝而祖神堯，父道王元慶而母閻氏，麟之趾，螽之羽，自天生德，俾唐有光，迨高宗之選建懿親，封樹蕃屏，龍袞冕，奄有敷城，熊軾題輿，遂荒淮服，以貴下賤，謳歌被於海沂，自北而南，美化行乎江漢，垂拱中，太后稱制，皇綱中微，寡我宗盟，王彼諸武，公病外戚之啄食，陳王業之艱難，雄圖未展，義聲載露，會以拜洛召來朝京師，舊德傾心，群邪側目，天未悔禍，人之雲亡，產祿尚存，虛牟即代，以垂拱四年十有一月一日薨於尊賢里之私第，春秋廿有九，公子呱然始孩，喪葬無主，夫人王氏，確乎聖善，有歸，無何陰德驟勝，大獄滋起，鉤黨之事行，參夷之難作，父也母也，誓我泛舟，伯兮叔兮，棄余顛，夫人仍親率童僕，躬養幼孤，衣無錦綺，業唯蠶織，亦既岐嶷，教之義方，貞節見於殉嫠，淳德成於險阻，物莫終否，後來其蘇，我中宗嗣唐配天，興廢繼絕，綿綿瓜瓞，無廢舊勳，乃孑干旄，且聞後命，有制累遷為右領軍將軍，追贈公為徐州刺史，封夫人為北海太夫人，九族以親，百官以理，文昭武穆，生榮死哀，夫人之力也，夫人太原祁人，大府少卿，陳留郡開國公懷之曾孫，許王長史，祁縣開國男義立之女，家傳仁孝，國稱儀表，天與貞淑，運偶艱虞，鵲橋有行，則敷城早歿，板輿終養，而領軍先逝，集生人之至哀，成屬纊之大漸，開元十有一年冬十有一月六日薨於京師安邑里，春秋六十，開元十二年五月七日，女公子蕭氏之婦以夫人之喪至自京師，以開元十二年歲次甲子十一月丁巳朔廿八日甲申會葬我敷城公於河南府洛陽縣平陰縛北邙之里禮也，春秋之義，惠公薨而太子幼，於是乎改葬，有志未就，而領軍以登，及是竽也，喪又無主，嫡孫曇童不杖，孺慕無節，有司護喪，外姻歸，力由蕭氏，祭則幼孫，非夫人之賢，則不能善教也，非賢女之孝，則不能送終也，以是見孝慈之心，知存亡之行矣，乃立銘曰，其一曰，赫赫我祖，光啟區宇，翼子謀孫，錫分土，我疆我理，南東其畝，俾王子侯，亦惟稽古，其二曰，乃命敷城，保合宗盟，金章赤紱，玄蔥衡，我聞有命，來儀上京，亦既至正，君子心爭，其三曰，春日載，正月繁霜，物莫不，我公雲亡，覆巢破卵，毀冠裂裳，俾我龍驥，化為犬羊，其四曰，我田既辟，我蠶即績，以衣以食，以永終夕，大明朝升，中宗復辟，哀生贈死，損終以益，其五曰，昊天不惠，降此大戾，領軍無祿，夫人以逝，青發酆鎬，堋歸洛，孝女護喪，幼孫主祭，夜台不曉，松門永閉，鬱鬱佳城，千秋萬歲，
大慈恩寺大法師基公塔銘並序朝散大夫檢校太子左子使持節金州諸軍事守金州刺史兼御史中丞輕車都尉賜紫金魚袋李弘慶撰按吏部李侍郎碣文，法師以皇唐永淳元年仲冬壬寅日卒於慈恩寺翻譯院，有生五十一歲也，後十日，陪葬於樊川玄奘法師塔，亦起塔焉，塔有院，大和二年二月五日異時，門人安國寺三教大德賜紫法師義林見先師舊塔摧圮，遂唱其首，率東西街僧之右者，奏發舊塔起新塔，功未半而廢作，會其徒千人盡出常所服玩，洎向來箕領金帛，命高足僧會儉俾卒其事，明年七月十三日，令檢奉行師，啟其故塔，得全軀依西國法焚而瘞之，其上起塔焉，又明年十月，賚行狀請弘慶撰其銘，予熟聞師之本末，不能牢讓，師姓尉遲，諱基，字弘道，其先朔州人，累世以功名致爵祿，先孝宗，松州郡督，伯父鄂國公，國初有大勳力，弘道身長六尺五寸，性敏悟，能屬文，尤善於句讀，凡經史皆一覽無遺，三藏法師玄奘者，多聞第一，見弘道頗加竦敬曰，若得斯人，傳授釋教，則流行不竭矣，因請於鄂公，鄂公感其言，奏報天子許之，時年二十七，既脫儒服披緇衣，伏膺奘公，未幾而冰寒於水矣，以師先有儒學詞藻，詔講譯佛經論卅餘部，草疏義一百本，大行於時，謂之慈恩疏，其餘崇飾佛像日持經盛瑞光感應者，不可勝數，嗟乎，弘道其家，世在朔漠，宜以茹毛飲血鬥爭煞戮背義妄信為事，今慕浮屠教，苦節希聖，深入其奧，與先鄂公佐聖立國，功成身退，出於其類，為一代賢人，實稟氣，習俗不能染也明矣，退為銘曰，佳城之南兮面南山，玄奘法師兮葬其間，基公既歿兮陪其後，甲子一百兮四十九，碣文移入兮本寺中，星景取信兮田舍翁，義林高足兮日令檢，親師言兮精誠感，試具畚兮發玄堂，金身不朽兮滿異香，銘志分明兮是弘道，齒口骨鮮兮無銷耗，瑞雲甘雨兮書涉，神祇悉宰兮羅壽宮，依教荼毗兮得舍利，金瓶盛之兮埋厚地，建塔其上兮高巍巍，銘勒貞石兮無愧辭，深谷為巖兮田為瀛，此道寂然兮感則靈，左街僧錄勝業寺沙門體虛，前安國上座沙門智峰，右街僧錄法海寺賜紫雲端，安國寺上座內供奉內外臨壇大德方，寺主內供奉灌頂，都維那內供奉懷津，院主曇景，同勾當僧懷真，德循，惠皋，惠章，興教寺上座惠溫，寺主超願，都維那全契，僧道榮，僧道恩，僧瓊播，義方，巡官宋元義，安國寺內供奉講論大德建初書，開成四年五月十六日講論沙門全檢修建，
大唐京兆神鼎府折衝于府君墓誌銘並序君諱兆，字計然，河南人也，昔者周崇懿親，邗侯以維城啟國，漢寵良吏，於公以高門受封，積慶自茲，厥後無替，軒裳鐘鼎，家諜詳焉，曾祖金紫光祿大夫戶部尚書筠，懷道佐時，參八元而居寵，祖朝散大夫，嘉州綏山縣令，宣聲化俗，光百里而馳聲，父節，高蹈出塵，逍遙隱跡，雖德重當代，而名沉短辰，君幼挺環奇，容範端秀，長實敦固，言行無違，至夫孝盡溫恭，義煢弱，履曾閔之道，宗族敬其仁，學孫吳之兵，戎行重其略，故能光嗣前烈，克崇華構者歟，解褐萬州司法參軍，非其好也，俄從武調，授右監門衛司階，遷右武衛貴安府長上果毅，歷京兆雲泉，神鼎二府折衝都尉，游擊將軍，上柱國，刑典既平，戎昭克果，折衝厭難，柱國增勳，常欲跨燕然，擒蹋頓，畫像乎雲閣，勒功乎常，享年不遐，壯志斯郁，開元十年十二月十四日，卒於河南府從善里第，春秋五十三，粵以十一年二月廿四日，卜葬於京兆府之城南杜原，禮也，惟君質勝於文，行高於位，雖夷險在厲，而堅白不渝，方極寵榮，以綏福祿，一朝長逝，萬事何論，今祖奠戒辰，幽塋啟兆，將恐居延塞外，不傅都尉之勳，霸陵亭下，莫辯將軍之號，故為銘曰，嗚呼哀哉，古往今來，仁焉而逝，智焉而摧，嗟夫子，與運先頹，平生冠蓋，今日塵埃，鳳城之南，豹山之北，地非舊里，塋開新域，樹春寒，泉燈晝黑，千秋兮萬歲，悲來兮何極，
唐故處士王君墓誌銘並序君諱儉，字甑生，太原人也，若夫神烏絢趾，岐蓮標峻極之基，仙鶴凝空，桃演蕩雲之慶，暨乎金行首出，珠韜顯推轂之勳，炎景時乘，金鉉耀鼎臣之貴，故得重暉冠冕，鏡月桂以涵芳，疊映組，佩星蘭而扇馥，金枝玉葉，可略言焉，曾祖靈，周任昭武校尉，爪牙由寄，心膂是司，武帳陳謀，未乖千里之決，兵鈐算略，無違百勝之功，祖先，隋任蘇州昆縣令，清直內融，皎朱絲於意戶，強明外朗，鑒白雪於情關，矜身，謙謙惕慮，回鸞赴化，無謝於先賢，乳雉依仁，豈慚於往哲，父獎，隋任齊王府親事，杞梓交映，棘林卒璨，文潭春景，莊錦水以霞開，詞刃秋霜，綺蘿松而雲，君局度翹敏，業亮英奇，筆海驚壽濤，激龍門之竹箭，談叢貫岳，機豹略以舒蓮，抱素捨藏，捐衿利用，混妍嗤於一致，體嘿語之同歸，養性閒居，游心藝苑，以文會友，挾風月之情，以友輔仁，展琴樽之趣，克荷堂構，無墜箕裘，文武兼資，名行雙美，以茲厚德，宜享永年，彼蒼不仁，殲良奄及，以貞觀十一年五月廿九日遘疾，終於洛陽產冼坊之里第，春秋卅九，夫人劉氏，擢秀芝庭，抱金緗而發彩，陶襟蘭圃，佩玉質而含章，四照分蹊，蕩春水之龍鏡，九光升浦，泛朝日之虹梁，六行是遵，四德無爽，既而苕華發譽，舜景騰芳，瞻彼戶星之儀，爰偶在之儷，弼諧君子，齊眉之敬已弘，匹此好仇，徙弟之規方展，文明履操，應彼牝牛，柔順居貞，顯茲行馬，母儀垂訓，孕曹媛以流芬，婦德陳橫，邁萊嬪而飛馥，冀以瑟琴偕老，鐘鼓同，俄而雄劍先沉，巖桐半落，而夫人晝哭彌切，夜績方嚴，孀節不虧，孤貞自潔，實期積善餘慶，永緝隆家，何圖司化無徵，奄摧芳淑，以咸享四年八月五日遘疾彌留，卒於洛陽私第，春秋七十一，即以其年十月四日合葬於北芒山之平原禮也，嗣子文殊，純孝宅心，溫恭砥行，悲昊天之罔極，痛風樹之莫追，幽路冥冥，墳塋窈窈，雲慘光兮松已，月淒明兮壟難曉，用鐫美兮紀薰猷，庶旌范兮德逾皎，其詞粵，孕靈岐岳，毓慶伊濱，金枝擢茂，玉葉揚芬，萬方服德，四海悅仁，鼎光顯績，袞職褒勤心，才兼邦彥，文藻時英，情溫玉潤，體勁金清，松筠比操，霜雪全貞，風月俱賞，名利兩輕，爰有華族，來韻瑟琴，冰壺寫態，水鏡澄心，母儀作則，婦德是欽，兩楹遽奠，雙劍俄沉，蟠龍抗兆，朋龜襲吉，霧黯攢塗，風蕭室，一代英規，奄辭白日，千載播揚，芳猷逾郁，
唐故孝廉范陽盧公墓誌銘並序君諱，字平仲，涿郡范陽人也，派流姜水，肇構營丘，鐘鼎軒裳之盛，文儒忠孝之業，自秦漢而克昌，逮魏晉而增茂，雖袁族弈代，范氏不朽，胡可比焉，君即後漢侍中植之十六葉孫，北齊黃門侍郎思道之五代孫，皇朝故尚書左丞雍州長史承業之曾孫，皇朝故左屯衛將軍玢之孫，絳郡長史全誠之第二子，承家令軌，稟靈秀氣，自然仁恕，天資孝友，名教束身，言行無擇，弘量也澹乎若水，莫測其深，清儀也溫其如玉，孰齊其潤，若乃黼藻文章，琢磨今古，未逾志學，已有老成，挺拔萃之奇，攜逸群之價，年廿一，以明經擢第，時議榮之，方將騁足亨衢，躍鱗巨壑，而三壽冥默，五福寂寥，以天寶十載十月廿九日終於東京德懋里第，春秋廿三，粵以其載十一月十一日安厝於邙山平樂鄉之平原，陪先塋，禮也，悲乎，苗而不實，天喪斯文，道將特於百夫，仕不階於一命，類鄧攸之無嗣，方顏生之短折，于嗟之子，嗚呼彼蒼，杳杳夜台，冥冥泉室，魂永於蒿里，名空揚於昭代，公元昆曰恬，季曰恂，緬想桓山，有懷荊樹，恐陵谷之遷易，懼舟壑之潛移，願紀芳猷，式傳徽烈，直詞無愧，短筆多慚，銘曰，鴻族著兮代克昌，世祿榮兮累傳芳，咄嗟之子兮如璋，有懷德音兮體行藏，時既遇兮運莫長，己雲立兮名復揚，命不幸兮今則亡，道未行兮人共傷，永將兮即玄堂，胡斯忍兮嗟彼蒼，嗚呼盧公兮獨不偶，已矣已矣兮令德豈忘，天寶十載十一月十一日，
大周故前左衛翊衛褚君墓誌銘並序公諱承恩，字趨庭，河南陽翟人也，昔微子啟國承殷，師段以功高嗣宋，爾後文學蒞職，西漢播其芳猷，外戚辭榮，東晉垂其令范，重光奕葉，可略言焉，曾祖貞，陳上俊守，隨宣城郡守，祖朗，唐幕州刺史並位重縉紳，望隆龜組，仁逾五，德萬兩歧，父黯，朝請大夫行郴州郴縣令，化洽昆魚，恩覃乳雉，俗歌到晚，人詠來蘇，公少奉過庭，早聞詩禮，汪汪萬頃，亭亭千仞，弱冠以門調任右衛翊衛，鉤陳警柝，無忠赤之誠，欄分司，實著恭勤之節，以通天元年秩滿，文簡送天官，但違親三年，言從定省，冀盡割鮮之養，方申扇枕之歡，豈謂禍兮福先，福兮禍復，以聖曆元年十月四日卒於郴縣之官舍，春秋有二，嗚呼哀哉，以久視元年十月廿二日葬於北邙山祖之舊塋，夫人遼東公孫氏，痛結孀情哀深同穴，嗣子萬頃，年才歲，孝極至誠，恐陵谷之屢遷，慮桑田之變革，刊茲玄石，用紀德焉，有殷著族，啟宋承基，祚隆茅社，績蒞封畿，縉紳繼軌，袞職世司，忠臣孝子，何代無之，少奉庭訓，長聞詩禮，侍衛禁禮，侍衛禁闥，驅馳階陛，令問令望，鏘鏘濟濟，履信依仁，恭兄友弟，逝川易度，隙馳難追，風摧勁節，雪委芳姿，韋珠永訣，謝玉長辭，孀妻只怨，稚子孤悲，言歸故里，瘞此新泉，北臨馬頰，南瞰龜川，佳城鬱鬱，長夜綿綿，方傳萬古，寄以雕鐫，
唐故南陽處士宗府君墓誌銘並序名山大川，騭生賢哲，毓氣賦命，則有修短矣，府君因官上家，而此家焉，世振清徽，日甚高價，源臣引派，推為茂族，王父沖，皇邢州堯山縣丞，一登黃綬，三載清風，考祥，不仕，竿占淇水，雲臥箕山，漢室急賢，徵而不起，府君諱惟政，字惟政，其先即周卿宗伯之裔，憑行義立節，以詩禮檢身，力盡臨池，二王，勢欲搏於霄漢，無何中於寢疾，享齡廿有九，去貞元五祀六月十六日，奄為歸人於定府唐縣漢封坊之私第也，於戲，孀妻晝哭，毀桃李之春容，嗣子主喪，傷髫發之初歲，頃屬時月路塞，煙塵屢飛，乃權瘞邑之陰郊五里育山之右，蔓草鄰骨，隴樹成，慮風雨所耗，歷日月居諸，以元和八歲春季月上旬七日，草葬於中山東麓，放水西偏，速之青烏，修之奠，俯縣西北三里之原，禮也，高堂老親，過年八十，倚門之望久絕，送葬之晨暫睽，府君有子，一曰敬仲，文林郎試左率府兵曹參軍，負阮之才，積高柴之孝，府君有令弟二，一曰惟清，太常寺丞，次曰惟明，雲麾將軍試殿中監，並修身慎行，文武兼濟，哭雲鴻行斷，無重續之分，痛棠棣花落，無再上之期，遠懷霜露之思，力具塗芻之禮，或恐節同時異，物是人非，采片石於他山，旌九泉於長夜，其詞曰，應代降賢，有花無實，百齡終數，二豎成疾，傷身後兮有稚子唯一，冥冥北極，杳杳東川，道路未得，歲月從權，卜宅兆兮靈其遷，千秋萬古埋窮泉，難訴天，
大唐故崗州錄事參軍元府君墓誌銘並序君諱則，字注詳，河南洛陽人也，自鳳舉陰山，振威中縣，英賢踵武，冠蓋連衡，家牒國史，可略詳矣，祖惠，周梁州別駕，豫州長史，貳職專城，馳聲千里，譽高杞梓，操等松筠，父大通，隋吳郡昆山縣令，制錦百里，享鮮一同，遐以肅清，上下高其美政，君稟靈秀異，天然風骨，器宇宏深，間儀遠亮，爰將筮仕，射策蘭台，特挺甲科，蒙授貝州漳南縣尉，俄遷渝州南平縣令，腰斯黃綬，蒞此銅章，擅美當時，名高彥，又除崗州錄事參軍事，刺舉千里，肅理百寮，人物具瞻，芳猷藉甚，既而輔德斯昧，與善莫徵，駟隙不留，奄從長夜，以大唐顯慶二年歲次丁巳二月廿九日卒於私第，春秋五十有七，即以其年歲次丁巳三月八日於洛北邙平樂鄉之里禮也，嗚呼哀哉，日月環往，人事忽諸，時代長乖，平生已矣，嗚呼哀哉，乃為銘曰，弈弈嘉苗，綿綿長族，積善餘慶，榮茲寵祿，
唐孝廉張君墓誌銘並序君諱慶之，字仲遠，功曹府君之第三子也，儀形簡秀，風神峻整，引義望於胸懷，轉山泉於襟袖，泛覽流略，尤明左氏，州辟孝廉不赴，燒金未救，夢珠徵禍，春秋有二，以唐之咸亨四年十月十七日卒於家，以大周天授之三年正月六日與妻京兆杜氏同改窆於安養縣西相城里，君孝友之行，冠絕等夷，仁恕之情，超邁群輩，而伯道不嗣，仲宣無後，彼蒼者天，孰雲報施，援翰雪泣，用銘幽礎，其詞曰，山以玉暉，水因珠媚，我有明哲，蒸蒸匪匱，彼美仲兮，其心貞願，贈瓊化泣，趨舟遂遠，漢流東注，驕岫西盤，棣野風急，原日寒，扣櫬遣車，惟兄惟弟，誰雲不痛，永絕遺體，
志石類碑形，兩面刻，文似未完，是否在兩側，待考，唐故處士鄭君墓碣文並序君諱參，字仁楷，其先自滎陽，即鄭舉之遐緒，冠冕代襲，鐘鼎承家，漢代傳名，留於史籍，即相州長史鄭玄之後裔，比因歷任，遂為鄴郡安陽縣人焉，曾祖彥，隋任鎮國大將軍，祖贄，唐任魏州長史，父，唐興雄熾，龍駕京城，盡忠勤，封為元從，君為子志孝，為父盡忠，恆行五常言同柱，不求高仕，散誕丘園，禍及夭殤，俄然奄化，去開元二年十一月十七日，於家第，春秋有五，夫人清河張氏，婦遠播，母則罕聞，疋適賢夫，如魚履水，未及斑白，忽遇夫終，子女幼童，隨宜安厝，孀居守志，卅餘年，以天寶二年十一月十二日終於斯室，嗣子昭等，懷高之泣血，等曾參以絕漿，卜兆安，恭營，便以其年歲次癸未十二月丙寅朔七日壬申，窆在郡西卅五里張泉村西祖塋之右崗原，禮也，東瞻故鄴，西望，南臨控之蹤，北顧塋堂之領，仍，
唐故渠州司倉楊府君墓誌文並序府君諱紹基，字克構，家本弘農，後因從宦，又為洛州合宮人焉，系自周室，祚始楊侯，導赤泉之靈派，傳白環之景閥，代襲冠纓，可得而略也，曾祖球，齊汝州刺史，封弘農郡開國公，祖貴，隋任左衛布政府鷹揚郎將，父德，唐任洪州豫章縣令，或褰帷制錦，文武居中，或執戟祠階，外內斯寄，惟君河岳炳秀，璋，光彩駿發，藹若神仙之中，襟情爽朗，皎似風塵之外，始搖筵於璧序，譽美金，俯拾芥於環林，名高片玉，明經及第，釋褐襄州義清縣主簿，贊牛刀於下邑，有類猿，佐鸞舞於重泉，實均鴻漸，秩滿，選授渠州司倉參軍事，才高位卑，昔賢猶其不遇，樂天知命，今我於是逍遙，乃浪情琴酒，得性風月，雪皓江塗，思安道而乘興，早蕪園徑，棄彭澤以歸來，其志尚也，脫略軒冕，其事跡也，棲遲丘壑，遂因襄陽別業，保終焉之志，葺字習池，締交峴嶺，晨霞夕靄，秋日春泉，符我宿心，期之卒歲，方輔仁無爽，積慶有徵，豈期過隙難留，閱川長逝，春秋六十有四，垂拱二年十月二日遘疾，卒於襄州之私第，出處傷歎，遠近同哀，粵以天授二年歲次辛卯十月十二日遷窆於洛州洛陽縣界之北邙山塋禮也，寂寞玄，倉茫夜台，風儀與塵露消沉，音徽將蘭菊無絕，恐陵移谷徙，莫識京兆之阡，地是人非，式紀蒿丘之隴，乃為銘曰，於惟得姓，源派靈長，遠承嚳，迥襲封楊，赤泉演慶，白鳳成章，四公繼軌，百代其昌，川岳降精，英靈間起，盛德不替，誕生君子，桂林一枝，騏驥千里，邦欽其量，代濟其美，名超後進，道能人，雅調風舉，遒文日新，琴歌出俗，弈思參神，高楊淑問，遠播芳，翼彼光輝，迫其徵薦，屈此材力，勞於州縣，管輅神清，馬卿詞絢，生平若是，窮通可見，蒼蒼者天，如何不吊，未睹雄飛，先驚鶴召，玉磴收彩，珠軒掩耀，水罷重玄，長孤眾妙，千月斯須，九泉冥漠，魂魄杳眇，音徽如昨，寒交暑，星移日落，何歲來歸，重著城郭，
大唐故前齊府直司楊君墓誌銘並序君諱晟，字世雄，其先弘農華陰人也，七代祖禎，徙居洛陽今為縣人焉，周宗建極，西河導積石之源，楊侯命氏，西嶽起削成之鎮，川原爽塏，帝師降丞相之精，人物殷豐，國華充太尉之撰，日來月往，蘭菊芳榮，祖超，陳鄱陽府長史，帝子西園，馭燕台之上席，天人南館，挹楚醴於中樽，父正巒，陳太子洗馬，鶴鑰初開，弼前星之景耀，龍樓肅侍，延少海之恩波，公稟中，和容素履，靈台蹇產，郁日之崇標，神宇蕭條，寫陵雲之逸氣，黃叔度之凝凌，萬頃澄瀾，和長輿之通雅，千尋埋，談笑詞令，韻黃馬之鏗鏘，垂露文章，煥雕龍之彪炳，士林傾仰，當四海之通人，天爵威儀，得萬夫之華望，隋末釋褐建節尉，峻節霜明，為六軍之壯觀，奇謀川瀉，毓千里之神機，俄而金鼎遷時，穹革命，天下郁拔山之氣，域中揚絕紐之紛，於是跡幽蹊，息機時務，崤函之亡秦族，綺里山中，河洛之毀晉圖，山濤林下，洎夫聖人有作，斷鰲埏立極之功，植物含滋，春鳥亮遷喬之曲，武德二年，召充齊王府直司，鳳邱英華，極選鄒枚之客，猿巖形勝，高游文雅之場，天謂流，方盡南溟之羽，神欺與善，俄從北帝之遊，以顯慶四年正月十三日遘疾，卒於東都積德里之私第，春秋八十有四，嗚呼哀哉，夫人隴西李氏，涇州司馬瓊之女也，質挺柔明，器含貞順，肇飛皇之慶，演巢鵲之徽，溫氏玉台，忽照孤鸞之影，延津寶劍，終茂二龍之匣，粵以咸亨四年歲次癸酉十月壬午朔三日甲申，遷窆合葬於北邙洛城之原禮也，山門寂靜，空留蔓草之悲，隴月徘徊，非是夜台之色，雕翠琬而懸范，庶清暉之不極，其銘曰，太華峻極，太史靈長，山川逸氣，人物含章，鑠乎君子，清源萬里，神碧霄，道牽黃矢，九州飛鼎，三極迥天，心馳物外，動處幾先，郊正歷，猿巖承宴，倒景無時，遊魂為變，山北固，伊水南流，玄台永夕，白日千秋，
唐故清河張夫人墓誌銘並序其年十月十三日追贈清河郡太夫人承務郎試太常寺協律郎成元操撰宣德郎試太常寺奉禮郎周仲諲書並篆易稱中饋，詩美肅雍，嘉禮聿修，其來尚矣，至於服仁義，負容德，備柔一節，葉坤儀，茂實騰芬，足以冠於詩，易矣，夫人姓張氏，其先清河陽武人也，蓋漢相留侯之裔，魏晉已降，冠冕蟬聯，史策載詳，譜諜輝炳，代累仕鎬，家徙關中，今為京兆涇陽人也，代傳儒學，素履居貞，高尚善蒙，樂乎天爵，慶積彌博，陰鐘，降生夫人，貴表沖異，當笄諸謝室，歸彼於門，內則克諧，四德咸備，潔矩之道，肅敬之容，奉以周旋，行而罔替，逮乎晚節，訪道空門，喜慍不形，則季咸無以察其色，得喪齊致，則至人同以用其心，浩淼遐深，難乎測挹，奈何福履之囿，繁衍之榮，冀將如日之懸，俄驚閱水之歎，以元和庚子歲秋七月一日，終於京兆大寧之私第，享年六十二，冬十月十六日合祔於長安縣承平鄉張杜村先府君之松賈，禮也，夫人有子曰弘簡，德藝持玉，詩禮寶珠，撫翼清時，彈冠入仕，四聖毗弼，一紀踐更，朱輪榮，貂蟬即失，洎今上肇開寶歷，其命惟新，遷左監門衛大將軍知省事，兼掌綸旨，起復，加冠軍大將軍，勳封如故也，夫王者建邦設都，宵衣旰食，非聽納耳目，采摭諮詢，則稷契夔龍，曷以擅名於昔也，次曰文穎，幼而聰敏，才行老成，六藝深該，三冬業就，自強於己，尚是布衣，而有之美之才，豈乏紆組，皆清懷樂棘，哀纏蓼莪，陵千秋，堙變是慮，奉命敘述，實無愧詞，其銘曰，何彼矣，鮮敷萃止，洪源自遠，靈芝卓爾，展矣德容，欽哉肅雍，儀形內則，澹志中庸，共伯早逝，貞姜克勵，二祀棲神，百齡罔歲，石茆未封，月桂虧空，令范斯樹，景命不融，青烏兆啟，白碧，曷以表徵，琢茲貞石，吳郡朱士良刻字，
朝散大夫行成都府司錄參軍上柱國徐公墓誌銘並序富春孫事問撰修春秋徐爵居常與楚同盟，會伐叛討而不虞強力，啟封廣土，侵襲之謀，一旦為兵，雄遷姑蔑而終焉，後子孫因為衢之人，公即孫觀光上國，實為之艱，遂徙家秦中，因鄉胄貴里之人也，台州樂安縣令諱處悌公之曾王父，公之祖王父，涇州清溪縣尉諱齊初，公之王父，咸居秩有風規，其族益茂，公自鄉貢進士奏授懷州參軍，不敢韓朝散上柱國，九安南招討巡官，從軍之樂，不在邇，已知能，夏州刺史田公仰公完緝之才，表公為朔方縣令，授信州弋陽縣令，黠吏懾公之明，州長器公之干，久之，於天官得成都府雙流縣令，亦以朔方弋陽之政，而憫吊孤寒獨，論者心不改，寒暑徒變，竹柏無易，歲滿，又選補成都府雙流亦以朔方弋陽之政而憫吊孤寒獨，論苦皆謂雙流之有君，邑名雖遷心不改，竹柏無易，歲滿，又補成都府司錄參軍，劾察之曹，目有貫我我道而何慮，美矣夫，公幼覽墳籍史傅群言，得活人匡國之術，明傅常偉其才曰，大丈夫生乎世，得明哲之後，當如是公之志不諧，調於銓衡，守卑祿於郡府，低顏俯容三十餘歲，大亦終下位，陶潛彭澤，彼尚如斯，梅福之尉南昌，會昌二年十有一月五日疾，歸全於京師萬年縣務本里，享年七十一，以明年二月十二日，安兆域於河南縣平樂鄉之原，禮也，夫人隴西李氏，先公而歿，繼室河南元氏，夫人德門顯母儀著於姻戚，男二人，女五人，長子蘇州長洲縣尉未仕，長女歸尹宗經，明經登第，次歸韋助，前睦州清溪縣尉，次歸李隨，前處州麗水縣尉，一女未及笄，長洲文以華身，學以識古，懷干將之利刃，君子謂公之後必大，子執孫事問，知夫人之道頗孰，故得握筆而敘生之懷始相之樹於松枝，輒書有道之德，藏於玄室，銘曰，有官必書，偃王好仁，疆場無備，國隳名辱，實惟裔，儀表流清，修翮翔天，學入官，三宰百里，其清如水，壯則老，有形必無，苦手歸全，同途，青松，親賓蔽寂寂，佳城幽翳，百代一開，四序環復，東波不回，
唐故邵州鄭使君墓誌有銘朝散大夫守王傅分司東都上柱國魏郡開國公食邑一千戶賜紫金魚袋王式纂使君貞元辛未年生，大中景子年歿，十一月也，明年十一月廿六日，歸葬於萬安南之舊塋，縣曰河南，鄉曰伊，其孤前荊山尉襄泣血云，昔周宣王少弟友於鄭，六世為韓所滅，其後以國為氏，由隋佐命元勳沛國公諱譯，至使君十一世，使君之曾王父，開元聞人，用前進士科，官至遂寧守，諱老萊，王以健筆奇畫，意氣名節，交馬北平燧，李中書泌，張徐州建封，掌北平書記十年，箋檄冠諸府，得兼御史丞，副守北都，入為司業少僕，亦刺絳州，諱叔規，烈考嘗繼伯父留守公，以蔭補千牛，好學善屬詞，歷守漳，邵，，夔，淄五州，諱紳，留守公諱叔則，建中貞元之偉人也，使君即淄州之長子，諱，字君巖，少以干蠱聞，亦慕意氣然諾，始佐齊棣二州軍事，人謂忠於所奉，後為汜水丞，從事金河，得監察裏行，殿中內供奉，府移盟津，遷侍御史，為營田副使，知懷州事，賜五品服章，盟人逐其帥，獨有守心，職罷就常薦，歷太子中允，鳳翔少尹，改榮州，轉邵州，滿秩臥病，終於滎澤之別墅，朝散大夫其散官也，上柱國其勳官也，前娶安平崔氏，後娶晉陽王氏，襄即其元子，貢，褒，齊皆其子也，長女嫁人高輦，次女嫁杜陵人韋敬師，次嫁素昌人李孟賓，五女未笄，有欲出俗奉玄元教者式，使君之外第而又襄之舅也，故來請銘，進士塤，使君之從父弟也，為書而刻諸石云，邵州歸窆，萬安之下，禮薄物備，萏童陶馬，外弟傅王，強為銘者，
大周崔銳夫人高氏墓誌並序夫人高漆娘，渤海人也，父信德，峻極於霄，迥嗣公侯之慶，長波浴日，聲浮卿相之暉，密戚貴游，連驢味道，清交素友，接袂盈門，夫人遠葉神宗，榮光鼎族，詠菊花九日，韻椒頌於三元，淑譽含芳，香鄰月桂，嚴慈令則，貞孕秋霜，素雪凝廷，艷芳詞於柳絮，雅琴乖響，驚絕調於宮商，爰事舅姑，怡聲恭順，作嬪君子，相敬如賓，既而水窮東海，日近西山，瓊蕊無徵，胡香路遠，潘安仁之詞彩，句句銜悲，荀奉倩之哀文，淒淒思斷，以大周萬歲通天元年陸月拾肆日薨於洛州福善坊之私第也，春秋伍拾有肆，即以其年柒月陸日葬於洛陽縣北芒山禮也，嗣子利賓，切沐閨慈，痛遵庭訓，仰陟屺以銜悲，想寒泉而增慟，乃為名曰，乃祖乃父，惟卿惟相，如如璋，令問令望，德與蘭芬，名隨風，為代作寶，生人是仗，夫人生也，令淑凝姿，事姑以禮，訓子停機，椒花入頌，秋菊凝詞，婉巡婦德，哀哀母儀，積善無驗，嗚呼哀哉，鶴辭吳市，鳳去秦台，翠帳長掩，莊鏡不開，荀驚永謝，潘思浮埃，空瞻仙雨，朝朝往來，日月逝矣，生死俄遷，朝辭清洛，暮宿黃泉，荒涼松野，淒愴風煙，人悲此別，後會何年，
唐故壯武將軍右龍武軍翊府中郎將武威郡史府君墓誌銘並序應集賢院校理主史陳留郡申屠泚撰文並書君諱思禮，字伯珪，武威人也，其光輔周克殷，展九鼎之寶，佐魏理鄴，綰百里之櫻自是以來，含章間出，柔嘉挺生，西漢全盛之時，月以外戚居寵，東京陵夷之日，弼以直臣見知，代不絕賢，門休厥德，曾祖爽，皇任翊麾校尉，右衛中候，安卑守道，從謙效官，祿位逾微，名實彌著，祖感，皇任昭武副尉，右衛司戈，肩，習武繼踵，侍以嚴更之署，巡以周廬之區，父岳，皇贈青州司馬，錫朱私，寵加存沒，萊夷上佐之郡，海岱半刻之城，可謂政及幽靈，化沾朽骨，公陰德而高其門，張賀行仁而尊其家，方諸聖代，未可同年而語哉，君蓋右衛司戈之元孫，青州司馬之長子也，素多奇節，罕拘小謹，臨難不易其潔，見危不顧其身，志在雄飛，豈能雌伏，屬唐元初載六月廿日，巨猾開釁，邪孽如聚，戮褒姒於周京，斬呂祿於漢闕，班賜獲級，俾勤賞功，至七月十三日，恩敕授君平陽郡仁壽府左果毅都尉，借緋，以旌社稷之勳，用表河山之績也，考滿，授馮翊郡唐安府左果毅都尉，重任兩政，考滿，又選授伏龍，洪泉二府折衝，考滿，加游擊將軍，授京兆神鼎府折衝都尉，訓兵養士，秣馬脂車，計不時，算無遺策，尋加寧遠將軍，守左武衛翊府右郎將，賜紫金魚袋，又轉右龍武軍翊府右郎將，累遷明威將軍，無何又選壯武將軍，右龍武軍翊府中郎將，上柱國，北軍開壁壘之營，南宮列鉤陳之衛，君以爪牙王室，羽翼聖明，同韓彭而推高，方耿寇而見重，至若傾心於下，接物於眾，寮友取則，雅望攸歸，生也有涯，彼蒼不，嗚呼哀哉，以天寶三載歲在甲申八月辛卯朔廿日庚戌終於興寧里之私第，春秋七十有七焉，君尊賢慕道，好德善鄰，以廉正居官，以忠勇報國，壯志未弭，良圖忽諸，夫人武功郡君蘇氏之女也，母以子貴，妻以夫榮，悲龍劍而一存，傷鳳梧之半死，以其載十一月庚申朔廿三日壬午，遷窆於京兆府萬年縣川鄉白鹿之原，禮也，水臨灞岸，山接芷陽，風傳長樂之，日下新豐之樹，嗣子元柬，宣節副尉，長上宿衛，仍委檢校閒廄修造使，次子元亮，禦侮校尉，右武衛絳郡神泉府別將，次子元忠，翊麾校尉，右武衛仁壽府別將等，哀不勝喪，毀幾滅性，能舉孝道，咸遵令儀，勒其精泯，紀夫幽壤，銘曰，之才，武威之寶，出逢大運，呂興王道，其一，國章優渥，寵命頻繁，府，攉波期門，其二，天奚不仁，於茲明哲，長河未乾，大樹先折，其三，孤墳閉跡，，生到此，何書，其四，
聖道寺故大比丘尼明行法師灰身塔大唐永徽五年七月八日弟子等敬造，
唐故博陵崔氏夫人李府君墳所志文宣武軍節度使檢校尚書兼御史大夫李紳撰夫人博陵崔氏，祖璡，父緯，以貞元丙寅歲移天從於李氏先府君禮也，府君以元和庚寅歲終於無錫縣私第，以元和丙申歲歸祔於白鹿原，夫人以大和甲寅冬十月十五日終於越州觀察使之官舍，春秋六十有九，夫人無嗣子，有女子一人，已出也，嫁於河東裴達，達亦先霜露，孤女歸我，與弱子苑，苑先祖母夫人疾終，開成戊午歲春正月啟夫人於李，與孫苑北，苑歸其裴氏大墓，夫人合祔於先兄奉禮府君之，秋七月既晦乙酉，合封禮畢，夫人柔淑謙順之於府君先志，嗚呼，夫人有姊妹五人而鮮兄弟，先兄娶夫人而無嗣子，夫人之女子適裴氏，一子中殤以亡，崔李裴三氏皆絕胤，豈天乎，不知者陰騭耳，銘以志言，用符元室，銘曰，奉禮清德，夫人淑儀，廿五載，和鳴婉隨，諧彼瑟琴，終無祿仕，家食是肥，荊釵自貴，商庸有偶，伯道無嗣，歸呼永秘，
總章二年十二月廿五日袞州金鄉縣前蘭州錄事參軍重徐羅母薛氏墓，
唐故朝議大夫懷州長史上柱國京兆韋公志銘並序公諱希舟，字言滿，京兆杜陵人也，肇自開國，成於有商，像賢佐時，美乎大漢，庭際雙寶，價擅海珠，中一經，藝包人極，我之藉舊，實葉無疆，曾祖知止，皇朝豳州刺史，贈幽州都督，宣風是著，祖仁儉，皇朝太子洗馬，乘同歸，父嗣業，皇朝秘書郎，蓬山積譽，蓋清識茂緒，連華村馥，公即秘書之第三子，盛德之後，教義攸先，初調補衛州新鄉縣射，轉州水縣丞，承若尉致，漸陸其儀，又遷杭州司戶，蒲州司法，亭獄詞曹，雅望惟允，又歷城門郎，司農寺丞，進請是司，慎給移用，以故除潞，華等四郡司馬及懷，相二州長史，公明驟見，士元擇才，展驥騰聲，得人斯美，夫在有必比之理，大明無常滿之分，豈藏山而可固，將閱水而同悲，嗚呼，以開元十四年九月八日遘疾終於官舍，春秋六十二，粵以其年十一月十一日遷葬於萬年縣義豐鄉銅人原祔先塋，禮也，北走邇於新阡，南登接乎長保永夕今閉，休魂是安，孤子騁銜疾在辰，痛深樂貌，爰圖刻石，見為文，式贊徽猷，紀於神道，其詞曰，我命有光，功傅佐商，地雄京兆，代濟扶陽，高曾出守，烈考為郎，秘閣攸踐，專城良，誕生今德，勖爾義方，陳力乃位，飛名帝鄉，海月初滿，春蘭正芳，馳暉倏滅，開榮靡常，官才半刺，痛結摧梁，福善之報，如何彼蒼，灞陵岸側，長安路傍，千秋萬歲，松賈成行，朝議郎行萬年縣尉雍惟良，
大唐故管君墓誌銘君諱思禮，字扙，洛州河南人也，器識宏通，神凝遠，尚履端秀，風度詳華，孝友哀於冥資，忠誠符於令德，謙居體，恭慎為懷，處儉絕詭遇之情，在泰無驕矜之色，立松筠之節，執金石之心，祖卿，父徹，其先平原人也，並承積德之美，膺川岳之靈，貞固之心，白非重，然諾之信，黃金已輕，故美譽播於鄉閭，英名流於雅俗，君幼而明敏，鄉譽高於友朋，長而遜悌，孝敬流於覆載，方當撫翼雲衢，驤首天路，輔仁莫驗，福善徒言，未申大夏之材，遽奄荊巒之玉，以垂拱二年十月八日卒於私第，春秋卅有八，以其年歲次景戍其月戊辰朔廿三日庚寅葬於洛城之北平樂鄉之界長崗之邙，可謂薤露將垂，更切田橫之歎，白駒流隙，有感莊叟之心，嗚呼哀哉，乃為銘曰，朝光不住，物性短終，哲人斯委，身去名留，池台絕跡，墳混游，於茲永罷，相求，
唐故常君墓誌銘並序君諱開，字元儉，洛陽人也，茂族之興，遠藩方冊，代有異人，蟬聯圖諜，曾祖，齊郡守，祖觀，齊驃騎尉，父，隋行參軍，並蘊德弘仁，握文兼武，內棟，外作蕃維，君稟川岳之靈，挺璋之質，朗湛乎機鑒，外潤表乎溫仁，守謙恭以立身，履信義而行道，斌斌肅肅，實為純厚者歟，君既志懷禽尚，不願宦階，情悅老莊，唯求放逸，每至春林散錦，文盛石園，秋菊落英，賓盈孔座，豈期輔仁不驗，與善無徵，徙此小年，長歸大夜，以龍朔三年七月十二日，春秋七十，卒於私第，即以其年歲次癸亥八月壬午朔三日甲申，窆於邙阜，庶使慟深孀女，悲甚遺孤，恐行不宣，勒斯石於泉戶，銘曰，猗歟夫子，堂構克隆，依仁據義，本孝基忠，譽稱鄉曲，行睦閨庭，遽指華宇，永即佳城，玄宮寂寞，扃里冥綿，幽石若啟，貞芳在旃，
洛州河南縣洛邑鄉關預仁妻茹氏墓誌並序夫人茹氏，河南郡金鄉公茹君之女，祖禰，官班千石，家積萬鍾，父代，官及五公，門傳四馬，關君氏族，地望高隆，於君自悅，不乖榮仕，出孝入悌，始於事親，室家邕睦，力田崇孝，夫人弱齡之歲，四德內成，始笄之年，一志外備，善持巾櫛，能事舅章，泉必赤鯉之魚，庭湧長江之味，昌孫榮子，門表旌誠，識達二乘，護持三寶，何期川流不息，良木早雕，春秋七十有一，以顯慶五年八月十一日亡於私第，用其年九月四日殯於北邙之原，墳營遼，北跨長津，界域蕭條，南枕洛，屢移晷刻，祖載有期，烏菟不停，玄宮近，望荒墳而多感，攀風樹以傷嗟，男懷負米之悲，女高堂之泣，又慮寒溫屢易，陵谷遷迥，隙駒既往，桑田變改，爰遵永記，刊石為銘，嗚呼哀哉，乃為銘曰，四德俱備，一志兼施，男資庭訓，女賴母儀，近川東注，落日西頹，永歸泉土，長志閨闈，峨峨令德，采采風儀，掩從風燭，誰撫孤遺，長男泣血，少女絕漿，神姬執杼，瑞鳥悲傷，寂寂墳，芒芒夜台，泉門盡掩，雞鳴詎開，
故承務郎守州司戶參軍府君之墓誌並序從兄朝散大夫前陳州司馬賜紫金魚袋從志撰並書，粵余不，少習詩書，族玄明誠至理死生之分瀕有形必然也，夫何愷歎，君諱瑤，字少良，其先太原人也，曾祖傳美，任遂州刺史，祖全皇任荊州司馬，父尚淹，皇任宣州涇縣丞，並德官伐長髦國乃忠俱在則而言行雙著，君溫良恭儉，蘊經濟之美才，節義忠貞，負救時之善譽，時逢艱沮，兵甲猶興，士卒凌人，守藏史覃頰君在掌，取捨由心，只譬且計，百端禮接，乃無虧一，參全生之道，足以嘉焉，將等丘山，福深河海，於戲，皇天不，降此禍殃，忽逢時患，數閂雲亡，君行年有九，以大曆十三年歲次戊午季夏建四日戊寅，於汴州開封縣夷門鄉之私策，炎之月，欲遷厝而難為，跋涉長途，匪嚴而不可，遂以建亥月癸酉朔發引，歸於河南府之舊里，先王制禮，豈同穴而能違，窀穸有期，匪賢愚之所越，又以其年建子月廿九日權殯於上洛陽縣洛陽鄉平原之禮也，慮以山川海竭時移，改葬之時，無啟發，遂刊其石，勒以為銘，其詞雲爾，昔之周境，今者荒田，幽壤，物尚依戀，爾墓西曠野，東據山川，想孤魂之燭，悲逝水以潺，雖宅兆方得，地念何年一悲風颯兮吟白楊，飛兮辭鄉，朝陽，嗟花兮芳，麗歸魂兮依何方，為兮行碧海歲變時魂兮何慮川以丘夷石於壤其三，大曆十三年八月廿九日，
大唐故岳嶺軍副使王府君墓誌銘並序君諱脩福，字脩福，其先太原人，因官今為晉人矣，昔者孟津百駕，武王創酆鎬之源，少海承華，太子錫神仙之胤，其有五侯貴戚，盛鐘鼎於西京，百戰將軍，布金錢於北洛，自茲厥後，冠蓋相望，曾祖暹，隋潞州司馬，毗隼而建職，祖忻，唐鄭州別駕，乘鶴蓋以臨人，父朗，明經擢第，韋賢之棄金，桓榮之拾地芥，君汾水敲雲之氣，姑山凝雪之精，豫樟七年，郁起磨霄之，驊騮千里，早申躡影之功，暨乎成立之年，有敏捷之致，乃學騎射，妙絕時人，宿衛滿，授慶州永業府右果毅，五校斯臨，六韜攸寄，應舉及第，轉岐州洛邑府左果毅，先天元年，御史大夫李傑奏稱清謹過人，授本府折衝，地稱右輔，州枕亭，致果一時，折衝千里，敕與緋及魚袋，定州岳嶺車副使，荊軻殉節之地，歌易水而不還，簡子秘符之，臨代川而有喻，君鎮守北嶽，坐免南侵，實賴副軍，廓清邊朔，方欲揮戈駐日，卻從三捨之遊，何圖巢影不留，俄迫九泉之路，開元四年五月十二日，終定州之館舍，春秋五十有五，夫人侯氏，簾帷香歇，遂罷朝妝，鏡室塵昏，方沈夜月，即開元九年十一月三日，歸合葬於晉州城東南三里之原禮也，君出忠入孝，既文且武，龍泉失鍔，摧五色於赤山，驪穴沉輝，碎千金於紫貝，佳城有夜，泉路無春，人生既然，天道何說，仲子右領軍衛翊衛景珍，季子翊衛景陽，痛深吹棘，非纏集蓼，思罔極之難報，恨頹光之易收，恐地變高深，代移今古，爰題片石，故勒其銘，漢稱古輔，舜宗北嶽，從官遷改，運籌帷幄，食菜攸終，威行邊朔，惟君之生，早歲飛聲，忠以報主，孝以揚名，立身垂范，為代之英，彼美夫人，作嬪君子，始穆家室，顏衰桃李，婦德伊何，傳之女史，郭門直視，慘然改容，霜獵宿草，風捎古松，人歸玄夜，冥寞何從，
唐故昭成觀大德張尊師墓誌銘並序尊師法號若訥，其先南陽人也，晉輔相協之後，因家於河南金谷，累葉不仕，杜門安貞，至於尊師，習性含和，智契玄理，文明元年，屬天皇上升，卒哭之日，綸言度人，尊師入道，常有規矩，舉為大德，嗚呼，何期遘疾，脫屣游神，化年七十有六，開元廿七年五月一旬三日，化於後房，其月廿三日，法殯於金谷之地，是日仙唱擁雲，俗心淚雨，不有光於前哲，將何示於後人，銘，昔為道生，今因道散，壑舟夜驚，牖電煥，松門骨化，蒿里神遊，詞人頌石，記德光幽，太歲己卯月壬辰日甲寅，
皇五從叔祖故衢州司士參軍府君墓誌銘並序朝散大夫守常州刺史賜紫金魚袋河南獨孤及撰公諱濤，皇唐太祖景皇帝六代孫也，曾祖道立，嘗典隰，齊，陳三州，封高平郡王，祖景淑，畢國公，父仲康，官至尚書主客郎中，楚州刺史，世秉懿德，為公族領袖，語在皇室譜，公純孝忠厚，貞信廉讓，直而遜，明而晦，樸而不固，靜而應物，克己復禮，時然後言，策名居官，清畏人知，弱歲為學，篤志經術，專戴氏禮，晚節耽太史公書，酌百代之典故，以輔儒行，遂以經明行宗正寺舉第一，初任許州臨穎主簿，歷宋州宋城縣尉，皆以恭寬信惠聞於千室，議黜陟幽明者，謂公文行吏事，宜登三台，會河朔軍興，避地江表，相國崔渙承詔署衢州司士參軍，於時五府辟召之權，移於兵間，務苟進者，多不由逕而致顯位，公儉德正志，安貞俟時，未嘗以得喪夷險帶芥方寸，視榮辱晏如也，論者高之，乾元二年六月十六日寢疾，終於潤州，春秋五十，七月十六日，權窆於衢州，嗚呼，仁可以師表紳而無貴仕，禮可以軌範風俗而不遐壽，沖用休績，卷而未形，溘與化往，使善人相吊，嗚呼哀哉，公歿後十有六載，從父弟涵以宗室柱石為御史大夫，按節江東，痛仁兄之生不登公侯卿大夫之位，歿不備逾月外姻室之禮，遂茹哀筮日，減月俸以庀喪具，由是大曆九年夏四月廿八日，公長子居介，支子居佐，居敬，居易，奉公之青炎，歸葬於洛陽清風鄉北邙之南陲，凡今孝乎惟孝，友於兄弟者，於此乎觀禮，及謂知公者宜莫若懿親，今將以無愧之詞，申報幽路，其詞曰，天地方否，君子安卑，世道既夷，巢駒莫追，仁而不壽，才既無施，積善必慶，天何余欺，裳帷，斥江絕淮，蒼蒼故山，玉樹斯埋，死喪之威，匪弟兄孰懷，令德家風，與天壤偕，
唐故隋都尉姑臧段君志銘並序諱瑋，字父欽，武威姑臧人也，若夫迥郁望宗，敷道括於三極．緬疏賢，富義光其四海，暨乎太尉匡燮，負日月而增耀，將軍馳算，擁星旄以遐指，雖金河淼淼，喻昌原以韜浚，玉壘峨峨，比靈基而失險，高祖緣，魏驃騎大將軍通直散騎常侍司空雁門郡公，虎石標奇，雁峰疏瑞，曾祖嚴，周右衛大將軍開府儀同三司左光祿大夫朔州刺史襄垣縣簡穆公，授鉞翔英，隨輪灑渥，祖達，隋右驍衛大將軍襄垣縣公，清鳳闕之九城肅龍荒於萬里，父師，隋左千牛東宮左內率太常卿殷州刺史，紫禁，擢青宮，結芳實於棘林，束貞凝以分竹，惟君韋珠寫耀，鏡驪之夜輝，衛王開華，朗虹屺之晨色，宅和天發，佩道冥符，翔翠於詞條，孕蒼虯於文海，隋大業十年，解巾建節尉，風騏始騖，雲鶴初，賁德逾沖，鳴謙載穆，杖奇邁，倏踐華司，至十二年，授奉車都尉，祗衛宸居，侍玄極而星拱，承輝馳道，陪翠輦以大行，俄而運喪玉羊，時亡金虎，王充鵲起，竊憑龜，君之大父，連據小平，暨夫唐日開輝，圭野賴昌明之運，鄭氛奄撤，台宗落纓黻之緒，君已凋青紫，棲襟玄白，恬取逸，削智乘貞，庶期德水澄華，長清萬頃，不謂仁山迥聳，遽摧千仞，以咸亨元年八月卅日遘疾，卒於私第，亨年七十有二，則以其年歲次庚午，十一月庚子朔，十日己酉，窆於邙山之陽禮也，嗣子懷節，芝華引馥，銑鑒韜明，潰魄霞晨，崩心火夕，恐鰲峰落仞，鯨壑遷波，式紀素猷，鐫芳紺琬，其詞曰，浮關景族，式閭昌胄，槐庭擅美，棘門標秀，疊灼青咼，連光紫綬，瓊疏趾，璇波弘溜，烈祖韶邁，顯考溫芳，陳星聚彩，闞月流光，分茅五色，牽絲一方振華少海，銘勳太常，聯暉載德，誕生材令，賁玄遙舉，毓清孤映，神虛牝壑心懸堂鏡，鶴鼐承宗，鳳門從政，麟傷掩日，龍戰騰氛，白波驚浪，烏陣連群，俄開堯景，署引虞薰，圭躔蕩，構落承雲，簪黻既替，聲華遂屏，落塵遺雜，棲閒任靜，霞酌陶靈，雪弦此芝方秀，青梧摧穎，馬轅齊白，旆影飄丹，行悲奠桂，永絕游蘭，風急，山空月寒，式旌幽壤，明德斯刊，
唐故契苾夫人墓誌銘並序夫人姓契苾氏，本陰山貴族，今為涼州姑臧人也，地則二涼繼軌，人則十族分源，通蒲類之大澤，接不周之天柱，父何力，鎮軍大將軍，涼國公，料敵制勝，算無遺策，平遼之功，公乃稱最，夫人，夫人即公之第六女也，幼而閒婉，長無矜貴，穆如蘭蕙，騫若鴻龍，並受自天資，非因外獎，以妙年歸我右金吾將軍，常山縣開國公史氏，環有則，迤盥無懈，覽彼木，執心以自持，於以采蘋，恭勤不失職，可謂思弘君子矣，及其比翼將雛，和鳴乎椅梧，家與其黷，寧過乎嚴肅，又積星歲矣，豈期府君光，雙飛遽只，藐是諸孤，孑焉無怙，夫人以斷織垂訓，折示嚴，禁其浮蕩，至於成立，以開元八年五月廿二日遘疾，終於居德里私第，春秋六十有六，嗚呼哀哉，夫人涓潔助容，彖合禮，宜爾振振，被之祁祁，老萊以童戲承顏，期於眉壽，仲由以負米興念，遽切風枝，痛深樂棘，煢煢在疚，仰惟同穴之義，敬遵合祔之典，即以九年二月廿五日歸厝，陪於昭陵舊塋，從先禮也，女床之舄，雖存亡而隔，延平之劍，竟先後而懼沉，恐慮城陷山移，故勒銘於貞石，彼蒼者悠悠，運天關兮不休，人寓世兮如浮，世送人兮如流，何徒自矜兮固若嵩丘，曾不知有力者以負其舟，一從委質空山幽，唯聞風樹日颼颼，天長地久千萬秋，
大唐故滄州司法參軍張府君墓誌並序公諱文珪，字元敏，南陽人也，漢庭弈業，始啟其勳庸，晉室台階，是光於綿瓞，嘉功茂績，有其人，保姓受氏，謂之世祿，公隋青州司馬詡之曾孫，唐恆州九門縣令懿之孫，晉州仁德府果毅都尉第八子，代襲文武，幼挺岐嶷，聰敏肅給，宣慈惠和，弱冠以諸親出身，轉光，萊，滄三郡掾，葭莩之戚，早沐於朝恩，蠱之能，累聞於郡選，庶以公才公望，為龍為光，何人其與能，而位不充量，以開元廿二年九月十八日終於官舍，春秋七十七，夫人恆農楊氏，吏部尚書仁恭之孫，并州晉陽令諶第十四女，公侯錫族，婉惠宜家，式禮不違，其儀可則，將偕老斯得，與善莫欺，俄及逝川，旋悲閱世，春秋六十七，嗚呼哀哉，生也有涯，歿乃同穴，而龜筮既協，窀穸斯開，越以開元廿三年十月廿七日，遷祔於洛陽北邙之原禮也，嗣子光裕，怙恃靡依，鐫見，多慚不敏，敢紀哀詞，銘曰，盛德之後，其音孔臧，庶存必復，忽爾殲良，冥寞厚夜，烏呼彼蒼，用刊貞石，永固連崗，
大唐故酋長康國大首領因使入朝檢校折衝都尉康公故夫人汝南上蔡郡翟氏墓誌銘並序夫人翟氏，汝南上蔡郡人也，家傳軒冕之榮，門出士林之秀，漢丞相之榮貴，吳將軍之智謀，聲播古今，名芳史籍，曾祖瓚，隋朝議郎，檢校馬邑郡司馬，祖君德，皇朝散大夫，太常寺丞，父方裕，清河郡清河縣尉，並高材蒞職，雅譽稱雄，清規振於郡縣，朱紱光於樂府，夫人稟柔和之性，懷信義之規，四德范明，三從禮者，方冀頤年保，肅家道於閨庭，何期遘疾彌留，歸冥途於寂寞，以天寶八載六月九日，終於福善坊之宅也，春秋七十有八，以其載八月十日，葬於河南縣平樂鄉之原禮也，嗣子從遠，攀號罔極，毀瘠銜哀，恐陵谷之有遷，句匠石以明記，庶垂不朽，敬為銘曰，夫人望族，禮樂門傳，溫柔成范，孝義稱先，冀終遐壽，何促頤年，泉台一閉，日宇長捐，刻石紀德，萬古芳宣，
君諱明，字暉粲，穎川長社人也，軒黃之苗裔，堯司徒公後稷棄後也，故能殖其嘉，拯四民之阻饑，倉稟盈儲，安萬方之強盛，遂得福流胤嗣，衣纓不絕，十一代祖啟，漢景帝后元三年為大司馬，封潞縣侯，食邑屯留，子孫因即家於此焉，曾祖居，魏封安樂侯，祖洪，齊天保年中封諫議大夫，安德王輔佐，嚴毅肅恭，幕府欽其令范，父先，隋開皇二年州貢明經，行修廉潔老悌，敦冊甲科，起家游騎尉，至大業初，任上黨郡主簿，職總群司，能官平恕，後行長子縣令，俯臨邑宰，字育奇術，黎庶俱賀來蘇，矜恤多方，士女咸稱至晚，君即其第二子也，夙彰令譽，懷邴原之風彩，志行修整，抱鄧禹之徽猷，然洞曉幽微，機神朗悟，屬唐啟運，先赴義旗，勇決驍雄，摧破武周凶黨，秩授朝散，酬報鴻勳，然識道德之隆，知榮辱之倚伏，雖戎職，非其好也，於是丘園守素，體道居貞，上玄不鑒，春秋七十有四，顯慶四年二月十九日丙寅，掩從風燭，哀哉命也，其妻馮氏，乃隋驃騎將軍潞州刺史馮科之女也，貞惠淑慎，聖善母儀，肅穆閨闈，防閒內則，可謂賢妃良匹，風不，相次且落，以大唐五年實沈之歲，從其物化，即以其年冬月辛丑朔九日己酉合葬於留縣西廿二里三山之陽禮也，恐田成碧海，谷變蒼山，故銘記於泉戶焉，烏哀哉，乃為頌曰，穆穆軒黃，明明後稷，貴賤彰顯，嘉禾播殖，休烈鴻猷，貽芳垂則，胤嗣英哲，皇王羽翼，君之繼軌，構緒綿長，堂基不墜，負荷克昌，雖沾戎秩，不以榮光，居貞體道，物表翱翔，其妻馮氏，高門盛族，來適居子，彰斯令淑，桂轉彌芳，蘭移更馥，不意霜災，俱從風燭，驍騎尉苗君墓誌銘立大唐顯慶五年五月九日殯葬銘記，
有唐朝散大夫行秘書省著作佐郎嗣安平縣開國男崔公墓誌銘並序從父弟中書舍人祐甫述公諱眾甫，字真孫，博陵安平人，自漢侍御史以降，直道正詞，高名絕節，繼書簡冊，暉映今古，曾祖諱儼，皇朝雒縣令，祖諱豈，庫部員外郎安平縣男，考諱渾，監察御史，皆有師範，生靈之大德燮諧天人之大量，任位不至，蹇塞於時，公行符顏閔，器參管晏，奉尊敬順，恤孤惻隱，曰儉與和，服之終始，惟貞與直，存於夙夜，入典訓，精通理本，曠兮其廣博，兮其靜深，置論於宏遠，必也施教立言於化成，以之體物，自得禮義之域，居然風塵之外，年十有五，嗣祖爵安平男，逾年，明經擢第，弱冠，參懷州軍事，丁祖母憂去職，服闋，拜左武衛倉曹參軍事，屬先妣盧氏有沉痼之疾，公不脫冠帶以養者將一紀，丁憂服闋，尉河南之密縣，又為其縣主簿，又丞濟源，擢為扶風之麟游令，凡所為政，以利人除害為先，不干名，不肆直，所居自化，玄宗幸蜀，公棄官以從，因授朝散大夫，著作佐郎，自蜀之吳，省其家也，優遊累稔，從其好也，享年六十五，以寶應元年六月六日寢疾，終於洪州豐城縣之秘館，歸殯於邙山，嗚呼，公動不逾閒，居必謀道，厄時故，光華不鑠，天之獎善，其無緒耶，夫人范陽盧氏，當塗令元之孫，雍丘主簿澹之長女，地高性淑，瑤姿蕙茂，降年不永，以開元廿二年正月十六日先終於中牟縣盧氏之別業，越以大曆十三年歲次戊午四月丁丑朔八日甲申，合祔於邙山平樂原，從先君，禮也，公有子滿，次貞固，皆易直純雅，有其才而無其命，先公而終，貞固之子公度，童年又夭，公之次女，范陽盧徵妻，明敏溫惠，女子之賢良者也，不幸短祚，稚齒而歿，易曰，積善之家，必有餘慶，其誕詞哉，繼夫人隴西縣君李氏，長女趙郡李潤妻，兄子，弟子契臣等，永惟慎終之義，克舉揚名之道，故篆石為志，銘曰，吾家代業之積仁，安平嗣君，之德之純，懷其道而道不伸，王佐之器，莫試於經綸，老氏藏室何寂寞，吳江之滸又遼廓，哲人其萎舟去壑，柔明簡諒，君子之嬪，華早落，厚夜無晨，昭昭萬古，共挹芳塵，
大唐故永王府錄事參軍盧府君墓誌銘並序前國子進士房由撰公諱自省，字子慎，范陽涿人，其先太岳之胤也，世著敦史，史有美談，末葉本枝，得而詳矣，六代祖諱淵，後魏吏部尚書，八子四卿，一門三主，淵生司空道虔，虔生周左庶子昌衡，衡生皇博州刺史寶胤，胤生絳州稷山令元規，規生滑州衛南令逖，積仁累德，族大寵彰，命即衛南府君三子也，生而美秀，長而沖和，貞白不違於身，喜怒莫見於色，弱歲以明經及第，時吏部宋公秉林宗之鑒，器公之牆岸綿邈，重公之閥閱清華，以其子妻之，調補左清道率府兵曹，丁府君罰，不食三日，泣血三年，免服補同州參軍，太夫人即世，殆將滅性，俯而得禮，尋授恆王府戶曹，又任永王府錄事參軍階之漸也，鵬翼將摶，驥足猶，長途未平，中壽先傾，以天寶十三載四月十九日終於敦化里之私第，春秋五十有四，以其年閏月十一日權窆於洛陽北原禮也，嗚呼，謂天與善，何祿位之不崇，謂神依仁，何年壽之永，報施之理，其為謬歟，夫人淑慎柔襟，閒詳中閫，昔媲其偶，咸稱冀之妻，今字其孤，實為文伯之母，嗣子克等，哀哀訴天，之中，禮無違者，由盧之自出，敢不預知，忝跡文詞之場，用書陵谷之所，銘曰，公之德介然而直，於家於國，有典有則，其儀不忒，公之性退然而，惟貞惟正，克恭克敬，與物無競，神其無良，降此禍殃，白玉長瘞，青松已行，風樹蕭屑，原野蒼茫，國門之左，邙山之陽，于嗟盧公居此堂，
大周故韶州樂昌縣令上柱國王府君墓誌銘並序朝散大夫行麟台郎徐彥伯撰若夫君山碩學，宰六安而頓轡，弘度宏材，臨百越而停軫，名標動物，位不充藝，政術藹於當時，回積於前古，踵斯恨者，其在茲乎，府君諱師協，字景和，琅耶臨沂人，齊太尉文憲公之六代孫也，昔周儲好道，允迪吹笙之徵，秦將從戎，克申投石之用，佩刀貽慶，傳累葉之通侯，淮水敷占，峻千齡之茂閥，恢弘鼎族，暉映瓊編，曾祖嵩，陳侍中，大父允，陳太子洗馬，考修惠，唐房州司倉，並令問令望，如如璋，榮寵冠於巖廊，聲芳振於遐邇，君祥丹穴，炳仁義以成文，毓美青田，吐清高而奮響，師逸功倍，利用觀光，弱冠明經，射策高第，授常州江陰縣尉，時年廿三，秩滿，丁外憂，甫申捧檄之誠，遽切倚廬之痛，服闋，轉邛州依政主簿，合縣寮，悉緣公坐，乃貶授廣州南海縣尉，調補韶州樂昌縣令，巴川遇坎，仍資贊錦之能，番嶠宣風，自得鳴弦之致，窺綠泉而重廉潔，施絳縷而察奸邪，闔境優遊，連邦藉甚，嶺南道大總管州將路元表請為偏俾，恩敕許焉，遂董循韶二州兵，於是躍馬先登，運籌制勝，寇平，加勳上柱國，於時韶州同舉公為刺史，共立豐碑，俄遭內艱，喪畢，忽渠風疾，終於洛陽縣審教里之私第，春秋六十有七，伏惟內韞深沉，外形倜儻，坐隱澄於情性，劇談暢於襟靈，甫歎牛刀，俄摧鳧舄，夫人蘭陵蕭氏，粱吳王之孫，唐金州長史澤之女，爰因芳胄，作儷高閎，痛分劍於遐年，傷闔棺於茲夕，以顯慶二年十月七日終於合宮縣詢善里之私第，春秋廿八，粵以今神功元年歲次丁酉十月甲子朔廿二日乙酉合祔於北邙山之原，禮也，風笳暝咽，霜鐸晨悲，儼素於杏陵，掩玄扃於蒿穸，有子濟，升，鼎，謇，隨，咸，孚，泣血無追，因心式展，鏤貞規於沉礎，昭盛烈於幽泉，其銘曰，惟金有銑，惟竹惟筠，顯矣方物，均夫哲人，楊鑣仁里，鼓儒津，聳志充賦，虔襟捧檄，三贊烹鮮，一朝馴翟，暫逢逋丑，爰資討擊，氛消海畔，功播朝端，剖竹祈許，豐碑式刊，遽嬰樂棘，倏貿槐檀，閱水成川，驚飆截道，景晦崦落，年虧壽考，響墜鳴皋，聲沉伏皂，欽惟主饋，締偶通門，昔時蘭室，今日桐閽，升楚挽於西隧，輟容車於北原，令胤純深，共申情禮，葉櫬冥屆，滕城晝啟，伊浦斜分，邙山直抵，新業積務，古木凝煙，哀哀支體，切切煙，紀芳徵於泉路，終播美於蘭荃，
大唐故顯慶四年二月二日張達妻李夫人墓誌銘並序夫人本隴西成紀人也，昔崇基括地，構茂緒於鄧林，挺秀干天，派疏潢於霄極，自是周室，騰茂績以遺芳，元禮漢朝，立模楷而無朽，因慈以降，英賢間出，曾祖彥，漢陽太守，祖弘，魏本州大中正，東武太守，父通，齊州司戶，並德重紳，望高雅俗，加以恩威夙著，光贊顯於六條，化洽庶平，扇仁風於千里，夫人稟夫高胄，令譽早聞，雅素清徽，風儀婉順，蘊春蘭而共美，秋月以凝華，年甫初笄，出適張氏，於是百兩來儀，與秦晉而方駕，二門地胄，共潘楊而並運，故能閨闈盡禮，內外克諧，勖還魚之至清，挺埋羊之遠慮，既而東川遽閱，西景難留，未驗名香，先虧上壽，以顯慶三年歲次戊午十二月己酉朔卒於景行坊之私第，春秋七十有八，即以四年歲次己未二月戊申朔二日己酉與張君會葬於洛州北邙之陽，張君屬隋季分崩，群雄競起，壯志居心，英風冠勇，乃盡節於戎略，碎明珠於螻蟻，今以吉辰令月，龜筮葉從，若有魂靈，安其宅兆，嗚呼哀哉，乃銘云爾，聲，風流館，譽美閨庭，四德咸備，六行齊貞，霜秋苑，花落春垌，梁木既摧，芳條斯折，歎惟佳媛，坤儀永絕，雲低松蓋，風悲露結，勒此玄貞，庶傳芳烈，
唐故京兆韋夫人墓誌銘並序前河東節度推官試秘書省校書郎孫徽撰夫人姓韋氏，其先京兆人也，系祖於顓頊氏之後，洎漢魏迭遷，分族為東西眷，蕃衍盛大，於隋朝尤熾靡焉，曾祖府君諱藩周，皇朝滑州韋城縣尉，曾祖妣安平李夫人，大父府君諱參，皇朝贈秘書少監，祖妣范陽縣太君盧夫人，烈考府君諱行貫，皇朝尚書左司郎中，猗歟猗歟，閥閱門華，軒裳茂緒，官婚禮樂，蔚為儀則，郎中府君娶太原王夫人，錫胤煥炳，時推勢族，夫人即郎中府君第三女也，粹含明晤，柔資淑哲，動協禮法，不虧教誡，年逾笄，委跡予耦，雍容婦道，周旋嬪則，事長存敬，撫弱於慈，適達中規，限程古制，其外能以居貞自嗜，固節有立，矩道彌厲，執性不回，督馭僚僕能以毅訓，咨之悼耄，樂而愛焉，予嘗竊曰，柔和婉妮，明順膚敏，諒從天假矣，則又何執性固節督馭毅訓能兼之耶，噫，束身冕旒者，苟生於一代，稟是操，亦足為貞獨之士矣，矧閫帷之內，能是心哉，復以情向淡薄，不務華祗佩服，圖史外居常則以如來教自克，余亦每私謂曰，能聲梵誥，不輟於晨暮，足以資予偕克矣，寧止身份耶，嗟乎，風露遘疾，積成沉痼，針石藥餌，畢集其體，洎天星二周矣，曾不能少損，一日忽起西舁，心冀攻乎良術，遂適京師，館於仲兄之私室，嗚呼，醫工無補，勿藥不瘳，寇毒陰陽，遂至加極，以大中十三年六月七日終於上都新昌里之別第，享年三十一，有女一人曰雍兒，歲未及，惠利不群，夫人以是而注念加篤，噫，余游鱗失瀨，矯翼忘林，想舊愛之同塗，成新悲之異世，冤腸爾蟲束，憤臆鋒交，一慟徒興，百生莫贖，嗟夫，日月有期，龜筮葉吉，即以其年八月廿日歸窆於河南縣杜翟村平樂鄉祔大塋禮也，嗚呼，夫人淑德，柔儀形於六姻矣，若質乎陋見，焉能盡於筆端哉，識其要者，用紀年月云爾，揮涕勒石，不勝其性，銘曰，源瑞激，靈派芳流，德容淑質，鍾此垂休，禮著柔賢，詩稱令哲，孰能兼美，資之閥閱，承顏婦道，撫幼母儀，纖程古制，動協中規，積善之家，期天報施，於此何，促齡悴，叢蘭敗萼，水鏡埋塵，虞泉一閉，不春，東洛旅環，北邙蹲峙，揮涕勒石，哀不勝既，金飆淅淅，清芬悠悠，隴樹蕭索，郁千萬秋，第廿叔鄉貢進士絿書並篆蓋，
大唐京兆府美原縣丞元府君墓誌銘並序朝散郎行大理賜紫金魚袋陳翃撰府君諱復業，河南人，其先黃帝之孫，至魏高祖始遷於洛邑，以元命氏，盛矣哉，東西兩魏，前後八帝，疏封四十七王，襲拜廿五公，族茂也，曾祖，皇隨州刺史，左武衛大將軍，襲雲寧公，祖乾直，泗州刺史，父思莊，朝散大夫，右肅政台侍御史，皆紹以生德，世不乏賢，府君，侍御之第四子，自天聰敏，少志於學，覽春秋涵江海之浸，讀周易達陰陽之奧，舉孝廉，射策第一，歷新鄉尉，白水丞，又遷美原縣丞，潔己也，寒泉冽清，蒞事也，新口發硎，三邑之政，備聞厥聲，京畿採訪使，御史中丞盧公奐再有狀，舉能官也，及從調，初擬掾於岐陽，會有疾，不成官而即世，開元廿八年三月廿八日於長安通化里私第瞑目，春秋六十，嗚呼，府君之為人也，輿行宅義，純孝茂才，外垢浮華，中味恬澹，時行時止，知微知章，每伏官之暇，常於終南山，悅芬馥，玩幽奇，松溪月釣，草堂雲宿，賦詩數十篇，陶情性而已，不介乎壽，空著其名，悲夫，夫人權氏，屯田郎中崇基之孫，會稽令上相之女，生巽以順，闔坤而靜，少習詩禮，已婉於女儀，孀撫諸孤，更慈於母訓，深精貫花之句，遽興就木之悲，天寶十四載五月十八日，終美原常樂里私第，從稿殯也，有子四人，名掩三虎，長日棣，滄州清池尉，次日啟，大理司直，次日用，右驍衛錄事參軍，交日涉，豐王府戶曹參軍，長號不天，灑泣拱木，遂墨灼龜背，墳開馬鬣，以廣德元年八月十四日，於三原縣落泉鄉長平原祔先塋禮也，雄與司直有同官之舊，承命志之，銘曰，嵯峨山頭懸片月，日生蟠桃月又沒，夜一閉無昏曉，蒼蒼萬古寒松老，永泰，
大周故黔州石城縣主簿鄭君墓誌銘並序君諱遘，字懷遇，滎陽開封人也，榮波萬尋，遙澄鶴嶠，制巖千仞，俯映龍堂，春茲山川，實蘊人物，祖達，北齊奉朝請，清河王府功曹參軍，太子舍人，袞州別駕，汝南，彭城二郡守，父才，隋建節尉，司隸從事，貝州宗城縣長，唐上儀同，大將軍，滎陽縣開國侯，並孝友基身，溫恭植性，以道德顯父母，以清白遺子孫，君跡囂俗，無愆素尚，雖積學因師，而為仁由已，守勇退之節，鄙榮進之心，終以推移有寄，町畦無在，解薜為滕王府執乘，借使高名外來，實之賓也，況均柱史，義取和，了不以卑高屑意，即孔丘所謂吾何執，執馭乎，執射乎，吾執馭，曩者建羊屢動，薄領紛回，上元二年，調君為黔州石城縣主簿，綱維不紊，領要逾明，虛庭閑雅，寂無留事，凡所正，咸從恥格，邑宰欣於主諾，獨王心靈，不下高堂，絃歌而已，方期衡紀淹度，聲問不窮，霧露俄侵，晦明為疾，沉如為漳浦，臥似淮陽，屬京兆之使來，赴文而長往，鳴呼哀哉，以調露元年四月五日，因請告旋歸，怛化於鄂州江夏縣之旅館，春秋六十有三，權措於神都偃師縣西南孝敬里，夫人刀門賈氏，隋太子齋師通之長女也，德容不爽，言工斯備，遵於曹誡，守三從於阮孀，遷宅教成，為門訓畢，以聖曆三年臘月卅日，恙不痊，告盡於稷州奉天縣之官舍，春秋七十有九，嗚呼哀哉，繞彼黃山，屆茲清洛，未諧卜宅，權殯城隅，合葬非古，肇乎姬旦，積習生常，因為故實，今節以其年五月十二日遷奉於邙山之陽禮也，長子琰，第二子瑤，並早卒，第三子前稷州奉天縣尉遂，第四子前岷州參軍，並恨事親終矣，慈顏永訣，號天靡及，扣地無追，恐絕聲芳，思寄鐫勒，忝猶子，嘗稟名教，豈徒遙垂刻鶴，抑乃屢有親承，雖則詞愧雕龍，足可直書音旨，彈毫屑泣，敢述銘云，流出為滎，巖高曰制，開封錫土，偉哉昆裔，素業恆新，緇衣不，吾家通德，泯然無際，邦國不空，別駕之功，苴茅必復，允屬儀同，是生君子，匪我求蒙，高室歸鳳，梁妻配鴻，班夫述職，南江先化，俊母平反，西河亦謝，同穴邙阜，俱安厚夜，一丘山，長捐館舍，孝乎孫息，揮涕闌干，松青幾樹，楸白雙棺，預傷經久，墳草摧殘，唯此貞石，長為不刊，久視，
文林郎張君故夫人朱氏墓誌銘並序夫人諱，字，會稽余姚人也，其先周，因家於河南洛，黃握圖，派壽丘而得姓，丹陵撫運，分鼎而承家，子表西漢之英，斷而毗袞職，買臣挺東漢之秀，衣而，由是茂緒蟬聯，昌源舄弈，曾祖通，武候將軍周授鷹揚郎將，蘭綺標榮，樓船起譽，運鶴章而飛，探略而含，桃李無言，芳暉自遠，祖貴，偃息衡泌，逸丘園，不事王侯，樂茲肥道，父卿，隋興城府校尉，班齊戊己，志蓋甘陳，以武藝應選，有詔教齊越二壬，蒙授朝散大夫，皇朝事西，授左監門校尉，射聲騰美，吟猿落雁之神，越騎崇，擊劍弧之敏，夫人分華李，寫麗夭桃，婉質霞升，若桂梁之暉曉日，清心玉映，似蘭沼之鏡初虹，孝敬表於自然，悌順彰於率，饋棗之禮，范號母師，織組川之，行貽女則，方冀壽齊偕老，義諧同穴，豈謂夜舟遽徙，朝菌，落茂堇於霜原，碎芳於霰野，粵以總章二年六月十終於弘敬里之第，春秋六十有二，即以其月廿六山之澗里，子思賢等，孝切蓼莪，思纏風樹，軫遺之空襲，感陟岵之依，臨素盾以攀逝，雕翠琰而圖徽，乃為銘曰，軒丘基峻，汾水源清，結綬崇寵，拆檻標貞，貽萏表讓，情，三吳擅美，四姓飛名，漢飛英略，越騎材雄，辭效，絕域稱功，遺榮山北，襲隱牆東，嚴間寫，松下疏風，誕華宗，作嬪君子，六行貽則，四德垂美，韻清吹，芳襲蘭，師，言流女史，壑舟奔夜，澤菌浮朝，風枝遽謐，董疏月，漫煙銷，幽扃一晦，貞烈長昭，
大唐故承務郎崔君墓誌銘並序君諱誠，字守誠，博陵安平人，太公望之胤，遠祖子玉，列乎前史，高祖秉，魏司徒公，大父子博，隋虞部侍郎，泗州刺史，父文康，雍州池陽縣令，和州司馬，自兩漢已還，逮乎茲日，簪纓文學，弈葉無替，家風閥閱，縉紳攸仰，君蘭畹滋芳，昆峰挺穎，過庭有立，升堂聞道，大學清，就業餘金，擢第四科，府登一命，授吏部承務郎，方參侶，整六翮於雲路，忽悲唐肆，躓千里於虞泉，貞觀十二年遘疾，終於長安里牝，時年廿三，春秋常事，蓍祭襲吉，大唐顯慶五年歲次庚申二月壬申朔十三日，爰於邙山之陽遷厝告急各墓次，海水儻侵，金聲可識，乃為銘曰，廢發玉璜，望擬河魴，門高卿相，人秘璋，若人楚楚，其調昂昂，從師專業，就養無方，學優待聘，觀國之光，班名人爵，高步文昌，何言不吊，奄遘斯殃，荒誕寂寂，大野茫茫，人悲山徑，鳥思松行，
大唐故人荀君墓誌銘文並序立言不朽，光乎左氏之書，有名必彰，著在戴君之記，煥諸緗策，照在金文，略而陳之，用傳弈葉，公諱懷節，穎川人也，韜形河朔，又家於衛焉，少游青簡，杏壇之教屢臻，夙擅黃緗，泮水之哥每挹，三倉六義，早罄箴規，四始九言，已殫忠信，祖楚，上輕車都尉，父才，式騎尉，吏部常選，陣雲浮彩，振筆霞褰，營月融暉，彎弓象弭，公少而英拔，天資不群，長而雄，人生介俗，建窮闡道，遺忠孝之規，播德怡親，崇家國之軌，為昆為季，慈睦著於縑緗，濟君濟父，之談詳諸簡策，名超阜局，響振鄰邦，嗚呼哀哉，無常至矣，閱川東注，人代忽諸，落日西馳，生涯溘盡，春秋六十有一，以大唐開元九年歲次辛酉十二月甲戍朔十三日景戍寢疾終於私第，即以其月廿四日丁酉，旋窆於衛州衛縣城西南一里半平原禮也，三變桑田，恐芳徽無記，再移蓮嶂，使規猷有聞，嗣子等痛結昊天，哀手澤，用傳盛譽，乃作頌云，高門靄靄，極望悠悠，鳳池演慶，鶴鳴楊休，爰暨嗣績，實有箕裘，不意西暮，亦悼東流，影辭蘭徑，魂入蒿丘，芳名令則，萬古千秋，
唐故寧遠將軍右領同州襄城府折衝上柱國關府君墓誌銘並序昔三國時，蜀有名將曰羽，即公之族系，曾祖元敏，祖玄信，父思惲，並代推雄望，蔚為領袖，公諱楚徵，隴西成紀人也，幼而孝聞，長乃特達，喜慍不色，窮通適時，不從常調，委跡諸逕，始以開元四年拜汝州龍興府別將，俄改蒲州永康府別將，凡至之所，必聞其政，頃屬虜塵邊驚，飛將至都中選，公因顧謂親朋曰，大夫夫安能碌碌案牘，晦其壯心耶，遂奮發右進，俯就慶州永清府果毅，稍遷虢州金門府果毅，又拜游擊將軍，寧州寶府折衝，無何，林胡背恩，驕陵莫敵，帝用十將，公為首焉，每以少擊眾，動用如神，麟閣騰勳，武超絕，特拜寧遠將軍同州襄城府折衝，名千里，加級上柱國，賜物八十疋，嗚呼，河山秀傑，邦國惟良，征役傷沮，勤勞成疾，暨廿有八年三月廿七日春秋時日寢疾，終於京兆第，享年五十有八，越以廿九年夏閏四月五日，安措於河南北邙山陽之原禮也，公娶故右驍衛郎慕容嘉慶長女，秦晉佳偶，琴瑟好合，痛哲夫之先沒，撫遺孤之幼沖，爰洩哀誠，恐移陵谷，故作銘曰，粵有先兮是生保派，榮以立身兮功垂汗馬，忽容貌兮沉埋松賈，哀哀妻子兮茫茫長謝，曷以為嗣兮惟德是馨，曷以為永兮惟斫是，開元廿九年歲次辛巳閏四月辛巳朔五日乙酉，
唐故沙彌僧蔣氏子墓誌唐樂安人蔣氏子家字曰稚子，生四歲，疹美在手，因合而不掬，其顧復者痛之，乃命依釋氏大悲之芘，將福其虧體，既長矣，亦能道詩書文字，與梵學參進，又十八年遇疾，歿於江陵府白馬寺，且窆焉，乃元和十一年十月三日也，其家君諱成，是時貳官陝服，明年秋，始以其櫬歸於邙阜，未至而司馬亦棄養於家，惟仲兄κ，用九月廿九日行終天蓋祔之禮，遂以釋子窆於兆內，以予親視朗陵之重，情忝譚公之比，因請書，曾祖，皇朝吏部侍郎贈禮部尚書，諱欽緒，京兆府長安丞，諱溢，而薛之自出，以為陵谷之辨，悲夫，琅琊王高述，
大唐故少府監范陽縣伯張公墓誌銘並序正議大夫太子左庶子集賢院學士知史官事韋述撰公諱去奢，字士則，其先范陽方城人也，自晉司空公華而忠貞孝友，世載淳懿，十一葉至隋行台僕射皖城公威，歷仕魏周，爰宅關輔，始為京兆萬年人焉，曾祖立德，秦城都尉，延州刺史，父守讓，閬州司法贈涼州都督，莫不居敬行簡，纂美前修，持盈守成，垂光後嗣，公資高門之懸粹，稟元氣之清貞，備三德之柔明，兼五常之仁智，松筠擢秀，信無改於貞心，驥騰驤，方見推於逸足，初天後稱制，冤獄大起，公之季父，枉遭逮及，鞫訊萬端，獄成待報，公時年在沖幼，挺然憤激，伏闕申理，竟蒙恩宥，濟美之業，公復全，尋丁涼州府君憂，號哭無時，勺飲才屬，徇孝之士，咸以為難，公之先妣燕國夫人竇氏，即開元天寶聖文神武皇帝之從母也，景雲之初，龍樓肇建，凡在戚屬，溥加榮授，公以恩例起家拜右衛率府倉曹參軍，開元初，歷左衛率府，左金吾衛二長史，太子司議郎，右贊善大夫，以燕國喪去職，艱毀之至，有逾初禮，服闋，除左贊善大夫，又歷秘書丞率更令，出為郢，沁二州刺史，楚俗輕剽，魏地隘，導德齊禮，二方一變，擢授殿中少監，賜紫金魚袋，賞能政也，昭報后土之明年也，鑾駕戒嚴，將幸東洛，百司庀事，行有日矣，當是時也，東盡虢略，西連隴坻，秋稼不登，人多菜色，眷彼京輔，緝理為難，非曰腹心，孰膺斯委，公因事入謁，預茲閒宴，式陳獻替，實簡上心，即於座上拜公為京兆尹，亦既下居，務為德政，省徭賦而休力役，贍不足而均有餘，撫獨而肅權豪，惠工商而勤耕稼，神降之吉，歲用豐穰，涇渭之，舊多鹵，流浸所集，耕者棄之，公審鄭白之舊規，稽史起之遺法，決潢於近瀆，變蒲稗為良疇，奏開屯田，歲收億秭，帝用嘉美，璽書連降，及大駕西還，厥有成績，特加銀青光祿大夫，累封范陽縣伯，視事七稔，轉右金吾衛大將軍，無幾，遷少府監，八屯有敘，百工惟時，巡警以清，器用必備，稟命不永，春秋六十，以天寶六載三月十二日遘疾，薨於京師之安業里第，皇上軫悼，遣內給事劉琦就宅吊哭，嗚呼，致經濟之用，位不陟於台階，體仁恕之道，壽不究於耆耋，豈天難諶而命難常，信人事之不可必也，始公之伯曾祖華州刺史大師，營州都督儉，左衛大將軍延師各以勳庸，荷斯寵祿，朱齊列，時人榮之，京師所謂三戟張氏者也，公與元昆左威衛將軍去穎，次兄右衛將軍去惑，弟太僕卿去逸，駙馬都尉去盈，咸能克己勵行，嗣徽前烈，忠孝開國，識金印之猶存，清白傳家，知玉環之不墜，冠蓋之里，以為美談，粵以其載十月七日遷窆於咸陽洪瀆原，祔於先塋之側，太常考行謚曰惠公，禮也，夫人南安龐氏，執喪撫孤，動循法度，嗣子沔，演，泌等，號天泣血，靡所置哀，乃刊瑾瑜，以賁墳隧，其銘曰，於穆范陽，華腴懿胄，降神鍾美，稟靈挺秀，蘭薰雪白，月將日就，名以實彰，位由德授，歷遷戎禁，累贊儲闈，乃登石室，操幽闡微，出更二守，懷恩畏威，來司六尚，御府增暉，京邑翼翼，允公是式，屏惡遵美，勸兮務穡，載辟田疇，歲取萬億，化流愷悌，人之攸息，懸盾犬掄材，聿來斯撫，爰諮爰度，允文允武，方弘道義，以宄台輔，天不遺，殲我世短，容衛前行，悠悠旆旌，夕指荒隧，晨由直城，岐梁北峙，澧鎬南縈，杳杳千載，誰觀九京，承議郎行監察御史裴冕書，刻字人楊，
周故朝散大大洛州永寧縣令上柱國杜府君墓誌銘並序公諱謐，字慎微，其先京兆杜陵人，十五代祖後漢御史大夫璧方，徙居平原，子孫因家焉，遂為平原安德人也，昔者遷於唐邑，叔虞建茅土之基，入於秦京，隨會杜原之族，漢大夫之就列，盛德斯存，燕少保之分官，清徽遞襲，公侯必復，箕裘不墜，備諸前史，可略而言，曾祖蓋，魏著作佐郎，登芸閣，若窺西觀之書，忽踐蘭台，疑奏南郊之賦，祖逵，隋朔州新城，順州順義，洛州陽城，昌州清潭四縣令，士元流譽，百里歎其非材，宣父當仁，四方欽其取則，父文紀，唐雍州錄事參軍，考功員外郎，水部，祠部，司勳三司郎中，太子中允，撫，籐二州刺史，芳規十步，屢踐握闌之司，貞干千尋，再光分竹之使，公即使君第四子也，神姿朗徹，歧嶷夙成，業紹銜，何慚伯起，才均夢鳥，豈謝君章，故得鶴鳴乎皋，鴻漸於陸矣，解褐，授澤州司兵參軍，俄丁太夫人憂，王戎至孝，杖而後起，阮籍居喪，殆將滅性，服闋，授滑州司兵參軍，沉於下寮，安乎卑位，張茂先疲於吏道，梁敬叔歎其勞人，俄轉州肥鄉，果州朗池，潞州上黨三縣令，屢擊重泉之磬，頻操單父之琴，仙鳧之雅望夙彰，神雀之清歌遠，唐文明元年，有制天下官人各加一階，公授朝散大夫，實海內之榮望矣，既而罷臨邛之邑，出彭澤之墟，爰尋負郭之田，方築面郊之室，帶河訴洛，左伊右，逍遙天地之間，放浪形骸之外，忘乎日用，且符三徑之歡，可謂時須，還迫九重之命，尋有制除洛州永寧縣令，散官如故，於時公臥疾也，還同漳水，忽似茂陵，乏東海之神芝，闕西山之靈藥，唐垂拱二年歲次丙戌六月五日，終於感德鄉殷眾里，春秋六十有二，夫人吳興縣君，唐故黎，博二州刺史，將作監少匠沈悅第六女也，謝將軍之淑女，代有其人，鍾太傅之名孫，我無慚色，勳必由乎詩禮，言必合於軌儀，得荀采之遺芳，齊孟光之勝躅，悲哭風枝，忽驚露草，俄曦潛移漢水之珍，驟掩荊山之寶，唐垂拱二年歲次丙戌八月八日，終於感德鄉殷眾里，春秋五十有五，粵以大周神功元年歲次丁酉十月甲子朔廿二日乙酉，合葬於合宮縣北邙山河陰鄉之里也，昔時何月，遂武城之刀，今夕何年，共沒延平之劍，嗚呼哀哉，子通直郎，前鄭州參軍昭烈，痛結終，悲纏罔極，恐嘉聲之有墜，希頌德而無慚，鬼瓊，人沾潤，想劉家之溫嶠，忽愴餘年，念楊氏之潘仁，更增懷舊，淒然下淚，有感斯文，銘曰，有熊之族，御龍之裔，開國承家，深根固抵，大夫間出，將軍攸繼，軒冕相傳，公侯不替，其一，門鍾粹氣，人降奇姿，其逾直，其心不虧，從來制錦，本自牽絲，道光鳧舄，化洽蟬綏，其二，我有令淑，身無擇行，月桂含芬，霜松勁，鍾琰之德，孟光之敬，琴瑟逾調，室家相慶，其三，修文之地，京兆之天，棺題七百，銘勒三千，蒼山吐霧，拱木生煙，一朝卜宅，萬古淒然，其四，
唐故右內率府兵曹參軍朱府君夫人南陽樊氏志銘並序序曰，南陽之後，軒冕世，最為國內所稱，曾祖釗，皇明經出身泗州連水縣令，夫人連水嫡女，有兄一人早逝，唯獨孑立，未登笄歲，歸於吳郡朱氏，二紀輔佐，不幸居孀，志在掬育，悉知禮義，皇天不，大中四年七月廿日薨建業鍾浦之舊第，春秋八十有一，以其年歲次庚午十月乙巳朔十日甲寅合祔兵曹於鍾山之南善里原禮也，夫人遺息二人，女二人，長圓郎，將仕郎，前守淄州平縣尉，次散郎，拔眾敏利回載史曰先仰，廿一娘適衛兵曹參軍琅邪王鎰，廿二娘適前太常寺奉禮郎穎川陳，嗣子等泣血號叩感而為銘，勒於貞石行焉，銘曰，煒煒煌煌，洎漢貽唐，磊落軒冕，連綿琳琅，令則和睦，於何居孀，提挈撫育，歷饉經荒，馮以積慶，福壽無疆，天不惠垂，玉潤回藏，金爐歇艷，寶鏡休光，嗣子泣血，孝女絕漿，卜吉遷窆，鍾領之陽，禎柏森森，永克嘉祥，男圓鐫，
唐故左屯營進奏判官游騎將軍守左武衛中郎將賜紫金魚袋左龍武軍宿衛弘農郡楊府君墓誌銘並序承務郎前行邢州南和縣尉吳郡張莒撰公諱擇文，弘農人也，自隋氏已降，及於皇代，世職不絕，夫天生盛才，神惠器宇，承家積慶，為國輸誠，洛陽知名，擅四方之美譽，禁衛從事，為六朝之近臣，祖諱志忠，高道不仕，雅性弘真，偃仰自識，趨競名位，曾不干懷，或養蒙閒居，漁獵經史，野逸篇什，風流詠歌，而慶流傳芳，為後嗣昌胤，皇考諱懷爽，皇左龍武軍將軍，貞英在躬，去華尚實，輔翼宮禁，爪牙皇明，公即府君之長子，義方必授於趨庭，基構早欽於令緒，年才芳春，已列名於鳳闕，天寶之載，拜別將於龍台，六十年間，累朝聯事，凡經六任，不離禁司，龍額虎牙，恆充後騎，畫輪朱紱，交映行軒，可謂朝端宿臣，而榮貴全矣，悲夫，壽頗兼才，位亦充量，以元和元年六月十三日寢疾，終於清化里之私第，享年八十有一，故夫人穎川陳氏，兆葉和鳴，冀其偕老，誰意槿花早落，危露先消，以貞元十七年先逝，葬於河南縣朱陽里之原，嗣子鍰，職名華省，顧絕弟兄，苫塊之中，形影相吊，哀摧杖策，泣血送終，爰有子婿試右內率府兵曹參軍范緯，充留守記室，職居津要，才頗眾先，成使幕之箴規，實周行之高步，緬懷松賈未立，半子情深，宅兆瞻時，傾財竭產，共營窀穸，以副哀誠，以其年七月廿九日合葬於故夫人舊塋禮也，嗚呼，萬古之後，尚慮堙沉，九泉之中，載乎名氏，其銘曰，履素無各，積善有慶，楊君立身，執德之柄，榮耀兩全，金印交映，禁衛累朝，效官六政，委質從仕，忠貞是資，不離天府，克佐王師，六十餘載，爰親鳳池，英威楊君，令德在斯，南山至壽，北牖臨喪，金玉盈室，莫之能將，親賓痛悼，鄰里淒涼，臨終不堯，存歿皆藏，本開舊墳合葬，其堂中有祥瑞，遂於舊墳向南一丈別置，故記，
大周故上騎都尉趙阿文墓誌君諱文，先出秦川京兆明堂縣，近因東遷，今即河南郟城人也，往年弱冠，壯氣超於張益，強仕之歲，謀算逸於陳平，有寇先鋒，募敵魚鱗之陣，佰戰佰勝，討擊有功，授上騎都尉，自唐周以來，家業克隆，門風遠扇，曾祖孝乎惟孝，仁者安仁，德義著於州閭，俊藝播於海外，又年，侵耳順，養性丘園，琴酒怡情，不延遐壽，以萬歲通天貳年歲次景申柒月朔日遘疾，終於福善坊之第，遷窆北邙之在，盡葬禮也，嗚呼哀哉，懼滄海暫移於桑澤，山嶽不守固安，爰題玉石之銘，以勒雕金之字，其詞曰，嵩山之英，河洛之靈，爰鍾秀氣，夫君梃生，或隱或顯，非寵非榮，丘園敖質，風月怡情，旋悲薤露，俄就幽泉，窗寒霧黯，隴海雲平，行路悲結，親賓怨盈，千秋萬歲，空聞頌聲，
朱書墨地，惟永徽四年歲次癸丑十一月己酉朔十五日辛酉，新除都官主簿趙松柏，行都官參軍事，屬大唐啟運，澤皮西州，蒙授武騎尉，方將竭誠奉國，蔭蓋家門，何圖一旦，奄然殯逝，遂使親族悲號，鄉閭數泣，春秋五十九，嗚呼哀哉，
唐故朝散大夫守吉州長史上柱國疋婁府君墓誌銘並序公諱思，字本，河南洛陽人也，其先出自北商，代居陰山，隨魏文南遷，因為此土著姓，齊神武太后疋婁氏，即其族也，衣冠禮樂，國史家諜詳焉，曾祖嶷，隋代州司馬，祖惲恆，州石邑縣令，父謙，澤州司戶參軍，並弈世文武，累朝勳貴，休德懋烈，莫之與京，公少負不羈，長而虛誕，效茲忠義，歷踐名級，屢遷至金州長史，天子美，加朝散大夫，居無幾，又轉吉州長史，述職中外，薰齊風俗，摘伏糾猾，政聲克揚，惜哉，久邊於江，勤以生疾，藥餌無救，忽焉大漸，春秋七十有一，歲以開元十二年九月十八日，卒於揚州大都督府，考終命也，元凱既歿，晉武傷其不壽，叔向雲亡，子產歎其遺直，越若來十二月五日，返殯於洛陽平陰鄉之原禮也，公庶明厲翼，端肅恭懿，器有常玩，門無雜賓，是以鄉曲稱之，朋僚重之，人未逮也，及屬纊之夕，遠近親識，前後佐吏，望柩而奔訃者日以百十矣，蓋詩所謂人之雲亡，邦國殄瘁，其是之謂乎，嗣子傑等，或長或稚，且號且擗，功倚廬示感，陟岵之悲，乃銘厥功，固在貞石曰，嘉清明在天，和氣鍾於朔川，集耿命以降哲，乃氏叨於先，振累祖之榮耀，彌曩朝之勳賢，祚來慶於厥緒，誕明靈於此年，公之門兮天錫純嘏，公之生兮才高位下，道長世短兮福何為者，君子傷之曰惜哉仁也，開元十二年十二月五日建，
大周故萊州掖縣令上柱國趙府君墓誌並序公諱進，字義玄，天水人也，造父幸於周王，即建其氏，淑帶如其晉國，始昌其緒，魂入天庭之所，則北翟知歸，名圖雲閣之中，乃西羌已殄，芳烈難泯，其構在茲，曾祖遐，隋青州司戶能軍事，蕭何以刀筆為吏，比事無慚，趙壹以芝蘭屬詞，儔芳自遠，祖相，隋洋州錄事參軍事，綱紀外台，不慚坐嘯，懲清中部，有美立規，父威，隋宋州宋城縣令，密生三益之對，兩不居多，鄧氏五鼓之謠，只宜有重，公仁為性本，孝作身基，懷子罕之不貪，守遽瑗之直道，以為洪由纖起，高以下成，解褐任家令寺直司，秩滿徙尚方右尚署丞，恪恭厥職，夙夜匪懈，尋改營繕左校署令，又改司府平准署令，周朝別職，既典於百工，漢載分司，式平於庶物，惟公成務，兼而歷之，秩滿，調為萊州掖縣令，雖未申於驥力，方欲騁於牛刀，誰為彼蒼，善人無與，惜哉，斯巢駿駒旋，度未赴秣，大足元年四月四日終於洛陽通利里第，春秋六十有六，即以其月廿三日殯北邙山原禮也，嗚呼，材不登於廣廈，奄歎於摧梁，舟未用於巨川，忽悲於遷壑，有子昕，痛貫心脾，淚添泉台之水，哀窮隴隧，聲和風樹之音，圖芳規兮不朽，勒貞石兮爰沉，銘曰，大矣元，巍哉茂胤，千里破徐，三卿分晉，垂芳不歇，惟才復振，乃祖乃孫，惟清惟慎，天乎不，人誰不憐，示升百里，倏恨千年，山門湛月，隴樹凝煙，平生壯氣，埋沒重泉，
故繁昌縣令馬君墓誌君諱志道，字淳一，扶風茂陵人，昔伏波將軍之後也，豈直高基峻邈，波瀾修遠而已哉，於是胤裔克昌，源流分派，蘭芳桂馥，玉質金貞，前史所傳，可得詳矣，祖暢，魏渤海郡兵曹參軍，齊州即墨縣令，譽流百里，美播一同，父廉，齊馮翊正記室，司州主簿，克贊王朝，弼諧副二，君髫年早慧，向秀鄧林，弱冠知名，獨高昆嶺，唯以詩書瑩目，雕章慕懷，每措意於康莊，豈留情於羈，於是檀價傳於三輔，聲譽流於兩京，詔下屢徵，辭不就職，大業之際，再被搜揚，君即解褐登朝，遂授河間束城縣尉，故知豐城龍劍，豈湮沒於塵泥，囊里鋒錐，何能久藏於刃，是以處煩情爾朗曜，居劇無若懸流，遷穎川郡繁昌縣令，煦春風以化洽，豈謝魯君，行夏日之威，何慚趙子，君介閒虛，取逸人外，識名祿之害性，棄而不尋，悟損益而傷悲，憎而不顧，是以梁鴻蘇順，記達跡於前，叔夜呂安，書高塵於後，但以西秋行附，歲迫崦嵫，寢疾彌流，至於大漸，粵以大唐貞觀十七年歲次癸卯十一月十二日卒於私第，春秋七十有三，悲夫，生涯有量，彭聃之所同歸，死路無窮，松橋之所共往，即以其年十二月丙午朔，廿八日癸酉，葬於芒山之原千金鄉，夫人常氏，門胄清華，容德兼蘊，外敷令淑，內含肅順，慕螽斯以立身，挹關雎以砥行，所以合葬玄堂，庶千齡而不朽，同歸梓槨，與天地而長存，嗚呼哀哉，乃為銘曰，肅肅我祖，肇自扶風，昭昭令德，遠繼前蹤，道逾黃霸，仁邁恭，廿棠不剪，高門待封，瓊矣長源，派流多族，貽厥孫謀，學宦彌篤，遇巢不駐，閱川何速，遂命哲人，宅兆俄卜，寒雲朝晦，悲風暮擊，夜月澄筵，曉霜凝穸，車未返，已跡，陵谷有移，
大周故朝議郎行文昌都事輕車都尉陳府君墓誌銘並序府君周人也，姓陳氏，字思廉，居岐州郡縣豐邑鄉竹林里，地鄰班傳，代積詞才，族茂姚虞，時多冠冕，曾祖興，隋任冀州刺史，樂寧公，祖吉祥，隋任大丞相府左光祿大夫，父文盛，唐任外府寺平准署丞，榮擁朱幡，聲謠遠於廉寇，業傳青土，通塞在於隋唐，府君稟氣高房，降神峻岳，初髫穎悟，鄧配之量已深，辯志經通，鵬之勢逾遠，干櫓仁義，風雨不虧，苞括藝文，宮牆惟峻，安排處順，知命而樂與朋友交，去食而存信，名教雙踐，財利兩忘，耿恥於因人，富貴期於自齲公孫遇晚，終開東閣，方朔道存，且安卑位，儀鳳二年，解褐任少府監錄事，秩滿，歷職方，司封，天官，都台主事，鸞台錄事，吏道喧囂，公事鞅掌，眾務多緒，處之若閒，朝加其能，遷授文昌都事，剖滯如流，臨機能斷，綜雖廣，在文無害，卑以自牧，寮友挹其虛明，果而勿矜，台閣由其籍甚，袞職有闕，佇資良翰，才命消，奄傾夜壑，久視元年歲次庚子十月七日遘疾，終於神都教里第，春秋五十，以其月廿二日，遷殯北邙寇村五里，禮也，嗣子嘉珍，悲纏蓼徑，瘠毀棘容，叩地號天，充窮罔極，絕漿泣血，孺慕何依，懼陵谷之飛遷，痛音徽之流謝，敬憑貞琬，是勒銘云，流運代謝，浮沒俊傑，潛穎哀春，凌茗怨雪，草荒地古，松疏風烈，去矣人世，悲哉永訣，久視元年十月廿二日記，
唐故任府君墓誌銘並序文林並書安民為政嗣美，嘉譽卓然，有土親人，漢官所重，軒裳祿仕，譜諜詳諸，命也，曾祖諱巖，皇任州城縣令，祖諱貞石，皇任郴州臨武縣令，烈考諱清，任宗正寺光陵令，義方垂慶，貽厥子孫，可謂吐耀人倫，順時鵬舉也，公諱茂弘，字廣，四盛躬，五常物，王畿少仕，懸絲守規，懿宗皇帝之五年，蒙威遠軍釋褐奏授朝議郎，行右武衛翊府兵曹，充表奏判官，後六年，選授陝州靈寶尉，秩滿，廉使以公蘊不羈之才，署觀察衙推，委難前後縶維八載，中和初，天子幸蜀，有起請於東周，調集北京榆次尉，元戎以庶績振憂，旁徵干蠱，器能首舉，榮被薦章，奏授汾州介休縣令，字人有術，以公滅私，剛而無虐，敏以濟眾，既畢常考，卜居雲水，文德改元，良牧命假西河宰，生靈是寄，邪匿屏蹤，軍旅之事交馳，道義之門啟，矧夫懇祈解印，知足遂閒，僅週期，州太守李公請充團練判官，公奉公私為舟楫之利，洽上下擬膏腴之歡，經濟在懷，合臻光大，何期昊天不惠，奄歸九原，盈日西傾，居川東注，大順二年十月二日暴卒於汾州之私第，春秋五十有五，銜惠者興歎，知名者愴懷，婚渤海高氏，燕齊盛族，漢魏名家，黃鳥玉珮以和鳴，角枕錦衾而永廢，有子四人，長曰雷，前汾掾，亞曰麟郎，稷門修業，次曰應郎行者，總角之初，有女四人，長曰婉娘，須適劉氏，次曰娥娘，瓊娘，崇內典，咸願披緇，幼曰延娘，始乎四歲，溫恭立節，孝友承家，皆泣血號天，哀欲滅性，公累代松賈，遠寓秦郊，方今國步多艱，難馳旅櫬，則以其年十一月二十四日權安厝於州西南八里西河縣文信鄉白草溝之原禮也，嗚呼，玄黃眇邈，修短常有，脫蟬蛻以沖空，去瀛州而絕信，公夫人高氏，輦之族姊也，熟窺懿範，願紀壯猷，敢以直書，而慚敘述不至，其銘曰，令圖撫俗明吏師，冰壺皎潔，賢彥所知，陽舒陰慘，天地與時，大哉變化，振古如茲，伯牙痛兮知音盡，蒹葭落兮失英雋，存丹元兮杳無極，齡兮皆委順，鸞鳳去兮留嘉名，龍淵沒兮彰利刃，兮何茫茫，棄亂世兮潛靈運，景福，
大唐故孝廉上谷寇君墓誌銘並序寇鈞，字子平，小字弄璋，上谷昌平人也，姓為著族，世載清范，隋襄國郡守通城閔公暹之曾孫，曹州長史思遠之孫，宋州刺史上谷公之元子也，生公族之門，紹良弓之業，在襁褓自然岐嶷，佩韋即絕童心，專精力行，不交非類，年登弱冠，以明經擢第，勤學損心，便嬰氣疾，以大唐開元十一年五月三日卒於京兆府延康里之私第，春秋廿三，以十五年丁卯歲二月甲辰朔廿九日壬申，祔遷於河南府西邙金谷原之舊塋禮也，庶遂平生之懷，式展晨昏之志，嗚呼，與聰明而不假年壽，埋玉樹而碎掌珠，古今同哀，斯豈命也，猶子之痛，情見斯文，銘曰，哲人云亡歎殲良，念此骨肉毒中腸，死生夭壽天道常，達人大觀庸何傷，伯父大理寺丞新除涇州司馬洋文，
唐貞士韋君墓誌於，此有唐貞士韋君棲真之所也，貞士諱士逸，字士逸，萬年杜陵人也，舉進士，釋褐為赤縣尉，不屑焉，遂棄去，躬耕南山，家室睦如，入其庭，知其為隱君子，韋為京兆望姓，冠累葉，貞士獨澹如也，不以門第相競，於，其謝傅之流亞歟，中和四年七月，貞士構微疾，喟然曰，出不負乎君，而處不違乎親，生無裨於時，而死不見譏於人，其亦可矣，以其月寢疾沒，越三月，葬於山中之白鹿坪，以其配杜氏祔禮也，於，貞士往矣，而貞士又無息，千百年後，陵谷迭更，誰復知韋氏之有貞士乎，爰略生平，置諸墓門，以志貞士雲，
唐故寧無將軍守左金吾衛大將軍守并州竹馬府折衝都尉解君故夫人張氏墓文並序夫人姓張，清河人也，漢太子少傅子房之後，皆德光紳，名載史策，夫人性總惠和，行兼寬敏，四德通備，三從有程，初算之年，因媒氏受都尉公之禮請而應敵焉，都尉公諱晉卿，節行沉密，識量公雅，言必稽古，性敦純直，祿雖厚命何短耶，去貞元廿年十一月十四日遘膏肓之疾，先夫人而終，權殯於柏台村西北平原，禮也，夫人自居霜寡，貞列知名，訓子推孟軻之母，執禮為梁鴻之室，禮范光於風雅，內則彰於貞明，中外式瞻，里歸德，何圖天命有數，大運難逾，居朽敗之年，臥沉綿之疾，藥飲不救，以長慶四年冬十月十五日奄歸泉壤，享年七十有四，卜寶歷元年九月三日葬於潞州城縣永濟鄉西王村西一里平原禮也，悲夫，有子二人，皆秀而不實，相次壬枉，護喪主祭，有孝孫大政，處弱歲，菽麥才分，今所備喪禮皆女之夫氏，辦集儀表，孤女張氏十一娘，康氏十三娘等，號天擗地，上訴無階，復恐年代推移，陵原有變，列之貞石，以紀泉門，詞曰，惜哉寧遠，早變逝川，夫人張氏，旋歸下泉，二子雲殂，一孫零然，始居歲，誰當奠筵，兩女哀號，泣血仰天，松丘邃，萬古千年，
唐朝散大夫綏州別駕劉君故夫人范陽縣君張氏墓誌銘並序夫人諱十一娘，字號上品，蓋因神仙為名也，其先本范陽人，乃祖因即為桑泉人也，父至德，解褐并州孟縣尉，遷汴州尉氏尉，又遷亳州真原縣令，夫人即真原公之十一子也，夫其五代相韓之盛，七葉漢之寵，蓋以書績青史，藏之三府焉，夫人襲和之精，應坤厚之氣，秀質貞婉，惠心溫博，佩六法以因，冠四德以為準，方之古人，無已過也，既而葛蕈聲遠，梅時及，乘龍有望，百兩來迎，夫人鄰棗不窺，澗能采，自歸劉氏，卅餘年，齊眉舉案之儀，相敬如嬪之禮，歲寒不易，實閏門之軌則焉，夫人器宇明敏，骨相奇拔，夫榮婦貴，唯鵲是居，凡歷易州司士參軍，淄州高苑，深州饒陽，魏州昌樂三縣令，又綏州別駕，前後所任，並與夫人俱焉，至於善政之術，養人之譽，近歌邇謠，ζ聒郡國，非唯公之天質清白，蓋亦夫人輔佐所致也，去開元三年四月廿日，恩旨授范陽縣君，夫人又崇重波若，精於勤奉，如給園日之靈偈，純之文，維摩問疾之品，莫不書寫讀誦，端心信持，庶將龜鶴齊年，和琴瑟，鳳凰占無，鴛鴦之飛不孤，豈期井風妖，夢堂時應，類常娥之奔去，唯余明月，甚安仁之悼亡，空留長蕈，以開元十年四月廿九日，終於南道政里之私第，春秋五十有一，五月廿六日權殯於北邙山之南阜禮也，夫人性不妒忌，體多恭止閑雅，縱容有方，何蒼昊之不鑒，而梁木之先壞，嗚呼哀哉，青松林下，白楊道陬，邙阜之南隅，帶王城之北面，草寒露泣，川迥風悲，恐五父之衢，式建台卿之石，敢為銘曰，瞻彼上帝，有倫有脊，彼何人斯，而生之迫，如露草，似日，窮塵，埋精靈於窆穸，繞逶迤之古道，對荒涼之寒陌，草而向衰，日黯黯而將夕，儻季孫之成寢，識芳名於圓石，
大唐故劉君夫人華氏墓誌夫人諱，河南人也，祖玉，隋令，瑚璉成器，父希令，皇朝衛兵曹洛州錄，武衛綱維，濟玄機於赤錄，神州管轄，總劇務於丹豪，夫人生自華宗，長於望閫，年將十六，禮過劉門，訓惟鵲以克懷，感初雞而切抱，不謂瓊簫合奏，徒結軫於仙儷，寶匣初開，分飛於靈劍，以咸亨四年八月，終於洛陽之里第，春秋一十有九，悲纏教義，思結風流，以咸亨四年八月廿七日窆於洛陽北邙山，夜聚愁雲，晨飛吊鶴，皓月沉兮晦松野，白露凝兮掩珠薄，紀四德於泉扃，警千秋於舟壑，其詞曰，緇惟抒軸，縞服揚旌，祥晉道，鳳舞昭聲，神襟蘭郁，風格筠貞，星嬪輟曉月女英，香消華屋，魂卷佳城，式圖芳於翠琰，將席美於玄扃，
大唐武昌監丞韓行故夫人解氏墓誌夫人姓解，名摩，字弘妃，雁門人也，後因隋任流播，又貫洛州洛陽縣上東鄉歸仁里，祖，齊鎮東軍，河間太守，父寶，隋衡州司戶書佐，夫人金崇自遠，玉葉久傳，四德無虧，百行咸備，永徽六年十二月二日染患，卒於鄂州武昌冶監公第，以顯慶五年歲次庚申七月庚子朔十六日乙卯窆於洛陽邙山張方里，春秋六十有七，稚孫洛等攀號抽割，悲纏行路，嗚呼哀哉，乃為銘曰，懿德罕今，芳姿絕古，聲雁塞，飛瓊洛浦，福善無徵，餘慶安在，曦車既往，逝川不待，桑海更變，陵谷五遷，故題斯石，紀被幽泉，
唐故太原郡王處士墓誌銘鄉貢進士張魏賓撰兼書太爰興，木德啟姬周之運，靈王少海，緱嶺表登仙之慶，故王之命氏，始乎太子晉，晉生龜，襲封於太原，今為郡人也，廿四代祖褒，仕晉為大將軍，以孝敬動天，粲兮國史，流祚萬世，忠貞顯隆，軒冕官常，有國皆有，不復備列於斯志，君諱仲建，字彥初，即將軍之遠派也，曾祖迨皇考坤，咸以博識著稱，委簪紱有羈縻之患，故遁俗不仕，府君乃坤之次子矣，幼而廉慎，長而剛毅，偉其貌而孝於家，睦乎宗而潔諸己，訥言敏行，金穴山藏，用捨無遺，鶉駟一致，誠明諒直，清簡洽聞，涵穎銳於鋒，極消遙於大道，武齊樂伯，劍敵莊周，縱雄辯而谷潛暄，攄麗藻而綺霞爭秀，志高氣遠，稟象紫微，當豹隱之餘芳，應處士之嘉號，非公而孰能與於此哉，識者以為懷寶不耀，至信自彰，探老氏之希夷，固全真於物外者也，方欲煉形羽，漱液丹霄，存神於罔象之中，抱一於杳冥之內，將宣平生之大節，豈料尋師未遂，涉水俄侵，賈生之鳥遽延，排寢之搏膺斯及，嗚呼，春秋六十，以疾不間，終於河梁之別業，公娶清河張氏，乃班孟之名家，胎訓之清譽，蘩繼代，中饋祖禰之母儀耳，故能有子一人焉曰知教，實令嗣也，自齠年歲，所好所慕，已脫落常態，及成童，伯仲以孝經授，見末章有裂骨之痛，親屬以為曾閔之匹，俾專就養，克符竭力之仁，捧藥問安，式展因心之孝，銜酸茹恨，泣血穹蒼，擗地捫門，幾將滅性於廬次，悲夫，繼夫人安氏，淑順閨閫，亦盡敬姜之禮，知教乃抑情斂涕，罄彼稱家，克己勵精，冀終大事，以其年歲在乙酉十月己酉朔廿二日庚午，至孝由是哭踴無時，徒跣備先王之制，列儀，自三城護府君之神座，歸葬於河陽縣豐平鄉趙村之北原，附大塋，啟先夫人之舊窆，合祔於斯，禮也，尚念鍾圮毀，江摧頹，歷數有期，堙滅無紀，請編是誄於泉壙，魏賓嘗游館谷，竊覿徽音，直筆其辭，用旌孝子之慕孺，乃作銘云，王氏盛業，姬周弈世，降及仙才，浮丘以濟，元偉孝悌，仕晉文帝，義烈汪洋，忠貞昭晰，以至於公，克揚嘉裔，猗歟府君，以大其先，嗟嗟夫人，柔順其賢，孝子號天，哀親棄捐，感靈陶鶴，相彼何阡，峰巒山累巋，氣魄聯綿，王黑之悲涼奚及，陸機之雅賦依然，檜柏秋月，春松暮煙，庶山川之不易，標誌誄於他年，
唐故平盧軍節度押衙兼左廂兵馬使銀青光祿大夫雲麾將軍檢校國子祭酒兼御史中丞上柱國食邑二千五百戶劉公夫人隴西辛氏墓誌銘並序文林郎試大理評事苑可長撰夫人辛氏，隴西郡人也，父諱行儉，夫人即府君長女也，娉於彭城劉公，不幸早薨，夫人稟山嶽之粹靈，受人倫之大福，博行而多聞，發言而合禮，素德全備，淑慎咸儀，迨於姻親，俯仰咸若，挺霜操而馳其聲，女功而發其譽，夫人六十有六，以大和九年秋七月廿日而薨，夫人有子二人，長子平盧節度衙前虞候，雲麾將軍，試殿中監，上柱國克勤，次子節度散列將克恭，生女一人曰引子等，哀毀過禮，杖而不起，乃扶靈柩，當年冬十月七日，祔葬於青州益都縣永固鄉廣固之里，以先塋不利，故別遷宅兆，西據於河，侍北丘之崇秀，東極於兄，南眺青山，北臨於郡，仍書銘於墓內，曰，白玉無瑕，青松有節，德儀咸備，行偕先列，棄塵世而歸天，流芳華而不歇，蒼茫野色，雲悲鴻咽，林感感兮悲風，光娟娟兮夜月，
故大唐故揚州揚子縣令崔府君墓誌銘並序君諱光嗣，字光嗣，博陵安平人，曾祖彭，隋銀青光祿大夫，利州刺史，祖知德，皇朝朝散大夫，果州長史，父景運，皇朝泉州龍溪令，君生而神異，幼而岐嶷，三冬為學，則義必窮微，七步成章，則文不加點，解褐以明三教舉高第，授左率府兵曹參軍，秩滿，選補河青主簿，尋轉鞏縣丞又遷揚子令，自微之著，竟未俠於鹽梅，才雄命奇，終徒勞於州縣，春秋七十有一，大唐開元廿年六月十六日，卒於官舍，夫人范陽盧氏，皇朝太子洗馬悅之孫，益州青城尉弘獎之女，誕茲茂族，歸於君子，既葉在州之問，即有宜家之名，嗚呼，降年不永，奄捐館舍，春秋五十有一，即以開元廿年十一月廿一日，合葬於洛陽城東之金墉鄉禮也，銘曰，閱川伊何，歎其不息，防墓伊何，懼其不識，城臨苦月，思南陌之歌鍾，地即荒郊，痛北邙之荊棘，
朱書墨地，貞觀十九年十一月朔乙丑滿七日辛未，高昌縣武城鄉六樂里張海伯者，高昌人也，春秋六十有七，殯葬斯墓也，
大唐故隴西李夫人墓誌銘並序維大曆十年二月十日，贈博陵郡君夫人年五十有二，遇疾終於布政私第，以其年四月八日，葬於萬年縣原，禮也，夫人其先系譜牒，號為甲族，祖海通，揚府長史，父福延，唐元功臣，左金吾衛大將軍，賜紫金魚袋，上柱國，皆文武不墜，聲名當世，冠首古今，不可載而言也，夫人笄於穎川陳府君，乃歸蒸嘗，宜其室璋，余緒詩禮，溫柔淑慎，而六親克和，馴衽賢能，則四德欽美，積善寧輔，皇天難忱，因疾遘凶，降年不永，嗚呼，華哀一夕之役，白駒追過隙之感，移天義重，罔極恩深，嗣子實應軍衙前射生副將，扈從功臣，朝散大夫，試太子洗馬，賜紫金魚袋，上柱國神等，皆號天罔極，泣血增酸，就扇枕而偏悲，思風樹而永慕，悼亡撫疚，魂銷神傷，幽明殊途，前後相痛，刻石銘紀，哀如之何，其詞曰，夫人系譜，派遠源深，夫人儉德，服荊簪，遭命不永，歎哀陰，宜家之范，特冠斯今，嗚呼松賈，萬古成林，
唐故隨州司法參軍陸府君墓誌銘並序前國子進士丁仙之撰君廣成，吳郡吳人也，世為江東大族，有若賈之雄辯，續之抗貞亮，機雲詞藻，芬烈圖史，蘊襲人才，逮乎不絕矣，故高曾從典著作，鄉族休若，王父卿，獻替乃行，皇考元誨，善政秋浦，居今能守官，罔或失職，仲尼所以歎美者，豈徒然哉，君即府君之孟子也，始以弱冠補國子生，明申公詩及左氏傳，登太常第，調補隨州司法參軍，君孝友居家，清白率職，遂視既發，俾處休，常欲克服家聲，發揮祖德，故居已行簡，必繼世象賢，純自衷，則散騎曄之跡，篤義在我，則議郎瑁之風，豈不以佩襲清睹，遘承素業，不墜於地，能肥厥家而已哉，屬天子入秦，慈母居洛，黃綬位，驟歌西上之書，白華思勤，載詠南陔之什，是以背灞渭，指伊，促長，溘盡中路，私館不復，遊魂何之，書揭表，徒識周公之禮，瘞金杖信，空荷館人之恩，吁，彼蒼者天，殲我人，享年五十，大夜忽臻，嗣子登哀哀在疚，泣血何君之也，禁且莫，視而不瞑，神期茫茫，殆將有恨，吾淺之為丈夫也，豈識哉，豈識哉，維歲大荒落十一月甲午，終於陝州之魏，明年獻春正月乙酉，歸葬於東都北山先人之舊塋，禮也，故人萬楚敬為銘曰，平原之孫，秋浦之子，令問名世，德不弭，享年何其，知命而已，天道與善，君奚及是，養則思祿，資無代耕，安卑克己，服義吞聲，溘盡於外，全歸不瞑，魂兮何，朝幽明，北邙群木，豪末拱中，有先人松柏，隱百代之後俾金湧，
唐故衢州別駕王府君墓誌前鄉貢進士張造撰大曆六年，歲次辛亥，正月五日，銀青光祿大夫，衢州別駕，太原郡開國男王君遇疾，卒於江都旅舍，春秋五十六，公名守質，字文宗，長安千秋里人也，曾祖逖，潭州長沙尉，祖炅，代州雁門丞，父慶，太子左贊善，弈世載德，蟬聯官次，慶鍾後胤，誕生府君，體貌魁奇，容止都雅，有參也之孝，有回也之行，以營田功釋褐嵐州靜樂尉，天寶季年，北戎干紀，武臣王承業出陽，招茂彥，同獎王室，於是投跡戎軒，秉筆參佐，歷事太尉李公，相國王公，暨祿出犯太原，思明寇河，造膝獻謀，隨機應變，難可殫述，略而不書，及河洛再清，清青節使侯希逸失守廣國，遜於大梁，而三軍將士心懷反惻，都統王公遠使慰，公懷柔以德，光揚以義，應時安靜，東土底寧，公之力也，策勳懋勤，封太原縣開國男，食邑三百戶，五遷太僕少卿，七遷衢州別乘，屏星既敞，千里生風，青雲未躋，白日先謝，悲夫，不然將露冕大邦，珥貂紫闥矣，先夫人馮翊盧氏，澡行浴德，淑慎威儀，年十有九，歸於王氏，鳳凰于飛，琴瑟好合，嗚呼，草早凋，甘井易涸，享年卅八，先公卒於太原，後夫人北平陽氏秦首蛾眉，婉婦德，以再喪所天，晨夜號慕，舊疾發動，以公卒之後二月十五日，卒於山陽旅次，嗚呼，遠宦萬里，歸懸雙，傷哉，先夫人有子曰塤，右內率府兵曹參軍，早逝，曰，左清道副率，曰，曰坦，曰享，並鄉貢孝廉，後夫人有女曰君娘，悲食養之無由，痛昊天之罔極，欒欒泣血，以其年十月廿一日，合祔于于河南府洛陽縣清風鄉北邙之原禮也，恐陵谷漸移，見為志，銘曰，矚邙兮郁嵯峨，有哲人兮山阿，偉才，清風景月豈奈何，山長固兮人代謝，悲莫悲兮赴長夜，逝川一去竟不回，松風曉月隴頭來，
唐故游騎將軍守左領軍衛右郎將上柱國敦煌縣開國公太原王公墓誌銘並序公諱，字遜之，太原人也，曾祖，金紫光祿大夫，守光祿卿兼檢校吏部尚書，開成郡開國公，謚曰容，祖師，州黎陽令，父，右監門衛兵曹，君也卓乎出倫，休美令德，弱冠秀，軌範可模，時春秋一十有九，明經擢第，解褐，調補襄州襄陽尉，安樂公主府騎曹，太子家令，太常主簿，河南縣少府監丞，又遷郎將，禁衛優長，操行渝，政頗著，遂秋齡不圖尺眚災，橫流前鐘，憂後傷，弟少夙遭閔凶，泣血漣如，至孝過禮，何期不勝哀毀，奄及滅性，開元十七年春二月十四日，終於河南府私第，權殯河南縣金谷鄉邙山之原，禮也，夫人榮陽鄭氏，嗣子匯，痛心疾首，號莫追，遂作銘曰，猗歟德訓，弈世熙祟，只惟曾，載揚休風，公業倏建，榮祿早終，嗚呼哀哉，平生洛邑，奈何山隈，與代永隔，有去無來，飛鳥頻猶行雲徘徊，魂兮逝矣，梁斯摧，鄉貢進士趙子明撰外甥上官初書，
君諱仲賓，字少卿，河東蒲阪人也，皇帝之苗胄，張仲之緒，枝異邑，世載英賢，開國承家，因封而住，冠蓋相傅，朱輪華輦，清規令范，代有人焉，曾祖察，魏使持節都督，車騎大將軍，雄圖佐務，遠播英聲，祖廣，周上開府儀同三司，潼州諸軍事潼州刺史，南鄉縣開國公，剖符千里，動春風以訓民，分竹百城，勵秋霜而導俗，父遵隋銀青光祿大夫，德美前朝，道光後烈，君稟和天地，漸潤膏腴，牆宇崇深，波瀾浚遠，觀者莫測其窺者罕見其門，世祿久積，余緒素遺，懋德懋功，克隆自至，隋授上儀同三司，去大業六年，終於洛陽，春秋六十五，嗚呼哀哉，夫人彭城劉氏，漢孝平帝廿三世孫劉遵之女也，夫人體兼純懿，行光儀表，貞順之德，率由至性，三九之年，言歸於我，作配君子，好同琴瑟，流穆閨閫，比譽皇，寧期鐘漏既盡，藥石無救，生涯有極，與善空言，享年九十有一，貞觀十七年九月卅恨於私第，長子世權，仕至監門直長，次負米躬耕，並養晨昏，溫枕扇席，悲四序以回互，痛一往而不追，號慟空蒼，貫徹心骨，粵以其年十月九日合葬於邙山，恐川移谷徙，封樹難存，式鐫泉石，永留玄記，其銘曰，肇稱帝胄，啟自軒皇，裔緒繁熾，祚胤克昌，於穆孝友，顯允南鄉，惟君載誕，令問令望，日月相代，金石非堅，驟移四序，俄奄重泉，平生既盡，身世空傳，風猷方紀，琬琰頁鐫，
唐故邢府君墓誌銘並序嗚呼，公忠義昭著，而名位不顯，悲夫，公諱真賢，字真賢，定襄人也，其先承後稷之苗裔，周宣王之胤緒，昔周公旦子伯禽，武王封於魯，後河間邢侯之系也，乃祖乃父，為公為侯，弈葉相承，子孫遂家，至於今矣，高祖曾祖，隱諱不言，皆以自寬，賁於丘園，琴酒為情，優遊樂道，烈考諱諫，令名夙著，聲譽素高，公即長子也，公豁達大度，好周人弊，鄉里稱之仁，交舊美之義，百行俱備，三事不階，豈期災禍至，以長慶二年壬寅歲九月三日寢疾於渾河林茂之私第，享齡七十有六，公此日旭旦遺告，有如知終，語倍英靈，神增爽晤，辭畢溘然，有如之歸，於戲，修短之理，古今一致，以其年十一月丁巳朔四日庚申於舊塋之內禮也，夫人潘氏，作范閨闈，合雅琴瑟，孀居理家，嗟不偕老，守婕妤之規，秉大家之則，訓育諸嗣，各以義方，有子四人，長曰光詮，次曰暉，季曰光秀，光朝，並蒸蒸孝思，創鉅靡寧，系暉少有奇能，長而公略，知友吹噓，群萃多譽，牧守委之以腹心，獎之以劇務，僉曰忠孝著矣，竭產以集喪事，盡哀以成其禮，猶懼陵谷有變，遂刻貞石，永紀徽猷，以揚茂實，詞曰，源長流潔，善積家肥，刑公樂道，隱跡明時，天福良人，享年期頤，達曙遺告，晡已而傾，代希比德，世無儔之，寒天日斂，榛蕪掩晶，危峰抱闕，磅礡擁圻，嗣子號擗，仁母毀肌，千秋兮永閉，九泉兮長咨，
大周故清苑公劉府君夫人岑氏墓誌銘夫人諱平等，字宣慈，南陽棘陽人也，家祉氤氳，承公劉之積德，地腴昭晰，因姬文而命氏，舞陰壯侯，名圖象，會稽太守，績著人謠，曾祖善方，梁中書舍人，司舟卿，起部尚書，侍中，宇文朝驃騎大將軍，長寧公，宇文史有傳，上調陰陽，下平寇亂，威宣豸比虎，榮珥貊蟬，祖之象，隋虞部員外侍郎，邯鄲令，附見宇文史，位不充量，實繁其華，踐王署以為郎，佩銅章而出宰，父文昭，唐秘書省校書郎，揚雄典校，實謂材高，顏子鄰幾，終悲運促，夫人體苞上善，德備中和，因心於仁孝之方，踐行於柔慈之域，敦詩悅禮，暗合於母儀，纂組繁，率由於嬪則，外從之禮，言歸邦彥，清苑劉公，比儀鸞鳳，方價歟，強學富於五車，逸才馳於七步，標梅有典，申舊好於潘楊，權木垂陰，等嘉偶於馬，輔仁冥漠，俄興逝水之悲，與善寂寥，奄結崩城之痛，年甫廿，嫠居自，援青松而比節，秉白玉以為心，淑問洽於宗姻，柔嘉稱於娣姒，夫人至性冥發，淳心自然，累嬰荼蓼，期將毀滅，至若在原興，陟崗懷慟，雖律逾鏘，而絕甘腴，加以深悟因果，精崇妙覺，以幽閒之性，融心於寂滅之津，之風，淨念於無為之境，通辰達夜，常宣金之文，徹產傾資，盡入福田之用，自鞠育一子，訓誨兼深，溫清見其多方，宦游中於就養，既而福愆眉壽，天忘介福，春秋六十一，以聖曆元年五月十八日寢疾，終於鄭州之歸仁里，夫人宿悟無生，嘗觀怛化，以清苑公早從懸窆，遠在渚宮，言念修途，良難同穴，知合葬之非古，使隨處以安神，粵以大足元年十一月四日遷厝於洛州洛陽縣清風鄉和仁里之原，禮也，子前鄭州司倉敦仁，充窮疾，匍匐銜哀，痛顧復之長違，號穹而永訴，雖曾柴之合禮，顏閔之丁憂，曷足雲也，侄義，恩深猶子，恨隔幽冥，將以中閫之德外聞，罕究閨庭之懿，竊所備知，輟泣為文，庶存實錄，其銘曰，周作盤石，漢祚裂土，服道遊藝，重規疊矩，昭晰英彥，陸離組，餘慶有光，賢踵武，作嬪傑，爰遘哲人，弘宣中饋，盡敬如賓，悲興晝哭，義貫貞筠，四德誰擬，千載為鄰，厚下曰仁，行之靡忒，通神曰孝，追深罔極，與善寂寥，輔仁冥默，永絕柔范，長淪婦則，祖行就駕，色養長違，玄雲慘色，白日沉輝，淒涼容衛，央莽郊儀，勒銘幽壤，永播音徽，長安，
大唐故右威衛將軍上柱國安府君墓誌銘並序國子監祭酒郭正一撰蓋天分景宿，文昌垂列將之名，地括群流，師貞建丈人之號，故隆周啟統，掌兵司於司武，炎劉御歷，制眾在於將軍，然則簡材以任爪牙，選士而為心膂，稽之舊典，代有其人，君諱元壽，字茂齡，涼州姑臧人也，川橫玉塞，人多剛悍之風，地忱金方，俗負堅貞之氣，關西騎士，武賢之代習兵符，隴右良家，充國之門傅劍術，曾祖弼，周朝服侯，幼挺人英，夙標時望，丹山卒羽，響振朝陽，紫闕騰鱗，光流下稷，祖羅，周開府儀同三司，隋石州刺史，貴鄉縣開國公，質表璋，器惟瑚璉，衣冠佐夏，道葉調梅，鐘鼎遷周，化分竹，父興貴，皇朝右驍衛將軍，左武衛將軍，冠軍將軍，上柱國，涼公，別食綿，歸二州實封，六百戶克施在封，六百戶克施在操，匪躬成節，以功詔爵，爰頒錫壤之榮，以德命官，載啟銜珠之秩，公慶門貽祉，華宗誕秀，踐忠信以立身，執恭謙而待物，博通才術，備閒道藝，星飛楚劍，見水裔之浮蛟，月上燕弧，睹雲衢之落雁，聚壤為陣，少懷軍伍之心，裂帛成旗，早習兵戈之用，年始弱冠，時屬經綸，效款河西，同寶融之歸國，韜光隴右，等葛亮之須期，武德五年，奉秦王教，追入幕府，即授右庫真，身鳳邸，澤厚命車，飛名菟園，恩均置醴，於時皇基肇建，二凶構逆，公特蒙驅使，委以腹心，奉敕被甲於嘉猷門宿衛，既而內難克除，太宗踐極，爵祿攸設，先酬擐甲之勞，賞命所加，用答披荊之，特拜公右千牛備身，貞觀元年，突厥頡利可汗擁徒卅萬眾來寇便橋，太宗親率精兵出討，吉利遣使乞降，請屏左右，太宗獨將公一人於帳中自衛，其所親信，多類此也，至三年，涼公以河右初賓，家業殷重，表請公歸貫檢校，有詔聽許，公優遊鄉曲十有餘年，後奉恩敕，遣公充使西域，冊拜東羅可汗，皇華遠邁，聲浹於殊荒，天節高麾，威加於絕域，使還，詔授左領軍衛媯泉府果毅都尉，任參五校，允屬於典戎，職總千夫，實資於禦侮，尋丁涼公憂去職，茹荼泣血，殆將滅性，服闋，轉授左屯衛蘄川府果毅，公以太夫人年老，請解職歸侍，恩敕以公藩府舊寮，持令帶官就養，復丁內憂解任，灰未周，墨旋及，奪情蒙授益州武威府果毅，至永徽年中，賀魯叛常，驚擾沙塞，貳師振旅，將蕩氈裘之孽，五道分麾，實藉偏裨之伍，別敕差公充蔥河道檢校軍馬使，賊平軍回，加授右武衛義仁府折衝都尉，押玉同貞，壺冰比潔，明以察政，黠吏無以匿其情，直以當官，邪人不能撓其法，肅戈紫掖，惟才是寄，司戟王階，任人尤切，龍朔三年，遷授右驍衛郎將，麟德元年，又加授左監門衛中郎將，二年，告禪雲郊，升中岱岳，公親於壇上供奉，恩詔加授忠武將軍，咸亨元年，又加雲麾將軍，董兵欄，先佇於干能，掌衛宸軒，必資於忠勇，三年，加拜右驍衛將軍，上元元年，又遷授右威衛將軍，竭誠蒞政，勤著於六戎，勵節富官，功宣於八校，然以逝川不駐，藏壑易遷，方延刻玉之期，奄遘盈瑰之釁，以永淳二年八月四日遇疾，薨於東都河南里之私第，春秋七十有七，天不興善，歎軫簪裾，人之雲亡，悲感行路，恩詔以公藩朝左右，備立勳庸，特令陪葬昭陵，以申惟舊，葬事所須，並宜官給，晉臣疏隧，自居芒阜之前，漢將開墳，終依茂陵之側，胤子右武衛良社府果毅神感等充窮剡思，孺慕嬰心，擗地無追，號天罔極，龍璋筮宅，俾安厝於千古，鳳篆圖銘，庶騰芳於萬葉，銘曰，媯水導源，涼土開國，星垂獸象，地分龍勒，家挺異人，門傳令德，曠野崇訓，儀台闡則，其一，運鍾標季，時逢會昌，天臨萬宇，雲羅八荒，顯考投袂，爰歸聖皇，惟君奮節，亦奉興王，其二，帝圖肇創，國步猶阻，十角外侵，二凶內侮，任參戈戟，寄同心膂，玉帳斯衛，金門載御，其三，繼明登歷，儀乾纘構，逐菟論功，攀鱗錄舊，賞繇恩洽，榮因寵授，白羽肅兵，青旗蕩寇，其四，武賁務總，鷹揚望華，力能禁暴，威足閒邪，電發銅首，星飛鏌琊，宏謀聚石，妙算沙，其五，紫綬升班，金章列位，長衢曜戟，高門納駟，愛士分車，傾賓輟饋，棄玉成寶，遺財立義，其六，虞谷馳輝，魯川閱水，道飆易滅，夜河難恃，大樹雲摧，哲人其萎，悼深捐織，悲逾罷市，其七，聰興感，撫屢傷情，澤均詔葬，恩侔賜塋，祁山構象，夏屋成形，道被存沒，禮極哀榮，其八，生也有涯，死而不作，繢車宵警，銅池曉躍，橋陽是寓，狄陰攸，路轉悲慘，窿騫吊鶴，其九，誕生厥胤，至性純深，循陔茹泣，望屺崩心，規墳月岫，架隴雲岑，敬勒銘於金石，庶永播於徽音，其十，光宅元年歲次甲申十月己卯朔廿四日壬寅奄葬，
大唐故澤王府戶曹參軍裴君墓誌並序君諱自強，字自強，河東聞喜人也，漢聞平越，由來桑梓之縣，晉自遷吳，更著衣冠之族，五代祖之平，梁右衛將軍，晉陵郡守，光祿大夫，謚僖公，循良雄武之材，跡標梁史，高祖忌，陳左衛將軍都官尚書，樂安縣開國伯，喉舌韜鈐之美，事具陳書，曾祖蘊，隋御史大夫，位光副相，威震百寮，祖斯，隋左率府長史，職在儲闈，名聞四率，父承宗，皇朝瀛州平舒縣丞，初隨班牒，始贊絃歌，扶搖未搏，風燭先遽，君澄陂萬頃，孤松千仞，素履溫恭，黃中元吉，行有餘力，學優方仕，解褐澤王府戶曹參軍，宦游大國，時騁望於白，陪上山，乍淹於丹桂，始嗟賈誼，空有才名，還歎公明，獨無年壽，垂拱元年二月十三日遘疾，卒於永豐之里第，春秋五十有六，即以其年十月十日安厝於邙山平樂鄉之原，夫人京兆杜氏，晉鎮南將軍當陽成侯預之十一代孫，皇朝汝州郟城縣令立素之季女也，洛川霞月，巫山雲雨，翡翠奮翅，鳳皇于飛，柔順有聞，譽延中外，言行無玷，聲成閫閾，始謂鳳吹仙遊，長陪簫史，豈言論德謀謚，奄議黔婁，既為恭伯之詩，還制士師之誄，而良人早丁荼毒，兼喪友於，歲月不便，松楸未植，爰始彌留，深相付，夫人罄竭資產，營求窀穸，四序未周，三墳咸舉，吳逵之婦未足擬儀，皮京之妻豈能連類，道路傷歎，親朋嗟感，既而躬親紡績，訓導孤遺，咸嗣箕裘，並聞詩禮，故能克成茂器，終享榮祿，舉趾升輿，曹大家之隨子，頓足起舞，潘安仁之養親，嗟乎，暑往寒來，天道且猶崇替，樂極悲至，人生何得久長，開元七年二月九日奄終於扶溝之官舍，享年七十有五，粵九年龍集辛酉十月乙亥朔十一月乙酉，合葬於平樂鄉之塋禮也，長子前魏州貴鄉主簿榮期，少子前許州撫溝縣尉昌期，並遊藝依仁，自幼及長，承敬女之禮訓，稟孟母之慈獎，悲逝川之不留，歎過巢之遂往，何以報德，既負土而成墳，何以楊名，仍勒石乎幽壤，銘曰，虞叔封建，地惟河汾，璋鳳葉，川效龍文，賢彥踵武，載籍揚芬，吏部玄鏡，清通逸群，司空論道，水土平分，盛德有後，惟君秀出，天府策名，王門委質，穆申並輩，唐宋為匹，未賦惟風，俄隨逝日，卓彼令淑，來承巾帚，泛舟中河，時稱節婦，徙鄰斷織，亦曰賢母，既極孝養，且終仁壽，生非金石，命固推遷，罷游李徑，行即松埏，兩劍同畫，雙鳧共川，荒茫丘壟，淒慘雲煙，嗟之遺嗣，訴哀哀於昊天，
大唐故忠王府文學上柱國琅琊王府君墓誌銘並敘公諱固己，字炅，琅耶臨沂人也，自晉光祿貞公覽至於公，凡十三代，十代處機密，六朝參輔佐，春則秋之卿族，劉漢之世家，不可擬議，公則隋安都太守石泉侯諱之曾孫，皇朝御史中丞諱弘訓之孫，戶部郎中諱方智之季子，多才不羈，絕跡無偶，發言則理貫象系，下筆則文懸日月，孝惟參閔之性，交多惠施之黨，家無常子，門罕雜賓，故四海藉其風聲，九族俟其准的，解褐補滑州衛南尉，簡易見乾坤之義，清白得原顏之心，寬容善人，嚴制黠馬，秩滿，校左千牛衛兵曹參軍，又領尚乘直長，屬天災流行，帝念勞止，妙擇良宰，以慰黎人，乃校宋州單父縣令，高堂之上，唯聞流水之琴，暴桑之下，即擾將雛之翟，顧乘日而多暇，樂我小康，瞻戴星而少閒，笑其一握，尋丁太夫人憂去職，七日絕漿，豈常人企及，三年泣血，蓋君子難之，服闋，授忠王府文學，王不歸藩，雖未聞於置醴，人之懷寶，允有愜於曳裾，棠陰不留，蘭摧奄及，檀欒作賦，挹才子之前聞，逍遙而歌，近聖人之知命，遘疾不起，可謂悲夫，以開元廿六年六月八日終於河南府河南縣宣教里之私第，春秋六十有一，深矯多藏，切誡薄葬，醯醢百甕，禮簡於宋元，孝經一軸，事賢於秦正，嗣子等，守而行之，以其年閏八月六日葬於河南府河南縣平樂鄉之原，夫人范陽盧氏祔焉，禮也，埋玉樹而行道怛然，鐫金石而盛德無殞，銘曰，矯矯王公，策府詞鋒，漢廷籍甚，梁國從容，頹山奄及，逝水何從，墳銜數燕，泉沒雙龍，三千白日，閉此青松，
唐故蘭陵蕭夫人墓誌銘並序夫人諱博，蘭陵人也，其先六代祖梁武皇帝，五代四代乃昭皇宣皇，惟高惟曾，乃太尉太傅，夫人乃太中大夫，琅耶郡司馬茂本元子之孫，晉陵郡無錫尉愉之第四女也，帝王胤緒，公侯子孫，雖席寵而敦於令名，且襲懿無忘於清白，夫人稟性柔明，承家積善，威儀不忒，有應碩人之風，惠淑惟清，何慚謝氏之訓，將嬪於君子，以宜其室家，用配我饒陽郡安平主簿太原王君，外興毗贊之德，內光中饋之正，冀肅雍淑慎，克享不祉，嗚呼，仁而不壽，生也有涯，天寶十一載四月廿六日遇疾，終於東京之會節里，春秋一載，嗚呼，以其載五月八日權安厝於北邙平樂鄉之原禮也，有二女才逾齠齙，方興孺慕之感，有過成人之禮，恭承惠訓，敬遵薄葬，追攀不逮，用修真宅，銘曰，桃之夭夭兮灼灼其華，淑人不忒兮宜爾室家，悼逝水以增感，悲風樹而興嗟，
唐故坊節度都營田使兼後軍兵馬使軍前討擊使同節度副使雲麾將軍試鴻臚卿兼殿中監太原縣開國子食邑五百戶上柱國王府君墓誌銘並序承議郎前行坊州司田參軍徐釗撰唐貞元八年七月七日，太原王君諱崇俊，春秋六十有九，終於坊州中部縣玉華川北剛之私第，高祖福，以文學著，皇恆王府戶曹參軍，祖元貞，軍謀稱，皇太原府晉源府折衝都尉，伯崇仙，以武藝聞，皇延州金明府別將，孤子良劍，太夫人清河郡君，公則都尉之子也，年卅，鄉賦薦用，歷官任職，頗有功勳，撫恤眾心，成稱畏愛，初為祿山作逆，交鋒刃於桃林，特授折衝都尉，次破黨項，又授雲麾將軍，後以西戎逼畿，先聖幸陝，公竭誠王，盡力致身，大破逆徒，尋授公鴻臚卿，則四門來賓，遠方咸貢，興元初，充節度都營田遷殿中監，聖上移宮奉天，巡狩梁蜀，公與御史中丞竇公同收坊等州，兼討懷光叛逆，又授後軍兵馬使，又充關內同州支度營田，公文武兼備，自少及長，懷策從軍，亟獲攻戎，唯公而已，有侯饋糧，雲能懷，逆六奇之策，以身奉國，竭力盡忠，可以圖麟閣，可以書簡策，公有子四人，長曰彥，折衝都尉，不幸少亡，次曰少華，少珍，無祿早世，次曰良劍，見充節度散將，忠武將軍，守左武衛大將軍，孝行過人，友於情切，有子騫之德，懷參也之心，於國盡忠，居家孝弟，以貞元九年七月廿六日安厝先亡於順義鄉彭村西北剛左，翟陵谷之遷易，遂勒銘雲，銘曰，王子登仙，休徵求魚，中尉解義，太常注書，漢興五侯，晉重司徒，繼賢奉國，卅餘年，勳高柱國，官歷鴻臚，行路悲歎，吊置生萏，朝聞鳴鶴，夜聽寒烏，孤子泣血，遺妻孀居，天長地久，掩終白駒，貞元九年，歲在癸酉，朔七月丁丑，廿六日辰壬寅，禮也，
大唐故周府君墓誌銘並序公諱禾，字抱朴子，汝南人也，原夫裒德策勳，胙土命氏，有自來矣，衣冠禮樂，國史存焉，公之德行，顏閔之黨，公之文學，游夏之徒，靜言往賢，曾足竊比，曾祖玢，隋諫議大夫，領隨州刺史，祖楚讓，皇潭州衡山縣令，並錘鼎承家，忠貞奉國，五之歌夙著，三異之善洽聞，父，頃以調補蜀郡成都令，制錦聲高鳴弦譽重，天子聞而嘉之，特拜監察御史，郡邑霜肅，台閣風生，公即嗣子也，丹穴五色，渥窪千里，洵美且異，碩大無朋，其於強學，必九流，兼總六義，年未弱冠，以孝廉登科，卓哉文焉，固自天縱，嗚呼，明廉何輔，神其降殃，粵以天寶歲八月廿四日遘疾，終於蜀郡之官署，春秋廿有四，朝露至，奄之邦，夜台長往，歸來東岱之城，其年十一月廿五日，葬於國門東原，禮也，愁雲繚繞，松寒郊吊，於歧路，志諸貞石，式佇生金，志為銘曰，天生純粹兮命代賢臣，有才無命兮天實何哉，江漢千里，魂兮歸來，佳城一閉兮何時開，
大周故處士邢府君墓誌銘並序君諱彥，其先河間人，後因官河南，今為洛州洛陽縣人也，曾祖端，宇文之季，任絳州太平縣令，化高三異，清逾四知，吏乃畏威，人多懷惠，庭留棄犢，履曳飛鳧，桴鼓不鳴，謳歌動響，隋任沂州司馬倉部員外郎，泗濱浮磬，載葉芳聲，雩壇媚景，自均深惠，紅粟充實，誠賴此君，父政，唐貞觀中明經擢第，上護軍，勤經不倦，已聚飛螢，對策有聞，寧憂退，君即護軍之長子也，少懷貞節，長負奇調，葛亮自方於管樂，取駭時人，賈翊見比於良平，未逢知己，唐吏部尚書裴行知君材作，深相禮接，遂引為典簽，列彼家臣，屈茲國器，非其好也，後尚書遠申三略，親總六戎，因此征討，冀存提挈，君甘心陋宇，苦辭不就，一從散，無志牽絲，可謂隱不違親，貞不絕俗，及平末歲，尤好內典，讀誦無倦，禮懺不疲，輕此身處，勤於捨施，乘羊自樂，出火宅而游四衢，畏鼠成災，攀井籐而離八難，豈謂百齡非久，六識是空，惠炬滅於道飆，法船移於夜壑，奄以長安四年歲次甲辰七月甲申朔廿四日丁未未時終於從善里之私第，即以其年八月甲寅朔七日庚申殯於北邙之阜，合宮縣平樂鄉王晏村西北禮也，嗟乎，林亭改色，階院含秋，真氣颯空，悲風忽至，沈沈玄路，曉復何年，黯黯白楊，春來詎覺，其銘曰，邙山之上，佳城之中，一旦長往，萬事俄終，精靈謝兮昔年異，志氣盡兮此時空，松柏摧兮薪屢朽，狐兔游兮逕自通，唯余道德，永播清風，
唐故恆州中山縣令史君墓誌銘並序君諱善法，字醜仁，濟北郡人也，肆拾三代祖霸，並大夫，三拾捌祖良，後漢征南將軍，封濟北侯，故濟北望族矣，祖，父咸任昭武校尉，並雄才拔眾，之群，弓挽六規，箭穿七札，君皇朝版授恆州中令，宇沉邃，識見高明，豈期迅足難追，遽迫西沉之，舟易化，不停東逝之波，春秋七拾有五，長安二年十一月三日，終於私第，夫人康氏，淑德內融，柔姿外映，桂枝先墜，蘭芳早歇，掩金娥於地穴，璧月長空，沉寶婺於莊，珠星永沒，享年六十三，終於私第，以長安三年歲次癸卯四月壬辰朔十八日，合葬於涇川之禮也，嗣子等，並蘊游夏之才能，懷曾閔之學行，文經邦國，方應賢良之徵，孝可以感鬼神，終悲安措之，蔡順結廬之地，泣對寒松，侯纓卜宅之詞，痛旌幽石，其詞曰，猗歟哲人，幼彰令問，性夷遠，忘懷喜慍，地屬昇平，時逢啟運，夢楹俄及逸翮無奮，十紀北永，千寧延，命終沒代，魂散歸天，霜朝詎久，夜燭休然，始榮終悴，吉往凶旋，哀哀嗣子，天性長離，風乖父義，重闕母，千秋永訣，一見無期，蓼莪增感，風樹生悲，愴芒寒，蕭索長原，夜台日落，隧路雲昏，涕塋樹，淚墮山，不朽，天道，
唐故處士張君墓誌銘並序夫含常素質，稟氣沖和，寒暑不易其情，寵辱不驚其慮者，其唯君矣，君諱海，字玄德，清河人也，昔炎漢昌隆，趙王封列土之貴，魏邦雲盛，尚書著衣繡之榮，自是冠冕相承，簪纓不絕，備諸史諜，可略言焉，祖師，隨任河內令，器宇沖邈，識量淹通，寬猛兩施，境稱三異，父達，隋任魯山縣丞，志業詳簡，令范清徽，毗贊一同，宣風百里，惟君稟靈川岳，氣韻淳和，青衿之年，人稱彖玉，及其長也，為非常器，苞括百氏，博綜九流，蹈仁孝之場，居禮義之囿，令譽播於朝野，嘉聲溢於鄉閭，門來長者之車，逕足英儒之客，問道慕義，結侶同趣，高挹清塵，繼塗連軌，入其室者，但聞蘭蕙之香，涉其流者，謂登龍門之美，然而志尚清素，雅量幽微，養性閒居，琴書自偶，理宜長享茲福，永保遐齡，豈圖二豎潛形，兩楹夢及，金膏不救，玉瀝虛陳，遘疾莫瘳，奄乎大漸，春秋六十有九，以乾封二年歲在丁卯七月庚申朔廿七日終於福善里之私第，嗚呼哀哉，風雲改色，士庶傷心，行路悼以興嗟，貴賤聞之起歎，子武剛等，孝感天地，志動神，悲風樹之難停，泣寒泉之易慟，即以其年八月十四日殯於河南縣平樂鄉邙山之原禮也，悲夫，人間歲短，泉夜年長，宿草將列，松賈成行，雲慘慘而低隴，日黯黯而收光，恐山川之有變，勒翠琬而傳芳，其詞曰，昆山引閏，漢水綿長，發源就日，跡起稱王，乃祖乃父，股肱棟樑，簪纓不絕，代襲璋，繼樣積祉，惟君挺生，時稱筆海，代號文英，丘園養性，抱素懷貞，逝川奔駛，大夜潛形，陰陽有變，四序循環，生涯脆促，泉路艱關，俄從石火，遽慘荒原，空留風月，長奄神顏，山昏霧積，隴月低輪，風奚響切，嶺上愁雲，獸悲原野，鳥思孤墳，勒茲貞石，永播蘭芬，乾封二年八月十四日，
唐故游擊將軍信義府果毅都尉韓邏夫人苑陵縣君靳氏墓誌銘並序夫人諱耶，其先西河安定人也，殷源啟浪，蕩扶谷以波天，宋胄開華，聳桂芬而插月，臨平則功分漢社，大夫乃榮錫楚，故得玉葩乘風，薦鴛林而列馥，珠崖孕寶，洽驪渚以騰滋，祖，陳任忻州司馬，資神秀嶷，炳淵深，徙賢從風，協藩輔於時傑，長離翼霧，光岳佐於人英，父，毓情田，媚川而潤谷，華翻義甸，握照廉開儀，夫人婺凝禎，映璧津於月媛，金娥稟質，皎珠漢於星姝，行偶班箴，參趙瑟，折梭貽訓，職中饋於母儀，蒸勺逾恭，體柔明於婦德，所冀苑陵延寵，行授平反之規，豈謂閱水驚流，莫返凌波之步，粵以大唐乾封二年六月九日卒於時邑里，嗚呼哀哉，即以其年七月十四日合葬於邙山之陽禮也，青烏薦兆，丹旆含煙，式旌遺烈，永誌幽泉，公子命族，大夫翊楚，珠孕胎潯，花明錦序，猗嗟淑美，移天鳳舉，鸞鏡臨台，鴛琴葉呂，飛桃李，端默成蹊，魂歸松柏，風景含淒，荊雲遽斂，楚日先霾，心崩孝水，悲深乃還，白鶴下吊，玄燕封丘，山虛月冷，樹古風秋，垂塋霧合，向壟雲愁，庶傳芳於翠琬，敬勒美於徽猷，
大唐故翰海都督右領軍衛大將軍經略軍使迴紇府君墓誌銘並序姨弟左驍衛倉曹楊仲舉撰書夫希代之寶，積於荊山，來儀之鳳，出於丹穴，故葉盛衣冠，門承翰海之俊，地雄虜塞，家有可汗之貴，居崇高而匪傲，席寵榮而若驚者，則公焉，姓迴紇，字瓊，陰山人也，曾卑栗，右衛大將軍，祖支左衛大將軍，父右金吾將軍，公初拜執戟，後遷郎將，旋拜將軍，性與道合，智若有神，獻天子上策，斷土蕃之右臂，故得賞延於世，寵冠諸蕃，公侯子孫，河岳降靈，俊心豁爾，卅從軍，習百戰之勝，廿志學，尋師知六藝之，頃戎羯亂常，堂弟可汗兵雄勇壯，收兩都之捷，功成未受，旋至上京，未見闕庭，俄爾癭疾，以乾元三年三月廿九日，終於群賢里之私第，春秋五十有五，以四月十九日，遷厝於龍首鄉，禮也，卻臨渭水，夏生草木之聲，直視終南，曉接煙雲之氣，慈父悲叫，愛母泣血，五內崩摧，肝心如裂，嗣子，攀號擗標，痛深切骨，追述遺訓，以托金石，銘曰，分土命氏兮始自軒轅，應星作氣兮時稱大蕃，乃祖乃父兮懷聖殷，為王為侯兮慶流子孫，萬古河山兮地久天長，泉台一閉兮絕相望，上元，
大唐文林郎夫人張氏墓誌並序夫人諱摩，字善宿，南陽人也，璋孤拔，逾寰表而獨鑒，丹桂貞，郁蕙蘭而煢秀，庖羲愴業，光潤百城，籍匡霸以闡洪基，排岳而立高姓，傳芳萬代，繼踵聯翩，孀素與玉鏡以爭暉，性節媲金波而競朗，祖任房州至成府果毅，嘉猷擅美，志蘊風雲，撫軍旅而狀朱繩，絕貪婪而潔冰素，父任同州馮冀縣令，均芳萬頃，德閨波瀾，馳譽九鄉，揚芬百里，夫人擢秀蘭房，恬凝紫，握松筠以澡性，含璋璧而成心，鬱鬱芳姿，素月，猶升漢而列橫空，少達訓嫜，久閒風範，其年十六，適於呂氏之門，夫人內契金蘭，外標琴瑟，恆遵孝行，扇席溫床，匪懈六時，蘊觀音於藏間，崇經造像，縱草籌之豈窮，設會檀，類塵數之無盡，可謂萋萋勁質，逢霜露而摧芳，湛湛波瀾，忽驚風而激恨，丹霞息彩，仙路停蹤，遂寂華堂，棲神妙域，魂兮雖絕，容貌若常，類月上清升，等蓮華之去俗，以永徽六年三月四日薨於長安義城里，夫人春秋八十三，即以其月陪葬於昆明之所，墳臨清紹，帶楊波而獨高，墓迥神泉，眺渭灃之孤顯，雖復逝川長往，魂路無追，慮海為田，英風莫嗣，故玄石，用播徽猷，嗚呼哀哉，乃為銘曰，品塗萬舛，獨璧唯璋，霸圖斯起，爰自羲皇，規模積代，軌範前王，徽流兩國，萬里傳芳，蘭蕙孤標，膏腴獨潤，德沾令典，功名斯振，弈葉皇家，聯翩禮胤，淑熊椒蘭，芳姿可，花容二八，娉其他族，琴瑟為心，松筠自勖，德蘊芳蘭，行烈逾固，承姑誨子，匪捐機杼，戒馥生衿，禪虔啟素，割意玄門，翹心六度，階墀影滅，桂戶香收，翠條徒軟，朗月虛流，一生茲隔，千年永休，刻石碗，播其烈，山海平田，徽猷不滅，
大周長安二年歲次壬寅正月己巳朔廿八日景申故司君墓誌銘君諱論，字伏願，河內人也，系帝嚳之裔嗣，契之胤也，契光為司徒，親伯姓，五常克敘，子孫宦歷，玉食金門，以伯司馬公，因官賜族，遂錫司馬，菜地河內其望祖任揚州戶曹，高蹈意跡，下肅清風，化無刑而奸不正父，唐任汝州司馬，毗六條扇仁風於里五聽靜盧於伯城，君願觀利用射策甲科，詞傾郭象楚人之水，遂擢為郎承資堂構，弓冶由存，齠年，從於羈貫，麟經十冊，以為鐘鼓之娛，諸子伯家，賞以之樂，一徵鶴板之命，便佐翔鸞之君，隨牒青州，當官海，君乃聰俊其器，飛鶯鵡之文，對詞博，辨秀家禽之辨，覽損職非豐黜揄以自怡，賁丘園而賞性，以乾封元年五月，兩楹感夢，豎嬰凶，桑井咎徵，刈蘭鍾禍，春秋廿有九，權殯於村西一里，禮也，夫人郭氏，太原人也，遠承後稷之胤，近系大王之，肅穆風規，貞符割耳，霜居守志，誓不移天，以長安正月十一日瓊環泣夢，奄喪母儀，卒於私寢，春秋六十有承果蓼莪切志，荼苦割心，發彼故靈，遷諸新柩，即以其月日合葬於廣武澶泉陽禮也，長子慶早逝，婚氏亡女雖生非偶鳳崦洽乘龍既因之壙，然恐一生猿化，螢飛丘，千歲鶴來，牛崗失幟，嗚呼哀哉，乃為銘曰，系宗帝嚳，德門承祉，世稱乃父，文武君子，或贊一同，或毗千里，博聞孔仞，英風卓鬱鬱佳氣，汪汪丞公，令問斯在，厥身奄終，勒茲銘志，式記宗，有遷蓬堵，無劍松，
唐故襄城縣尉范陽盧公樽夫人河東裴氏墓誌銘並序趙郡李定之撰夫人其先河東聞喜人也，自受氏以來，代著功勳，家簿禮讓，忠貞節行，國史備書，曾祖夏日，進士及第，累贈工郎郎中，祖政，鳳翔少尹，右庶子，兼御史中丞，總山南西道十七州，允懷州澤潞等州節度行軍司馬，父友亮，左金吾衛兵曹參軍，充河陽節度巡官，皆才傑道充，顯名當世，夫人則兵曹之季女也，聰異稟乎天性，禮義襲乎家風，言德工容，亦光備矣，夫人早孤，叔父克亮嘗謂宗族曰，此女賢明，可配君子，墳歸於盧公，深閒婦道，事夫也慕如賓之敬，訓子也遵徙宅之賢，雖星霜五變，而終始一德矣，初盧公前夫人鄭氏，生二子而終，長才七齡，次甫六歲，而繼室以夫人，夫人撫視憐念，其於己生，則夫人賢行可知也，嗚呼哀哉，不享偕老，而盧公先歿，夫人帷堂而哭，則同敬姜之情，稱家而葬，則合古人之禮，是以九族之內，莫不景慕共德焉，及叔父除建州刺史，夫人乃隨從之官，雖叔父仁慈，夫人哀毀成疾，春秋始卅，以長慶元年十二月十七日終於建州官舍，令弟，銜哀護喪，遠歸懷洛，會盧公之弟侄咸遠遊宦，遂阻周公之禮，乃祔先代之塋，從宜禮也，以其年十一月十六日葬於懷州修武縣清平鄉，將葬之日，其弟等請余志之，銘曰，彼淑德兮華貞姿，歸君子兮室家其宜，天鐘其美兮不與其壽，修短數定兮自古如斯，
大唐故下管令上柱國康府君暮志君諱威，字賓，衛人也，昔八表渾中，元台鼎遐逐魏道武歷通五運，爪牙同湊，遷興大豫，今為河南人焉，曾祖諱遠，後魏左龍相將軍，壽陽縣開國公，祖諱滿，隋右衛郎將，壽陽侯，父諱達，皇朝金谷府統軍，君周文鼎族，北公高，遂輔雲中，帝分十姓，主升中岳，臣無外交，代襲干戈，勳封二品上柱國，以其開元十年季秋末媾疾，卅日終於鄭州滎陽私第，春秋六十，夫人韓氏，齊人，漢大臣韓信末孫女，貞雅四德，婦功全矣，以太極元年三月六日終於滎陽私第，以開元十一年癸亥二月十三日己酉，夫妻合葬，附於先祖父塋定鼎門正北廿五里河南北山禮也，孤子庭玉，內懷忠孝，恐高峰類於歷陽，東海升為原嶺，故勒為銘記，兄弟六人，各從存夭，第四兄惠觀沙門，內勤心釋教，忠於事君，道俗志成，襲壽陽縣開國公，兄友弟恭，哀哀痛於陟岵，左谷原，右水泉，南至帝宅，永附幽焉，
大唐故右神策軍護軍副使朝散大夫行內侍省掖庭局令員外置同正員上柱國賜紫金魚袋閭府君墓誌銘並序鄉貢進土鄭晦撰並書翰林侍詔朝散大夫守襄州長史上柱國賜緋魚袋毛伯貞篆蓋公諱知誠，字處諒，先系自齊宣王時為上大夫，其餘略而不述，今即京兆人也，曾祖諱章，贈太子洗馬，祖諱重光，朝請大夫行內侍省內常侍，賜紫金魚袋，贈右監門衛將軍，烈考諱忠干，授將仕郎，行內侍省掖庭局宮教博士員外置同正員，皆本仁義之德，素有鄉黨之譽，慶流厥後，垂美於公，公幼而聰辯，長而端雅，禮讓生知，氣質神假，絲繩愧直，水鏡慚清，愛惡罕形於言，喜慍未嘗動色，自從筮仕，頗著能名，大和九年冬十二月，文宗皇帝顧令密近，旋以賜綠，授內侍省掖庭局宮教博士員外置同正員，開成五年三月，公忠貞奉國，恪謹有聞，遷階登仕郎，加勳上柱國，授內僕局丞，會昌三年，武宗皇帝以公洞達事機，明敏居心，奉詔令討回鶻，有破虜之功，四年夏五月，特賜朱紱銀印，恩拜內園副使，公每以克儉為心，勤勞無倦，至五年春二月，轉承務郎，六年加徵事郎，充營幕使，春三月，拜鎮州監軍，行新政而日聞端肅，舉舊德而人服清明，大中元年夏六月，授宣義郎，三年秋，拜染坊使，俄遷監學士院使，公望高紫禁，位重黃樞，冬十一月，駕幸於南殿，御筆特賜易名，四年春，加朝散大夫授掖庭局令，七年秋八月，聖旨以公恭勤干略，遷宣徽上院加供奉官，天子思近侍之勞，充平盧軍節度監軍使，至十年六月入覲，充內坊使，翰林院使，仍賜紫綬金章，公才行過人，智謀宏遠，十一年春二月，拜右僻仗，冬十月，充右神策軍副使，公行本專直，性惟公潔，自周旋中禁，秉是一心，故內外推，朋友歸美，何圖遘疾不瘳，以大中十一年十二月有二日終於廣化里之私第，春秋六十二，即以十二年二月廿一日龜筮葉從，遷葬於京兆府萬年縣川鄉蛇村之原，禮也，公母太夫人言，吾每顧衰劣，自謂非久，嘗亦有望於海，豈期爾自我光，所願莫從，卻見如此，可以為至痛矣，夫人張氏，閨門之內，言不壺，家風訓道，婦德外彰，軌儀禮則，率由慈惠，有子四人，長曰令賞，有文有武，翼贊皇朝，日月之不遙，披雲霧之非晚，次曰令，次曰令宿，幼曰令寮，未登貴仕，尚在庠，有女二人，長游心至道，夙願出家，法號雅淦，次適楊氏，內柔外直，既孝且仁，洎遭荼毒，毀瘠絕漿，斂涕披情，請述銘志，辭曰，其生立節，其死垂裕，出贊皇威，入司主務，冕服金章，清心見素，東波既逝，百輝駐，霧海原野，風悲隴樹，刻石遺愛，永播千古，
大唐故王郎將君墓誌銘並序君諱力士，太原江東人也，祖榮，隋左屯衛大將軍，父諱，隋金精光祿大夫，倉州刺史，君唐東宮郎將，以貞觀八年五月十九日染疾，卒于思恭坊之第，春秋六十一，即以其年七月廿七日殯於河南縣平樂鄉之原，夫人姓逯，涼州長史一女也，出自誠孝之門，長於仁義之室，加以志求無上，遵貝葉之微言，遂南山之壽，昔宣尼有兩楹之痛，如來有涅般之說，行年八十，以顯慶五年歲次庚申六月瘐午朔廿一日庚寅捨壽通利坊之第，嗚呼哀哉，即以其年七月庚子朔七日丙午與王君合葬於平樂鄉北邙山之李村東北一里禮也，嗣女大娘，仰昊天之莫報，敬撰德徽，乃為銘曰，
大唐故亡宮四品墓誌銘亡宮者，不知何許人也，早茂蘭儀，馳芳椒掖，奉雞鳴之雅訓，朝日增輝，肅魚貫之清規，夜川俄徙，粵以調露元年七月廿五日卒，春秋六十有八，即以其年八月十二日葬於城北禮也，有司備禮而為銘曰，薄室詞藻，昭陽恩顧，方挺艷於椒風，遽鎖魂於草露，
隋故平州錄事參軍張君墓誌君諱育，字永珍，魏郡鄴人也，惟厥初生，肇承黃帝，枝流遠祖，纂胤張羅，漢代子房，受禎符於黃石，晉朝張茂，別紫氣於鬥牛，允迪嘉謀，弈世丕顯，自茲厥後，代有斯人，祖和，風雲慷慨，雄節立功，武策絕倫，文史修備，魏任潞州刺史，父達，行參規矩，言不可擇，染翰緣情，德時務，齊任燕州司戶，君弱冠通惠，向秀千尋，貝錦成文，才高萬刃，隋詔舉擢才，任北平州錄事參軍，豈謂福善無徵，哲人先委，大業十一年七月十六日，終於澗里也，夫人趙氏，魏郡安陽人也，開府儀同三司之孫，燕州刺史慶之女，誕茲華望，植斯勝緒，靡曹氏之識，自女儀，記覽周官之篇，善含母德，年十有四，姻媾張氏，夫人春秋八十有七，詔授河南縣上春君，以大唐貞觀廿二年歲次戊申二月壬子朔，二日癸丑，構疾彌留，終于思順里，以其月廿一日壬申，伉儷同窆，葬於北邙山平樂鄉之原，其地後眺黃河，南瞻龍闕，東西邐迤，良堪游暢，嗣孫文惠，居喪逾禮，孝過毀性，恐陵谷遷徙，轍交侵，式記余芳，寄鐫玄石，其銘曰，宗遠裔，弈葉衣冠，高門白水，盛族邯鄲，郁為伉儷，結爾矜蘭，冀憑景福，庶以常安，猗歟淑美，婉翳匿柔，賢女內備，母則外宣，百齡過隙，一旦黃泉，山移谷徙，芳猷尚傳，
唐故高府君墓誌銘君諱難，字玄，宋都陳留郡人也，原夫旋紀地，派水以，瓊嶠干天，郁軒台而極，其後英間秀，聯冕聊暉，藹緗圖，可略言也，祖信，青州刺史，父婁，雍州藍田郡守正，譽標時彥，政修，鎮雅俗於當年，絹令績於千古，惟器宇證蘭宮峻峙，逸韻飆舉，靈襟月上，綺紈之歲，奮羊而預玄，之年，引家禽而客，翔鸞婉翰，六藝霄，月張弦，貫兩蒼於鳴鏑，戈收野投州門大之中，擢朝請大夫之職，錦尉之園室庭蓮豐而不吾里私第，夫人杜氏，京兆人也，圖貞婦德宣母華就養攀淪暉於永，春秋七十有一，月十二日卒，以其年十月日，合葬於洛陽城北邙山平樂鄉之原，禮也，於，霧古松門，雲愁六路，荒野淒而壟日沉，幽埏而窮煙暮，勒貞芳於翠琬，庶騰聲於有，，昌緒蟬，洪源，者之，車籍，論道經邦，重疊跡，功勒彝鼎，聲昭金石，，松櫝森沉，蒿歌斷，今，山幽月落，野深，千秋萬歲，永懋徽音，
大唐故朝請大夫張君墓誌銘並序君諱懿，字萬壽，清河人也，昔玉耀南輝，抗炎精於翠鳳，金鉤西慶，肇昌緒於靈禽，或輔翼攀龍，創蟾丸於漢日，或飛榮總秀，捧雀環於晉朝，父緒，隋任汾州戶曹參軍，質表璋，心苞松竹，堂堂張也，未足標其美，懍懍志也，秋霜詎得比其威，釋褐蒙授朝請大夫觀國觀光，筮仕之期才遘，夢松夢奠，止隅之釁已丁，先薨於延康斯里，春秋八十，即以永淳二年癸未二月己未朔十五日癸酉遷於長安縣龍首鄉之原禮也，五百昌期，於斯永謝，三千冥契，即此長歸，骼瘞幽，無復長安之日，魂收拱木，仍疏京兆之阡，嗚呼哀哉，乃為銘曰，箕裘靡墜，弁冕聯綿，投身送款，實乃良賢，不求祿位，養性丘園，月之變光改，年隨逝川，猷永謝，玉質無全，誰知積善，不復長延，春秋遞往，日月旬還，令德不朽，歷代流傳，
唐陝州安邑縣丞沈君妻弘農楊夫人墓誌銘並序堂兄珽述志沈氏妹，享年卅二，以元和七年三月十五日寢疾，終於安邑縣樂貴里夫之私第，以其年十一月卅日，附先塋於洛陽縣北部鄉北袁村之原，禮也，我曾王父志確，皇不仕，大王父價，皇湖州長城縣主簿，我伯尊府君弋，皇監察御史，檢校戶部員外郎兼侍御史，太子中允致仕，以德垂後胤，懿資淑女，即沈氏妹也，幼而明敏，長能柔順，移天歸吳興沈群，琴瑟克諧，箕帚是職，以去家相離，疚心纏疾，每約於天，請於姑曰，願衣褐還家，請夫別娶，姑與夫也，彌重而抑，請竟終於疾，以年月不通，沈氏先塋未附，弟珙，琚等號訴夫族，請柩歸殯，姑也念爾婦勤，哀珙悌順，哭而許，敕爾之夫與珙護喪歸洛，權窆於祖塋東北，妣塋之東，銘曰，佳城欲閉風淒悲，泉路長陰玉埋姿，歲時不孤哭有弟，人世將絕奠無兒，夫家塋域兆未吉，先人松柏神歸之，弟珙書，
唐故曹州離狐縣丞蓋府君墓誌銘府君諱蕃，字希陳，魯郡泗水人也，齊太公裔孫，漢武牙將軍延之後，元魏邳州刺史靈之曾孫，北齊泗水主簿平棘令暉之孫，隋許昌令洪之子也，小名叔文，後繼從叔順改焉，公性淹純，操履中正，少私寡慾，澹如也，博覽經傳，尤精王易，幼孤，事兄嫂甚謹，鄉邑稱之，未弱冠，隋大業初，以父蔭入為齋郎，久之，授堯台府司馬，此後金革日用，喪亂弘多，皇泰仍饑，開明連禍，窘身虐政，自拔無由，及皇唐威靈暢於東夏，以隋官降授文林郎，從時例也，府君以為遭天人革命之秋，君子經綸之會，而棲附非地，沉於散冗，豈命也乎，遂安之無復宦情，唯以講授為事，洛中後進李大師康敬本等，並專門受業，其後咸以經術知名，而子暢不棄士林者，實資過庭之訓也，貞觀中，兄伯文任洋州洋源縣令，坐事幽縶，將置嚴刑，府君泣血申冤，辭令懇側，見者莫不欷，使人漢王府參軍蘭陵蕭德昭，孝友人也，不堪其悲，左僕射房玄齡特為奏請，得減死配流高昌，此國初平，磧途險澀，距長安七千餘里，白兄曰正爾而往，取達何期，某受彼官，庶幾可濟，於是起選，授西州蒲昌縣丞，允所祈也，乘赴官，先兄而至，躬率人力渡磧東迎，德昭每言及天下友於，即引府君為稱首，及秩滿，兄亦當敘，接轡連車，共遵歸路，以永徽元年至於京洛，初許昌君及夫人隋仁壽中相次薨於本州瑕丘縣，府君昆季，既幼且貧，卜厝稱家，力不逮禮，常以此疚心，至是方議遷合，竊念曰，儻得便近，一任經營，豈不易從，生平常事藥師琉璃光佛，忽於夢中彷彿見之曰，當如意，果授曹州離狐縣丞，濟泗舊川，風壤鄰接，可謂孝悌之至，通於神明歟，越三年春，大事始畢，自違鄉從官，更歷亂離，邑里蕭條，桑梓蕪沒，眷言疇昔，千不一存，唯府君弟兄白首俱至，州寮縣宰，弔祭成行，鄉里以為哀榮，咸增悲仰，既而解印，還於河南，從地斷也，營新安之山墅曰，吾將老焉，池亭院宇，花藥竹樹，盡觀賞之致，行二十年，忽謂人曰，吾昔夢遇菲兩畦，是重九也，老子今年正八十一，其歿乎，人曰，不祥言胡為涉，府君曰，死者人之終也，賢聖未如之何，得非夭折，幸耳，何諱為，以總章二年十二月八日寢疾，薨於莊第，春秋八十一，凡在親賓，咨嗟知命，夫人宜陽孫氏先薨，自有墓記，今以咸亨元年歲次庚午十月庚午朔四日癸酉，合葬於洛陽芒山之月崗，遵周禮也，桂芳太子司直清河崔懸黎，暢之遊款，府君言行，是所欽承，故敬憑為銘，其辭曰，舜岳咨賢，昌田悅聖，枝葉雲吐，源流海鏡，功啟漢封，道康齊政，家善既積，門風惟競，誕生懿德，載襲芳塵，堅中表性，通理騰彬，滔天雲擾，戰野雷屯，鸞棲舛附，蠖屈何申，進輕卑職，退尋幽贊，巾卷自遠，韋編是玩，在原有切，陟崗增歎，花連跗，雁歸齊翰，俗推友政，靈感淳心，卜塋舊壤，藻柏新林，庭趨荷戟，邑佐鳴琴，一丘披薜，三徑投簪，庶茲永日，翻隨厚夜，泉桐閽，風回柳駕，淚集枝改，年移草化，玉篆有刊，金聲無謝，
唐故朝散大夫行太子洗馬上柱國蕭公墓誌銘並序銀青光祿大夫行尚書兵部侍郎漢陽縣開國男韓章撰通直郎守太府寺丞杜沔書維貞元十一祀秋七月二日，有唐太子洗馬蕭公終於京師懷遠里之私第，享年六十有八，嗚呼哀哉，朝廷悼焉，朋友傷焉，此有以見公之經德秉彝之至矣，公諱季江，字季江，其先蘭陵人也，肇源自遠，綿慶則深，世有明哲，時歸令范，曾祖文岳，皇廬州別駕，祖延昌，皇太子文學，父良紹，皇左清道率，咸以名跡見稱於代，公少秉殊操，不群於物，聰明穎悟，尤善玄言，王於歷代之典謨，先儒之奧旨，可以補於王化，酌於人倫者，罔不該綜焉，弱冠以道舉出身，天寶十三載，屬玄宗思和至化，徵召賢良，親自臨軒，用加策試，公時應洞曉玄經舉，與獨孤郎聲動寰中，名高朝右，雖古之晁錯，公孫和之射策，又何逾焉，信為盛矣，尋以賊臣肇亂，遂流寓於漢中，因授梁州功曹參軍，非其所好，洎皇輿返正，又授京兆府咸陽縣尉，累轉興平縣丞，大曆二年復應茂才異行舉，策入高等，制授長安縣尉，自後累居京劇，三掾神州，出入府庭垂載，所至皆以勤恪廉慎稱，信可謂時之良才矣，逮滿歲，調補太子司議郎，久之，又遷太子洗馬，雖居散位，竟不屑懷，當朝名公，屢有推薦，謂宜登踐右職，式允僉諧，景命不融，遽隨運往，不其悲歟，即以其年八月十二日遷窆於萬年縣畢原，禮也，夫人清河崔氏，以柔懿之德，虔奉母儀，恨結終天，痛深晝哭，公無子，今所執喪主祭昔皆出於夫人焉，哀戚之中，又足哀矣，顧惟敏，見斯文，爰紀徽音，庶傳終古，銘曰，天與盛才兮而不登顯位，神資明德兮而不遂雅志，嗟矣昊蒼，惜哉名器，終焉不偶，沒復無嗣，孀婦主喪，親朋隕淚，誰忍生人之酷，孰知天地之意，
唐故李府君墓誌銘並序分宗魏郡，因官屆此，君諱章，字綺，潞州上黨人也，祖賢，隋任京都御史，祖壽，齊任潞州司馬，父任和州司戶，惟君夙稟，體殷山嶽，奇才溢調，烈封爵於五侯，志等松筠，歲塞於七緯，首夫人博陵崔，仲夫人郭，太原英彥之俊，季夫人劉，漢代無雙，並姿逾擲果，窈窕傾城，君稟五常之氣，即纏聲伯人之痾，屢延秦醫，莫救晉侯之疫，其齡八十有二，殄於家庭，哀子繼宗，昊天罔極，奉報之情，將歸宅兆，忽之歲，孤月二旬，合葬於潞州城西北一十五里平原，禮也，東瞻漳水，西眺龍陂，南望羊頭，北視雁嶺，故勒豐碑，乃為銘曰，萬代無雙，千齡罕匹，舜息之月，如來人，終身泣血，哀慟難載，泉扃一閉，灰粉為期，
渤海李氏一娘子墓誌銘並序鄉貢進士張之美撰一娘子姓李氏，京兆縣人，元和中，以柔順著於鄉里，故從於我陝州士曹韋公，公宰相家，門大族盛，中功期功逾百人，李氏承奉周旋，莫不得其中道，皆慰悅焉，三子，長曰思道，明經及第，初任汝州參軍，再任陝州靈寶尉，次崇，亦以明經入仕，釋褐參河南府軍事，次思謙，未任，皆承積慶，早有令名，清直當官，顯赫於世，一女適張氏，生三女，長曰部，次曰菩，幼曰小菩，皆之美從父妹，咸通初，以崇守官獲俸，故自靈寶遷居洛中，至三年十一月廿三日，以微疾告謝於東都尊賢里之私第，春秋六十六，韋氏家世儉約，思道等不敢隳紊，即以其年十二月廿六日祔葬於大塋河南府洛陽縣清風鄉郭村禮也，銘曰，伊西洛北，安穩善地，青松危墳，羅列佈置，李氏真宅，此焉永，母以子貴，春秋之志，
君諱德，字儒宗，南陽人也，周則申伯職，生甫稱申，封爵蒞民，遂居太原祁邑矣，祖達，慈臨撫育，亮合皇風，美譽既彰，乃任清河縣令，君性懷杞梓，德邁夜光，養志丘園，琴觴放曠，何忽隙駒莫再，燭氣競馳，春秋七十，卒於私第，妻孥剝裂，膽碎腸分，於咸亨元年歲次庚午十一月庚子朔十日己酉改葬上申村西南平原安厝宅兆，靈禽相葬德感幽，恐谷徙河遷，扃題貺其詞曰，職臨一宰，官蒞百民，美譽先彰，三或稱仁，性懷宮徵，娛醑丘園，長辭茲養，永臥幽墳，
大周故雲麾將公諱祿贊字薩邏，西戎人也，往以慕比，卜居於陽谷焉，以解辮輸誠，識於律呂，捐裘委質，襲冠帶於朝廷，欣然懷響化之心，卓爾抱忠貞之節，並公兼其美，可略言焉，祖蒲海英雄，蔥山雋傑，藩一品，聲譽一時，父欽陵，西戎贊府之親舅，本國官榮於將相，才高武略，職綰英機，親謀白狄之軍，欲赴皇唐之眾，見狐於寇虜，先鴆毒於戎臣，未勁歸，奄遷舟壑，公風神獨，骨自然，凌霜冒雪之誠，上升雲之氣，龍韜十德，皎在於胸懷，豹略九攻，明之於指掌，秩惟三品，親統一軍，轉騎黃河，列營青海，夙懷讎怨，恨起於邊亭，遠涉山川，喜投於中夏，一辭戎寇，萬里征途，望堯日於長安，背羌塵於絕塞，丹誠顯，未紱遂加，制授公游擊將軍，守左威衛洛府果毅長上，參倍紫禁，爪牙之效遽申，侍衛丹墀，鷹之誠遂展，矜勤一載，嚴整八屯，又下制書，加公品秩，除授公雲麾將軍，行右領軍衛翊府中郎將，黃水縣開國子，顯之爵位，任以司階，肅戈仗於重城，儼兵容於復道，鳴鐘，俟明警衛之方，鶴鼓傅霄，妙盡嚴巡之術，頃以獯背德，雜虜遊魂，懲，憑陵縱，食而旅拒，公親承製旨，受鉞專征，方陳百勝之謀，直掃三邊之寇，羽扇之下，從橫島飛，鱗甲之前，崩騰魚潰，風塵清於塞外，煙火靜於關山，遂制書許公旋凱，豈渭災聞斗蟻，疹結凝蛇，絕跡斷腸之川，沉張掖之郡，無徵福善，有益膏肓，背西國之神香，就東山之鬼，以垂拱四年正月五日卒州永昌縣溫柔里私第，春秋卅有三，以天授元年十月十八日，權窆原，禮也，恩敕賜物一百廿段，喪事所司量供，妻翁上柱國德，才高調遠，義神融，得天之精靈皇王之器，水一恩，四海無虞，共洽和平，願承其刈楚，契彼伐柯，不暗傷附蘿，戚恨起崩，嗟璧之親，歎深埋玉，恐高岸為谷，成田，式銘玄礎，紀德泉，共蘭蓀而並馥，與日月以長懸，詞曰，族茂遠，盛緒長，聲高玉塞，望重金方，英雄，令揄揚，家傅將相，代續忠良，其一，異人繼踵，公其挺出，卓犖英姿，昂藏秀質，松筠，氣逸，怨結，國就日，其二，遙尋鳳闕，遠背狼河，關山月滿，磧，，，一辭羌笛，永贊虞歌，其三，風入款，惟月榮，龍神，鶴陳嚴兵，，行，霜鋒暫擊，虜俄平，其四，平生已矣，幽明遽，隴生雲低，，，夜台寂寂，式紀清徽，勒銘玄石，其五，
大周故常府君墓誌銘並序君諱師，字釗敏，真定人也，至魏廿式祖彪為趙郡在守，因即家焉，粵若炎禎誕粹，參野輝，承後而疏基，胄三公而列族，奇稜西霸，擯武安以申謀，文越東阿，掩陳王而入魏，金玉聞響，踐天漢之星階，朱紫相輝，歷大魏之雲陛，謀孫翼二，代有斯人，祖猷，齊任光州記室從事，貝州武城縣令，父亮，隋任博陵郡司公書佐，趙州房子縣令，仁山疊峻，學海垂深，戢之福天，下從馴雉，抑巨鱗之從壑，俯就烹鮮，神態多權，騁驥之塗猶屈，仙姿有裕，飛鳧之境己申，映制錦以文，掩犀而游刃，君乃承訓傳儒，道固友於積玉，稟性疏祿，理不求於散金，南陔載循，覽白華而照，北窗高臥，橫素以自娛，逸氣薄煙霞閉襟下風月，丘園獨，終未從於鵲書，耆德特隆，竟加封於龜綬，既而才江夜遊，盡藏舟，愛景朝俎，理窮埋璧，如意元年四月一日遘疾，終於私第，春秋七十有四，夫人李氏，葦彤管，表潔霜紈，遙知式馬之恭，預顯當熊之義，年衰桃李，頻催萬壽之春，日落桑榆，遽掩九泉之夜，春秋六十有七，長安三年二月十七日合葬於屯留縣西廿五里平在禮也，青烏獻兆，白鶴呈祥，鳥塊既銜，獵封斯起，嗣子襲，二慶，三基等，奉趣庭之遺訓，承徙宅之深慈，素昊極以崩心，俯寒泉而軫咽，披蓼莪而絕氣，染柏眠而牽淚，懼桑海之有變，志家而無墜，其詞曰，參野祥禎，風集慶，公侯間起，簪裾義，緒隆，音徽彌竟，濟時舟楫，鑒藻鏡，哀深埋玉，歎，蓼莪，欒棘心傷，悠悠玄夜，蕭蕭白楊，，，
大唐故亡宮二品昭儀志銘並序昭儀者，不知何許人也，稟淑濟姜，資和宋子，挺瓠犀之麗質，蔚蝤領之容，處子霜，遠聞姑射，仙巫行雨，近映陽台，體惠問於幽閒，班書比麗，蘊柔詞於內訓，蔡筆齊芳，故得擢自良家，言參椒掖，秩階十四，爵列四等，綠衣自潔，匡還女史之箴，彤管有暉，遽警嬪嬙之操，恩侔倚瑟，德亞當熊，芳菊騰榮，晴虹湛色，苕華委郁，俄聞蒲柳之衰，蘭叢霍靡，坐見風之敗，春秋八十一，以永淳元年八月廿四日遘疾，卒於官所，以其年十月十一日葬於昭陵，禮也，彩於玄，其銘曰，猗與昭儀，承徽麗則，淑質有裕，貞姿不忒，珠暉映彩，瓊葩麗色，柳雪飄詞，椒花練試，
唐故左領軍衛翊衛高府君墓誌銘並敘君諱毛，字貞簡，渤海人也，肇伊石耳，纘於非罷，食邑承家，因封命氏，曾祖貴，前齊驃騎大將軍，祖仁，唐秦府車騎大將軍，父休，周朝授上柱國，勳華代襲，聲問雄振，烈烈王父，於赫其光，君神清氣逸，恭肅能順，倜儻之操，朋從見欽，初因門資，宿衛宮禁，後以時望，擢為司市，亦猶梅公，隱跡肆，質劑無訟，商賈駢聚，嗚呼，何林茂兮運促，朝遘厲而夕亡，享年五十六，終於私第，鄭喬有歎，已聞棟折榱傾，管輅所嗟，不見女嫁男娶，蕩蕩上帝，曷如是也，前夫人扶風馬氏，桃李春敷，會夕隕，繼室天水蹇氏，必齊流詠，明艷遽凋，以開元廿一年歲次癸酉五月寅朔八日癸酉歸祔於歷城縣東榮山西原，侍先塋也，孤子崔生鞠然童稚，號叫靡托，堂兄承業，悲閔疚心，原榷感，雖合葬非古，而吾從於周，琢石幽陰，克昭來裔，銘曰，叢蘭始茂，長松忽崩，一刊芳石，萬古猶稱，
唐故隰州永和縣令韓君夫人墓誌銘並序諱才，字孝，昌黎人也，派浚源於姬水，襲昌胤於周宗，擊鐘鼎於晉朝，控英雄於漢日，非一二縷，且梗概而言，祖仁，齊任洛州郡丞，父恭，隋任慈閏府鷹揚郎將，雖或文或武，並惟股惟肱，德濟當時，聲流後代，君嗣茲餘慶，踵武唯新，儀望端華，風警晤，千仞落落，萬頃汪汪，懷琬琰之心，挺璋之器，波瀾莫惻，牆宇難窺，隱不違親，貞無絕俗，閒居養素，自蕭散於山泉，樂道忘憂，本偃蹇於軒冕，風前翰墨，惆悵述懷，月下絃歌，優遊娛，既而崦嵫日迫，逢尚齒之仁，蒲柳容衰，屬崇年之化，遂版授隰州永和縣令，但風無靜樹，辭擊壤於堯年，川有逝波，罷鼓於唐日，粵以永徽二年歲次辛亥正月乙未朔八日壬寅，卒於里私第，春秋有八十，停機泣里，罷相悲鄰，夢想徵於辰已，梁木摧乎上春，嗚呼哀哉，夫人侯氏，即深州樂壽縣丞侯伯和之第四女也，姿儀炳麗，氣態幽閒，志厲秋霜，性和春露，聚濃雲於蟬鬢，黯新月於蛾眉，顧步生光，動容成則，優遊盛禮，高年，爰命女師，來儀君子，和琴瑟，謂保松筠，不，先天而謝，不封不樹，權殯邙山，今以雙魂，同茲一穴，即以其年三月甲午朔廿一日乙卯合葬邙山之陽禮也，卜茲遠日，同兆玄龜，陟彼崗，看飛白鶴，然恐岸為谷，原田變流，爰勒鐫題，庶同蘭菊，其詞曰，洪族，堂堂若人，摶風振翰，截海游鱗，處雞猶鶴，在席稱珍，朝露，空想添塵，飛地勢，偃松門，柏棲泣鳥，瑩植啼筠，茲一穴，瘞此雙魂，杳然長夜，哉幾春，
唐故何君墓誌銘並序君諱摩訶，字迦，其先東海郯人也，因官遂居姑臧太平之鄉，原夫含章挺秀，振清規於漢朝，碩學標奇，展英聲於魏闕，其後璋疊映，槐棘駢陰，詳諸家素，可略言矣，曾祖瞻，齊為驃騎，七札居心，祖，梁元校尉，六奇在念，父底，隋授儀同，鸞弧寫月，矯夭飛星，惟君不以冠纓在念，軒冕留心，懲襟定之前，棲志禪林之上，不謂莊懿遷舟，孔川流箭，俄見止隅之禍，終聞屬纊之悲，與善無徵，夜台奄及，以調露二年二月十六日遘疾，卒於洛陽界嘉善之私第也，春秋五十有一，以春年二月廿八日窀於北邙之山平樂之禮也，所恐田成碧海，地變蒼山，故勒泉碑，乃為銘曰，黃河東逝，白日西沈，百年未及，駟馬悲心，幽泉長夜，松柏清音，歎時易往，痛結難任，調露二年二月廿八日鐫，
唐故朝請郎行太原府文水縣尉裴府君墓誌銘並序弟朝散郎前左監門衛胄曹參軍簡述公諱諠字諠，河東人也，華宗襲慶，代仰高門，雅局連芳，人崇令望，則題諸史諜，略而不書，曾祖仲將，皇貝州刺史，祖迥，皇河南尹贈工部尚書，考曰勝，皇河南縣賜緋魚袋，公則簡之第五兄也，幼習文儒，少從官敘，才行卓立，精彩自然，處群眾之中，標出拔之狀，每為名公器重，亦時望歸美焉，常禮樂修身，孝行立節，弱冠入國學，應考廉科，數舉而不登第，得非時之歟，命之歟，君子共興永歎，元和九年，以蔭第齋郎出身，選授許州長葛縣尉，考秩未終，再丁家艱，致毀加等，哭無常聲，至大和二年，又選授太原府文水縣尉，才過一考，忽染痢疾，數日之間，醫巫不救，眾類所悲，百身莫贖，以大和三年六月十六日傾逝於文水縣官舍，享年六十七，嗚呼，克己於仁，悉心主善，道以昭益，室無暗欺，今位不至高，壽不至永，蒼蒼者天，何以報應，以其年十二月九日葬於河南府河南縣梓澤鄉宣武里，祔曾大父之塋東北，從宜也，夫人河南元氏，皇旌德縣丞彬之女，有子二人，名鄭邑，非元氏所出，年十五，血號天，天性也，簡手足之喪，痛深骨髓，不能假手，輒自立言，援毫涕零，豈任嗚咽，恐年代更遷，山海變革，刻銘立石，以示後昆，銘曰，入仕干蠱，閨門肅邕，未及遐壽，冥寞何從，行路銜涕，鄰里罷舂，乃成新，依於舊封，哀哀幼子，慘慘喬松，
大唐故通直郎守武榮州南安縣令王府君墓誌銘並序君諱基，字，琅琊郡人也，曾祖舉，梁湘州刺史，祖國祁，皇州刺史，父素，皇括州松陽縣令，並炳德昭華，依仁蹈禮，或寄深藩牧，揚龔邵之化，或位列海邑，嗣卓魯之能，君幼而柔嘉，夙懷耿介，雅尚貞懿，恬然虛白，弱冠明經擢第，補崗州司法參軍，南海遐鄙，中典罕及，評刑斷獄，多闕矜慎，持法作吏，屢聞峭刻，我君蒞之，樹德斯在，改任泉州錄事參軍，貞以從政，清以徇物，遠邦准的，鄰郡規矩，秩滿，授武榮州南安令，下車宣風，闔境潛化，成自於我，政形於物，訓以昭業，教己逮人，邑杜權回，俗無浮競，脂膏不潤，威惠自居，旬月之間，政聲斯洽，古稱三善，亦奚以加，天不輔仁，頓駕中路，春秋六十一，遘疾卒於公館，公跡忘卿相，志在掾史，清白遺於子孫，徒勞歎於州縣，凝心淳素，潔慮名節，會中庸之德，含大道之資，厚秩不躋，獨善其行，業鄰於曩列，美錫於後昆矣，以開元三年歲次乙卯三月癸未朔二十日壬寅葬於平樂原禮也，嗣子知謹等，考思罔極，言樹徽猷，貞琬不朽，以志南北，其辭曰，天生我君，蹈禮懷文，清以從政，貞而不群，彼都遐廓，俗殷禮薄，下車教宣，中都政作，天不輔仁，倏歸吾真，邙山之下，冥冥同塵，
唐故周夫人墓誌銘並序夫人諱吳郡人也，今寓貫河焉，其先吳將瑜，夫人即其後也，夫八桂凝芬，十徵藻，金柯玉蕊，翻影當朝，是故馬疊影於桃蹊，綬飄花於蓮沼，紛綸赫弈，史諜詳諸，祖乳，父弘，並韻宇清通，雅度融朗，疏神洞於心鏡，挺質煥於情田，道隱性豐，跆籍榮利者也，夫人秀異玄髫，宏奇綺，蘊風儀於蘭畹，習絢德於芝田，分淑薰叢，耿高情於霧表，疏貞竹徑，澹雅素於霜朝，及納彩閨闈，嬪於程氏，峻節將菊潭爭潔，明允共玉沼同暉，望桂魄而齊明，方楚呈而共潤，久敬超於蔡瑗，如賓越於並姬，豈唯粲懋婦貞，儀母則，方題慶於行藥，奄摧玉於瓊瑛，越以麟德二年九月十五日終於洛陽縣毓財坊私第，春秋八十有三，以其年十月十一日葬於河南縣平樂鄉界北邙山之陽禮也，嗣子左威衛洛府隊正飛騎尉買，感寒暑不留，龜筮因襲，素蓋儼兮愁雲興，靈需兮淒風急，切寒泉之貫脾，悲膽屺之傷骨，遵遺烈之纏懷，友朋而鐫勒，其詞曰，峨峨鴻緒，矯矯高胤，徵瀾萬頃，疏峰千刃，秀逸霞端，才侔玉潤，祥下貞淑，慶流英俊，英俊容止，二儀是毓，比德山高，方人江澳，曉霜標節，朝光挺淑，福斯扃，俄摧蘭菊，蘭菊實摧，朝光黯耀，珠碎夕暉，璧沉夜照，暫啟荒埏，長危嶠，漢月空霏，松風獨搖，
李君墓誌銘公諱經，字經，其先隴西人也，隨朝徙居上黨，遂為上黨人焉，公季子希玉，任幽州英樂府折衝，轉居范陽，今為范陽人也，高祖諱霸，游擊將軍，右武衛將軍，右羽林長上，檢校安西副都護，營田使，賞紫金魚袋，祖諱仁，游擊將軍右騎衛澤州高平府折衝都尉，賞紫金魚袋，公操凜言溫，長材偉度，文華冠世，武藝絕倫，年廿三，賓薦擢第，便授懷州翊善府別將，游擊將軍，賞緋魚袋，暨神龍元年，終於上黨之私第，夫人霍氏，天生麗容，有典有則，克諧婦道，明閒母儀，享八十，終於范陽之私第也，嗣子神福，孝以居心，攀號罔極，崇棺槨，備衣衾，以唐天寶九載三月，卜葬於縣東北二里千齡鄉平原禮也，而安措之，其詞曰，吁嗟府君兮百夫之特，吁嗟夫人兮溫柔四德，卜其宅兆兮安措彼原，子子孫孫兮攀號罔極，天寶九載歲次庚寅二月庚申朔一日，
亡宮者，不知何許人也，蓋以良家子選入後宮，以備內職，天生淑態，日就貞規，班氏遺文，常守七篇之誡，漢家舊秩，行參八子之榮，方其位以升才，已聞名於鳳闕，豈謂人隨物化，遽歸的魄於蟾輪，以大周大足元年六月某日寢疾，終於其所，春秋若干，粵以其年歲次七月朔二日葬於某所也，禮，嗟呼，陽春有暮，荒涼桃李之蹊，厚夜無晨，歇滅芳蘭之氣，式雕玄礎，永黃泉，其銘曰，燕姬擅北，越女稱西，芝蘭比秀，桃李成蹊，良家入選，內秩仍躋，六宮有位，四德無睽，落日西黯，逝川東注，思睹佳城，永辭芳樹，晝日何仰，聞雷分懼，萬祀千秋，塵埃一聚，
唐陝虢都防禦押衙朝議郎試撫州司馬上柱國馮夫人吳氏陰堂志濮陽吳士範撰夫人諱惎，姓吳氏，濮陽人，周太伯以讓奔荊蠻，荊蠻人義之，遂立於吳，實夫人之得姓焉，西河守起長沙王芮大將軍漢皆夫人之累祖也，洎五代祖景達，隴西祭酒，大王父思訓，唐綿州神泉縣令，贈至太師，王父令瑜，開府儀同三司光祿卿，皇考灣，朝議大夫秘書郎河中府田曹參軍，吳氏之盛，世載信讓，代續忠賢，長沙西河，皆以通司馬法為當時名將，後子孫歷魏晉周隋，多為侍中二千石，秘書即章敬皇太后之從父弟也，大曆初，代宗皇帝以孝理，追太后之族，次授五品階，拜秘書郎，文學孝悌，家推顏子，問望器宇，朝稱野王，自解河中府掾曹印，志尚沖寂，慕黃老守一之道，掛冠不仕，於山川，春秋云，賢而不用，後有達人，果大於嗣，亦及謝庭，夫人秘書第二女也，隴西李氏之自出，外王父訓，為太子家令，夫人少慧長淑，率性天與，詩書纂組，一不侍姆師之訓，懸然自通，年始笄，歸於上黨馮殖，馮氏代將人也，後漢有馮異，即其祖先，馮君少蘊韜鈐之機，器度廓落，鮮為時合，官試撫州司馬，職為陝軍裨將，智勇傑健，實公侯之干城腹心也，加之廉謹自束，趨轅門四十年，未曾一日失職，內以行純而孝，若侄若甥，孀女孤兒，遠千里者，必提而聚之，慈撫義教，至於成長，而不自知其孤也，夫人賢而克順，且無然，由是夫人寒必先孤之衣也，夫人饑必先孤而食也，不出閨閫，移范有家，婦道更修，儀響無忒，承馮氏之蘩藻，穆馮氏之閨門，祗馮氏之賓客，殆將三紀，虔恭不怠，見如一日，是宜偕眉壽，齊貴榮，繩繩子孫，永是慶祉，天河酷善，遽此殲落，粵以開成元年，龍集景辰四月建己日辛未朔，歸全於陝州陝縣宜君里司馬之私第，享壽五十五，十月建亥十三日己酉歸窆於河南府洛陽縣平陰鄉南掏村之南原祔馮氏之舊塋禮也，長子曰慶，年十五，卓卓雋秀，略無態，能語喜書，早以通經，洎丁夫人之艱，泣血茹荼，有見至性，小子曰海兒，孩啼未齒，亦珠玉之流也，士范實夫人之從父弟，恭熟舊德，孝子慶懇懇哭訴曰，伏以日月有時，請事刊紀，小子於是銜哀且愧，不得已書貞石雲，
大唐朝議地吉州盧陵縣令上柱國李府君墓誌銘並序蓋聞大帝降而圖書臻，良臣兆而股肱立，用使鳳翔龍躍，有垂衣端拱之尊，電發星臨，有服冕乘軒之貴，詳諸簡冊，抑可言焉，公諱智，字堪仁，定州唐縣人也，指樹為宗，真氣由其不泯，登龍構族，高門於是洞開，曾祖護，祖路，父道，田宅若堵，攸傳累代之芳，劍履交音，早襲承家之寶，俱以銷聲里，沉跡丘園，才學可以宏通，畢盡拾青之業，榮龍可以齊遣，非求拖紫之班，公少而能聰，長而能敏，何獨奇於對日，終有擅於談天，進之以忠，入仕則專於鐵石，退之以信，結交則總於鸞，積用見稱，其才必錄，解褐任將作監右校署丞，屈牛刀之量，臨土木之曹，訟務罕展其材能，詩禮每其情性，尋遷太府寺左藏署丞，掌府庫之重司，備驥之殊效，使錢如水，不入於私庭，使帛如雲，但營於公室，子涉鴻鵠之志，諒不徒然，相如廊廟之才，果為徵用，俄遷曹州司兵參軍事，助理彤之化，豁若神明，弼成皂蓋之風，加之恩惠，至於綬撫戎幕，督兵鈐，鷹揚之雄，咸欲標其羽翼，虎視之勇，皆得精其爪牙，國家以勳之榮，佇封良佐，子男之位，必任賢臣，遂遷朝議郎，行吉州廬陵縣令，仍封上柱國，閩落之要，江滸之沖，珍異所奔，由來設伏之地，南旅所湊，還同守隘之鄉，公一臨之，再三其德，疾苦斯問，盜賊息肩，蝗蟲畏之而不飛，鳥獸愛之而不犯，躍魚之操，匪直萊蕪之郊，滅火之能，寧謝江陵之郡，孔洛陽之置水，自可同年，虞朝歌之盤根，彼多慚色，將使歌筵舞席，不變於池台，誰謂竹蘭心，忽凋於霜露，景龍四年，厥疾彌甚，春秋五十有九，終於縣之館舍，寮吏菇痛，俱深罷市之情，長幼銜酸，共積攀轅之思，遊魂何，想故鄉之可歸，卜宅何之，惜佳城之乃掩，即景雲元年十一月二日，窆於洛州河南縣梓澤鄉北邙原之禮也，棲台俯控，前臨赫矣之都，壟遂宏開，斯為可作之地，哀子庭等，泣血相攜，絕漿多感，淚柏因而變色，集蓼以之增悲，與夫古墓之前，趙岐存沒後之石，峴山之上，杜預垂文物盛兮備國章，衣冠選兮籍賢良，嗟李君兮乃琳琅，登筮仕兮時之光，風儀贊兮列朝行，道術播兮鎮殊方，帶星理兮鳴弦張，馴翟化兮復遷蝗，豈勁松兮殞嚴霜，兆青烏兮瘞此崗，出郭門兮望蒼蒼，風蕭條兮起白楊，一隕，庶烈而天長，
大唐故劉君墓誌銘並序君諱初，字令始，彭城人也，其先楚元王之後，祖情忘於充屈，徵辟未就，君乃彼貞蓬茨將廣夏以同安黃中與奧，夫以天性之懷，形於至孝，友於，著在無偏，君其得矣，豈謂不，逝川人兩絕生崖俱盡，隋大業十三年十一月八日卒，春秋五十八，夫人寇門謝其婦德，慚其母儀，未極如賓之禮，及靡他人之詠，以大業十四年六月八日卒，永徽二年正月二日合葬於邙山之陽，恐陵谷遷，墳塋莫記，勒茲貞石，用存不朽，其詞曰，於劉子，應邵名揚，若訥，出言有章，百家萬卷，窺奧升堂，虛室生，志消殃，夫既播美，妻亦稱良，同觀白日，共窆玄堂，親賓號慟，行路悲傷，，月虛光，山淪谷徙，斯志無忘，
唐故平盧軍討擊副使銀青光祿大夫檢校太子賓客彭城郡開國男食邑三百戶劉府君墓誌銘並序朝請郎試左武衛兵曹參軍趙商述公諱逸，字海，其先彭城人也，昔陶氏之後裔，祖諱方志行不群，孤標獨異，公忠濟物，勇略稱時，終雲麾將軍，試左金吾衛大將軍，父諱元宗，素蘊奇志，早踐戎旃，親衛爪牙，內外經歷，終義武軍兵馬使，金紫光祿大夫，檢校太常卿，公即第四子也，幼專詩禮，長藝弓裘，不墜門風，雅稱宗祖，長慶初，以鎮冀不軌，丑跡彰聞，元戎太原王公乃脫彼凶妖，身詣闕，公乃親為侍從，共拔海，殊節即成，眾望斯洽，主上以太原公勳績超拔，乃授義成軍節度使，公即行焉，俄又有除鳳翔節制，公又親從，既至，十年從事，一旦無虧，邇又有國命，除平盧軍節使，公又從至，復署前銜，時元戎自丁家戚，將謀葬於京輩，乃命公行，事無纖大，一以歸付，既達所務，俄聞元戎寢疾，即星馳卻回，及到以至薨歿，公乃號慟發泣，情不勝哀，悲恨鬱結，因茲成疾，大和八年三月廿日，終於青州私第，享年五十有九，以其年四月廿五日吉，權窆青州益都縣永固鄉之原禮也，凋弓既罷，無施繞樹之能，寶劍沉埋，自有鬥牛之氣，公夫人清河孟氏，晨昏號泣，痛不可勝，有子一人，儒林郎試隴州沂陽縣尉曰登秘，兼居職位，已及尊親，為子之道，斯亦當矣，慮其年代更易，陵谷移，爰刊貞石，將期不朽，其銘曰，江陸之才，挺生於世，毅勇相襲，英謀斯繼，天何不，降此禍殃，質形雖滅，其名永臧，
滎陽鄭夫人志銘並序大周長安三年歲次癸卯九月己丑朔廿日戊申，杭州臨安縣丞清河張岳故妻滎陽鄭夫人權殯各州城安喜門西北三里合宮縣界平樂鄉水東楊善遇地內側，子滿兒，恐年代遷移，故立斯志，
唐故鄉貢進士南陽郡張公墓誌銘前鄉貢進士李夷遇撰公諱曄，字日章，其先南陽人也，葉茂當時，代稱其美，舉文衡則漢有平子，論博識則晉有茂先，清波長瀾，備載簡冊，大曆中，齊州長史兼侍御史諱瞻，公之曾王父，元和初，陪軍副尉守左武衛將軍諱，公之王父，大中時，鄆州長史兼監察諱季戎，公之烈考，並徽懿盛才，昭振前哲，公即長史之元子也，含晨象之秀德，體山河之上靈，氣蘊風雲，身負日月，原而能恭，寬而以栗，言不宿諾，行不苟從，率身克己，服道崇德，閨門穆如，鄉黨恂如也，若夫學廣如江海之渺，文華並天星之煥爛，高談則龍飛豹變，下筆則煙霏霧凝，窮八體於豪端，搜六義於懷抱，千古闕文，前哲遺韻，盡為公之所錄，公應進士舉，天下知名，著古律詩千餘篇，風雅其來，莫之能上，覽者靡不師服，於是乎今鄂州觀察判官盧端公庠頃為河南府掾，充考試官，公因就試，遂投一軸，盧公謂諸僚友曰，張子之文，自梁宋已來，未之有也，復課一詩送公赴舉云，一直照千曲，一雅肅群俗，如君一軸詩，把出奸妖服，又云，乃知詩日月，出平地，又今尚書右司郎中楊戴為淮南太守時，制一敘獎公之文曰，張氏子用古調詩應進士舉，大中十三年，余為監察御史，自台暮歸，門者執一軸曰，張某文也，閱於燈下，第二篇云，寄征衣，開箱整霞綺，欲制萬里衣，愁剪鴛鴦破，恐為相背飛，余遂矍然掩卷，不知所以為激歎之詞，乃自疚曰，余為詩未嘗有此一句，中第二紀，為明時御史，張子尚困於塵坌，猶是相校，得無愧於心乎，凡公知游，莫匪重得廊廟之器也，苟非其道，雖王公大人，終不屈從，所不成名者，氣高使之然也，蓋聞有大才而無貴仕者，固不虛語耳，嗚呼，方謂拂羽喬樹，緬升煙霄，而遭命大過，揀撓而殞，春秋五十有五歲，咸通十一年七月廿二日寢疾，薨於上善里之第，先娶天水趙氏，早卒，有子滔，博學不倦，出言有章，孝行可稱，文質俱茂，女曰珊珊，始孩，並銜莪茹蓼，殆不勝喪，弟旭，志若松筠，行同顏閔，其言也成范，其行也可模，公先世松賈，在雒北平樂鄉杜翟村之東原，是歲十一月十二日與趙氏小君合葬於先塋之左禮也，夷遇與公密契金蘭，習孰履行，孝思所請，焉敢讓諸，刊石顯徽，乃為銘曰，英英夫子，既哲能賢，何目海口，虯鬚虎顏，應期誕德，絕後光前，貞兮瑞玉，芳兮春蘭，玉貞斯折，蘭芳斯摧，嗚呼府君，逝矣不回，
大唐故處士賈君墓誌並序公諱字德茂，洛陽人也，漢長沙傅誼之廿九代孫，若乃多材多藝，允文允武，開國承家，出將入相，詳諸直筆，可略言也，曾祖泰，學窮孔系，理洞釋如，超然乘物，不交俗務，祖厝，周初起家為州從事，四任大中正，以升入之材，為灃州郡守，數鍾貴其以養，三黜不捨方直，父興，隋仁壽中，擢為伊川府校尉，尋遷長史，軍謀禮容，事明習，英果雄武，遠近知名，至於鳴玉鏘金，本非所望，紆青拖紫，無或情，開諸天運，佩蘭緝芰，今匪其時，唯當用日，歡此三樂，隨時放曠，無事茲事，以終彼百齡，不能學乎，唯唯自取爾，雖歷夷險，懷抱晏知，於是名都勝地，茲焉必踐，留連山水，歸旬日，可以求之高尚，不得以塵俗論焉，公雖不矜名節而門風溫雅，臣隸妻子，有若嚴君，家人不間，斯焉是謂，顯慶三年十二月九日，負杖興歡，自識雲亡，乃誡其子曰，生者氣聚，死者氣散，聚散之間，天道常理，吾瞑目之後，稱家還葬，不用送死妨生，以取，至十二月一日，針石無卒於闕里之私第，春秋七十有四，以十二月廿四日窆於斯原，得其禮也，但恐藏山潛運，高岸力移，茂實英聲，寂寥無紀，遂鐫貞石，辭有愧雲，源遙流廣，根深條暢，人必生知，門多將相，三代貽厥，令聞令望，禮二典，為我宗匠，允文允武，齊物游放，積善無爽，誕生有德，順，懷道內直，鶉豈常處，不自食，居居于于，應物動息，生我，安知帝力，既晦其跡，又放其言，游心山水，翱翔禮園，同聲必應，左右便繁，於陸鴻漸，海運鵬翻，知足常足，何避何喧，兆夢，負杖興歎，其言也善，深誡聚散，千丈松崩，方寸斯亂，荒埏寂寂，長夜漫漫，勒茂實於泉扃，恐深谷之為岸，顯慶五年歲次庚申十二月丁卯朔廿一日丁亥記，
大唐麟德二年歲次乙丑十月河東張府君墓誌銘君諱通，字義遠，河東汾陰人也，昔黃帝之子四十九人，或內列榮班，外蕃荒服，分珪宅土，錫族命官，宗氏因此而生，謚號自茲而著，祖弘仁之孫，父仲容之子，皆挺鍾山之秀質，神嶷有聞，播金石之清聲，風儀早振，蟬冕光於兩漢，冠祓曜於五湖，所以平子鏗鏘，名流南，茂先瑋璋，德潤汾陰，時以以隋季不君，道銷時喪，公乃識機知變，向化款誠，爰自晉陽，言之京邑，皇家締構之始，經綸之初，圖實歸一人，輔翼終資萬姓，公遂攀麟禦寇，附驥除妖，爵以酬庸，勳加都尉，既而堅運清晏，域內隆平，八表無虞，四夷有截，功名鼎鉉，畫像雲台，立身行道，箕裘靡失，遂復投紱棄綬，致仕閒居，逍遙九流，漁獵三史，言成軌則，行合楷模，加以孝養溫清，祠祭如在，交友重於連璧，然諾輕於百金，實邦國之賢良，亦鄉閭之領袖，計其壽考，殆車遐齡，不謂天不與哀，俄從洽謝，以麟德二年八月廿五日，薨於私第，春秋十有二，夫人王氏，并州太原人也，若乃三星在戶，四德以彰，六禮方陳，百兩將送，至若恆娥奔月，洛浦騰川，空事嬌姿，虛傳艷逸，女德女容，婦言婦禮，方茲高行，昆此未奇，匹彼賢姬，詎堪同日，以永徽五年十一月殞逝，即以今年十月十一日，合窆京西神泉鄉馬祖之原，禮也，長子德，仲子，次子意，擗踴昊天，悲切厚地，哀感霜露，痛徹玄泉，良恐邢山臨海，日居月諸，遽歷炎涼，遷移忽，鐫碑刻石，用紀遐齡雲爾，其詞曰，玄象既分，清濁方異，錫宅土，山河列位，猗歟張君，含智，功名鼎鉉，顯仁藏器，其一，孝敬心，霜露懷，言重斷金，義輕連璧，寮友具瞻，鄉鄰痛惜，鴻烈無朽，芳猷日益，其二，哲人既往，賢懿將亡，悲纏昊日，痛貫嚴霜，游鱗失水，戲鳥不翔，修修隴，寂寂封疆，其三，荒丘欲暮，兆域含煙，林抽夏澤，松挺秋夫，亭亭迥樹，藐藐孤埏，英聲百代，茂范千年，其四，
唐故韓君墓誌銘並序君諱子，字卿，南陽人也，若人世祿世功，嗣芳塵而逾昃，令聞令望，積茂伐而彌昌，可謂懿德鴻名，代濟厥美矣，祖述祖，齊衛大將軍，太常卿，秘書監，左光祿大夫，侍正行十六州刺史，平簡公，器質溫貞，風度恢遠，父達，齊襄威將軍，東閣祭酒，太常丞，通直散騎常侍，琅琊郡太守，體尚夷簡，志懷敦實，君資靈秀傑，稟氣沖和，盡禮敬以立身，備溫恭而成德，加以廉潔可紀，操行有聞，志郁璋，調諧金石，標寄將煙霞俱遠，賞會與漪瀾共清，直置貞芳，自然明潤，而輔德徒說，倏焉長逝，以永徽四年卒於家，春秋有一，粵以其年歲次癸丑四月壬午朔三日甲申，葬於北邙之山，禮也，將恐山成海路，海變桑田，敬勒徽猷，用旌不朽，乃為銘曰，緒分逾茂，流派彌清，嗣承紱，世襲簪纓，馳芳播美，音飛聲，聿哉懿烈，擅此鴻名，餘慶銘，斯文武，累仁積義，重規杳矩，諧彼金石，峻茲牆宇，倏薨兩楹，俄二豎，滔滔逝水，沉沉落日，壟昏雲翳，悲風疾，鬱鬱佳城，冥冥玄室，一封泉路，千秋永畢，尺波難駐，寸晷易奔，嗚呼良士，倏已殲淪，門闃輿輦，館絕華賓，帷弈徒設，餚薦空陳，永埋幽戶，長辭郭門，如何可贖，人百其身，
大唐皇朝英國公長史李府君墓誌銘並序君諱威，字景仁，隴西人也，惟君稟和毓德，凝挺生，孝敬發於髫年，廉慎彰於綺歲，吐言必踐，立行靡愆，逸操不群，英風架俗，翱翔書圃，遙集翰林，播芳蕊於詞齋，激飛泉於辯囿，遂以人間日促，知五福之難依，泉路年深，曉三明之易，所以游襟八解，蕩凡識於詳河，棲忿四禪，巢慧情於寶樹，不謂清流急夜，泫露危朝，遘疾彌留，遂成沉痼，以垂拱元年歲次乙酉五月景午朔廿七日壬申卒於長安之私第，春秋六十有三，遊魂響像，既切永於揚飆，靈魄依稀，更淒歌於薤露，即以其年六月乙亥朔十六日庚寅葬於京兆高陽之原，禮也，其原南瞻峻嶺，聳千葉而疑蓮，北跨神池，湛百尋而渭鏡，謹憑勝地，敬樹芳因，用貞永，希傅不朽，其詞曰，斂身朝伍，養性只園，心悲五濁，情悅四禪，舟移魄促，電徙魂危，墳愀日黯，柏風，列墓芳原，圖禎勝琬，德將名而同揚，日與年兮共遠，
大唐謝君墓誌銘並序君諱通，字師感，本系穎川，徙家洛食，今為河南人也，太傅絳帳騰規，康樂松心孤映，清風，代襲英靈，祖良，隋任豫州錄事參軍，父欽，隋任申州司戶，並綰銅章而有裕，曳墨綬而飛聲，君冥極兼資，表因心於育下，心靈洞照，馳睿范於齡年，岵屺摧峰，病罷鄰家之臘，花萼垂彩，恩隆姜氏之衾，慎白圭於南言，輕黃金於季諾，僚執敬其信，鄉黨佇其仁，豈謂迅商飆於青春，促彰年於殤壽，俄聞撤瑟，奄游岱宗，以乾封二年閏十二月七日終於私第，春秋有三，以其月十七日葬於邙山平樂鄉之界禮也，胤子振風樹之悲，昆季痛朝餐之訣，恐賓實之永湮，幽扃而紀烈，乃為名曰，蘭生載芬，玉生斯潤，業隆荷構，情悔吝，靈台內融，英聲外孝乎惟友，忠而有信，天地不仁，萏狗萬物，勁融未申，壯心猶郁，春葩吐曜，秋霜俄拂，室悲祖猷，塗哥引紼，驂嘶洛，旆指芒椒，天倫感輝於棠棣，孤嗣痛絕於瞻橋，黃鳥送哀而咬咬，白楊引吹而蕭蕭，形九泉而永翳，德千載而恆昭，
唐故法雲寺寺主尼大德曇簡墓誌銘並序侄前鄉貢明經特撰侄較書大師俗姓韓氏，其先昌黎人也，徙家周秦，備載史諜，大王父諱琮，處州松陽縣令，生禮部尚書，太子少保諱擇木，生秘書省著作郎諱秀榮，大德即著作長女，岐嶷之年，依釋氏教，八歲落髮，蒙詔度僧，習大乘典，精百法論，參安國寺伯巖和尚，奉律教，得寂滅樂，講四分，得清淨門，常謂生能幻，身想家世，方振耀朝序，服冕乘軒之辰，不著因緣，志存梵行，君子以為究先為證性，知忘想根源，當寺綱維徒眾，皆衣冠盛族，朝要名流，非戒律精持，門地茂厚者，無以司於綱統矣，師也以先大師歷居綱維，臨壇內外，堂法諱惠詮，繼嗣寺統，於是就群領之命，充當寺寺主，為立準繩，以正綱紀，作標格以振緇徒，系一歲而僧門再振，方期釋崇善教，景福永資，豈意歸寂滅想，付正真源，以元和十一年七月四日示化於當寺舊院，時年四十有七，夏臘二十有七於茲也，感雙林而降白，盡晝而翳昏，門人弟子貞信等，護柩於先和尚雁塔之南五步，禮也，萬年之縣，長樂之鄉，特猶子恩深銜哀立志，因為刻石，銘曰，大師歸化，依寂滅緣，門人號慟，迨生意焉，
大唐開元十八年歲次庚午十月壬午朔廿八日己酉故陪戎尉孟君墓誌銘並序君諱頭，字惠，隴西之望也，原夫孟氏，裔自姬宗，武王克商，紹開帝業，四履授邑，分土惟三，委康第治於隴西也，錫壤田而述望，然以三監酒俗，未泯余，命康叔為孟侯也，將以肅清衛國，俗革弊殷，因官謚姓，遂為孟氏，書曰孟侯，美其第事可明矣，曾祖﹀，吉州參軍，翼清風於仁扇，鏡彼百城，贊熊軾以宣威，高視千里，祖伽，隴州參軍，恭懿純篤，忠肅惠和，舉三禮以教人，光六條之訓俗，父達，吏部常選，銅進策，金馬申奇，始入清通之司，俄沉孤朔之魄，咸以風神地骨，敏博天姿，隨命殞年，窀穸，君以粹靈愛敬，孝感曾興，哀慟六情，守墳三輔，屬永淳之歲，大帝恩遷，萬國西馳，六軍東指，君之扈從，隨駕洛陽，既列榆，敕賜桑井，則水人也，嗚呼，夢楹凶兆，大漸彌留，委彼哲人，壞斯梁木，權殯於洪溝里禮也，夫人太原王氏，孀居畢志，異明心，禮節哭於中宵，契同穴之冥會，開元十八年泣瓊凶兆，災鳥棲鶯，終徑柏於松門，有能文於團扇，嗣子玄楷等，如疑若忘之感，切甘荼而貫心，所以遷考泉台，偶妣申，式遵稱襲，棺槨陳儀，慟祖龍盾，銜酸馬鬣，遂宅兆於三山之陽禮也，其詞曰，左連漢堞，右通牛口，澶淵據前，靈河帶後，千秋萬歲，可大可久，
唐遂州方義縣主簿河南元府君墓誌銘並序公諱罕，字客子，河南洛陽人，魏昭成皇帝之後也，保姓受氏，因天地以疏宗，開國承家，與人神而協慶，祖鐘，隋驃騎將軍，開府儀同三司，獨運六奇，專精三略，中權後勁之術，所向無前，追奔逐北之謀，所征無敵，父，隋密州巫山縣長，擢文藻於杏壇，授榮班於蘭閣，緝政衡楚，作宰江淮，譽重紳，道光時代，公奉雉之歲，讀書而識疏通，乘羊之年，執禮而加莊敬，以唐貞觀十九年州辟孝廉，射策上第，解褐任商州上雒縣尉，綰茲黃綬，翊彼青鸞，抑以浮囂，敦其敬讓，俄而考績課最，黜幽陟明，改授遂州方義縣主簿，毗贊百里，家行廉恥之心，糾舉六曹，人知禮讓之節，而九秋未至，千日猶賒，倏共朝露同，奄與夜舟俱逝，以唐永徽元年十月一日寢疾，終於官第，春秋有九，夫人唐汾州司戶參軍事南陽張公之女也，騰芳蘭室，挺秀芝田，粉黛無加，鉛弗御，初笄之歲，謂嫁為歸，松蘿之契聿修，琴瑟之儀式序，香有反魂之說，玉釜徒煎，藥有長生之名，金丹無效，以麟德元年正月四日寢疾，歿於私第，以大周天授二年歲次辛卯十月戊戌朔廿四日辛酉合葬於邙山之原禮也，蘭巖雙鶴，終共沒於悲松，豐城兩龍，竟同歸於逝水，嗚呼哀哉，將恐陵變谷遷，天長地久，勒茲豐礎，庶旌弗朽，其詞曰，惟彼有魏，我祖之先，雖改天歷，猶盛人賢，德應時須，才由代出，玉律奇策，金壇秘術，蒞茲墨綬，綰彼銅章，馴表異，鸞舞呈祥，糾舉六司，毗贊百里，俗興禮節，家知廉恥，芝田淑媛，蘭室芳姿，蔦蘿有，粉黛無施，降年弗永，生忽暮，遽遷夜壑，奄歸晨露，千秋蒿里，萬歲滕城，庶茲鐫勒，長存令名，
大唐故雍州明堂縣丞紀君墓誌銘並序君諱茂重，其先丹陽郡人也，自開闢已來，代多雄貴，簪組弈葉，軒車煌，莫不翔衢，舞天闕，英明史策，煥爛縑緗，然長劍高冠，輝映天下，鏘金玉，盡在乎一門，曾祖融，宇文朝任車騎大將軍，儀同三司，隴西太守，寶器虛明，清神曉映，化傳千里，聲振百城，耆父歎而忘疲，少童歌而不怠，巍巍蕩蕩，赫赫明明，祖弘整，隋太府少卿，吏部侍郎，特達無雙，滑稽多智，銓衡士庶，藻鏡賢良，居王戎簡要之門，坐裴楷清通之室，魁岸沖邈，陶然逸群，父仁卿，隋朝散大夫，永州長史，體靜心閒，氣高志遠，榮當半刺，才負不羈，往哲前賢，未之加也，惟君蘊山嶽之姿，稟江河之粹，風神朗暢，霜骨幽奇，歷職雄州，光臨勝壤，廉平不濫，強有聞，嗟乎，積善無征，人神不，道之將喪，降禍自天，粵以永淳二年七月遘疾，行年六十有二，遂終於雍州明堂縣丞，夫人河南元氏，德行貞明，姿容秀麗，規模雅肅，風範清嚴，雖孟母班妻，莫之能喻，春秋八十，卒於家園，今以唐開元十二年歲次甲子十一月丁巳朔廿八日甲申，合葬於河南府洛陽縣清風鄉故都城北一十里平原禮也，邙山邐迤，則北背千重，洛水潺，則南臨數曲，今子四人，六情分裂，五內崩摧，慟感神明，哀傷志性，猶恐風樹難靜，陵谷易遷，勒石鐫金，乃為銘曰，偉哉其人，堂堂逸倫，風儀粲粲，文質斌斌，一朝冥寞，千載沉淪，魂眇眇兮雖故，聲悠悠兮尚新，
唐故虢州閿鄉縣丞孫君墓誌並序君諱恭，字懷信，吳郡富春人也，昔都吳建國，疏源崇鼎峙之基，周晉播遷，茅土享封侯之祚，英明遞振，胤裔克昌，詳諸簡牒，可略言矣，曾祖建，周驃騎將軍恆州刺史，祖遷，隋刑州沙河縣令，並清輝鑒物，雅望光時，譽重國華，行稱人傑，父信，皇朝虢州閿鄉縣丞，器宇恢弘，機神朗潤，風標載遠，崖岸莫窺，君據道依仁，率由於至性，聞詩習禮，不待於過庭，爰洎弱齡，肩隨大學，摳衣請業，鄙百遍之淹通，鼓篋資師，陋三冬之晚就，觀光上國，射策甲科，釋褐授益州郫縣尉，銅梁之境，贊劇務以開規，月峽之鄉，劭嘉庸而軌物，龍朔三年，改授虢州閿縣丞，地接兩都，境鄰三輔，功宣善最，政洽謳謠，仁惠之規，實資其寄，方當介斯景福，以饗遐齡，豈謂閱水不留，奄從風燭，麟德二年歲次景寅七月日寢疾，終於閿鄉縣之官第，春秋有八，粵以乾封二年閏十二月十一日窆於洛州洛陽縣清風鄉北邙之原禮也，惟君徹，識履淹融，鍾具美於，綜多能於萬物，天不吊，與善無徵，留掛劍之悲，徒軫絕弦之歎，有子等，痛切風枝，哀纏泣血，是用敬雕美琰，勒此豐碑，庶傳於不朽，終萬古而無虧，其詞曰，建國都吳，承家享晉，自茲厥後，爛金冊，蟬聯玉胤，代濟其美，嘉聲克振，載生盛德，爰植異，沖融道性，爽亮機神，豪端委縟，舌抄騰芬，行高旌賁，禮洽玄經，三蜀名蕃，兩襟帶，地粵股肱，里成冠蓋，佩韋翼化，鳴琴貳，五德攸，人是賴，西傾落景，東流逝川，容徽奄謝，懿範空傳，冥冥萬古，杳杳三泉，庶遺芳烈，勒此雕鐫，
唐故處士張君墓誌銘並敘處士諱義，字依仁，南陽西鄂人也，丞相忠貞，聲隆漢室，司空博識，譽重晉朝，代有人焉，可略而載，祖子葵，周海州別駕，清規素范，標冠時，父昂，隋廣州司功，學海文宗，羽儀前代，君襟韻都雅，風神爽秀，貞而能諒，和而不雜，黃瓊對日之年，聲名藉甚，陸績懷橘之歲，仁孝昭彰，故得洛下名賢，裂裳追訪，山陽士友，結駟相尋，貞觀年中，州辟不就，人或勸仕，正色莫從，歎曰，嗟乎燕雀，安知鴻鶴之志哉，乃拂衣高蹈，退耕南畝，酌醴焚枯，既盡田家之致，背邙面洛，方極卜居之規，而落景易頹，逝川難輟，奄從朝露，俄歸夜台，以永徽二年五月廿四日卒於時邕之里第，春秋五十六，夫人車氏，灌津人也，容範端妍，風儀溫潤，如賓之敬克著，險皮之行蔑聞，以去貞觀十八年正月卅日卒，即以永徽二年歲次辛亥八月壬戍朔廿三日甲申，合葬於北邙之山禮也，庶越水之魚，長緘析影之怨，吳江之劍，永絕分形之悲，爰述徽猷，用志泉戶，銘曰，枝分西鄂，族茂東京，家傳武勇，門載儒英，別駕忠烈，譽浹朝廷，司功博瞻，響振專城，堂堂夫子，曄曄居貞，溫恭是，中和所經，夷險靡改，寵辱不驚，信孚里，行著閨庭，芒芒萬古，飄忽百齡，一辭華屋，永即泉扃，悠哉天地，已矣天地，已生平，昔悲殊路，惆悵雲屏，今歡同穴，掩映佳城，風哀曉挽，霧結旌，荒芒隴樹，搖落郊，一鐫琬琰，千古流聲，
大唐故和州歷陽縣主簿張君墓誌銘並序君諱易，字泰易，南陽郡人，周賢大夫孝支之遠苗也，厥後楚儀漢良，晉華天錫，襄黻輝煥，銀黃斷美，備諸史冊，斯文略之，曾祖齊，陳辟丹楊府長史，先朝大將軍，北軍大總管，祖顥，先朝任楊州楊子鎮將，壯武將軍，父，先朝任滑州靈昌縣令，或天星授彩，或時雲潤物，文武之器，生於我家，君襲慶連綿，從班佐錦，化拾為魚之縣，名飛集鳳家之鄉，而千月未窮，聖曆元年八月十日卒於私雨賢早謝第，時年五十七，夫人彭城劉氏，漢家遺胤，曹大閨風，管篋事姑，禮不虧於曉夕，膏訓下，教乃傳於子孫，禍生異風，旋化露，神龍二年七月二日終於家闈，時年五十五，以今開元廿七年歲次己卯十一月庚寅朔廿六日乙卯，合葬於相州城西北十五里孝明村東南一里半禮也，嗣子喬，早逝，次子饒，號天罔及，卜宅安神，援家聲以紀號，冀來葉之相珍，銘曰，二賢之德，生榮死哀，一辭代路，萬古泉限，悲風蕭風瑟，苦月徊徊，痛一子之先逝，唯一聽兮驚雷，
唐故穎川陳氏墓記陳氏諱蘭英，大和中，歸於我，凡在柳氏十有七年，是非不言於口，喜怒不形於色，謙和處眾，恭敬奉上，而又諳熟禮度，聰明幹事，余以位卑祿薄，未及婚娶，家事細大，悉皆委之，爾能盡力，靡不躬親，致使春秋祭祀，無所闕遺，微爾之助，翳不及此，無何，疾生於肺，纏綿不愈，以大中四年十二月三日終於平里餘之私第，年四十，先有一女曰婆女，五歲不育，今有一男曰貂蟬，年未成童，即以其月十一日葬於長安縣永壽鄉高陽原，慮陵谷變遷，失其所在，遂書石紀事，置諸墓門云爾，朝議郎前行京兆府富平縣尉柳知微記，
唐故右神策軍弘農郡楊公墓誌銘並序朝請郎試光祿寺丞崔元古撰有唐大和三年五月十七日右神策軍右廿六將，正將，奉天定難功臣，銀青光祿大夫，檢校太子詹事楊公殯於長安城東京兆府萬年縣長樂鄉張壽村春明門外，禮也，溫州長史之孫，右羽林軍判官試華州華陰縣尉杲之子，公松筠是操，孤標不群，文武兩全，行美，翼衛金闕，輔佐玉階，公名旻，少習武，幼小攻文，同以忠，承以孝，幽燕兵悖，亂我中元，鑾舉西遊，駕幸奉天，衛佐人君，游時匡難，不離鑾舉，遂得槍殄滅，日月再明，因此建功，詔賜奉天定難功臣，銀青光祿大夫，檢校太子詹事，隨駕入朝，親循玉階，輔弼金闕，時頻年西戎大下，我郇，詔令將軍戴公，部領精銳親衛將士，鎮於襄樂縣，遂感烽煙絕非時之火，蕭關無牧馬之憂，四五十年，煙塵不起，公勤於王事，干於公門，一將無困弊之勞，所主有課緝之績，皇天不，奄我賢良，去大和三年五月十七日，薨於襄樂私第，享年六十一，夫人石氏，恨一劍先沉，孤鸞獨舞，鄰里泣泗，六親慟哭，嗣子悅，右神策散副將，致果副尉，行左清道率府押細引長上，上柱國，號天叫地，五內崩摧，高柴泣血，曾子絕漿，祿益厚而慕焉，銜恤問禮，永圖幽宅，其年十月八日發引於襄樂縣，克用十月廿六日殯於斯原，世爾非琢石泉下，無以示久違，其詞曰，哀哉楊君，稟性風雲，洋洋美德，諤諤不群，職正將，特建功勳，昊天厚地，俄爾歸記，風悲隴樹，月墳，幽局路隔，永閉泉門，琢石為記，只斯文，萬古千秋，記於子孫，
大唐故銀青光祿大夫檢校右散騎常侍使持節滄州諸軍事兼滄州刺史御史大夫充義昌軍節度滄齊德等州觀察處置使上柱國始平縣開國伯食邑七百戶贈工部尚書汝陽郡荊公墓誌銘並序將仕郎前守涇州平涼縣令王南薰述並書兼篆蓋文天水郡強穎刻字，天有將星，地有將壇，人有將才，國有將范，其或葉山河之間氣，苻辰象之至精，命世降靈，郁為人傑，然後作國垣翰，為王爪牙，胙土分茅，勳業載光於史氏，授鉞推轂，榮耀豈獨於韓侯，代有斯人，舉無其比，公諱從，字澤卿，其先楚芊之緒，子孫有授封於荊者，因而命氏焉，原乎王者之後，擢本枝於江漢之南，豪俠之餘，傳弈葉於燕衛之北，脈分派別，遷令族於汝陽，開國承家，貫雅望於京兆，曾奉天元從定難功臣冠軍大將軍行左金吾衛大將軍上柱國諱崇禮，祖陪戎副尉守右領軍衛翊府中郎將內供奉賜紫金魚袋諱日，皇考右神策軍先鋒兵馬使押衙知將銀青光祿大夫檢校太子賓客兼右領軍將軍御史中丞諱子晟，若乃仍世邁德，濟代樹勳，積善既啟於慶門，垂休果誕於華胄，陰若是，不亦宜乎，公幼挺端，夙振奇特，佩之歲，戲必行陣，及冠之後，交必英雄，讀儒書，究兵術，達君臣父子之義，學無常師，曉韜鈐籌略之機，尤能下士，式遵鴻漸，爰表鵬博，大和五年，先將軍以職重禁營，榮膺右廣，當霍光之熏灼，無爽下賢，導祁午之克堪，不避內舉，補衙前正將，會昌五年，加兵馬使，洎大中四年，公負擅場之藝，幾樂天休，獎賞有差，俾管馬軍衙六將，動能潔己，憂公如私，至十一年加散兵馬使兼押衙，當年充馬步音聲使，在親軍武幕中，可謂清美顯連之職，矧又宸遊別殿，巡幸諸營，張樂奏音，重難其任，逮十二年，授先鋒使，至十四年，遷馬軍廂使，當年護軍，以公獨領五方之卒，勤勞王家，將驗九遷之榮，對公績，恩旨惟允，中外悅隨，尋授鄂王府司馬殿中侍御史，迄今上二年，出為襄樂鎮遏使，明年，入為都押衙，當年，轉蜀王府長史，侍御史，贊拜無虧，揖讓有度，肅清蘭，勖勵戎威，推賢舉能，不可多得，七年，加左驍衛將軍御史中丞，當年轉馬軍將軍知軍事充都虞候兼教練使，御史中丞，八年，遷馬軍大將軍知軍事，御史中丞，帝命元臣，乃昌言曰，朕以東北巨屏，曰雄藩，控燕薊河朔之虞，兼臨淄厭次之要，產魚鹽土產之利，古曰上腴，扼獫狁冒頓之喉，今為重寄，誰何獨步，將副僉諧，十年仲秋，表制公以銀青光祿大夫檢校右散騎常侍，使持節滄州諸軍事兼滄州刺史，御史大夫，充義昌軍節度，滄齊德等州觀察處置使，上柱國，始平縣開國伯，食邑七百戶，往，欽哉，君子謂汝陽曰，赫矣大丈夫，榮達者莫貴於斯，克佳燕頷之封，復就貂之飾，其行邁也，狸首龍節，大旆高旗，雜沓燦爛，遷廷陸離，詩云，駕我騏，文茵暢轂，鋈以內，九矛鋈享，虎鏤膺，竹閉緄，又曰，赳赳武夫，公侯城，如此之光爍也，亦既至止，將欲緝凋殘，革弊敗，蘇闔境，勸農桑，豈謂不慮不圖，乃寢乃疾，兩楹旋夢，二豎遄臻，明年正月廿八日，薨於鎮，春秋五十八，噫，黃霸有何暮之喜，羊祜成罷市之悲，緬千載之哀榮，苻今夕之痛苦，上聞，悼念久之，凡伯庶寮，罔不興歎，越來月廿一日詔贈工部尚書，可謂恩覃存歿，厚莫大焉，旅櫬雖遙，寵光已增於八座，忠魂應覲，神道盍歸於九原，嗟乎，將吏號兆，感傷行路，公初娶彭城夫人劉氏，既和且順，華早凋，生一男神策軍衙前兵馬使銀青光祿大夫檢校太子賓客兼殿中侍御史上柱國權，孝敬無違，弓裘不墜，柴毀骨立，泣血絕漿，繼室夫人穎氏，封穎川郡君，紹班婦之賢，考叔之裔，優柔內則，雍睦外聞，何雄劍偏沉，但灑崩城之淚，鳳桐半折，永乖舉案之情，生二女，偕幼，與郡君晝哭夜啼，冤訴何恃，嗚呼，公有令弟三人，長右神策軍押衙銀青光祿大夫檢校太子賓客兼監察御史上柱國從牟，次當軍衙前正將銀青光祿大夫檢校太子賓客兼監察御史上柱國從肇，次當軍衙前兵馬使知將銀青光祿大夫檢校太子賓客守右贊善大夫兼監察御史從罕，皆雁行恭友，棣萼聯芳，允武允文，惟忠惟孝，公自少孤，挈維撫訓，各遂職業，清崇方以同氣，載光義風，遠扇門戶之貴，遐近瞻重，悲夫，隨崗不見，孰吹伯氏之塤，共被無聞，獨往重泉之路，從牟等爰稽龜兆，於以葉吉，即以當年庚寅冬十一月廿四日遷葬於長安縣承平鄉小劉村窆也，徒觀形勝之地，莫之與京，玉犬金雞，已同鳴吠，青烏朱雀，永表休宜，南薰固陋無才，叨庸寡學，汝陽之舊，季仲可知，不敢言文，聊書故實，銘曰，國城之石，承平其鄉，外多喬木，中有崇崗，窆我汝陽，既麗且康，簫笳楚挽，容衛煒煌，郡君之傷，忽稱未亡，嗣子之腸，泣絕漿，令弟三者，哭告彼蒼，寵贈頒錫，哀榮是將，墳封馬鬣，冠瘞貂，四神本備，阡陌攸長，魂歸玄夜，風慘白楊，蒿里茫茫，西瞑阿房，漕水，北注未央，佳城前兆，休有烈光，後代之厚，子孫克昌，千秋萬古，貞表墓，
大周故尚府君墓誌銘並序君諱明，字仁昉，河南偃師人也，皇軒錫祚，帝辛命氏，家業由其克隆，門風於焉載闡，曾祖欽，齊許州別駕，題輿蒞俗，不空之詠聿興，展驥臨人，徒勞之義斯在，祖巖，隋洛州陽城縣令，楊林天邑，尚資馴翟之能，芝田帝居，猶賴翔鸞之化，父才，唐宋州下邑縣丞，助牽絲於百里，禮節斯行，毗綰綬於十城，市獄無擾，君英靈挺秀，岐嶷標奇，體性清虛，風塵不雜，加以天經地義，無資避席之勤，博物洽聞，未假摳衣之學，安排委命，禮耨義耕，遂屈宏材，來從小選，咸亨三年，補耆國公廟長，俯就事侯之任，合奉散郎之秩，丘園養性，不求聞達，琴酒怡情，方塵滓，不謂瓊環入夢，俄纏木之悲，辰巳行終，奄遇鑿楹之禍，以長壽二年五月廿七日遘疾終於尊賢里之私第，春秋六十有六，嗚呼，短有命，福善徒言，報施在天，與仁無驗，所恨瓊田路遠，更生之草難逢，聚窟塗遙，反魂之香莫救，於是夜春輟相，里仁興喪美之哀，晨琴罷御，黨淑起殲良之痛，嗚呼哀哉，即以其年七月廿二日遷窆於合宮縣平樂鄉北邙山之原禮也，嗣子右衛兵曹參軍事元璋等，並蓼莪興感，欒棘生悲，常纏泣血之哀，每軫寒泉之痛，將恐山移岸谷，趙文迷可作之墳，水變桑田，延陵無掛劍民，爰題豐石，以勒芳規，其詞曰，嵩山之英，洛水之靈，爰鍾秀氣，夫君挺生，或隱或顯，非寵非榮，山泉敖質，煙月怡清，酒陪中散，琴追步兵，薤哥易發，桂棟俄傾，窗寒霧黯，隴晦雲平，魂兮何，空望佳城，
唐故元從奉天定難功臣游擊將軍守冀王府右親事典軍上柱國勒留堂頭高平郡邵公墓誌銘並序從侄將仕郎試太常寺奉禮郎飛騎尉仲方撰文林郎前守渠州司戶參軍魏瓊書夫生滅之相，貫於天地，盛衰之門，業推而化，故期生誠榮祿，奄歿幽泉，機茲褒向之靈，刻石於玄扃之記，典軍諱才志，字玄甫，望出高平萬年縣人也，曾諱慶，皇不仕，祖諱儀，皇不仕，父諱明，皇任昭武校尉，守恭王府左帳內副典軍，上柱國，賜緋魚袋，公即長男也，立身從仕，餘年，自建中四年癸亥歲朱寇逆，執持堂印，隨駕奉天，重圍之內，苦歷艱危，克復之時，功勳崇獎，遂遷五品，職佐台階，累序勳勞，歷更九任，勤效干蠹，靡資台鼎，孝奉家慶之休，廉謹風猷之德，遂至元和十四年八月廿七日，藕遇朋友酒筵至夜，有司糾劾，以達聖聰，詔下書刑，貶於坊鎮，又遇寒熱，伏枕數旬，有嗣子全亮，儒直奉孝，過於孟孫，悲泣跪藥，甚於韓伯，孤妻張氏，親看扶舉，洗浣哺餐，食不知味，寢不求安，弟曰才應，官任清資，職司樞密，朝入公門，暮歸奉孝，恭敬悲念，乳藥哺餐，在處求醫，藥餌無效，豈期壽限將畢，大願不從，時年春秋五十有五，至元和十四年己亥歲九月廿七日，終於坊州館舍，嗣子等號天泣血，聲一舉兮三絕，女及諸侄新婦等，咸悲慟哭，傷痛四鄰，卜筮有期，至其年十一月十六日舉葬於長安縣承平鄉史劉村附先代塋之禮也，仲方素諳有德，乃述其詞，銘曰，典軍功效，安國理民，重圍之內，印信奉陳，光榮先祖，忠直事君，孝義奉母，哭竹求辛，身敗四時，久病癭羸，醫藥無愈，奄有雲亡，魂歸逝水，形影無光，幽扃悄悄，歸於北邙，筠風吹竹，悲聲白楊，年年松柏，空向泉堂，
唐故昭義節度衙前先鋒兵馬使滎陽鄭府君墓誌銘並序承奉郎試左衛兵曹參軍前攝昭義縣令史方蘧撰公諱仲連，族鄭氏，其先肇自宗周，宣王母弟友封之於鄭，是為桓公子孫，因氏焉，靈苗繩繩，代著仁傑，軒冕華時推甲門，維桑於京索之間，今為滎陽人也，七代祖諱偉府君，後魏開府儀同三司，尚書右僕射，平南將軍，廣州刺史，襲襄城公，高祖諱玄敏，皇期散大夫，蘄州長史，司農丞，曾祖諱由古，朝散大夫，河清縣令，宣州司馬，王父諱廣嗣，左司御率府兵曹參軍，烈考諱楚卿，杞王府司馬，贈殷州刺史，公即殷州府君之長子，生芝蘭之室，長簪紱之家，積習儒風，不肅而教，遭中原擾，四郊多壘，乃卷廢典，恢張策術，有歸清排難之志，遂謁河東節度使，侍中馬公，布憤激胸襟，陳討除利病，一豁雲霧，留之麾下，署討擊使，會尚書元公韶拜河陽節度使，乃公之陽也，思我舅氏，日誌三城，留署節度押衙，厥後右僕射孟公董戎三城，署公都虞候，轉河清鎮遏兵馬使，洎孟公移鎮澤潞，公又隨之，充節度押衙兼府城都虞候，長慶中，相公彭城王劉公保東郊，鎮撫襄國，署公先鋒兵馬使，俄遷澤州都虞候兼防城兵馬使，寶歷二年春，奉牒追還，依前充先鋒兵馬使，嗚呼，哲人其委，梁木斯壞，以二月五日終於邢州某里之私第，春秋六十有二，夫人長樂馮氏，皇殿中監諱榮之季女，先公而歿，有子四人，長曰揆，試左清道率府兵曹參軍，上護軍，孟曰振，仲曰授，衙前散將，季曰據，至孝等蓬頭棘心，泣血過禮，克荷昭訓，棘心充窮，後夫人扶風竇氏，奉公裳帷，晝哭蓬首，恭率令嗣，哀號飾終，遂以其年歲在景午十一月七日遷神於潞府城東北開村之平原，以夫人馮氏祔焉，從宜也，銘曰，滎陽甲族，冠冕名家，區宇，光輝爪牙，歷趨元勳，忠節罔差，不幸無祿，哀哉命耶，壺口西原，木落霜華，君子幽宅，松筠載嘉，欒欒諸孤，號訴麻，千秋永夜，鶴鳴鴉，
墓銘並序舅朝議郎前守河南少尹賜緋魚袋崔碣撰並書世之言胄緒者，皆以後魏為肇啟，殊不知必宋之子，必齊之姜，詩人之詞已著，姬姓日也，異姓月也，呂之夢可徵，所以綱紀大倫，燮和至化，若星辰之昭宣天道，山川之經界地理，故詁訓以關雎為正始，春秋以怨偶誡禍亂，前稱秦晉之，後有王滿之殫，錙銖可評，雲涯斯隔，近代稱李河內，盧河間為門戶之標，人物之津梁，隴西李夫人即河內公禧之六代孫也，曾祖貽謀，右清道錄事參軍，祖協，婺州錄事參軍，文，大理評事襄州節度推官，皆以清自持，繁織為誡，守先賢止足之分，追往哲舒捲之懷，道畏身榮天故名士而夫人故涇州從事盧端公逢時之妻，碣伯姊之女也，端公之道德門地，備於鄭中丞之前志，不書，夫人外六代祖尊諱玄，特進中書令封博陵郡王，匡周之勳，安劉之業，銘於鐘鼎，載在冊書，外五代祖尊諱璩，禮部侍郎博陵郡公，與道士司馬公子微，趙公貞固，盧公藏用為莫逆之交，才識文學，俱推第一，語在陳公子昂集序，高王父尊諱渙，門下侍郎平章事贈右僕射，位卑赴調之日，吏部嚴公挺之別設高榻於千百人中，延公就坐，試彝樽銘，曰，以公清廟之器，故為篇目，及居相位，果以斥逐奸臣，出守遠郡，事在國史及廣人物誌，曾王父尊諱縱，太常卿，贈吏部尚書，賊之亂，天子蒙塵，說懷光之兵，解奉天之意，兩為御史大夫，皆留軌範，為朝典刑，事在德宗實錄，王父尊諱元加，睦州刺史，贈工部尚書，未申經濟，獨存志行，號天叩地，攀恨何及，崔氏之姻者十一世，校之他門，未見其比，至於軒冕中外，文學勳德，光乎竹帛，被於邦家，固非私門之有夫人承內善之慶，為閨閫命世之賢，言必析微，動皆舉正，不俟姆訓，自然老成，怡聲於問侍膳藹有稱，籍甚六親，遂致名賢，來求邦媛，范陽氏如泉派分，如山競秀，定其優劣，或得而言，僕射李公，司徒鄭公餘慶，門望孤絕，流品標，皆我之自出，故迥拔諸宗，決以擲盧，豈俟呼白，及鳴辭家，拜慶，煥起居之節，奉藻滌濯之勞，夫之宗姻，盡其愛敬，下及童孺，皆感能賢，禮經內之章，我乃備有其行，洎從宦于飛，職修中饋，具賓客之饔餼，追耕耨之盍餉，雖冀缺之家，梁鴻之室，莫余及也，訓子之義，必先禮教，得孟母三徙之旨，故中第於羲文，勵班氏七篇之誡，故作嬪為令婦，及其哀當晝哭，身稱未亡，專政於家，律下有則，峭潔規矩，財成物務，古稱敬姜，吾無愧也，嗟乎，造化無全功，書傳無求備，卦有損益，像有虧盈，雖門風家聲，赫鄉曲，而康寧壽考，嗇於冥數，豈物理然乎，抑天所命也，抱疾累年，板輿就養，以咸通四年三月三日謝世於河東府之官舍，春秋五十一，以其年五月廿九日，歸葬於河南府河南縣伊鄉尹樊里端公之塋，柱史後也，用周道焉，一子曰勉，幼而自立，少登學科，名譽克宣，躬問乃至，河東劉公，國之賢諸侯也，慕其行義，兩有嘉招，豈同一紙之書，再展初筵之禮，二女素稟家風，早嚴閨訓，本乎孝愛，資以肅雍，式是母儀，克光婦道，長女適鄭中丞處誨，司徒公之孫也，次女適前考功鄭員外延休，今相國公涯之子也，二婿門閥人才，如揭日月，懸於太清八，瞻仰萬類，他難得而形似，若非夫人之積德累行，家至戶既，豈能致名臣賢士慕膻就燥而至哉，碣幼失怙恃，鞫育於姊，耨以櫛沐，既以羹以不凋不枯，殘生餘氣，故夫人在諸甥別深恩義，詩曰，我見舅氏，如母存焉，夫人之情也，每視夫人，追感伯姊，余之志也，此望既絕，悲痛何已，中丞以親親之分，必詳行實，故委銘勒，非所取才，余亦欲敘夫人之德美，報伯姊之慈惠，故不敢讓，銘曰，麟鳳龜龍，王者嘉瑞，李鄭崔盧，姓之名器，千古推高，九流仰視，既分清濁，固有詮次，持懸衡，如揖涇渭，我之二姓，其來一致，皆居上流，盡為極地，豫章育材，藍田產玉，世濟賢哲，誕茲淑，年總在家，已備四德，環從人，克明內則，事姑之行，煩褻是職，夙興夜寐，盡心宣力，上奉粢盛，下和親戚，誰不告勞，而我無，為善之報，家乃其昌，男以才進，女以道光，命之匹敵，皆遂賢良，既享具美，宜壽無疆，如何不淑，使我悲傷，伊水北臨，鑿龍東趾，氣象回薄，崗阜隆起，啟彼舊封，歸祔於此，山號萬安，豈虞遷徙，骨肉之情，長懷無已，
大唐故雍王贈章懷太子墓誌銘太常卿兼左衛率岐王範書太子諱賢字仁，隴西狄道人也，太宗文武聖皇帝之孫，高宗天皇大帝之第二子，今皇上之兄也，立業補天之業，濟代光宅之或，煥圖史而昭然，仰化成而可見，諛聞短識，不足以談天，太子降宸極之精靈，含淳和之粹氣，克岐克嶷，始於匍匐之年，惟聰惟明，表自覃︳之歲，孝友之性，因心以載揚，仁愛之德，自誠而克著，以永徽六年，制封潞王，明慶元年，加雍州牧，龍朔元年，徙封沛王，雍州牧如故，麟德二年，加右衛大將軍，咸亨二年，徙封雍王，余如故，別食實封一千戶，若華分秀，延十景之輝，桐葉分，派五璜之潤，加以韶音勝氣，逸裁英規，萬頃汪汪，包叔度之宏量，千尋落落，凜和峰之高風，屬笙歌上賓，震宮虛位，於是當明兩之寄，膺主鬯之尊，上元二年，高宗臨軒，冊命為皇太子，馳道肅恭，萬國之貞斯在，宮闈視膳，王朝之禮不虧，豈謂禍構江充，釁生伊戾，愍懷貽謗，竟不自明，申生遇讒，寧期取雪，以永淳二年奉敕徙於巴州安置，土船余俗，遙然巴宕之鄉，竹節遺黎，矣蠻之戍，賈生賦伏，雖坦壞於化物，孝章愁疾，竟延悲於促齡，以文明元年二月廿七日終於巴州之公館，春秋卅有一，垂拱元年四月廿二日，皇太后使司膳卿李知十持節冊命，追封為雍王，神龍元年，寶厝中興，宸居反正，恩制追贈司徒，令胤子守禮往巴州迎柩還京，仍許陪葬乾陵柏城之內，自京給鼓吹儀仗送至墓所，景雲二年四月十九日，又奉敕追贈冊命為章懷太子，重海之潤，更流於夜台，繼明之暉，復明於泉戶，妃清河房氏，皇朝左領軍大將軍衛尉卿贈兵部尚書仁裕之孫，銀青光祿大夫，宋州刺史贈左金吾衛大將軍先忠之女也，公侯將相之門，鐘鼎旗裳之盛，或象河疏秩，望隆於樞斗，或銜珠表貴，寄重於兵鋒，妃稟柔明之姿，包和淑之性，十年不出，四德允修，而黃鳥于飛，振喈喈之響，翠葛爰茂，盛，萋萋之容，桃當納吉之期，梅屬系纓之歲，以上元年中，制命為雍王妃，三星在戶，芳春仲月之辰，百兩遵途，雙鳳和鳴之兆，是是左辟，敬行於舅姑，肅肅霄征，惠流於閨閫，而天未悔禍，朝哭纏哀，訓棘心而擇鄰，采藻而恭事，以景雲二年龍集荒落六月十六日遘疾，薨於京興化里之私第，春秋五十有四，即以其年十月壬寅朔十九日庚申，窆於太子之舊塋，禮也，嗣子光祿卿王守禮，履霜露而攀案樹，擗厚地而訴高天，紀遺烈於貞琬，希相質於幽埏，嗚呼哀哉，式為銘曰，昭哉靈命，赫矣皇唐，玄錫瑞，綠錯開祥，荷茲百祿，君臨萬方，本枝繁茂，室家君王，川瀆效靈，挺生英睿，白茅胙土，黃離以繼，忽遘讒言，奄移遐裔，座伏來止，隙駒行逝，宸居反正，在物威亨，恩隆棣華，澤被維城，儲貳貽贈，泉路增榮，魂歸舊宇，櫬卜新塋，南望神京，西瞻畢陌，瑞雲浮紫，祥姻凝白，霧慘松埏，燈淪幽穸，俾英聲與茂范，長不朽於金石，銀青光祿大夫王師上柱國固安縣開國男廬粲撰，
唐故集州衙推狄公墓誌並序鄉貢進士楊坤撰粵戲，天假其氣，不與其壽，神假其祿，不終其榮，狄公之謂歟，公諱玄愬，天水郡人也，曾祖諱莘，好尋山水，高尚不仕，祖諱令暉，博習典墳，又閒三略，父諱倫，久蘊名望，德義俱兼，以具前志，略述書之，公即先府君之長子也，公自弱冠，敦儒強學，而所陟形神秀聳，重海滔，遷祿秩，遂萬古留規，舉措能人，性廉者靜，必宜徇情，方俟大用，奈何積善無休不興，盡於衙推，金百煉而龍泉乃神爵服，眾推其能，授當州榮職，代顯其材，公冰素皎然，人久麋而名望，長材蓋代，恩澤佈於四鄰，公於家夙夜匪懈，軌範有彰，豈謂四蛇吞運，二鼠侵魂，不康其身，疾裕漸殛，以咸通三年七月廿三日終於皇城里之私第，景齡五十一有五，即以其年八月十日葬於古城村白鹿原之禮也，材方展而壽有期，位未高而祿將絕，雖然，超其時而福善不臻，孰能顯於世矣，公弟不幸短命先終矣，其弟也少小好善，武略尤能，忠行立身，輩流推讓，公夫人駱氏，訓立閨門，撫育孤幼，動合母儀，不事容華，每勤絲，恭敬神佛，有其二子，長者敬賓，次者敬宣，執喪泣血，性從自天，如慕如號，情將抽割，德惟不朽，刻石茲文，銘曰，日期西邁，魂注逝川，靈緣何往，德行世傳，恩沾遠派，義究精玄，時兮馬鬣，石記終年，在生行惠，死也良賢，歸真志道，元氣依天，以通冥路，出入黃泉，山崗丘，四至雲煙，瑞悉集，林木塋前，久羸風疾，藥餌無痊，嗚呼兮忉，愚夫兮緣，白鹿原瘞，禮也兮全，起悲風，墳連苦務，嗚呼，往不可追，言將終兮，已矣，大唐咸通三年歲次壬午八月丁酉朔十日丙午天水郡狄氏葬於白鹿原古城村之里也，隴西李嵩書並篆蓋，
唐故揚州海陵縣丞張府君墓誌銘並序朝請郎前行孟州濟源縣丞李撰君諱觀，字利賓，常山人也，軒轅建國，弦弧受氏，或才稱三佐，或位處帝師，留侯以五代相韓，安世以七葉榮漢，時稱盛族，代有英賢，令德余芳，襲於今矣，君則西漢常山王耳之後，五世祖謙，皇青州刺史，涼國公，高祖知，皇夏官郎中，襲涼國公，曾祖父相皇揚州海陵縣令，祖成則，皇萊州錄事參軍，贈諫議大夫，父，皇大理評事，自青牧至廷評，皆廣度大節，高格直躬，為紳所尚，妣東平呂氏，君廷評之嫡長，親伯公儒，皇秘書少監，行冠人倫，德推朝野，才高岳峻，聚學泉深，貞元廿一年擢上第於進士科，揚歷中外，美譽夙彰，僉曰才學高潔，令嗣襲其性，公清蒞事，猶子得其風，由是孜孜為理，克嗣家聲，撫幼┬孤，咸得其所，開成四年黔南廉使諱沼，君之宗也，以行義超擢，奏奉禮郎，充巡官，曾無厚己之心，頗著佐賢之美，會昌二年，以使銜旨授左監門衛錄事參軍，施董錄而有方，臨扃鍵而無闕，大中六年，再調授揚州海陵縣丞，節使以替貳抑精通，兼職采能效，大中七祀，相國杜公委總陵亭場務，操斷逾年，頗更積弊，俾其曹吏鄉里咸暢，公清之長，倉帑藏，皆無逋闕之非，君其行春德，其孝其義，非小才能紀矣，早娶親舅城門郎復之長女，生一子，不育，呂夫人令淑有聞，不幸早世，會昌二年，再娶隴西李氏，即高宗皇帝六代孫，元舅彥回，襲封嗣澤王，生一男瑜，年及弱冠，已有官序，二女，長未及笄，次尚齠齙，別子一人，君之長男，別女二人，一人適河間劉佩，一人適河南房，咸通壬午歲復調，明年，授蘇州海鹽縣令，吁，未及宣政一謝，疾畔脛癰逾月，求理良藥名醫，知無不作，福不與善，斯禍返遘，咸通癸未歲三月廿九日，啟手足於京兆靖安里隴西妻族之第，享年六十有一，以年不便氏，卜得其年四月廿三日權厝於河南府河南縣金谷鄉泉源里，其子瑜，泣血號跪曰，請以先人之行，盡於舅之文，瑰親懿分殊不愧無鄙，用紀時祀，揮灑興悲，終，不盡君之美，銘曰，熟君之履，慕君之風，行為比，福何，惟君盛族，惟余之親，文靡可采，，嗚呼天道，善何不福，偉矣賢士，巢駒何速，握管酸辛，惟刻標泉谷，
唐故高君墓誌諱守，字裕，其先浮海人也，今為安陽人焉，曾諱，祖諱通，父方，並地靈獨秀，天縱孤標，逍遙居禮義之源，放曠坐文章之境，君高尚其志，不士王侯，樂道自然，樂天知命，曰以開元十二年閏十二月九卒於私第，春秋卅有九，殯於相州城西北三里平原禮也，恐陵谷千弈，田海變移，勒石記銘，乃為詞曰，開元十二年閏十二月廿七日殯，
以貞元三年歲次丁卯，合祔於衛州衛縣君子鄉平原舊塋，禮也，長子濬，前汾州西河縣丞，次子澄，前綏州大斌縣令，季子，見任棣州壓次縣次，興言泣血，恨不殞身，哀纏罔極之誠，慟絕斯文之下，多慚不敏，敢綴銘云，江山降祉，繼世公侯，君之立德，克嗣徽猷，天不與命，才高祿淺，獨有休風，光揚茂典，司德稟岳瀆之靈，挺淳懿之德，砥礪百行，囊括群有，掎摭合度，行藏適時，孝友天資，仁惠性授，風儀亮拔，禮敬明粹，揖之者罕究其器度矣，此而言者，義比春秋後序，大唐貞元三年四月一日記，
大唐都總監丞張公故夫人吉氏墓誌並序夫人諱檀波羅，東京洛陽人，本曰佶，承帝王之後也，曾祖彥，饒州長史，祖仲舒，京兆府藍田縣丞，父恪，吏部常選，夫人明敏外暢，儀形內則，窈窕其質，素以絢兮，肇自初笄，嬪於茂族，懿標梅之節，宜爾室家，采之禮，光於主饋，而天不吊，積善無階，粵以開元十三年六月廿六日遇疾，終於洛陽審教里之私第，春秋五十矣，寶劍孤沈，忽歸蛟水，猗桐半死，獨瘞龍門，以其年七月廿一日將窆於邙山西平原禮也，佳城有夜，荒壟無春，長子瑜，次子，攀號茹切，哀毀過禮，慮桑田而變海，遂披文而相質，其銘曰，弈弈祖德，令問其聲，長河錫祉，崇山降精，識通禮樂，光含粹貞，風搖蕙萼，霜凋英，背邙面陸，卜宅開塋，其像也感，如神則清，瞻望不及，稚子縈縈，
大周故薛府君墓誌銘並序公諱剛，字，河東人也，炎精爽馭，土端標基，山海沸騰，人靈蕩覆，君游弱喪，遂為京兆人焉，公之先祖，光華史冊，公氣襲沖和，姿標孤秀，陸沉人隱，捐利忘名，而積善無徵，俄驚怛化，年月日終於龍首里第，春秋，旋以其年月日葬於長安龍首原禮也，夫人戴氏，早喪而夫，位居孀婦，孤育稚子，卅餘年，內不愧心，外無慚影，衛姜陳婦，謝德攀賢，尋以年月日終於懷遠里第，春秋，即以其年月日權殯此原也，子而護等，行高曾閔，孝答劬勞，式遵異室之儀，聿奉同衾之禮，粵以久視元年歲次庚子五月己酉朔廿四日壬午，乃遷墳合葬即其原也，蒼山激溜，碧海楊塵，勒茲貞石，永播良薰，其銘曰，於穆幽靈，生為隱逸，聘於戴氏，宜其家室，齊體合歡，交臂相失，今櫬雖兩，其墳是一，永趨玄夜，長辭皎日，勒夫礎，傳乎英實，
大唐故開州錄事參軍渤海李君夫人南陽鄧氏墓誌銘並序公諱勗，其先渤海人也，古者天子建德，因生以賜姓，胙之以土而命之氏，曾祖昶，皇銀青光祿大夫，國子祭酒，渤海太守恬之十四代孫也，世傳儒素，家襲貞廉，則禮義於朝端，振徽猷於國學，祖裕，皇相州臨河縣令，化洽一同，風清百里，皇考仁皎，皇濮州濮陽縣令，重光清慎，弈葉衣冠，克嗣先賢，聿厥德，公即濮陽府君長子也，夙承嚴訓，幼稟義方，晦跡混時，吏隱從俗，不以才高而傲物，不以位卑而易操，時命未偶，風雲尚乖，嗚呼，開元廿五年正月五日寢疾而終於洛陽私第，春秋五十七，以其月葬於北邙之原禮也，夫人鄧氏，南陽人也，曾祖森，皇中大夫，定州長史，祖玄德，皇懷州王屋縣令，皇考希莊，皇幽州倉曹參軍，風骨高邁，英姿俊傑，屈居下位，未展牛刀，委質明時，思齊驥足，夫人即府君之季女也，幼稟殊操，賢和自持，事夫德邁於梁妻，訓子道逾於孟母，讚仰儒術，崇尚釋門，應物忘疲，施與無倦，所謂百祿是荷，介壽無疆，豈期皇天不仁，殲我貞淑，嗚呼，享年八十二，寢疾終於梁園官舍，嗣子邈，志冽寒泉，性唯純孝，侍疾經時，瞬息不離於膝下，居喪過禮，號慟傷感於人倫，以其年扶護歸都，卜地遷合，爰擇吉日，用啟舊塋，伏見玄堂之中，根蔓縈覆，時有陰陽人盧皓云，久聞賢達所傳，此則神理保安，不合驚動，遂以其年十一月十四是附葬於舊塋之右禮也，式刊貞石，永播芳猷，銘曰，英英李公，世傳儒雅，命與時乖，才高位下，砥名礪節，榮枯一也，猗嗟夫人，夙承家訓，神假柔和，天資淑慎，雅好緇流，精思智刃，契彼道樞，得茲心印，所希福，永保耆艾，昊蒼不仁，割我慈愛，嗣子哀號，肝腸糜潰，泉途杳杳，神理茫茫，長歸厚夜，悲怨難量，陳根掩隧，宿草霜，千秋萬歲，松賈成行，南陽滕少逸撰，
大周天授二年趙王親事洛州故王君墓誌銘一首並序君諱字智通，周大王之少子王季歷之苗裔，因官食，自岐山徙家焉，原夫秉挹逾梁，四乳得三分之二，觀兵振旅，九野有一統之威，或執御以飛英，或登樓而播譽，呂虔高鑒，服能而遺佩刀，郭璞先知，見興而誓淮水，昭彰晉魏，赫弈嬴劉，聲蓋於今，諒為君氏，根柯胤胄，史牒詳焉，茂范宏勳，可略言矣，曾祖諱穆，梁任趙州欒城縣令，制錦一同，譽該千里，烹鮮二載，功最十城，期賤不足稱奇，恭柯胤胄，史牒詳焉，茂范宏勳，可略言矣，曾祖諱穆，梁任趙州欒城縣令，制錦一同，譽該千里，烹鮮二載，功最十城，期賤不足稱奇，恭茂詎堪標異，祖諱多，隋任齊州司馬，稜威統代，曹璋謝其披堅，翼鼎班條，張奮慚其清白，考諱達，唐朝為上輕車都尉，星驍占募，勇冠三軍，獻凱策勳，名流四海，伊君系祖，抑多翹彥，家承閥閱，代襲簪纓，乃欲紹封高門，嗣基堂構，豈謂腹松輟夢，未申丁固之榮，桑井告徵，已兆何祗之釁，春秋七十，載初元年三月廿二日卒於私第，嗚呼哀哉，今於大周天授二年二月七日與夫人李氏合葬於城北八里之舊塋禮也，譽滿鄉閭，聲沉蒿里，光暉眇默，餘慶寂寥，哀子行模等痛深攀柏，感極惟桑，顧祭鳥以摧傷，仰巢任而結欷，恐青騾絕響，少君之魄難尋，白驥停悲，滕公之塋詎辯，乃刊貞石，以著銘云，伊君系祖，遠自隆周，三分易為，一統難儔，弈代明允，對揚王休，秦漢績著，晉魏名流，代襲簪纓，官不虛假，或任縣令，或為司馬，功最千里，譽該九野，時遷代轉，地久天長，盛衰恆理，生死其常，腹松輟夢，桑井羅殃，牛山共泣，逝水同傷，行因伏顯，德以銘楊，聊彷彿乎胤胄，庶彌久而逾彩，
唐故福建觀察使檢校司徒兼御史大夫穎川郡陳府君墓誌銘並序前鄉貢進士黃璞撰安定胡兆祉書嗚呼，府君以大順三年正月二十九日薨變，春秋四十有四，其戢難之大略，鎮俗之宏功，實掛在民謠，於，江夏為名士傳以伸之，又為神道碑以明之，吁，今將葬矣，合作志銘，以備陵遷，夫志者識也，但書其爵里宅兆，鐫之於石，藏之於幽，識之於後，故其詞不縷矣，府君諱巖，字夢臣，帝王之後，其先尤以賢德聞者曰仲弓，穎川人也，當後漢時，為太丘令叔季和弟昆，動於天文，聚以表德，章帝旌之命為侍中始興郡王霸，先仕於梁，平侯景之亂，五世避永嘉之難，入閩之建安綏成，因鄉於曾祖父諱，字文保，為當府司馬，時淮西逆命，帥軍討之，功史御史中丞賜紫金魚袋，王父諱好古，字慕，溺林泉，不干利祿，搜抉勝異，蔚成篇章，有家集二十卷，追贈太子舍人，父諱簡，字言，漱流枕石，克紹先風，蘊粹孕靈，以鍾令嗣，贈工部尚書，又贈羽林大將軍，太夫人會稽郡氏，知詩禮，鳳鳴葉兆，子挺生，追贈會稽郡太君，又贈衛國太夫人，府君幼則徇齊，不為兒弄，長逢離亂，兵鈐，之泣血，興言王室，陳仲舉之登山，思掃妖塵，則神鬼宵奔，揮劍則槍星落，洎縻使職，功，廉使滎陽公鎰，夙慕英風，累咨畫，請為都團練副使，仍判清源，又三發疏章，請交代，滎陽公尋告疾北歸，公府文，威以肅眾，寬以撫，誓丹血以憂Φ而求理，嘗曰民莫先於令長，持法必繫於繩，遂精吐故不撓，瘡咸瘳，莫不率農桑學教賣力佩犢，再揚龔遂之風，左誦右弦，大闡文翁之化，故得與國於竟納於降幡，合浦靈珠，光於五夜，漁陽瑞麥，吐秀色於連年，家家吟多之謠，處處詠如坻之什，朝廷嘉歎，褒崇，就加工部尚書，兵部尚書，未幾，又加右僕射，左僕射，不二年，又加司空，噫，雖則委珠道著，益彰衣錦之榮，然而治水功成，未捧陶鈞之命，甘棠勿翦，講樹空存，哀哀生靈，何嗟及矣，夫人錢塘范氏，而出自令門，婦於華派，婉妮蕙蘭垂范於金閨，驟榮於石，府君非愉敦敬孝悌多奉以家規，至於恤物愛民，亦得於內助，之封錢塘郡夫人，有子六人，長曰延晦，太子司議，次延，一子出身守閩縣尉，次延晃，睦王府參軍，次次延曦，皆秀掩嵇松，茂逾緒柳，儼然在疚，柴毀逾禮，吾知聚星之德，其未艾矣，有女二人，長適事於判滎陽公適於太子正字董承和，即制東廉問相國之令子，孫男三人，長曰肇，任長樂縣令賜緋魚袋，令裔試於鋒，展驥終呈於逸步，次曰，檢校工部尚書守漳州刺史兼御史大夫，材質豐傑，宇量分茅土之之望，又可以見敬仲之後不乏其人焉，府君以景福二年八月十四日厝於閩縣敦業鄉太平里山之陽余復掇其民之哀歌而為銘曰，大滂仁化蘇凋俗，生植如膏雨沃，方喜九年重戴天，豈一旦閩山上，閩山足，佳城鬱鬱松阡綠，逝者雲可御，知，乾寧，
大周故傅君墓誌銘並序君諱思諫，字庭芝，北地泥陽人也，因官徙地，而為美原縣人焉，乘箕星而下相，說代予言，對佛日之中興，毅馳雄辯，自時厥後，代有其人，祖德家風，詳諸史諜，曾祖良，隋青州別駕太中大夫，河，二州刺史，祖爽，唐右武衛倉曹，應武舉，制授游擊將軍長上果毅，父節，忠武將軍，見任左衛翊一府郎將，君幼挺奇拔，長而魁梧，太華崖岸，蓮花吐其千葉，巨海波瀾，扶桑森其萬丈，以為於穆清廟，肅雍顯相，敬行籩豆，妙俟司存，君以地望崇絕，天姿秀偉，選眾而舉，擢為清中齋郎，旋屬玉冊披祥，金繩展采，奉郊壇之盛事，陪望秩之大儀，而天造曲成，矜其薦饌之美，上玄垂渥，擢以觀光之選，雖年齊英妙，早標童子之名，而賦擅成都，未被將軍之用，豈圖天未悔禍，日不留隙，風霜搖落，昆倉之珠樹忽凋，陵谷變遷，夷甫之瑤林長瘞，以聖曆元年九月十七日卒於通遠坊私第，春秋一十有八，即以其月廿八日殯於洛陽縣平陰鄉之北原禮也，景純相宅，入邙阜之松門，周勃吹簫，送平陰之柳駕，兩宮相夾，誰知漢起之年，駟馬不行，空想滕公之日，嗚呼哀哉，天地寥沉，草樹衰歇，對此陳柯，吞恨已多，喪明增慟，傷如之何，乃為銘曰，粵在有殷，夢得賢臣，降及炎漢，尚辯胡神，擊鐘鼎食，代富其人，樂只君子，觀國之賓，氣沖星斗，名書月輪，風霜忽序，芝蕙解芬，河陽花碎，合浦珠淪，崇邙北峙，洛水南瀕，何年相送，此地歸真，千年見日，萬古非春，恐桑田有變，松劍無新，勒生金之翠琰，庶終古之不泯，聖曆元年歲次戊戌九月戊午朔廿八日乙酉，
唐故張府君夫人蔡氏申氏祫祔墓誌文並序府君本封清河郡人也，曾祖隋唐撫任，食邑魏都，世祖衣冠，封以絕，具述簪纓爵祿焉耳，不出言諱，祖才通十哲，睹覽籍文，敕詔隨恩，封本郡公侯，員外郎中，魏郡大都督府諱詵，府君諱京，乾元性合，右輔邦君，職任前衝大將，奉命捍滅狂徒，大破平廬，一軍聞奏，天庭封為上柱國，開府公，食邑三千戶，陽兵馬使，是日頓覺無為，知約不常，持法華為體，念天悲為心，長崇釋教，頓說南宗，奈何四也運動，瘵染疾纏，方書遍覽，活草空言，神香失驗，逝奄西川，是時春秋七十有一，於大中元年中秋月有二日，終於私第，夫人魏郡申氏，肅著母儀，禮容班氏，積善無徵，奄歸泉爾，則時年七十四，於大中初載九月廿有二日壽終，夫人生四子，長曰建宗，通志德，慕集賢良，博覽五經，不求名位，次曰建招，文才七步，武藝超人，指立軍，見任山何公祿，次曰建岌，幼曰建興，雙俱忠孝，克儉於家，六郡咸知，通名不二，是昂烈號天，五內分傾，灑淚流庭，昊天罔極，於大中二年十一月十六日葬在縣西南九里平源崗，勢按天丕，東占魏積，西望長河，前遙廣路，後連馬曲，勢引浮山，崗連疊，龍阜雙權，封侯萬載，相國，堅石為記，鐫勒石焉，贊為詞曰，英才府君，天下知聞，方圓密策，善立法門，天何不愍，逝荒榛，元戎失緒，慘慟鄉人，結垂露草，悲風驟塵，石為記，萬載知聞，胤留後成偈曰，覺性無為體，心除六種邪，內持般若行，尋常念法華，外照無塵垢，真宗紀有瑕，願生極樂國，別眾萬恆沙，
唐故邊君墓誌銘並序君諱師，洛陽人也，其先漢九江守邊讓，君即其後也，祖勝，齊澤州司馬，父伯，隋江寧令，並清邃凝襟，溫恭識量，楊贊千里，味道者遷情，若彼一同，遵風者咸悅，君少敦閒放，長益素心，雖懷德性幽契，志存忠果，意在忘榮，故得務節人，清旦夕，冀竹池水鏡，碧鮮煥於朝霜，夜壑波沉，青警於重霧，春秋六十四，越以龍朔三年月廿四日終於毓財坊私第，以麟德元年十月廿四日權殯於邙山之陽禮也，移北郭，飛南浦，隴長阡，魂驚隧路乃為銘曰，珠明漢，璧鮮光楚，未果增暉，俄虧笑語，隴煙朝務，松聲夜遽，荒隧，德音斯，麟德元歲次甲子二月己卯朔廿四壬寅，
唐故寧遠將軍守左金吾衛大將軍隴西李公墓誌銘並序從侄鄉貢進士藝通撰夫為淳源支流一派後揖先軌者，蓋紐宗子相襲焉，由是士時望，扃扇和風，昔附載簡書，何必獨於前聞也，公諱宗卿，字同系，臨汝郡人，曾祖蘭州刺史日周，祖朝散大夫，嘉州麟游縣，考朝議郎，泗州虹縣尉援，本以敦序祖，沿訓於孫，忠孝時，衣冠及位，公遁亮取時，宏性測物，勵躬祗，克事斥窮，固能並仁緝家，兼難濟國，操節侔，拖義為紳，常以顯隱融清猷，與友生評談，志非苟進，會千道並泰，則何宦而自董武崇階，總兵六郡，樹勳江佐，恩旌一門，宗族處朝，襄交在位，隙伺內，冀乎政名，中年達身，人所貴，而公植其風忽遺其命也，時貞元十三年歲次本丑二月二十九日，終於夏官舍，嗚呼，春秋六十有二，夫人汲郡康氏，毀躬慟號，殆不全性，長子德方，次子直方，宏方，季子幼方等，主奠彌天，哀罹若滅，長女適於河南元氏，先公之淪，次女十六娘，已許於天水趙氏，幼女十九娘，歸於釋門，皆茹泣貫心，於感巷，以是年夏五月十一日權殯於長樂鄉黃鶴原西山之陽禮也，於戲，條挺空而見摧，君子不幸於中所以將必竭於生誠，藝通忝殊眷孟伯之子，恭命為詞敢不殫於巢述，銘曰，杳杳邃氣，澄澄汪容，自仁其性，飾己惟邕，顧巖作度，噫雲夢奠，倏歎頹梁，隳輪阻轍，翮沈翔，代馳彰，曙興神輦，告赴原塋，負山勝，前據郊平，哀至情，
蓋府君墓誌銘並序府君諱紹，其先裔清河郡人也，祖諱振，父諱周，並高尚不仕，晦跡林，府君即胤息也，禮樂立身，識略挺異，為士葉四科之，為人蘊六藝之才，奉橘安親，推梨守義，加以夙慕玄門，素敦孝行，誰謂淑人君人，胡不萬年，以大中十三年四月十四日終於河陰縣三山鄉蘇固之私第，享年有三，賢妻彭城郡劉氏，結怨朝悲，啼夕泣，抱孤男以氣咽，攜幼女以傷嗟，粉黛匪施，雲鬟不整，有男一人，曰徐九，有女二，一曰惠娘，二曰妙娘，並仰天號叫，擗地糜軀，恨必角之年，遽罹荼毒，毀齒之歲，鍾此禍殃，思侍養長乖，痛尊顏永隔，有弟一人曰制文，手足義重，同氣情深，嗟棣萼無依，一荊先朽，遂擇即以其年歲次己卯十月癸未朔十八日庚子，卜地於當縣歸德鄉張董營附於先塋禮備殯也，恐山成巨壑，水變為田，故刻石以旌，銘曰，卓哉君子，識略殊常，懷才抱志，氣宇昂藏，黃天不傭，降此禍殃，四憐悲感，閭里哀傷，卜乎勝地，廣武之陽，松聲瑟瑟，古柏蒼蒼，妻孥號慟，胸填氣咽，一瘞泉台，千秋永別，
大唐貞觀十三年五月四日，蘭陵蕭琮妻蔡氏之記，痤於河南縣水鄉芒山之陽，
大周故府君柏善德夫人仵氏墓誌銘並序夫人諱其先楚國人也，夫人操業貞淑，容範詳和，敬實禮輿，孝為心極，先人有訓，將辭班掾之家，君子好仇，自入王凝之室，春秋十八，歸於柏氏，閨庭既穆，帷薄相和，傍稽內則之篇，下酌家人之繇，既而陶門鶴寡，大野鸞孀，顧蒿里而難追，攀柏舟而易遠，故能珠胎遂映，玉樹長滋，秩累千鐘，堂崇九仞，蘭陔動詠，方深厚褥之恩，蓼徑含酸，遽軫窮埏之酷，以久視元年臘月廿三日遘疾，終於來庭縣綏福里，春秋七十有三，嗚呼哀哉，重惟靈和受氣，廉順淨土之因，兼奉園之律，情超俗境，思入禪津，以為合葬非古，事乖衣薪之業，弘道在人，思矯封防之典，平居之時，願疏別壙，遷化之際，固留遺命，子孝感，金部主事，聿遵先，無累後人，踐霜露而長懷，仰穹蒼而絕訴，以為逝川難及，懷橘之思徒勤，幽方深，負米之期不再，將欲蓬蒿卒歲，終身，溢出於三年，苫塊幾乎千載，錫類之感，有識稱焉，大足元年五月十二日，葬於北邙之原，嗚呼，其生也榮，成訓終於祿養，其亡也哀，貽謀切於先覺，豈可使陵谷有變，空傳硯嶺之碑，天地相終，不勒泉亭之碣，敢憑誠委，敬為銘曰，星辰聚德，忠孝相因，實開英媛，作儷高人，蒿簪去飾，蓬戶全真，鳴鳳馳響，乘龍載德，道照嬪規，功流母則，率忠以孝，自家形國，柔姿外敘，貞心內映，肅穆禪林，優遊道性，孤寡標節，桓作鏡，王霸之妻，梁鴻之婦，義存生外，聲彰沒後，石泉深，天長地久，
唐故東畿汝防禦使都押衙兼都虞候正議大夫檢校太子賓客上柱國南陽張府君墓誌銘並序嵩陽處士趙郡李蜀撰時所謂才兼文武，可立邦家之基，知柔知彰，可著勤王之績，不有君子，其能守歟，則府君其人也，諱季戎，字定遠，其先南陽人也，葉茂當時，代稱其美，論文行則漢之平子，舉博識則晉之茂先，清波長瀾，具載簡冊，開元中擢經明華州華陰縣尉諱嚴，公之曾王父，大曆中齊州長史兼侍御史諱贍，公之王父，元和初陪軍副尉守左武衛將軍諱，公之烈考，地曰膏粱，人欽禮樂，公未逾強仕，好學不倦，精孔氏不刊之典，味老至道之言，接宴，朋儕，研精談思，觀者聳聽，如授師資，憲宗朝，屏絕不臣，四郊多壘，赫然叢憤，擲筆從軍，探黃石汜上之陰符，得鬼谷甘中之機術，開成五祀，東都留守尚書崔公，府君干能，補河陰鎮遏副十將，及冬，僕射王公收充留守衙前將，會昌司徒李公又加留守討擊使兼河陰鹽鐵留後，每歲請受當軍衣賜，三年，太傅牛公惑聽小人之譖，降為衙前，四年夏，請公檢覆苑內營田，公在留司之年，精於慎選，及檢勾之日，情靡徇私，又卻補討擊使，在位有恪勤之美，對揚懷禮則之能，又加副知客，冬末，司空李公以公才兼文武，可寄重難，加同防禦副使兼右街使，自雒之南，三領其二，伐冬聚橐，夜大無驚，至五年十月武宗皇帝遷太微宮，相國李公改補同押衙，具銜表奏，詔加公銀青光祿大夫兼太子賓客，專勾當移造宮使，復領街務，公博習典墳，洞明音律，又加樂營使，六年秋，狄公尚書又加右廂兵馬使，冬十月，太尉李公自荊楚拜留守，又加正押衙兼知客，大中三年，司徒李公再理留務，切於警巡，知公之才，又加右都虞候及評刑讞獄，人無犯司，五年春正月，相國崔公以公道可濟人，加勾當衙事，公清直立操，嫉惡奉公，備見良能，更期盡節，授防禦都押衙兼都虞候，夏六月，公小嬰疾，志在驅馳，相國猶以親兵委其臥理，加右衙兵馬使，自十任保，無非廊廟之重，一心盡瘁，必存清慎之勞，何錫長才，齡及中壽，天不遺，疾疹所鍾，大夜遄及，以其年，六月十五日捐館於河南縣旌善坊廣福官舍，保齡六十有二，夫人張掖鞏氏，有二子，長曰樸，再戰文場，聲華日著，次曰有，有女三人，長適王氏，次適賈氏，幼女年俯笄字，並茹荼泣血，殆不勝喪，公先世兆域遠地，改卜未從，甫邙原，示其終制，是歲冬十月十一日，窆於洛北平樂鄉杜翟村之東原禮也，蜀與公接武累年，習熟履行，孝思號請，安敢讓諸，銘曰，洪源尊德，白水卑王，弈葉峻發，世載其昌，代及府君，聲芳彌上，才已冠時，位不充量，哲人其萎，人將安仰，邙山陂，前洛後河，崗原嶙峋，丘壟駢羅，青松白楊，飛鳥來過，
大唐處士王君墓誌銘並序君諱寶，字行敏，琅琊沂人，因宦洛陽而家焉，今為洛陽人也，祖隋任汴州俊儀縣令，載綰璋，夙照仁譽，鏡情陂於湛水，標思陣於騫霞，玉潤內融，金華外秀，播良謠於訓翟，緝嘉化於詳鸞，父行敏，皇朝許州長社縣丞，釋褐參榮，彈冠入仕，君承英藏緒，接裔靈長，弱冠虛，訪商爭之遐步，綺齡抗節，挹巢許之遺塵，傲物孤標，忘榮高蹈，葉澄神於丘壑，符逸性於煙霞，絕影龍蟠，吞響鴻漸，小山養志，淹留攀桂之情，幽谷乘閒，放曠采薇之致，狎劉虯於衡岳，追何玷於鍾阿，玉彩將輝，引浮華而映日，金聲始振，戾唳清韻以承雲，嗤仲丘之居鄙，應叟洛瀕之，隱襟竹徑，動風里之仙琴，石賞桃源，傾池上之野酌，妙藻於談天，騁英詞於辯日，豈周龍之可擬，何吐鳳之能聞哉，可謂知微知彰，令問令望者也，不圖大椿將化，奄愴傾頹，歎移蹤於岱濱，軫遊魂於京兆，義鳳二年九月廿二日，卒於尊賢里，春秋五十有六，粵以其年十月十一日，將遷窆於翟村西北一里禮也，飛翻蓋，令需回軌，嗟有寐於藏山，愴無歸於閱水，鏤奇琰以表德，庶遺芳之可紀，銘曰，蟬聯英胄，舄弈羽儀，仁山竦架，德水澄漪，承華玉葉，啟胤金枝，有標真矩，無替宏規，猗歟俊哲，稟器瑚璉，業暢儒宗，道融英辯，一室馳思，三冬刻篆，合靜天雲，忘榮笏冕，索帶西河，皮冠東泗，幼懷岐嶷，長輕名利，北郭方諧，南金克嗣，如何不，掩成潛寐，野壙采撫，泉扃已卜，棺窆北隍，輪移東麓，月臨幽隧，煙生拱木，儻高岸之為流，載清徽於簡牘，
唐右神策軍護軍中尉押衙游擊將軍守左衛翊台府中郎將上柱國何少直故太夫人河南蘭氏墓誌銘並序朝儀郎前守吉州盧陵縣令崔萬從撰氏故通王府長史有俊之女，其先河南人也，夫人稟柔成章，承禮訓於閨闈，習威儀於壺則，故和鳴君子，歸府君祚薄，不幸早終，處貧素而彌堅，保幽芳之不昧，之逝也，有子焉，小遭罔極之哀，未奉過庭之訓，終始禮經，既勖之以義方，又申之遠大，皆率由慈訓，子少直右神策軍護軍中尉，押衙，游擊將軍，守左衛翊壹府中郎將，上柱國，藝習箕裘，文武不墜，非夫淑明賢懿，豈若斯盛哉，加以性近釋教，禮重法門，福慶之徵，何期不永，遘疾累月，以開成二年七月七日終於旗亭里之私第也，春秋六十有一，嗣子一號再絕，血淚俱流，閭里為之銜悲，行路為之淒惻，可謂生盡其敬，死盡其哀也，雖入室上堂，孝思無極，而祖庭葬墓，日月有期，永惟同穴之儀，仰遵歸祔之禮，以其年十月二十五日葬於萬年縣龍首鄉袁藺村淨福里，於先塋之東，吉用壬穴，祔其禮也，喪儀畢備，豈銘志無文，雖日月之徂遷，庶永存於貞石，銘曰，懿哉夫人，令德克彰，柔閒作則，惠穆馳芳，蓬首煢居，志潔貞孀，溫容玉映，節峻松篁，處家以儉，訓子周良，煥耀赫奕，代為輝光，桂苑忽凋，蘭叢敗霜，故不可問，悠悠彼蒼，祔於先塋，新創玄堂，紀之於石，永矣無疆，
唐故米氏米氏九娘，其先蓋郡人也，父諱寧，米氏即公之室女，貞淑溫家孝行，幼女聰明和睦內外親族，無不欽傅，愛敬立身，閨室令則，高門禮，於家孝行無比，何期不幸遘疾，即以會昌六年月五日終於揚州江陽縣布政里之第，享年廿有一，嗚呼，長及笄年，未娉待字，從兄親弟，泣血哀號，六親悲切，行過傷嗟，即以當月十九日殯於城東絃歌坊之平原禮也，恐陵谷遷，故刊貞石不朽焉，銘曰，白日昭昭，青松森森，生死有限，明恨深，朱顏永，萬古傳今，
大唐故王君墓誌銘並序君諱德，并州太原人也，因官述職，遂為上黨郡，原夫駕仙宗，朝鳧靈裔，臨危聳轡，忠孝可標，見難投軀，恭友所感，鳴鐘鼎食，煥乎圖史，曾祖諱茂，材構廊廟，器溫珠玉，隋朝通議大夫行并州晉陽縣令，祖諱觀，黃金一諾，白三覆，唐朝正議大夫行沁州司馬，父諱買，風神霜骨，書玩道，先朝文林郎，吏部常選，唐朝任潞州市丞，惟君不藏無益之器，不用非常之寶，蔑軒冕，重琴書，春秋五十，卒於私第，夫人張氏，白水開源，清河引派，藍田麗玉，郁浦華珠，豈謂月落仙娥，星流神婺，以開元三年歲次乙卯十月己酉朔廿四日壬申葬於屯留縣西南十五里平原，禮也，其地即韓王按劍先都，夏主乘累舊邑，東瞻驛路，使皎珠星，西望禪河，波澄金月，平原南望，極目三春，絳水北臨，朝宗萬里，嗣子鬍子等，孝性純深，攀號悲慕，即松賈，奉遷靈柩，陵谷之貿遷，銘徽猷於琬琰，乃為銘曰，緱山駕鶴，鄴縣乘鳧，臨危，見難投軀，乃文乃武，，代謝，日月居諸，
唐故鹽鐵汴州院事監察御史裏行樂安孫虯第二女二十五娘，小字小迎，咸通九祀七月二十三日遘疾，卒於汴州官舍，行年二十一矣，幼而聰明端麗，生知孝敬，和穆之道，常期積善，得配良子，不幸遇疾，妙年而逝，命也，以其年八月二十三日長兄護領歸附於河南府河南縣平樂鄉厥妣杜氏塋之西，妣之墓自有志，女之行在焉，三歲女佛婢，先其姊二十三日不育，以是日同蔽於此穴，乃紀，
大唐故朝議郎行宮闈令充威遠軍監軍上柱國賜紫金魚袋西門大夫墓誌銘並序從侄鄉貢進士元佐上公諱珍，京兆雲陽人也，曾祖，祖彭，並蘊異才，不苟榮祿，孝悌雖形於家室，聲芳已著於遠邇，父進，朝議郎，行內給事，賜緋魚袋，立性恭寬，執心忠亮，入侍闈，出撫軍師，歷事四朝，竟無敗累，故中外貴介，咸遵厥行，公器局宏邈，見解殊倫，干於理劇，果於從政，志存大略，不忌小節，恆人譏春敖睨，高賢許其豁達，至德之初，釋褐從仕，大曆之末，擢居宣徽，建中四年，王室多故，涇原叛卒，晝入犯門，鑾輿西巡，以避封豕，艱虞之際，尤尚通才，除內府局丞充鳳翔，隴右節度監軍判官，時懷光不臣，潛與合，翠華於是更幸梁洋，節使楚林果有疑貳，公每於衙府，輒肆直言，諭其將士，徼以禍福，國家靡隴之憂，州縣免誅夷之弊，微公之力，殆不及此，德宗聞而異之，俾充荊，襄，沔，鄂，洪府宣慰使，興元元年，遂除洪府判官，監先鋒兵馬使，伊，慎，下，安，黃等州，貞元元年，來獻俘馘，上旌公功，拜內僕令，令赴本道，其年季秋，改充豪壽觀察監軍判官，尋除張建封尚書為徐，泗節度，詔公獨監送上，職名如故，其年朝覲，遷荊南監軍，上以公習於戎事，欲將任重，聖心未決，久而不遣，至八年，充劍南三川宣尉使，其六月，監淄青行營兵馬三千餘人戍於岐山，西扦荒服，上以公臨不私，撫軍有術，凡積星歲，逾十瓜時，十三年入奏，上嘉其勳，錫以朱紱，昆戎自從會盟，負恩信，知我有備，未嘗犯邊，上以關東甲士，遠從勞役，悉令罷鎮，卻歸本管，三軍別公，援轡揮泣，如訣父母，豈勝道哉，既歸闕庭，復任高品，暨德崇遐，順宗嗣位，爰選耆德，以輔儲皇，轉為少陽院五品，永貞元年，屬今上龍飛，公以密近翼戴之績，賜紫金魚袋，充會仙院使，元和元年，改充十王宅使，歷事六朝，公智足以週身，謀足以解難，事上不逼，接下不侮，自束髮委質，銜命持軍，宣慈則蒸庶再蘇，討叛則凶渠受戮，動有流譽，人無謗言，若非淑慎，曷能臻此，公身居祿位，志不驕矜，克遵象外之談，不諱生前之事，遂於長安縣龍首原西距阿城東建塋域，高崗雖枕，夏屋未封，君子聞之，僉曰知命，夫人馬氏，驥之女也，內備四德，外諧六姻，邕睦允暢於曹風，折旋不虧於戴禮，不幸先公而歿，有子四人，長曰季常，次曰季平，季華，季煜，或名參密侍，或職列禁軍，咸蘊構堂之姿，俱是保家之主，以元佐性無飾偽，文好直詞，爰命紀能，庶旌實錄，其詞曰，洪河孕氣兮嵩岳粹精，聖君當馭兮哲人乃生，才調不羈兮智略縱橫，器宇寢深兮量包滄瀛，結髮從宦兮捐私徇公，弱冠受命兮臨人撫戎，入侍丹陛兮三接明寵，出宣青塞兮九譯潛通，功成位高兮鏘金拖紫，居安慮危兮先人後己，去健羨師老氏之玄言，齊死生宗大仙之至理，自昔有生兮孰能不亡，考彼靈龜兮兆此龍崗，或掊或築兮高墳深穴，爰栽爰植兮青松白楊，上以公恪勤事主，密慎左右，至七年遷監威遠軍，使晝巡夜警，衛士畏威，敷奏闕庭，眾稱其美，謂保貞吉以享百齡，逝川不留，奄隨朝露，以元和十二年七月一日遘疾，終於修德里之私第，春秋七十有四，以明年七月廿日壬寅遷窆於長安縣承平鄉先修之塋，從其治命也，
大唐涿州范陽縣主簿蘭陵蕭公夫人侯氏墓誌銘，奉禮郎蕭石州軍事判官劉占夫人侯氏，其先苗裔夏後，胤封於侯，國以為姓，其後轉上谷，子孫仕於幽薊，遂世為家焉，皇曾祖諱惟謙，寧武軍使，金紫光祿大夫，檢校國子祭酒，侍御史，皇祖諱紹宗，使持節瀛州諸軍事，守瀛州刺史，充本州營田防禦等使，太子左贊善大夫，兼御史中丞，皇考諱證，登仕郎攝涿州固安縣令，夫人爰自乳育，稟性靈然，漸期總毛，觀竺峽，欲飾花，笄歲覯彼蘭陵之言，琴瑟用張，雨結榮遠，其蕭公皇曾祖諱敬從，靈州節度從事，試大理評事，皇祖諱仲堪，蔡州郾城縣鎮遏兵馬使，金紫光祿大夫，檢校太子賓客兼殿中侍御史，皇考諱德源，河東節度押衙野牧使，左右廂軍使，銀青光祿大夫，檢校太子賓客兼殿中侍御史，夫人禮適異族，共巢鸞鳳，保守彌年，孰謂纓疾俄臨，征醫莫效，去大中九年四月廿六日終於私第，享年廿四，吁哉，芳容先亢，精魂乃遺，扶護何，中外，遂以其年十月九日，殯於幽州幽都縣西界三里仵原也，銘曰，佳麗傷歿兮天說何依，雖得禮兮看夫可歸，衷無嗣兮與世人達，疑從神仙兮去流迥別，胡取長夜兮永期星月，杳杳冥冥兮荒郊淒切，
大燕故處士徐君墓誌銘並序君姓徐氏，諱懷隱，其先京兆人也，因官食稅，遂居此焉，原夫虎將軍英公之後，祖文經，濟濟勇夫，早閒軍行，懷蘇秦之策，有李陵之謀忠信以寬，明察以惠，君忠孝穎傑，履道無所，撫下慈，與朋信，不意禍基先兆，寢疾彌留，隙駟不停，從運往，以聖武二年月廿七日殞於私第，春秋七十有五，以其年十月十六日，殯於湯陰縣城西十五里平原禮也，長波浩湧，東臨御水之浦，青翠遙峰，西對太行之嶺，南瞻淇水，桃李泛於春朝，北望漳濱，明月澄於秋夜，四望形勝，千年佳兆，嗚呼，有子崇斌，有花無實，秀而不成，空列才名，早歸泉壤，孫子秀林，絕漿七日，痛五情，恐陵谷之變遷，桑田成海，以旌賢行，勒石傳芳，銘曰，偉才徐君兮道德無窮，年長謝兮一代成空，
唐故左千牛京兆府折衝右率府郎將李府君夫人楊氏墓誌銘並序郡君夫人野人皇甫翰撰君諱萼，隴西人也，其先有虞氏之裔，漢太尉之後矣，於戲，遙源緒，燦乎縑緗，茂實英聲，炳於史諜，曾祖德懋，臨川郡公，兵部尚書，上柱國，金紫光祿大夫，贈荊府都督，祖思溫，太子通事舍人，尚捨直長，襄州別駕，左監門衛郎將，東京副留守，贈徐州都督，並甘棠作頌，河岳之靈，披雲霧而睹青天，舞翔鸞而馴彩翟，君降神岳，襲慶珍裘，利用鹽梅，巨川舟楫，天胡禍降，崩喪鳳翔，夫人弘農楊氏，夙清蘭，名德惟馨，積善無徵，皇天不，藥餌不愈，倏忽梁摧，權瘞於楚州，屆茲貞元六年四月廿七日，扶櫬歸於東京，七月乙丑朔，十八日壬午，窆於洛陽縣界之原禮也，嗚呼，卜其宅兆，龜筮葉從，若不勒此徽猷，無以旌其令則，孫女陳氏廿四娘，號天陟屺，泣血臨泉，追悼紈瀾，敬刊銘曰，我祖考兮振英聲，惟忠惟孝兮葬咸京，訴皇穹兮殲仁明，寄幽石兮刊令名，天長兮地久，播萬祀兮千齡，
大周朝散大夫行右千牛衛長史上騎都尉高陽郡公士許琮故妻贊皇縣君李氏墓誌銘並序夫人李氏，趙郡贊皇人也，虞有河圖，皋繇蒞位，周無鳳鳥，柱史辭榮，代屬舒捲之時，家承賢聖之業，曾祖顯，隋任趙州贊皇縣令，祖繼，隋任朝請大夫行蔚州長史，父靜，唐上柱國任隰州司馬，並南楚西昆之物，丹山渥水之靈，雪白蘭薰，負當年之令譽，冰情桂質，懷命代之奇才，申墨綬而習銅章，貳專城而臨半刺，夫人地承軒冕，德蘊閨房，柔順發於童心，詩禮成於學性，標梅戒節，山澤由其氣通，李逢時，男女因而禮感，適於許氏，爰自笄年，箕掃無勞，松蘿有義，以天授二年三月十三日恩敕加五品，授贊皇縣君，嗟乎，桂魄苕姿，芳年忽謝，霜來露往，幽邃俄催，悲兩劍之偏沉，歎孤魂之獨逝，春秋有四，以如意元年七月十八日寢疾，終於神都思恭坊里第，粵以長壽二年正月廿九日窆於合宮縣北邙山之禮也，關河渺漫，歎青山之四極，川陸蕭條，悲白雲之千里，哀風繞樹，不堪愁思之多，泣露衣，誰分悲涼之甚，嗣子右衛翊二府翊衛惟忠等，哀纏晝扇，痛結寒泉，空餘欒棘之客，願鐫題之事，冀存不朽，乃作銘云，白雲堯代，紫氣週年，將軍星象，河尹神仙，地負川岳，門承聖賢，衣簪粲爛，鐘鼎蟬聯，爰有女儀，作嬪君子，天挺容德，神資麗美，艷起雲霞，色侔桃李，窈窕之質，生涯詎幾，小年忽盡，大暮俄歸，琴瑟音絕，松蘿義違，朝風既忉，夜月徒暉，鸞鏡空匣，龍梭罷機，黯黯光輝，淒淒氣色，白雲千里，青山四極，泣露將，悲風不息，怨復怨兮無窮已，年復年兮千萬億，長壽二年歲次癸巳正月壬辰朔廿九日庚申，
唐故贈隨州刺史太子少詹事殿中監支公墓誌銘並序前鄉貢進士朱賀撰後趙司空始安郡公曰雄，琅耶人也，植德播仁，休有烈光，是乃慶屬祥延而生我公，於司空為來孫，公諱成字良器，世家江左間，繼別為宗，爰以從官奠厥攸居於嘉禾縣，曾祖元亨，皇普安郡司馬，祖敏字不機，皇攝廣州司馬，父光字平，皇江州尋陽縣丞，公洞曉歸藏連山書，明適左氏傳，守道高人之躅，理產傳陶朱之術，深居高視，葆和樂天，優遊江山，窮討勝，每有會意，欣然忘返，以仁信為己任，貞正為永圖，雄雄然以義勇服貪猛，恂恂然以德禮接善良，冠昏喪祭，必其用，婁臘筵聚，齒坐高處其上，酒闌樂徹，談孝慈貞，敬禍福倚敗，驅引經傳，考驗古昔，以扶證其理，較然滿聽，若醇醪之酣人，猶雲開而瞥天，虛往實還，一座傾伏，其或豐宴高會，而公不克預臨，其家愧羞，徹席無光輝，公嘗曰，我重世邁種，德服前修，行炳乎鄉黨，義睦乎宗親，援給危窶，而無所徼望，且聞陰德粗修，陽授禎福，後世其昌乎，不發於子，必顯於孫也，公復得孫吳兵法，晝誦宵繹，究辦奇正，誓挺私心，以身許國，建中未，皇都不寧，翠華近幸，而公奮不顧命，戡難於奉天，爰以功賞累贈隨州刺史，太子少詹事，殿中監，享年六十二，元和十三年六月二日卒，葬嘉興縣永樂鄉，夫人顧氏，追封吳縣太君，春秋五十四，貞元廿年四月十六日終於舊里進思第，匡夫以道，訓子以仁，婦德母儀，處中正色，繼室曹氏封譙郡夫人，享年六十五，開成元年四月四日卒於揚州，權殯於江都邑之偏，太君生子三人，長曰靖，皇攝沂州司馬，次子竦，皇任雲，瀘，齊，光，邢五州刺史，鄆王傅，鴻臚卿致仕，次子曾，歿登州長史，鴻臚公茂績懿行，今壽春郡太守令狐公揭其碑，志其墓，事備乎詞，嗚呼，乃必發於子者也，公之孫見存十二人，司馬公子曰叔陽，前任池州至德令，考等第一，鴻臚公子曰訥，誨，蒞官有聞，讓，，通經得第，讓應超絕科，暨詡，謙文學奇贍，舉進士，諺，諗補太廟齋郎，長史公子曰孺復，前舒州懷寧主簿，康，奎皆謹承其家，嗚呼，薦有顯於孫者也，初，鴻臚公致政之歲，居於東周，仰嵩邙之奇峻，濯伊洛之清深，顧謂令嗣曰，我樂於斯，死當葬我，因是亦奉遷祖禰於吾兆之前，庶隆阜崇崗，可以永固，訥等茹哀泣血，自吳奉青而至，以大中十年五月十八日葬於河南府河南縣平樂鄉北邙原，遵先旨也，稱家有亡，禮無不備，從宜之權，諒有通制，以賀幸由文進，見論撰，藏於幽陰，用識陵谷，既接仁里，嘗款德藩，故支氏之墓，宜為志焉無讓，銘曰，嵩高洛清兮信為美，土固泉深兮諒無圮，誰議遷神兮令子，謀及孝孫兮汝遜吾旨，泣護惟裳兮越江汜，穆卜邙原兮靈址，龜從筮告兮啟蒿里，若堂若斧兮於萬祀，
唐故大將軍主客郎中縣男李君墓誌銘君諱立言，字義方，渤海人，燕司空洪八世孫也，昔高陽才子，憂感白雲，太極真人，祥膺紫氣，自茲已降，名器相循，鐘鼎常，風流史管，武功文德，標映終古，祖制，周儀同大將軍，冀州刺史，新昌敬公，上處之際，望實甚高，以濟世之才，屈時來之運，父綱，見任大唐太子少卿，上柱國，新昌公，德冠人倫，道符天爵，非禮不動，非法不言，君幼漸庭訓，早游庠序，以仁求己，以德庇身，戰戰懷孝敬之心，溫溫有恭人之貌，藝兼刀筆，學綜經史，六行畢宣，一言無擇，貞固足以幹事，詘慎篤以至公，彎弧之技，俯同爰臂，投蓋之力，足舉龍文，但以世傳儒雅，志稟清素，深用為恥，不以自媒，是故僚友之內，罕或知者，義寧中，以平京城勳授大將軍，武德初，授太子舍人，尋遷中舍人，又加中散大夫，九年，除主客郎中，貞觀初，賜爵縣男，少師以明德舊齒，師範聖儲，雖時有審諭，而常嬰羸疾，君色養左右，趨走晨昏，辨憂喜於寢膳，求溫清於床枕，春秋鼎盛，福善褰期，運促道，奄從神化，以貞觀五年正月四日卒於永興里第，年五十，即以其年歲次辛卯二月辛卯朔六日景申，葬於洪原里之地，少師有子五人，並朗潤相暉，難為兄弟，多以少年，相繼殂落，門戶所寄，唯君而已，朝長謝，萬古無追，龜筮葉從，言歸中野，喪明之痛，雖自勉於昔人，去槨之儉，固有同於先哲，式旌幽壤，酉述銘云，赫矣少師，門膺靈慶，篤生才子，克詔克令，蹈義履仁，居中體正，志述文武，神資愛敬，陸沉懷道，世清干祿，廊廟虛衿，公卿推聲，政惟四敏，交無下黷，應實松貞，循名蘭郁，逝川夜急，隙駟朝奔，新安坎路，羸博歸魂，靈只多忍，倚伏誰論，寧聞禮教，遂絕玄言，照車沉影，連城理價，閱世幽垌，終天長夜，勞息齊旨，晦明相謝，邈想通人，誰言恆化，
唐故鄭滑節度十將孟府君墓誌銘公諱維字，其先平昌人也，三代祖公直，日新良奇，高道不仕，府君生稟異靈，受氣河岳，冠年入仕，早歲趨庭，仁孝備於六親，七德全而奉職，禮樂立身，賓嘉備體，一從授職，出有嘉猷之聲，入有善音之響，何圖天與其仁，不與其壽，以元和十二年閏五月廿八日終於嘉善之里，享年六十有六，由是六姻號慟九族，前張夫人，後娶宋夫人，元和二年十月廿七日終，享年二，府君有子四人，長曰文，不幸其月六日殂，次曰俯，曰倫，曰儼，崩心泣血，絕粒毀容，滅瘠羸形，哀號過禮，以其年十月五日與張氏，宋氏夫人合祔於北原平陰鄉祔先塋，禮也，恐陵谷遷移，乃為銘曰，猗歟孟君，承慶德門，輔佐君子，播流清芬，行潔家肥，蕃昌後昆，泉門一閉，歿而無魂，第三子前試太常寺奉禮郎儉書，
大唐故鄭州新鄭縣令劉君墓誌銘並序君諱文，字德逸，彭城人也，高陽之裔，屈劉之後，以王父字為氏，因以命族焉，良弼於魏庭，登嘉輔於漢室，家鳴鐘鼎，門列王侯，珥筆軒墀，垂旒廊廟，備於史冊，可略而言，祖茂，齊鷹揚郎將，父淵，隋上騎都尉，並追風逐日之馬，吟爰落雁之弓，聲馳皋飲之鄉，威振頭飛之國，君鄧林擢干，昆嶺分峰，器度宏深，風神秀舉，霜毛值世，還同呂望之年，皓首逢時，豈異馮唐之歲，貞觀廿三年，版授鄭州新鄭縣令，雖復不臨單父，揮琴得密賤之風，未往武城，割雞有子游之美，不謂閱川以迫，崦光遽晚，俄而遘疾，掩從遷化，粵以貞觀廿三年八月五日卒於私第，春秋八十有三，遂使門哀撤瑟，鄰愴停舂，琴無別鶴之音，笛敗龍吟之韻，即以其年八月十八日瘞洛陽清風鄉邙山之原禮也，山非荊嶺，翻埋和氏之珍，地異漢川，忽掩隨侯之寶，勒茲貞石，懼陵谷之貿遷，刊此玄銘，使德音之不朽，嗚呼哀哉，乃為銘曰，源流浩汗，枝葉扶疏，楚之令尹，晉之大夫，摩肩麟閣，疊跡永廬，惟君秀起，映雪披書，橫行洙泗，高步石渠，拂衣求仕，函谷棄糯，時逢喪亂，渭水探魚，抽簪人道，鷲嶺崇虛，興王郁起，妖氛屏除，呂生年過，馮子歲余，恩封縣宰，粟責成儲，天地長久，日月虧盈，人世風燭，今古傷情，哀埋玉樹，愴掩玄扃，荒郊露重，古木雲輕，山山寒色，樹樹秋聲，泉台永夜，詎覺春榮，唯余松柏，歲暮空零，
唐故監察御史裏行太原王公墓誌銘並序族弟盧龍節度掌書記監察御史叔平述公諱仲堪，字仲堪，其先太原人也，弈世鼎，紛綸葳蕤，國史家譜，詳之備矣，十九代祖西晉京陵公渾，位極台司，功格帝室，胄胤枝散，遍於九州，五代祖沖，徙居幽州安次縣，子孫家焉，今則又為邑人也，為郡右族，繼生才賢，曾祖，王父干，儒墨傳家，以孝悌自任，故時君不得而官之矣，皇考令仙，蘊孫吳之術，好立奇功，累以勳伐，稍遷大理評事，公即評事府君之元子，生而岐嶷，體備剛柔，越在齠年，便志於學，逮於弱冠，乃為燕趙聞人，經史該通，詞藻艷發，本道廉察使賢而薦之，自鄉賦西遊太學，群公卿士聆其聲而交之，所居結轍，名動京邑，大曆七年，進士擢第，稽古之力，自致青雲，所謂拔乎其萃為山九仞者也，解褐授太原府參軍事，居無何，丁太夫人憂，服闋，本道節使奏授幽州大都督府戶曹參軍，以能轉兵曹參軍事，雍容府寮，名檢標舉，局無留事，庭宇生風，節使嘉之，俟其碩畫，乃奏充節度參謀，拜監察御史，盧諶本郡，未足稱榮，買臣居鄉，豈雲顯達，我相國彭城王方任以參佐，弘贊廟謀，略邁韓彭，幕繼袁伏矣，以為諸侯聘問，歲惟其常，妙選行人，以通兩君之好，十二年冬十一月，公奉使於蒲，春二月，旋車自蒲，經途遙遙，旅次雲鄙，以貞元十三年二月三日不幸暴殂於望巖之傳捨，享年六十有四，嗚呼哀哉，自古有死，人誰不終，公有厚德而壽不永，公有全材而位不高，則梁竦悲乎州縣，馮唐老於郎署，可以言命矣，以貞元十三年二月十七日殯於薊東之別墅，從權也，以其年四月六日遷神於薊縣燕夏鄉甘棠原，禮也，不祔舊塋，從先志也，次弟仲，季弟僧法源等，悲摧雁序，痛折連枝，嗣子存次子較方在幼童，茹過禮，子婿前鄉貢明經清河張存，義感於情，眷深國士，慮絕故老，永遺志業，刊石紀德，銘而旌之，所謂沒而不朽者矣，銘曰，易水湯湯兮燕山崇崇，有斐君子兮穆如清風，簪筆拽裾兮佐我上公，直哉惟清兮允執厥中，奉使於蒲兮自西徂東，天胡不仁兮如何道終，丹戾止兮啟茲玄宮，青松森列兮永翳我宗，悲壯圖兮已矣，惟芳名兮不窮，
唐故游擊將軍高望府果毅府君墓誌銘昔搖光散彩，洪源道若龍，靈景光輝，權輿疏晉鶴之羽，而三世秉鉞，瑞虎弭銜珠之譏，一齊君，鳴鑾韻分莊之態，逮乎滔滔純繇，閱緒浚於桐流，曄曄榮，鉉影涵於蓮沼，圭組煥乎沿簡，英選略而言焉，公諱敬，字仁恪，太原祁人也，高祖巨，齊任蘇州長史，岳傾南秀，端冤之跡已澆，王沈東，采之風斯殄，公以冰清警俗，聲澈華亭之，霜威肅弊，化吳門之影，曾祖義，隋衡陽令，風流百里，教旌三善，詎申驥足，未謝鸞翔，薪祝岡祈，松靈不察，邑謠變，朝憾成，祖琰，行并州長史，一笥黃金，價輕於藻物，三府清彥，義光於疾惡，羽翼之寄，既聯璧於幼安，州中之譽，諒齊鑣於叔業，父瑜，開皇中驍果校尉，屬隨風不，飛五嶽以塵驚，星沈曜，鼓四溟以水斗，於是豐蛇已斬，冠義，取之苻原，鹿遂擒龍，洩真人之三蓋，攀鱗晉水，壯氣殉於先鳴，附翮唐山，奇謨參於後乘，武德元年授上輕車，久勤軍幕，匪懈戎旃，更授陪戎副尉，公以狼精下降，德散樊星，岳靈上結，光流甫，軍習勇，稟銳氣於天資，竹馬許成，括純精於冥授，燕頷之貴，終巢幕於狂榛，龜文之相，竟藻靈於瀚海，貞觀四年，公方弱冠，即從戴胄，揚旌絕域，摧鋒赤岫，探虎穴而揮戈，騁誦樓蘭，上狼而懸胄，雞由不戰，望金距而銷聲，龍固既夷，指瑤台而疏代，五年八月授武校尉，葦車稱約，豈擅美於王恭，鼎問未輕，寧獨高於宗預，十八年，鳥夷潛，龍驂問罪，帝詞輿訟，公獻六奇，轅門效節，暗府三略，詔曰，志力強勇，允膺推薦，特授游擊將軍，永徽四年，擁旄出塞，弄履鏤冰之浦，頻登刊石之峰，金祠影滅，剿靈人於天祭，鐵勒氣，括神鼐於地角，顯慶三年，長驅遼隧，魚麗不接，已發成擒之機，鶴列才舒，先揆靡旗之勢，旋授上柱國，右屯衛高望府左果毅，方深爪牙之望，以赴干城之寄，奄飛素蓋，永棄黃壚，嗚呼哀哉，春秋五十，以龍朔三年十一月廿四日，歸葬於洛陽之邙山，禮也，公出忠入孝，依仁遊藝，在軍廿七載，身經六十九戰，稜威烏壤脈之俗，將刀德覃狐毳宅之鄉，弛折劍飛泉駭，弦驚雁墜，羽交馳，更開營而肆巢，金鼓作氣，翻偃幟而羸，三軍勇冠，齊固而棄本，七札之妙，楚基懼而垂橐，嗚呼哀哉，未登麟閣，遽掩鸞扃，留恨九泉，長悲萬古，夫人郭氏，憑筵殞絕，崩城之感，未足稱奇，殉躬之節，誠何刊紀，乃為銘曰，若派淵深，鸞崗增┼，元祀交映，輪暉疊曜，封圭累襲，旌勤伐詔，濟濟公侯，，在潤祥基，金輝祉裔，光流百代，美鍾三世，宿將孤征，咸陽獨制，納藏王府，聲浮天際，惟嗣德，挺自生知，志則臣范，孝成子規，風流望表，藉甚談，戈揚落，氣挫東施，屢開軍幕，頻舉戎旃，廣庭窮塞，勒裕燕，雲平陣結，月卻營連，前茅，絳，宣辭弟，威楊殄獫，曰股肱，人惟琬炎，美邑方樹，佳城遽掩，將軍，殉漸，萏靈兩引，鸞鵠雙翔，遐邇淒泫，原隰荒涼，隧雲寡色，隴月稀光，泉台寂，深草長，
大唐陪戎尉王德故妻鮮於墓誌銘並序夫人河南郡縣人也，志潔行貞，婉閒四德，處柔守順，榮曜二門，又襲慶衣冠，稟靈忠愨，內修溫穆，服浣濯而崇儉素，外流芳潤，敷慈訓而遵禮典，但物故時移，婆驚日迅，化融人逝，勞生有涯，以麟德元年歲次甲子七月丁未朔五日辛亥寢疾，卒於內室，春秋六十有，其月廿七日，遷柩窆於東都城邙山之上，竊恐山崩川竭，一旦成其佳城，泉掩夜長，萬古紀其玄宅，是以略其芳烈，置之泉戶，其辭曰，綿綿歲月，悠悠往來，喪茲淑媛，化彼氛，娥津桂落，陰宿光回，松楊風韻，蕭瑟，
大唐天寶十四載歲次乙未十月丁亥朔十六日壬寅，信都郡武邑縣故張掖郡司法參軍蘇崇徽，是蘇武之後，蘇遼之孫，寄柱國勳，蔭田在此濟南郡臨邑縣北界曹濟村西北茲地是也，東去曹濟一里，南去清河三百步，其參軍弟崇俠，高蹈不仕，廣讀經史，遁居蔭田宅中，葬於此蔭田中，立墳焉，田石為棺，田石為門戶，故勒石銘，急急如律令，忽有程陸開此墓，必滅程氏，天寶一一一失，大唐太子典設郎鄭公故夫人崔氏墓誌銘並序太原鄔賁撰夫人姓崔氏，博陵人，天寶十有四祀七月廿五日遘疾，終於西京平康里之私第，春秋六十有七，以其年十一月五日，歸葬於洛陽北邙之原，依於先塋，不忘舊也，皇朝散大夫，信都司馬端，夫人之大王父也，皇郡錄事參軍Α，夫人之王父也，皇吳郡縣尉，夫人之皇考也，世族軒冕，能名郡邑，美德餘慶，夫人是生，故幼而惠和，非傅母之訓，長而聰敏，實天資之德，自歸於鄭氏，卅一年，克勤閨門，書夜如一，捐綺之不御，恥鉛華而累色，言必柔順，動合禮容，六姻推其母師，九族高其婦道，夫積善者，天與之，地助之，非人之所望也，其有不求而顯，不望而榮，豈人事乎，固天意乎，則夫人之德，其昭厥明矣，是以誕生季女，坐聞天聽，人儲右之，居良媛之秩，夫因貴，承不次之榮，接恩私，保宜家之慶，衡門之下，翻為戚里之遊，里巷之門，宛是繁華之地，夫人惡奢尚儉，好靜忘躁，不以外榮為貴，恆以內修為德，嘗謂鄭公曰，此身無常，如水聚流，此欲難滿，如火，雖處居家，終修其梵行矣，至乃囊護戒，定水潔心，經行於目之間，稽首於桑門之地，積有年矣，夫人疾亟，內外皆歸，謂其夫曰，死生天地之理，物之自然，奚可甚哀，多藏厚亡，聖師所誡，家大周也，願返葬焉，言末及終，溘然薪荊嗚呼，宅兆有期，塗車即路，皇恩贈，御禮光啟，哀榮義，厚莫重焉，嗣子恆王府參軍等樂樂棘心，血下如割，思鞠育之難報，追昊天之罔極，鄭公入出門永歎，悲白日之千古，遂求圓石，以志泉壤，銘曰，英英夫人，令德莫名，積善斯應，終而有成，女歸儲右，夫被恩榮，高門已興，大皆其路，軒蓋昭曜，家無布素，處榮不貴，外物余真，寂滅諸見，亡形此身，邙山下，寒雲，千秋萬歲兮唯孤墳，天寶一一二大唐故華封觀主王君墓誌銘唐故華封觀主王君志銘崇玄館學土李琦述君諱楚玉，京兆縣人也，其先譜史詳焉，曾祖，祖，父賓，皆深仁遠暢，餘慶所鍾，而君夙尚真筌，歲十三而巾星帔，高師範，天八祀而領華封，博愛而寬，沉默而敏，未嘗形於喜慍，無以變其心節，信仁德之厚矣，況雅善宣唱，每紫禁修真，玄壇演法，，則必特奉恩遇矣，噫，夫生也不留，俄聞順化，時天寶十四載十月十四日歸真也，道門威儀閾，驃騎高公咸聞之而出涕，則況於士庶乎，門人王玄覽，輔玄德，袁玄悟等，攀切無從，以其載十一月十七日女神於川之原，銘曰，適來兮，道之綱，適去兮，化之常，川之上兮煙柏蒼蒼，王君居之兮其德不亡，天寶一一三大唐故左威衛將軍贈陳留郡太守高府君墓誌銘大唐故明威將軍檢校左威衛將軍贈使持節陳留郡諸軍事陳留郡太守上柱國高府君墓誌銘並序國子司業蘇預撰公諱元珪，字元珪，本馮氏，隋荊州長史盎之曾孫，皇高州都督智之孫，廣州都督君衡之子也，垂拱中，武太后臨朝，公時尚幼，屬奸臣擅權，誅滅豪族，避此禍，易姓高氏，開元初，我皇帝即位，公方已長，遇海夷作梗，侵掠郡邑，討斯寇，加勳柱國，授川果毅，轉鴻門折衝，執干戈，衛社稷，辛未歲，遷領軍郎將，移金吾中郎，仍賜朱組，庚辰歲，除右司御率，改左威將軍，更加紫綬，公英威絕世，壯氣襲人，其容貌赳赳如也，其神色桓桓如也，有若東西隊正，有若左右校尉，罔不遵其范而效其儀，為春秋七十二，天寶十有四祀仲秋甲子，薨於西京大寧里，明年孟春乙丑，葬於東郊龍首原，有制贈陳留太守，旌之也，嗣子承襲，左衛兵曹參軍，次子承秀，左衛率府倉曹參軍，咸扣心告予，泣血求予，懼陵谷之遷移，刻名行於金石，烏呼，有唐左咸將軍贈陳留太守高府君之墓銘曰，公之未世，儀刑有制，儀刑有制，人用師之，公之既殞，德音不泯，德音不泯，人用思之，太子率更承翰林院侍詔顧誠奢書天寶一一四失大唐故處士趙府君墓誌銘並序君諱留四，本南陽郡人也，今為鄴郡安陽縣人焉，紹顓頊總其長源，系簡子之苗胤，纘五奢之末，承武靈王之後裔，既而承宗弈世，軒冕蟬聯，昭穆相纘，簪裾不絕，遠祖道，為晉之上卿，曾祖德，祖節，父名留四，並承親以孝，為政於家，樂道忘榮，優遊卒歲，君不求名利，賞性丘園，孝敬怡神，居家治理，既而名揚遠邇，德著鄉閭，遘疾彌留，俄從永夜，以天寶十四載歲次乙未六月己丑朔六日甲午，於私第，春秋六十有一，是以瑰隨逝水，頃移玉管之灰，魄逐遷舟，屢改緹葭之序，風枝難駐，晷影不留，卜遠有期，龜謀襲吉，即以度載二月乙酉朔十二日景甲遷厝於鄴郡西二十五里白鹿村東南二里祖墳塋域之內平原，禮也，兩其形勝，青烏啟兆，白鳳呈祥，遂符日之徵，雅葉休禎之地，其塋域東瞻鄴郡，西望太行，南越龍泉，北據洹水，嗣子萬昌，萬超等，恐田成碧海，礪峴山銷，故勒志文，紀其不朽，其詞曰，天地斡運，日月居諸，粱木斯壞，哲人其殂，靈隨造化，神遊太虛，金軀雖歿，芳聲有餘，其一，積善之家，行路可嗟，龍劍泉奄，華堂絕奢，聖武，
唐故聚府君墓誌銘並序諸葛斝撰府君諱慶，字文悅，馮翊人也，大和六年青龍在壬子九月十七日終蘇州嘉興縣進思鄉私捨，春秋五十，祖疑，曾祖舀，父達，家諜具述，不書也，公即達長子也，志操孤峙，孝友無先，雖不夢奠之徵，忽生鞋履之別，娶陸氏，有子二人，長藥，次允孚，女一人，偕血泣柩左，扶支問於筮兆，當年十月廿六日封當縣南甘露鄉崇福里祖墳禮也，恐煙峰及巨溟變改，請文勒石，詞曰，悲鴻驚月啼霜天，寒雲長夜鬥牛懸，嗣子哀號望不返，令問遺風光萬年，佳城虎踞龍左盤，刊文勒銘金石堅，
唐故姚君墓誌銘並序君諱思忠，南安人也，神基遠構，凝邃中天，流慶遐長，昭晰千里，豈直英奇間出，組陸離而已哉，祖榮，隋營州司倉參軍，父騭，見任文林郎，並振響琳琅，垂風蕙若，毗贊千乘，賦最正清，隨冗鄉閭，道行志逸，君英流高胤，靈誕華宗，竦危柯於翠微，遠近標異，凝白雲於丹，時輩嗟奇，至於孝友天然，誠信非則，學綜經史，文華綺絢，日新月故，於此得之，方擅美於王庭，未馳光價，想鳥次其尚遠，俄見遷舟，以永徽四年五月十一日終於立行坊私第，春秋廿九，以其月廿二日權葬於邙山之陽禮也，恐嶠岳千尋，與坳塘而俱泯，靈沼萬頃，共赤岸而爭高，不勒茲銘，德音何冀，嗚呼哀哉，其詞曰，陶源渚，疏派九嶷，貽厥忠正，祚此神基，文物躡踵，清徽攸繼，松竹凝志，蘭菊斯系，未澄雲翮，運壑已窮，靈需夙駕，素揚空，蒼茫原野，旦夕飛花，泉門永閉，空見流霞，
原文自左向右豎行，維大唐光宅寺歿故和尚道廣荼毗遺記自靈通五彩之夢，大教西流，秉法眼而無遺，禪燈東炷，遠勝於達摩之祖，七葉傳芳，授衣珠於賀宅之門，光流千祀，遂使心燈分照，密印相傳，遞代付授，以弘持遺法，利生而不斷，我師太原一族之苗，名流王氏之子，分眾流之一注，獲千燈之一光，天寶九載應命代玄宗之朝，悟體知空，授秘契於己未之歲，加乃乘間氣而挺生，應休明於像季，年當向立，厭囂滓於建中之初，投簪毳門，紹傳燈於像代，戒月交晶，頻獲聖威，惠初光忙，隨機剖尺，投敬大聖，款願從心，杖策化緣，利生關表，簪紱挹之而遷善，緇素伏美而欽風，去元和戊子之歲，春秋五十九焉，示疾同凡，注想安養，順心正念，聖瑞迎神，趺座儼然，以皈寂滅，雖惠命職於殊邑，全身再歸於舊居，四眾攀號，門人茹毒，欲使綿綿靈相，高標萬古之儀，雕石勒銘，記千載而不朽者也，時元和五年歲在庚寅，律居太簇，日屆壬寅，記不朽耳，京兆府雲陽縣金龜鄉石洪里集陽村神追蘭若，
唐州司馬馮府君墓誌銘並序濮陽吳嗣之撰有唐馮殖，字德，蓋奇士也，其先上黨人，得姓存乎舊史，世為將，後居立王父晏，繼世得官，為州積山縣令，皇考橫，任溫州長史，而為節裨將，建中累戰有功，大為節度使韓潭用，致之心膂，前後詔授勳爵重疊，賜累萬，馮即長史次子也，童稚卓犖不常，始以弓馬為弄，亦愛讀書略，人多器之，皆曰，馮家千里駒也，年十八，長史居職，方為韓公潭寵倚，無何，節西覲，長史直直，而已，不復他交附，監軍使賈英秀欲之不，英秀因怒君仇潭，及離於鎮，英秀得殿軍事，諷邪人誣之，兼命節度官王游順，軍胥李縉朝竅，終曲殺之，公籍稿長號，一聲幾絕，居二三日泣膺曰，我先人忠心貫神明，而受冤且死，我雖麋粉以從而無益，其冤又何人也，乃不葬捨去，徒跣訴乎帝閽，果聞乎天，詔下悉持付御史府，難皆如所訴，雖中貴人金虎幾成，無得絕孝子至誠之感矣，獄具，天子之，盡英秀爵，縉朝皆報死焉，公卿大夫莫不歎曰，馮真子矣，服竟，貞元末，以客來硤，為廉使故大司農崔公淙一見如舊識，署職維焉，公軍旅之事，靡不諳究，尤識馬之良善，雖伯樂玄無以過，故兩京之為阻者，皆稱馮公一目馬，雖且瘠而似駑者，果騏驥矣，而又孝性純深，伯仲姑姊妹之子，有孤而散在數千里者，必取而字之，鞠愛之至，兩孤不知其孤焉，後為故丞相扶風竇公直之深知，一歲三遷，至於劇職，娶濮陽吳氏女，即章敬皇太后之猶子，故朝散大夫秘書郎河中府田曹參軍灣之會胤也，施三十年，幾齊眉壽，夫人先公三年之終，公享年，以開成四年九月四日，啟手足於陝州陝縣宜君里私第，有子二人曰慶，曰海，女一人，孩提而乳弟之子澈，十起恩深，自幼及長，在公，乃衰杖，桐亦請繼焉，皆謹願有餘，力從善道，孝節可觀，不為無後，粵以之明年二月二日，歸葬於河南府洛陽縣平陰鄉之南原先長史之封域祔吳夫人之舊塋禮也，夫人是嗣之父之姊，孤甥等號泣再拜曰，舅父學亦如且祥族望如先大夫之不得已乃書乎貞石云，馮氏之先，英彥聲，治有亭有煥，明府長，以能雪先冤，歷聘戎之大光於馮公之，
君故將仕郎霍君墓誌銘並序君諱達，字，河東人也，今寄貫洛陽焉，昔父昭播美，肇錫壤於河汾，燕賢，親負圖於漢君，族芳猷之顯績，綬蓮彩而相暉，代有英豪，紛葩間出，祖生，齊鄴縣令，父寶，隋膺，並德總芳金，行雕泉玉，茂松端而葉，蔚蕙氣而齊襟，君早秀令儀，夙楊溫順，曖冬暉而諧性，勖霜夜以申威，勵節碧鮮，敦恭蘭畹，素弘忠讜，立事軍謀，大業中，拜建節尉，自義旗爰指，即預元功，服勤旦夕，授將仕郎，於是掛冠韜跡，輪稅在公，宴親友以濁醪，悅心神於玉柱，冀愉樂而將老，何中曦而告終，春秋六十，去貞觀廿三年四月廿九日，終於殖業坊私第，夫人徐氏，自稟訓楊庭，弘風公室，柔初襟於蕙問，婉令質於松貞，朱軒御周，奉嬪霍氏，言清瓊瑤琚，容茂冰霜，奏玉度於華宗，釣芳風於邦國，方峻賞高之慶，奄落城宿之輝，春秋六十七，越麟德元年八月十九日終於第，以其年十一月廿八日與君合窆於平樂鄉邙山之陽禮也，嗣子咨官縣尉行感，痛結池水，淒傷徑竹，瞻屺岵之重歸，泣寒之罔及，恐月袖以沉輝，惡風漣之徙邑，其詞曰，金清玉潔，交映二州，忠貞令淑，共譽雙論，方易陔蘭之色，奄虧庭樹之喧，庶芳之可挹，敢憑於山洹，
唐故振武節度押衙隴西郡李府君重遷祔墓記敘曰若夫陰陽之氣，混沌分別，人世相傳，即有生有死，自故聖賢皆不免之，況今人乎，故李府君世祖鄭州原武縣居人也，本鄭王房，宗枝相繼，代襲官榮，曾祖父諱端甫，皇任青州北海縣令，祔葬在原武縣南先塋，祖父子筠，皇任懷州河內縣令，有子一人，諱清，皇不仕，娶姚氏，即李府君之父母也，府君祖父天寶十四年中守秩河內，遇幽薊毒亂，驚動中原，焚藝郡縣，戮掠無辜，因茲挈府君竄於河陰，落守吏途，於今三世矣，府君兄弟三人，二人先亡，葬在河陰縣王宋村，府君諱審規，字全則，立性端厚，守仕無虧，主務重難，通達邊境，詞不辱命，人望其言，恩布羈孤，悉免饑寒之憂，溫恭儉讓，不為己厚之潤，即府君有德有行矣，大中三年六月廿二日寢疾，終於河陰縣五龍里私第，享年六十六，大中四年十一月下旬，權殯於當縣王宋村先塋之側，府君先娶侯氏，次娶馮氏，有子五人，長曰權，次挺，次揩，次校，損，去咸通十三年九月中抱疾卒於興道里，權，梃，校等見主持度支驢務，有女四人，一適王氏，一適馮氏，淨，瑩二女在笄年早亡，第三男揩守職相府，因緣府君，豈敢廢忘，未及甘脆，天降斯禍，號叫天地，無所迨及，每至節序，遠望長思，涕泣所恨，祭奠無期，願使關東，得獲啟舉，是揩號哀所望，咸通十四年九月初差使大梁，是以乞假啟取，特蒙允許，十五年二月五日到河陰縣將宰相判狀呈告先祖及諸亡伯，至二月十六日吉辰，啟發府君神靈，又取淨，瑩二小娘子神櫬，隨從扶護入京，及與葬送堂兄兌郎得歸斤龍，皆賴神明，並留錢帛在後修築先塋，伏惟府君神靈昭知，今冀扶護到京，須議遷祔，用咸通十五年十月廿九日謹備重禮，殯於上都萬年縣王寨村，今則府君免兩地號望，祭奠有處，伏願遷祔已後，神靈安樂，保護子孫，使繼嗣不絕，吉利長幼，即府君神福助，慮他時陵谷有變，今古是虞，乃刊貞石，用記斯文，孫男二哥兒書咸通十五年十月廿九日嗣子堂頭通引官游擊將軍前右神武軍中郎上柱國楷重敘記，
大唐故朝議郎行洪府法曹參軍滎陽鄭府君故夫人河南萬俟氏墓誌銘並序夫人姓萬俟，世族為河南人也，曾祖玄道，皇左車騎將軍，靈丘縣開國侯，贈汝州刺史，祖肅，皇銀青光祿大夫，殿中監，襲靈丘縣開國侯，父仲將，不仕，夫人幼而孤，性而敏，出嫁滎陽鄭氏經年，夫人母兄奪離滎陽所，夫人詢諸母兄，引於禮則，歸於滎陽之第，及滎陽流離遷竄，窘乏朝夕，夫人同其苦辛，受以危難，開元廿八年，滎陽卒，夫人永斷葷血，便習禪行，夜分而寢，將覺悟無生，晝分而食，必歸依聖果，積夫人之善，精闔門之心，曰長子歲，次子銑，洎乎一女，隨母師訓誨，志法王戎律，迨一日，夫人丁堂遲回，有問倉庚，如慮凶事不給，次明夕，停燭躊躇，勤恤孤幼，如憂割愛未忍，次明晨，口無所說，目無所視，但儼然回向，因坐而終於東京洛陽縣豐財里之官舍，即天寶三載歲次甲申四月二日甲午，凡春秋有九，夫人不欲窆於滎陽，務隨便於洛師可也，以先志明載七月五日辛酉葬於洛陽縣平陰鄉之原，累德積行，豈自邀福，惠心清禪，誰謂速禍，奈何身不有疾，語不暫誤，俄頃之間，天地之隔，生人巨苦，孝子至痛，鄭氏令弟賢妹嗣子歲等，毀唯見骨，淚即如注，雖前賢在喪，實此君過禮，銘曰，善者獲福，予其不知，孤子至苦，世其奚為，跡夫人事，執喪制筆，增予悲以永日，
大唐故宣威將軍左驍衛河南府永嘉府哲沖都尉上柱國王府君志名並序君諱元，字大祿，其先太原人，因官遷於河南府，今為河南縣人也，昔邵公卜洛，遐開駕鶴之宗，郭璞誓淮，終作化龍之輔，賢豪佐命，代有其人，弈葉簪組，嬋聯不絕，布在方諜，可略而言矣，曾祖獎，隋任滑州白馬縣令，祖外，唐任楊府錄事參軍，父師，唐任黔府洪杜縣令，參卿歷試，職贊六條，作宰臨人，宣風百里，去獸流蝗之政，望重當時，還珠棄犢之能，聲傳來葉，君生而岐嶷，長而賢明，弱不好弄，彌敦志學，年廿三，丁洪杜府君憂，哀毀過禮，迄於終制，孝極天經，遂投筆從軍，荷戈應募，西登赤嶺，展戎算於場，東泛滄波，振英聲於絕域，昭陽茂秩，旌級疇庸，仄陋明楊，便應妙選，長壽二年擢第，受右監門衛右司戈，上柱國，光國榮家，預陪周衛，陳力就烈，兼統戎麾，年七，丁母清河夫人張氏憂，夢號泣血，擗踴摧心，痛切風枝，悲纏罔極，屬鮮卑作梗，刁斗屢驚，君振侶薊門，推鋒寇壘，守漁陽之邑，危而獲安，布龍蛇之陣，攻無不克，旋軍獻凱，受游擊將軍右衛長祚府左果毅都尉，大足年中，凶奴不率，侵擾邊，君授律前驅，登時獻捷，除右衛晉州平寧府右果毅都尉，西戎獻款納所珍，君以裨將見徵，職兼分閫，玉關地險，金河路微，鎮撫多方，分授律前驅，又除明威將軍，洛州永嘉府折衝都尉，盡孝悌以承家，竭忠貞而奉國，居官勤恪，處事兼平，朝野挹其清高，仕庶欽其剛直，尋加宣威將軍，散宮勳如故，君處滿思溢，居高慮危，年漸從心，懸車罷職，丘園畢志，樂道安貧，方申五日之歡，俄軫兩楹之夢，嗚呼哀哉，大唐開元七年閏七月十七日寢疾，薨於私第，春秋七十有一，粵以其年歲次己未九月甲戍朔五日庚申，葬於北邙山澗里之高原禮也，孤子懷光，懷古等，毀瘠哀慟，行路感傷，但鞏筮短龜長，谷移陵變，紀芳猷於玄石，標盛德於幽泉，乃為銘曰，逖矣遠祖，弈世哲，公輔王佐，名高往烈，族茂瑤林，聲馳金埒，偉哉天子，郁為時傑，惟孝惟悌，乃忠乃誠，龍韜一舉，戎落再清，場克定，實播功名，百年未盡，二豎災成，楚挽切切，嗣子呱呱，哀纏風樹，痛極茹荼，賓來白馬，暮啟表烏，痛玄兮永閉，刊翠琰於幽途，
唐故冠軍大將軍行左屯衛翊府中郎將幽州經略軍節度副使翟公墓誌銘公諱詵，字西城人，漢高陵侯方進之派別也，錫羨滄青郊，當雲雷之初，效誠款之節，故嘉之，以曾祖逸為新安府右果毅都尉，至大父奴子，授左玉鈐衛將軍，允武允文，有嚴有翼，緇衣弊而改作，寶刀秘而傳，公挺鷹揚之姿，履弓冶之業，能其蠱，克誠以勳，解褐授右衛中候，遭家不造，丁茲閔凶，襲父之故，授冠軍大將軍，行左屯衛翊府中郎將，情禮斯奪，哀訴莫申，拖玉參榮，琳琅之聲自遠，佩成德，芄蘭之氣自芳，無何，左威衛將軍，封遼西縣開國男，又進封遼西郡開國公，如故，屬天驕尚梗，河朔未清，以公為經略軍節度副使，廟堂算遠，金鼓氣雄，遭時不遇，王師小衄，貶授左威衛中郎將，體厥命也，寵辱不驚於心焉，夫人李氏，初自系嬰，終於訓，琴瑟之韻，穆貞信之行高，故宗族稱其孝也，州閭稱其仁也，悲夫，聚為委和，散為委順，夫人開元廿一年歲次癸酉十二月七日終於薊邑之第，春秋有三，公以廿二年歲次甲戌二月十八日終於幽郡之第，春秋五十有七矣，嗣子滔，哀深岵屺，感絕楹書，以其年七月十四日祔葬於北邙原禮也，切行之美，冀垂馨香，故授筆於我，以旌不朽，其詞曰，鬱鬱滄海，生忠烈兮，英材，效心節兮，物以時變，奄千月兮，桂馥蘭芬，長無絕兮，
唐故宗夫人墓誌銘夫人諱，南陽人也，領軍將軍德艷，夫人即其後也，祖伯，隋魏州貴鄉令，父太，隋相州司功，並器宇宏邃，量已恕人，躡幼宰之宣風，踵根矩之忠篤，夫人即司功之長女也，夙稟華宗，弘風教義，仁標歲，貞表髫年，明艷與朝日共暉，峻節與曉霜同潔，行月幌，蕙問風端，內則克勤，行諸郭氏，婦功可述，宗黨法而成規，動止斯模，娣姒儼而為則，於是女儀斯耀，母道列隆，恐慈風之遠期，冀眉壽之安，不謂城樓遽滅彩於高，霜夜未仰風於晚菊，春秋七十三，越以龍朔三年五月十三日，終於時邕坊私第，以其年六月日權殯於邙山之陽禮也，泉堂既辟，靈駕已裝，恐青編之簡落，慮故老之無談，音儀厥闃，鐫此雕章，其詞曰，矯矯高胤，峨峨茂族，跡彼曹書，基編漢，母義玉亮，婦德金聲，冀采芳誶，宗子思寧，奄摧蘭桂，俄遷高景，風吟樹兮增悲，月臨庭兮虛映，
李君墓誌並序君諱字，趙郡人也，因田食稅，今為汲人焉，列姓受封，皆由德著，論材處位，具見緗圖，豈茲弱翰，所能申述，祖，王父守一，並不慕時榮，唯崇天爵，鄉閭播譽，宗族推高，君則體識恬和，神情挺拔，恥有道而無位，遂題橋而入仕，解褐授襄陽郡欒道縣尉，政績才施，憂虞已及，兩發，地堅災纏，膏肓有加，藥石無救，以天寶元年歲次壬午七月癸卯朔廿四日景寅，殞命於欒道縣之官舍，春秋有九，即以天寶二年歲次癸未正月壬朔廿日辛酉宅兆於本郡西北三里之平原而厝焉，禮也，男子華，雖在捧雉之年，已有成人之量，恐岸谷交變，景行莫書，聊述徽猷，勒之泉戶，其詞曰，有生有死，人之大期，嗟乎夫子，亦此長辭，蘭桂減馥，金玉潛輝，九原列隧，駟馬開扉，銜哀撫劍，墮淚成碑，無聞畔語，空對漣，
唐監察御史裏行孫君側室杜氏墓誌銘前壽州團練判官宣義郎侍御史內供奉孫玩述知鹽鐵汴州院事監察御史裏行孫虯喪杜氏姬人於宣武城之官舍，杜氏京兆人，號曰令儀，自笄年入於孫氏之家，逾二紀矣，為人恭謹柔順，出自生知，處於儕流，無纖芥之失，能御僮僕，善治生業，聰智明敏，可謂天資，男長而文，長成而嫁，斯為榮矣，然而壽不延永者，命矣夫，以咸通八年正月二十七日遘疾而卒，年四十有三，其年四月十日窆於東都北山，有男五人，長曰，士行有餘，詞華已著，為伯叔之深獎，顧名位之可期，次小亞，次啟奴，次新奴，幼五弟，並聰俊可愛，女六人，長適河南府參軍樂安任體仁，體仁良家子也，次字小迎，次春春，次三三，次小女，五女之容姿孝敬，皆出於人，實吾兄之積善，杜氏之彰美所慶也，幼字小小，乳未期而失所恃，玩職罷壽州，拜兄於汴，受教書紀，納銘於穴，銘曰，淑哉杜氏，恭敬和睦，既彰乃美，宜厚其祿，壽也未長，逝兮何速，窆於邙山，享其陰福，子婿文林郎守河南府參軍任體仁書，
大唐故處士劉君墓誌君諱寬，字慈裕，河南洛陽人也，其先出於有漢河王德之裔，自素靈表慶，赤伏呈休，分茂緒於皇枝，派昌源於液，棘座玄冕，槐路丹裳，煥爛建暉，絲綸疊采，祖寶，齊州別駕，父讓，隋驃騎將軍，州清，休徵思海沂之詠，匈奴殄滅，共之詞，君氣茂中和，神清達，騰芬負劍，，離樹之辰，八索九丘，鱗年受於左史，五申三令，日習於孫吳，祖以志守丘園，捐干祿，排金霧而，披雲而賞心，不交呂以鴻軒，登攀嵇而鳳舉，負郭窮巷，陳平之家，樽酒不空，何殊舉之室，加之信行弦，分義霜明，好事相趨，父游若市，方欲投綸渭，應兆匡周，不謂夢奠兩楹，奄隨千古，以大唐顯慶四年龍己未四日丁未朔終於立德里，春秋六十四，即以其月廿六日，葬於邙嶺之南原，其地也，則金谷園之東尋，平樂宛之西崗，北眺河，白波縈，南瞻天岳，舒庭，形勝所先，莫斯之極，嗣子感過庭之靡及，悲陟之何追，絕曾子之漿泣，之，仍恐武陵山徙，番禺岫沉，勒此泉，式幽壤，其詞曰，昭哉往，矣前王，素靈效祉，赤伏呈祥，建社分竹，錫土開疆，棘庭槐路，玄冕丹裳，猗歟處士，樂谷安道，風素衿，情流，七貴，其游叫告，仁是，金非，
唐故處士王府君墓誌之銘君諱敬，字君欽，潞州壺關人也，原夫冰翼開祥，啟東秦之大業，嵩山降跡，翼西漢之危機，昭備油緗，固可辭略，祖虎，隋任揚州司戶，父貴，皇朝騎都尉，並藍田孕質，丹穴呈姿，對聖明以揚清，望霜筠而挺節，君良弓嗣美，凌凍馳芳，推下澤以文，洞驪泉而寫耀，辭榮不仕，志逸丘園，五柳陶神，消聲三逕，亭亭秀氣，遠出煙霞，肅肅清風，近流松柏，實謂人倫准的，月旦雌黃者焉，悲夫，三樂當歌，始慰循陔之慕，九原馳思，俄聞陟岵之悲，去貞觀年中，寢疾於館舍，春秋，夫人閻氏，同郡人也，桂輪疏耀，花分華，舉案之禮方修，鼓盆之化俄及，男彥基，南陔相訓，凱風之樂未終，東箭不流，蓼莪之痛行及，夫人郭氏，夫人宋氏，並溫恭內，淑範外融，齊班女之文章，共柏舟而成則，亦同祔府君之塋，禮也，孝子哀纏風樹，痛結寒泉，擗厚地而崩心，扣黃壚而感潰，即以垂拱元年歲次乙酉十月癸酉朔十三日乙酉合葬於州城東南六里之平原，禮也，恐藏山匪固，夜壑騰遷，庶清猷之不朽，勒翠石於斯鐫，其詞曰，東秦啟業，西漢滋華，長源括地，峻趾凌霞，深仁盛德，開國承家，藏山有潤，照廡無瑕，其一，偉哉令族，實人之鎮，嵩岱分華，滄溟等，夫君載誕，榮名夙引，如何不淑，哲人斯殯，愁挽霄哀，靈需發軔，繁霜積兮白楊古，悲風慘兮青松振，刊金石於泉門，播君子之清慎，
唐故居士李公志石文並敘原夫指樹降靈，肇有其姓，望關浮氣，遂昌其族，漢將軍之雄略，勇冠三邊，秦丞相之忠貞，謀吞六國，門傳餘慶，伐不之林，公諱知，字慎，隴西城紀人也，高祖因官家洛陽，遂為河南澠池人，曾祖君朋，高尚其志，隱居自晦，祖政，守道重玄，棲真虛白，父策，太原府左果毅都尉，橫戈出塞，棄筆從戎，薄官晉陽，先鳴武帳，公問望不君，志能兼代，忠孝光國，禮樂家，左琴右書，乃達人之蕩蕩，懷文抱質，實君子之林林，其殆庶幾，則時領袖，少而孤露，母氏訓育，在於幼齒，不溺小慈，每以詩書，親承教導，則難兄難弟，元方季方，友於之情，忠義為美，嗚呼，術非鴻寶，嗟深大耋，夢楹夜禍，負杖晨哥，沉痼十旬，堯堯絡樂，開元廿五年十月十六日終於河南府恭安里之私第，春秋八十有一，即以廿六年正月廿七日，遷窆於平陰鄉北原之禮也，嗣子光庭等，攀號靡訴，徒望贖於百身，哀毀捐生，空怨別於千百，將恐高天倚杵，松柏摧而為薪，大海成桑，陵谷徒而無地，式題貞石，永固幽泉，詞曰，蕭蕭古木，鬱鬱佳城，白鶴來吊，青烏啟塋，雲霾隴月，日落泉亭，天長地久，海竭山傾，敢勒貞石，用垂頌聲，
聖道寺故大比丘尼修行法師灰身塔大唐顯慶五年二月八日弟子修惠，法力，客尚法成，鬍子修辨等敬造，修澄四果，
唐故太原府都知兵馬使兼慶州行營使試殿中監賜紫金魚袋武公夫人裴氏墓誌並序夫人裴氏，河東人也，遠祖因宦遷家，今為洛州洛陽人矣，祖諱冕，父諱靖，皆代有芳名，為時器重，夫人即靖公之第七女，笄年捧櫛，娉於武氏君子諱珍，即郢公之嗣子，少閒書劍，投筆從戎，習武侯之陣圖，善李將軍之射法，時本道節使委以腹心，補充為行營之將，於貞元元年三月十三日，凶丑大來，援師不至，軍仕散，陷沒於衛州，尋訪無所，夫人晝哭號天，撫育孤幼，悉至成立，皆辯義方，奈何天鑒不明，促我良壽，以貞元廿年二月十八日終於洪州南昌縣之旅次，春秋五十有八，長子志溫，次志誠，女十四娘等，皆泣血主喪，遠扶靈櫬，達於惟陽，即以其年七月一日奉夫人之裳帷，招府君之魂，合祔於江陽縣嘉寧鄉五乍村之平原禮也，恐陵谷將變，故刻石紀年，銘曰，猗與夫人兮令德深，俄奄忽兮成古今，招府君兮魂魄臨，同合祔兮雙劍沉，
君諱嘉慶，字嘉慶，河南洛陽人也，，龍天孫之右，冥朔騰聲，虎踞遷洛之濱，英雄佐命，蟬聯帝載，弈葉朝端，藉甚天下，可略言也，曾祖澄，周柱國，祖愷，隋大將軍，父順德，唐大將軍，薛國公，贈開府儀同三司，荊州大都督，現食封泗州一千戶，謚曰襄，李廣之世傳雄略，累代將軍，鄧騭之帝出元勳，自家開國，君即將軍第某子也，恬淡為懷，縱容不仕，情懷風月，志浩江湖，薛帶蘿裳，雜門庭之軒蓋，松吟竹，賞池榭之歌鐘，方彈琴酒之好，心憂一代，未盡煙霞之賞，高謝百年，嗚呼哀哉，以長壽元年十月十九日，終於荊州俊儀縣私第，聖曆二年八月二十一日，權殯於合宮縣之平樂鄉，禮也，塋阡尚遠，未遑偃月之封，松賈方新，忽見悲風之處，蘭薰桂馥，尚滿人間，玉質金相，聊旌地下，嗚呼哀哉，乃為銘曰，英靈北地，羽翼國，家傅玉鉉，代報金吾，黃扉交列，紫跋相趨，鳴笳擁傳，甲第當衢，公侯之子，懷瑾握瑜，厭我紱，混彼榮枯，林泉有望，煙霞不孤，琴清嵇室，酒溢黃爐，閒閒坐鳥，悠悠隙駒，跡留運謝，志在年徂，聊期白馬，未撥青烏，柏庭方列，宿草空無，聖曆二年八月廿一日，
故九姓突厥契苾李中郎贈右領軍衛大將軍墓誌文大唐故九姓突厥贈右領軍衛大將軍李中郎者，西北蕃突厥渠帥之子也，家承聲朔之教，身奉朝宗之禮，解其左衽，萬里入臣，由餘事秦，彼有慚色，日歸漢，何能加此，天寶三載九月廿二日遘疾，終於稿街，聖恩軫悼，贈右領軍衛大將軍，以其載十一月七日安厝於長樂原，禮也，鴻臚護葬，庶事官給，著作司銘，遺芬是記，哀榮之禮，國典存焉，其詞曰，懷音展誠，寵三申命，夷夏哀榮，於茲為盛，厚朝賜，長阡官卜，紀銘芳，敢告陵谷，
唐故李君墓誌銘並序君諱智，字思禮，趙郡人也，今寄貫河南焉，漢河君應，即君之先也，曾祖興，隋左御衛，左六軍府車騎將軍，隴城縣開國子，祖素，隋溫池府鷹擊郎將，考，皇朝蒲州汾陰縣丞，並雅量澄陂，領袖鄉曲，冠冕人倫，藻春水之桃蹊，絢秋林之竹沼，君早標異質，夙挺多能，懷任俠於髫年，蘊沖虛於至學，所以在家孝，出戶思忠，冀申鐵石之心，用展松筠之志，往遭丁詞，幾將毀滅，望南陔而泣盡，瞻北岵而心摧，方聞行於州邦，擅光揚於先古，奄虧蘭馥，掌碎珠暉者也，春秋廿有四，粵以麟德二年正月十八日終於魏封里之私第，以其年二月癸酉朔十八日庚寅，殯於金谷鄉東平原禮也，恐風摧隴樹，雲黯塋墳，敢鐫芳烈，其詞云爾，遠齊風彩，秋菊春蘭，耀華無鳳，芝焚蕙歎，空瞻修隴，貌悴情欒，玄堂下肅，松賈上千，麟德二年二月十六日造，立為永記，
大唐故亡宮七品志石，年六十，亡宮者，不知何許人也，昔以令德，納於王宮，弼諧帝道，復我唐業，疇庸比德，莫之與京，方當開國承家，大君有命，豈意輔仁莫驗，殲良奄及，以神龍二年七月一日葬於某所禮也，嗚呼哀哉，乃為銘曰，南鄰鐘鼎，北星笙竽，子其樂之，宛化為枯，千秋代上，萬古泉塗，幽明永隔，嗚呼嗚呼，
唐故西河宋府君墓誌銘並序君諱嘉進，字八弘，其先晉州臨汾縣人也，承殷之後，父諱秀，君心，諾書養志，傲王侯而不爭，漱泉石以命終，君達節超行，莫能名，孝友居家，文武濟代，屬中原叛換，為國輸忠，斬將搴旗，名四遠，遂別敕授節度總管，寧遠將軍，左武衛大將軍，仍賜上柱國，奈何隙騎易往，逝水難留，，風摧梁木，春秋六十有四，以貞元八年五月十三日營救匪效，終於潞府私第，比緣日月未安命，以其年壬申歲十一月十四日奉窆於潞府城西南十里平原，禮也，上地，宅兆形勝，悲風忽起，漳水長冷，鳳群青松之墮淚，以桑田改變，陵谷遷移，刊石，記之永古，其銘曰，昭昭君子，斐然意，松篁結志，冰雪為心，如何不淑，溘兮以沉，泉覆龍劍，塵翳瑤琴，河之表，鳳浦之陰，千秋兮埋沒，荒丘兮長吟，
唐故君劉夫人墓誌銘並序君諱君，洛陽人也，其望太原，分派，洎周從天姓，時積代焉，君稟志璋，秀，芳風遠亮，譽偃人倫，卓犖不群，君之操也，貞觀十二年九月十日卒於斯第，夫人劉氏，出自有方，華望難緒，有禮有則，蘭室是姿，六行夙彰，四德著，夫人年迫桑榆，構疾私第，何圖時運飄忽，風樹難，落景不留，逝川行，奄以麟德二年歲次乙丑十月己亥朔十五日祭丑終於樂城之里，即以其年十月己巳朔二日庚午葬於邙山之原禮也，恐時有代謝，深谷成陵，勒此芳猷，以存不朽，其詞曰，天長地久，人道虧盈，君從周姓，華望晉井，路風生，松門雨霽，春蘭秋菊，英華無緒，
唐故朝議郎前行宣州南陵縣尉柱國張府君墓誌銘並序朝議郎前使持節籐州諸軍事前守籐州刺史上柱國賜緋魚袋蔡德章撰夫銘者稱其美也，許歷年代，載標行德，因夫子讖秦始皇后必開發吾墓，顏回已下乃志讖詞於墓內，使始皇見之，知我先師聖焉，又至後漢滕公夏侯嬰將葬佳城，駟馬不進而鳴，乃掘其下，遇有穴室中得石記，亦有讖文，是以先王制禮，勒石於泉，慮陵谷有遷，以明柩之德位也，公名師儒，其先清河人也，曾祖景仁，祖昊，父南素，並不仕，公即家任之子也，器宇凝正，容範端華，檢性依方，飾躬由禮，退身而先物，約己而厚人，言合詩書，動遵法式，自少小以勤學，苦節而立其身，始自豸府從職，能以干敏奉公，前後憲長，無不委用，或以糾繩之政而立紀綱，或竭節推刑為霜台之領袖，優滿授坊州昇平縣主簿，秩滿授宣州南陵縣尉，兩任之政，恪著公勤，太守常以重難而委寄也，邑人遵懍，惕懼於制錦之威，賦稅及期，一境無逋懸之簿，既之罷任，方欲歸輦，荏苒未進，適值浙江淮海等道而多寇逆，所在徵兵，憂以路虞不通，且駐宣城之側，以乾符五年七月初遘疾，至其年八月一日終於宣州權居之所，享年七十有二，時第三男溥自京侍從至南陵，數載不曾暫闕，晨昏侍疾，求醫而忘寢食，公歿之後，護喪歸京，涉歷山河，皆是途步，周回委曲，三千餘里，二百餘晨，方達家邑，孝道之志，此男偏臻，曾參之儀，只之此也，公之先域在於馮翊，近載緣諸子從職多在諸方，南北驅馳，離鄉日久，遂逐便移家於上都崇仁之里，靈筵之禮，備之於堂，以廣明元年十月五日乙酉吉辰，歸葬於萬年縣寧安鄉新塋之禮也，夫人王氏，以其糟糠之情，饗祭從便，阻以地遠，恐後違時，不赴馮翊舊鄉，慮其子孫闕春秋之祀而從近焉，乃卜新阡在鳳棲原也，防其異日無虧灑掃之儀，子孫團圓不墜松楸之主，伏以賢夫人太原大族之家引駕王公魯之女也，懷敬姜之志，襲梁鴻之風，常以內循機帚之勤，外豐賓客之膳，親族仰重，四德不虧，有男四人，長曰洙，見義武軍節度都押衙，銀青光祿大夫，檢校國子祭酒前隴州長史兼御史中丞，屬以時當沙悖亂，逆臣李國昌侵逼邊陲，節度使王公知洙有韜略之機，籌算之握，委領兵士，剪伐羌戎，果獲收復鎮城，招攜戶口，上聞帝闕，表以殊功，即領郡符，必酬前效，不久之際，新命當臨，公之此子，光前絕後，乃是德章外甥女婿，備孰德行，請以為志，次子曰汾，見豸府從宦，而有出郡之藝，主執奏章，頗立勤效，即有榮遷，次曰溥，乃是侍從南陵，無虧晨省，護喪歸邑，不憚苦辛，亦非久必榮家族也，次曰，與義武軍節度王公弟左神策軍糧料使弘紹同勾當供軍之務，並各負凌雲之氣，皆懷孝道之心，盛德出於眾人，光顯彰於前代，有女一人，娉同州押衙王袞，尋終遐壽，袞及女孫悉在，兒孫二人，長名難胡，即長男洙之子也，年未弱冠，亦是成器之寶，豹澤貴顯之材，次曰周兒，乃是溥之子也，見在襁褓，孫女二人，長適高翊，守職鸞台之內官，授中郎之榮，次女阿宜，歲未及笄，公時當盛族，年至從心，雖歿殊鄉，得歸帝里，四男泣血，一婦摧傷，備舉哀歌，靈儀崇列，丹攸攸，送歸新闕，嗚呼，水無返注，日不東回，泉門既掩，永而不開，刻石為銘，乃為頌曰，溫溫府君，令德出群，其聰莫比，其孝有聞，沖和茂著，節操松筠，兩佐名縣，頗立殊勳，方欲竭效，遽有替人，罷秩之後，偶染疾身，豈期倏忽，異鄉之魂，哀哉上蒼，何至於忙，行善雲吉，豈降其殃，離京之日，骨肉斷腸，不料永隔，生死分張，號天無及，叫地空傷，卜其宅兆，遷赴玄堂，蕭蕭松柏，杳杳白楊，泉台將掩，隴樹無光，葬於新闕，永鎮龍崗，廣明元年歲次庚子十月辛巳朔二日壬午男溥書，
大唐故亡宮七品墓誌並序亡宮者，不知何許人也，擢自良家，光茂選，暌女史之箴，有稟姆之，而閱川難駐，露易，九逝之魂，永愴三泉之痛，春秋八十，文明元年八月廿日卒，即以其年九月廿五葬於，乃作銘曰，昔柔儀，今茲遐壽，赴黃泉而永，寄彤管而無朽，
大唐朝議郎行周王西祭酒上柱國程務忠妻鄭氏墓誌銘並序夫人諱，字，鄭州滎陽人也，胄基，凌制巖而聳構，沉潛遠派，控滎流以疏源，若乃曳履南宮，聲華建禮之，橫經北海，道高通德之門，騎列四郊，獨標奇致，鹿軔，迥應嘉符，金鉉連輝，騰芬於絕代，瓊柯布族，貽慶於後昆，曾祖叔武，銀青光祿大夫，北豫州大中正，青，光二州刺史，謚平簡公，祖道瑗，密州高密縣令，泗州下邳郡丞，朗州武陵郡丞，或望重國華，或器優邦，宣風列岳，政韞六條，敷化屬城，績超三善，父懷節，絳州曲沃縣令舒州望江縣令，揚州六合縣令，貝州俞縣令，刑州鉅麟縣令，神襟散朗，識用淹通，理綜連環，藝該郡玉，歷官趙北，未窮游刃之功，累政淮南，寧申利器之用，對酒肆長筵之樂，聞弦興下調之悲，夫人蕙性幽閒，松姿婉艷，六行兼闡，四德咸臻，柳絮椒花，詞韜往制，鶴綾鴛綺，妙掩前工，容止會儀，詎藉曹門之誡，周旋中禮，無求女史之箴，既而樹三梅，兆發於鳴鳳，軒歸百兩，譽於乘龍，資孝敬於舅姑，著恭勤於娣姒，閨門仰其徽范，少長挹其箴規，既比茂於松筠，亦等好於琴瑟，何必盍田相敬，始覿如賓之容，春廡承歡，方窺舉案之德，所望魚軒賁禮，將期石榮，豈謂鸞鏡沉輝，不駐金丹之壽，咸亨二年四月廿六日，卒於毓德里第，春秋卅有四，即以其年五月十七，十四日，葬於北邙原禮也，雖天地之長久，懼陵谷之遷化，勒貞石於幽塗，紀芳塵於大夜，其銘曰，昌基已峻，靈源靡絕，袞服增華，白衣逾潔，弈葉前史，昭彰後列，玉秀瓊田，珠生寶穴，柔情內朗，韶儀外晰，作配嘉偶，從歸令哲，永好匪申，促齡俄滅，悲笳兮曉引，楚挽兮晨咽，白日兮長辭，黃泉兮永訣，
唐故隰州西道縣令劉君墓誌銘君諱攬，字士周，彭城彭城人也，氏族相傳，交映方策，桂枝蘭葉，何代無人，祖忠，周大司馬，父提，隋大都督，並骨鯁冰霜，昆藏路，搖翠雲而疏，儼青池而派質，君早標令問，夙振異儀，孝友顯於私庭，忠信彰於公府，可謂出其類拔乎萃也，自遭隋末，隱跡私門，家務在心，遂忘榮寵，於是布懷鄉曲，意仁風，閭里服其清廉，同志推其雅政，自幼及長，老彌篤之，故能簡在鴻恩，遂授隰州西道縣令，拜之未幾，尋見遷舟，以永徽四年七月十六日終於善里第，春秋八十一，夫人則魏司空祥之後也，素履貞順，雅符容德，福扃禍襲，先落桂枝，去永徽三年六月二十日終於第，今以永徽四年八月三日合葬於邙山之陽禮也，去白日之昭昭，襲長夜之悠悠松風急兮悲野外，山煙凝兮擁素旒，壽堂寂兮無響，衽席虛兮增愁，傳德音於玄石，庶彌久而可，銘曰，英華綿邈，茂實淒清，蘭芬蕙馥，玉潤金聲，風擁虛徑，月映空庭，松疏桂凍，唯余舊名，
唐故太中大夫太常寺丞兼江陵府倉曹張公墓誌銘並序秘書省著作郎錢庭篠撰父朝議大夫虢州長史張慆書姊夫朝議郎秘書丞兼鄧州穰縣令李西華題諱公諱銳，字郯侯，姓張氏，清河人也，派引南陽，光連景宿，儀以縱橫為秦相，禹以經術作帝師，盛烈茂勳，代有人矣，曾祖志，州洛交縣令，祖彥，贈鄧州長史，父舀，朝議大夫，虢州長史，公虢州之長子也，生則秀異，幼而聰敏，雅傳黃石之經，深得臨池之妙，未弱冠入仕，以門蔭宿衛，解褐授右司御率府兵曹，至德中，充四鎮節度隨軍判官知支度事，轉恆王府掾，加朝散大夫，轉光祿丞，賞有功也，屬西蕃未靜，國步猶虞，或從幸關東，或隨軍幕下，尋奉使宣傳聖旨，陷沒賊庭者久之，公辯說縱橫，權謀應變，陳之以禍福，懼之以威嚴，既回，有詔特遷太中大夫蜀王府司馬，嘉其節也，公以恭承睿略，遠仗天威，於我何功，固辭不拜，前後三表方允，乃授今任焉，由是恩制授太夫人長樂縣太君，禮有崇也，以板輿迎侍於江陵，申祿養也，公於從事，清有吏能，勤勞自公，出納惟吝，且夫奉使不屈，忠也，揚名立身，孝也，方期積慶，用以成家，天道何常，降年不永，以寶應二年正月廿五日夭歿於江陵府之官舍，春秋廿有七，以今大曆九年歲次甲寅三月四日癸卯，窆於京兆之鳳棲原，從太君之新塋也，澹澹春雲，垂陰陌樹，冥冥厚夜，獨幽泉，嗟雨散以風搖，空父臨而弟拜，銘曰，後生可畏兮誰與為徒，張氏之子兮其庶幾乎，苗而不秀兮有矣夫，庭折芳蘭兮掌碎珠，太君塋旁兮左愛子，千秋萬歲兮魂不孤，
唐故騎都尉豳州新平縣丞閻君墓銘並序君諱志雄，字玄毅，天水人也，若夫璇向派，瑤趾曾基，總榮河而灑沃，侶仙岑而錯峙，固以景靈江漢，降神惟岳，綿菰瓞於大晉，擅羽儀於強秦，諒乃駿發前修，慶流後昆者也，曾祖顥，魏中堅將軍，光祿大夫，寧州總管，化洽戎陬，教敷屬縣，祖哲，齊晉陽郡守，德光千里，恩煦百城，父深，隋河南郡錄事參軍，任重寮端，望華藩，刑清政肅，允屬鉤深，君器凝睿，風神秀遠，佇蘭林而播馥，湛桂水而澄清，加以騎思沉蔚，藝業兼綜，文深陸海，學潘江，緬惟捧檄，言從筮仕，貞觀十二年釋褐益州新繁縣尉，又轉屯田主事，聲敷玉壘，譽隆華省，清規茂范，允葉時，蒲密之佐，實寄賢英，廿一年，轉豳州新平縣丞，廿三年，授騎尉，從班例也，贊彼一同，雉台春陌，匡茲百里，鸞舞畫堂，豈止興謠，七月寢聲而已，方謂享諸戎秩，階之榮位，翻繡羽而搏空，躍錦鱗而激浪，與善冥昧，福應寂寥，逝波難駐，藏舟易遠，以永徽三年六月十八日，終於豳州新平縣之官舍，即以其年十二月廿三日遷窆於邙山之陽禮也，晨車案軌，曉旗翻素，北首郊原，西登路，望佳城而遙集，逾金谷而迥度，軫靈像於旋塗，撰遺芳於大墓，其銘曰，邈矣鴻源，紳茲大晉，方流圓折，戴挺英胤，蘭馥冰清，金聲玉振，遷喬響，逸翮曾迅，糜茲好爵，於彼銅陵，芬朝聽，華省是膺，德唯潤己，道被黎蒸，殲良奄及，與善無徵，雲昏暗，月冷霜凝，無絕終古，蘭菊斯稱，永徽三年十二月廿二日銘，
大周故中大夫行并州盂縣令崔府君墓誌銘並序天官郎中申屠瑒撰公諱哲，字能仁，清河東武城人也，魏司空林之十一代孫，冠冕之盛，為海內著族，爰逮後魏，大甄姓氏，衣簪人物，特冠中區，曾祖彥穆，周金紫光祿大夫，，聘齊，陳二國大使，金，安，襄三州刺史，千乘公，祖君肅，黃門侍郎，秦王府長史，使持節襄州諸軍事襄州刺史，贈鴻臚卿，父思約，祠部郎中，璧，復，和三州刺史，並偉材茂業，見重當代，備乎國史家諜，今可得而略諸，府君組盛門，膏腴貴胄，幼陶名教之樂，長擅風流之美，仁而由己，孝實因心，蘊眾妙以研幾，總多能而成器，貞標峻節，不屈於勢利之途，素履清規，獨安乎虛淡之境，由是士林稱歎，咸以遠大許之，解褐滁州司法參軍，稍遷衛州司倉參軍事，又除左武威衛會曹參軍，尋加朝散大夫，於時河洛建都，高視萬國，咸京舊地，分置四州，以公識周材，制除宜州司法，經始郛郭，總統列曹，星未周，繕理雲畢，累升課最，驟聞旒，俄以北京肇建，睿念屬於榆，中陽舊居，分官俟於才秀，復膺推擇，光踐神州，尋除并州司倉參軍，又改并州盂縣令，良能之美，特冠屬城，方當樹彼風聲，弘茲化術，乘撫同而入相，自宰縣而儀台，嗟乎，仲弓茂德，終焉太丘之長，亭伯高材，已矣長岑之令，位不侔量，其如命何，以久視元年歲次庚子七月戊辰朔廿五日壬申遘疾，終於毓德里之私第，春秋六十有九，嗚呼哀哉，以其年十月乙巳朔廿八日壬申，遷窆於洛陽城北邙山禮也，嗣子定王府能軍均，潞州司士志廉等，並因心不匱，至性過人，外絕溢，內殷創巨，毀疚之至，殆不勝喪，既而祖載有期，深哀迫於遠日，充窮罔極，纏慕切於終天，異撰家聲，用旌門德，天官郎中申屠，昔居仁里，早篤交情，初悲聚散，忽成今古，淮區出守，執紼之願無從，泉室裁銘，亡琴之悲徒軫，式遵無愧，而為頌云，營丘峻趾，清河遠流，膏腴茂族，冠冕中州，季素范，子玉清猷，蟬聯繼德，舄弈騰休，累慶攸集，篤生君子，嘉言孔彰，令問不已，莫交勢利，獨得名理，峻節激貪，坦懷知止，神州理劇，畿邑鳴弦，郡中清理，轂下肅然，方享崇秩，俄終大年，百齡共盡，己矣歸全，祖載旋及，容車即路，楚挽逶遲，悲驂顧步，背國門而長往，淪佳城之大暮，懼陵谷之貿遷，勒斯銘於泉路，
大唐故朝散大夫岐君墓誌銘並序君諱慈，字剛仁，京兆長安人，岐伯之後也，洪源萬里，方為浴日之津，崇基千仞，即權凌雲之，備諸圖史，無待詳言，相亮，父善才，並養志丘園，韞名州里，君佩服仁義，玩習經書，忠孝自然，純信獨得，園中竊筍，翻以避人，路上遺裝，恆持訪主，義寧二年，以征討之功，蒙授朝散大夫，因而不仕，崇敬三寶，勤習四禪，依信行禪師之文，為不輕菩薩之業，年三月六，齋戒不虧，持身用心，始終罔廢，而輔仁或爽，與善徒欺，天不遺，人其萎逝，以乾封元年二月卅日，卒於長安縣龍首里第，春秋六十有四，妻同縣高氏，戒行特隆，福智俱備，以貞觀廿年十月十日卒於龍首里，春秋有七，以儀鳳元年十一月廿日合葬於縣內之龍首原，禮也，嗚呼哀哉，郯涼眇眇，丘墓阡阡，恐移陵谷，思記英賢，乃為銘曰，軒重岐伯，齊尊高子，祥慶挺生，才賢繼起，夫婦琴瑟，閨庭蘭芷，並慕耆山，俱游定水，意重禪悅，情敦法喜，龜鶴傾年，桑榆落晷，同開柳，共歸蒿里，天地悠哉，丘陵已矣，
唐故優婆姨段常省塔銘並序蓋聞宿殖勝因，生逢政教，仰尋師友，意達真心，學普敬法門，慕不輕密行，貞心守志，塵俗不污其情，性等虛空，證真如之鏡，獨拔愛網，厭世榮華，菩薩捶雄，悲重迦文之妙典，火宅之內，駕馭三車，舍內外之財，望三祁願滿，春秋七十有六，以天寶八載九月十日卒於私第，捨報歸林，以天寶十二載建塔於茲，知神魂而不固，其詞曰，女劉三娘建，妙慧歸真，德超上智，慈悲起行，忠孝無二，敦故重新，心存剛志，宿殖德本，動靜合理，
大唐故銀青光祿大夫守工部尚書贈荊州大都督清河郡開國公上柱國崔公墓誌銘並序公諱泰之，字泰之，清河東武城人也，其先烈山教農，代德遠矣，太岳掌禮，家法崇矣，佐周克商，功則厚矣，翼魏徇漢，忠亦至矣，故能炯光延照，令問飛聲，繼有格人，郁為冠族，曾祖世樞，皇朝上大將軍，散騎常侍，司農卿，武城侯，祖義直，紀，越二王，長史，陝州刺史，嗣武城侯，父知溫，中書令，肅烈之功，雍熙之業，紛備帝載，昭圖男史，公貽慶纂緒，全德誕靈，清秀內融，稟氣辰象，岐嶷外峻，降神河岳，襟懷萬頃，自含陽秋之度，標格千仞，立於風塵之表，故能詣十倫之極，總五常之中，言必有孚，行在無擇，忠烈於國，孝純於家，宗黨推仁，交遊服義，文典以麗，雅善緣情，學精而博，尤探經濟，年十有二，游昭文館對策高第，明年，調補雍州參軍事，安仁國士之年，早稱英妙，玄成丞相之子，初表象賢，丁中令府君憂，哀毀過禮，雖變除雲畢，而瘠猶甚，親故見者，不復識焉，君子以為難也，服闋，授太子通事舍人，轉左金衛長史，司賓丞，太子司議郎，加朝散大夫，上柱國，從班例也，除右史，俄遷職方郎中，仍兼右史事，朝侍階，記事於九天之上，夕游錦帳，起草於萬國之圖，任遇兼崇，聲華日遠，於時外戚干政，內嬖握權，將假中闈，圖危塚嗣，公以家承漢相，深東郡之憂，謀協陸生，Γ北軍之舉，乃與羽林將軍桓彥范等，共圖匡復，中興之際，公有力焉，中宗嘉之，拜太僕少卿，封安平縣開國男，兼衛王長史，居無何，奸臣武三思竊弄國柄，稍斥朝賢，出公為州刺史，政刑具舉，風澤斯洽，州人立碑碩頌德，於今存焉，三思等情惟盜憎，彌積嫌忌，轉德州刺史，又換梓州刺史，左遷開州刺史，降為資州司馬，歷踐險途，罔有寧歲，而行已以正，御物以仁，在邦必聞，所居咸理，今天子肇揚天光，克掃陰，君子道長，哲人用康，起為濟州刺史，未到官，旋拜國子司業，光祿少卿，判左屯衛將軍事，榮備內外，任兼文武，進之以禮，殷薦其忠，觀否泰之相循，悟為善之終吉，遷禮部侍郎，加銀青光祿大夫，謀行職修，上尊下睦，遷尚書左丞，闕綱咸補，弛條必張，又詔公詳理選事，士感甄明，時稱簡要，遷黃門侍郎，拜命之日，主上臨軒謂公曰，忠孝出卿一門，朕甚嘉尚，又顧謂侍臣曰，此人如野鶴之在雞群，不可多得，其見賞重如此，讜言聞於闈，直道盈於省闥，屬北狄不賓，邊守失御，詔公持節按撫諸軍，威略克宣，軍容斯振，丁內憂去職，水漿不入於口者七日，泣血三年，未嘗見齒，又有白鼠馴於廬側，冬┴抽於庭際，人咸以為孝感所致，服闋，驛召拜戶部尚書，進封清河郡公，位高八座，職宣七典，祚以大國，封諸故鄉，當代以為榮也，又屬降虜趑趄，時有背叛，詔公持節就而撫焉，公宣揚朝恩，示以逆順，一朝釋甲，委命使車，又轉工部尚書，曹署增韙，績用其凝，天不留，奄焉薨謝，春秋五十有七，以開元十一年六月七日寢疾，薨於京平康里第，慟興宸，哀洽縉紳，賓友摧梁，邦人輟相，有制追贈荊州大都督，詔葬之禮，事極哀榮，越以其年歲次癸亥十月癸巳朔五日丁酉，葬於河南府河南縣平樂鄉所禮也，子秘書郎承禮，孝思罔極，式圖揚名，乃刊石勒銘，用志泉戶，沔以虛寡，預宗屬，時忘貴介，見憶少游之言，嘗接從容，謬忝惠連之目，薄技效德，慚誄行於九能，永慕何追，獨傷懷於萬古，乃為銘曰，於穆高門，慶流後昆，誕良士兮，爰有令德，高朗沖默，人之紀兮，立言立功，祿位昭融，總繁祉兮，常百行，允歸於正，全終始兮，運仲業光，身歿名揚，浩不已兮，中書侍郎崔沔文，李迪，
唐泗州漣水縣主簿武騎尉故范君墓誌銘諱彥，字，河南伊水人也，自踐土勤王，列卿禮名於，姑蘇炫業，牧伯顯績於陽秋，於是輪蓋蔭槐庭，旌節光，交友之分，義款於幽泉，史之華，文繁於漢，即君之先也，祖弘，隋涿郡蘇縣丞，父懷，隋枝江令，俱稱望實，並顯風，月峽暈鮮，秀異浮於錦浪，易陽寒切，協撫清於綺琴，君少奉過庭，禮問揚於賓敬，長狎，信順積於由仁，翱翔易色之園，容心無違之地，故晨昏枕席，不廢於公，方茹苴苔業終而授俸，去顯慶年中，任集州符陽縣主簿，銅梁內負，贊契寂雙槐之庭，孤巒，必割賞黃花之趣，俄逢國慶斯班，弦響流波，婉遷橋之，酒酣終宴，欣席地之無思，又選授泗州漣水縣主簿，，聲溢響於提綱，珠之浦，美價光於馭轄，方奉馴，譽楚丘，俄嬰痼之悲，息徒纏右，朝頤玉餌，夕味金牙，日屢侵，光音俄寂，春秋七十有二，越以總章二年正月十六日，終洛陽縣敦厚坊私第，以其年二月廿四日葬於河南平東鄉邙山之陽禮也，長子前趙州象城縣主簿守玄，次子豫府親事守元等，感樹扉風庭，花鮮凌曲，采蘭之戀方勵，餌之慶斯歡，警寒流，奄懼余霰，音儀雕，遺古虛編，敢良遊，敬述清節，其詞曰，族茂晉乘，名編漢，交切幽冥，清楊甑曲，於昭君子，義高無慾，騖跡芳金，翔泉玉，沉犀懋德，涯貽躅，方目於班，奄於郟辱，警蒿里之歌淒，增柏亭之條淥，因山幽固，明音儀之遠燭，
唐故博陵崔府君墓誌銘並序兄朝議郎前行少府監丞上柱國彥佐撰弟朝請郎前行河南府鞏縣丞彥冠書君諱彥溫，字德昌，博陵人也，宗系蟬聯，歷代輝焯，自後魏至我唐，官婚人物，首冠他族，載在史冊，可得而詳，曾祖育，宰江陰，有政，化及疲人，祖孚，皇湖州長城縣令，贈官至戶部侍郎，父弘禮，皇東都留守，檢校尚書左僕射，贈司空，君即司空第四子，在幼之年，聰晤穎秀，及冠之後，倜儻奇特，洎讀書業文，流輩宗仰，而雅尚閒放，不薄宦，年俯廿，鳳翔節度使陳公知之，奏授試衛佐，充節度推官，君謝而不就，每負凌雲之氣，常抗志思立大節，家有金帛，無所顧惜，悉與朋友共之，以輕財重義為事，由是數年間，寒徒壁立，人見之不堪其憂，而君怡怡然不改其樂，識者皆壯其志業，謂大位大權，爵祿榮顯，可俯拾而取，無何遘疾，逾月而殛，時不我與，以大中十一年六月八日終於東都宣教里之第，春秋三，嗚呼，遇與不遇，命也，自古聖賢由其病諸，有自僮孺金花紫祿萬鍾而至於耆頤者何哉，而君操執行揚，藏書器用，有志未伸，一旦與煙藹同盡，又何哉，嗚呼，天極高而嚴尊，權不侔下，自古悲之者多矣，余何敢焉，凡在知識，為之出涕，況分形共氣，奪其手足耶，冤憤填膺，號慟無訴，即以明年十月廿六日葬於洛陽縣清風鄉之北原，祔先塋也，有子二人，長曰賡，次曰庠，皆謹厚習儒，賡茄荼泣血，力奉大事，予遂京灑涕以志之，乃為銘曰，天之於人，唯善是親，君之操履，唯善唯仁，宜壽而夭，宜屈而神，已矣而去，命也何雲，骨肉存歿兮痛極天倫，歸祔先塋兮爰及吉辰，唯清音兮不泯，安玄堂兮永寧，
唐故李府君墓誌銘並序前蘇州昆山縣丞馮良撰公諱舉，字幼遷，魏郡元城人也，其先玄元皇帝之裔，枝遠派流，遂居於魏，曾祖元皓，滄州樂陵令，祖會宗，洛州永年尉，父瑰，鄆州司功，並登清宦，久著芳名，公即瑰之長子，頃因中華草擾，避地江淮，混跡汩名，高道不仕，膺揚放曠之性，謔浪冠冕之勞，加以孝友廉直，溫恭忠貞矣，且寒暑遞來，陵谷更變，忽癭疹，有加無瘳，大曆十三年臘月廿一日，卒於惟揚瑞芝私第，享年五十二，噫，上天降凶，殲我良人，親戚悲酷，兒女摧心，公三女子，長女適吳郡顧氏，次女適天水趙氏，並能懇擗過禮，以十四年正月八日，葬於邗城南平原禮也，恐歲月遷易，改卜無憑，表列官秩，勒石為記，銘曰，何意陰陽兮了戾，行辰到此兮妨我賢哲，妻子慟兮肝膽屠裂，楚挽引兮笳聲嗚咽，獨往泉台兮空懸夜月，
朱書藍地，重光二年辛巳歲五月丁巳朔四日庚申，新除侍郎，轉遷祀部司馬，追贈祀部長史故張弘震，春秋七十六，殯葬斯墓，
唐故朝議郎行蓬州宕渠縣令王府君墓誌銘並序粵天道暗短長，人代貴道德，靈，周太子之華宗，忠義逾高，漢司徒之析派，君諱思齊，字思齊，其先太原人也，臧孫後，望因封，官序蟬聯，今為冀州棗強人也，曾祖貴，隋國子博士，祖詮，皇陝州司馬，父求，宣州宣城縣令，簪纓代襲，器業俱弘，公則宣城府君之第三子，貞純立性，孝友居身，業廣以勤，學優登仕，咸亨元年，州辟孝廉擢第，調補宣州溧陽縣尉，次遷滑州白馬主簿，尋授蓬州宕渠縣令，所居則理，知無不為，處劇若閒，明道若昧，乃嘗言曰，名則須遷，欲不可縱，人皆苟取，道沖而用，何必制錦關情，鳴弦佇頌，但利人而益國，則道高而德重，茲所謂以蒙養正，用晦而明，量包三台，跡先百里者也，而光陰不借，人事焉留，膏肓之疾遽增，泉壤之悲俄結，春秋六十二，景龍二年七月十五日不祿於宕渠官舍，痛深京兆，魂歸舊鄉，既彌瘁於邦家，固辛酸於聞者，夫人平原張氏，司農卿游之親市，作嬪君子，宜其室家，德映曹妻，行侔女史，豈意承祧慶薄，職饋旋乖，淪月彩於中年，掩星姿於大夜，春秋卅三，垂拱元年四月一日遘疾，終於京兆勝業里之私第，長子行坊州中部縣丞元燮，不勝哀毀，永慕劬榮，泣血將畢於機筵，號穹竟悲於怙恃，爰詢合禮，遂飾送終，開元十五年十月五日癸酉遷祔於河南府河南縣梓澤原之禮也，共河東注，鼎邑前通，風物詎減於昔年，悲歡自成於度代，況龜筮葉吉，儀具淒涼，隔乎幽明，終彼天地，斯則愛敬之道著，哀之情深，刻石宜哉，遂為銘曰，倬彼仙裔，誕姿聖朝，孝友天假，德音孔昭，比之人倫，風範獨遙，探之道粹，精義孤標，位以德興，或從王事，子喬為宰，梅福作尉，彼滑及色，天錫爾類，政理無疆，時俗純懿，夫良妻婉，正家有章，曷延此酷，難忱彼蒼，行路流涕，諸孤豈當，送終雖畢，銜哀詮忘，山阿體，郭門遽辭，聽松風而有日，看戶曉而無時，
唐故雲麾將軍左龍武軍將軍知軍事兼試光祿卿上柱國譙郡開國公贈揚州大都督曹府君墓誌銘並序前鄉貢進士陳維文將軍諱景林，右衛長史秀之曾孫，左衛中郎贈恆王府司馬智之孫，左金吾衛中郎贈綿州刺史元裕之長子，歷世弘毅，性傳懿淑，將軍格操崇整，氣識高博，寬茂明哲，倬為人長，天寶五載，由宿衛而漸官階，至德初，二京陷覆，肅宗遷幸靈武，以警從授左武衛翊府左郎將，總干戈以翼主，奮勇烈以辟國，皇輿返正，以功授右驍衛翊府中郎，進加麾將軍，左龍武軍將軍，廣德中，戎寇甸，從狩於陝，以勞拜本軍大將軍，通直上下，詢事秉彝，勤而逾願，特遷將軍知軍事，天官禁旅，職劇誡嚴，將軍虔恭貞厲，恪慎周密，執踐恆矩，罔暫荒懈，惠和善恕，人皆稱悅，若乃郊廟分仗，正至陳儀，輝威振旅，六師稟則，酌故制宜，曾無違忒，實敏於事也，既而驚榮寵之地，發厭離之心，禁葷絕膻，戒酒寡慾，履精純以養浩素，蘊誠明而際空奧，度生滅於識性，視形骸如逆旅，建中三年，自春兆疾，涉夏沉痼，帝居軫情，王人諭問，賜絹百疋，以供醫救，藥物莫蠲，竟臻羸亟，七月甲午，奄終於里第，享年五十三，聖朝嗟悼，贈絹，布壹佰伍拾疋，充給哀紀，戊戌，詔贈揚州大都督，交故追愴，衛士悲惻，太夫人太原王氏，以柔嘉母道，有訓勖之義，言念元子，高年喪之，將軍孝行表於微隱，真致暢於性情，羽衛四朝，殆逾三紀，敬懼以奉上，優容以畜眾，出入屯險，忠以立節，通修禪寂，善不異俗，盛跡遺美，充著周廬，然不登遐紀，不就終養，固生人之疑痛也，而知微者以為淨業克備，遽真界是往，道不繫於短，神不滯於一方，則將軍之歿，何嗟及矣，夫人清河郡夫人張氏，能修采之職，婉娩室家之范，不幸先時而歿，考龜蓍與歲月，未即宜於合祔，以九月己酉葬於萬年縣川鄉鄭墟之先塋禮也，嗚呼，逝川不，命莫可留，去人世而倏忽，窀原之茫昧，嗣子右衛兵曹參軍日孚，聰敏學，克紹家訓，銜恤血，哀懣靡至，敬撰先人之光績，以志於重泉，亦遠慮陵谷變，銘曰，於維將軍，實稟純性，居寬蹈信，體和周正，真粹內凝，貞規外映，自家形國，竭忠敬，天造草昧，致身事武，服勤執銳，為王桿御，烈烈桓桓，蕩滌區宇，雲龍天，斑命顯敘，西巡東狩，出入阻，帝嘉厥庸，俾將虎旅，秉律無違，其儀克舉，豐仁洽眾，周廬樂所，慎滿戒約，棲心恬漠，福善明徵，期頤可，如何不，中衢殂落，悼軫皇躬，褒贈夜壑，痛矣光華，與時冥寞，水洋洋，荒阡茫茫，陵谷有變，盛烈永芳，嗚呼，
唐故博陵崔府君墓誌銘並序外弟河南哥舒峘撰有唐貞士曰博陵崔君諱慎思，字茂沖，博陵人也，五代祖諱仁師，相國安平公，高祖諱挹，戶部尚書，曾祖諱泌，刑部員外郎，大父諱詎，戶部郎中，烈考諱密，廣都縣尉，臧孫茂烈，代有後於魯邦，陳清規，家傅聲於魏室，君襲懿范，少為聞人，早獲天爵，不急時祿，好古嗜學，窮文極奧，鄉薦十上，不登甲科，何天之不與善甚耶，顏子雖無祿位，百代以為賢人，賈生自負文章，富時非達者，今猶古也，君同域歟，然就積德而不壽，累而無嗣，使莊周觀，亦其怛乎，以元和五年二月十七日歿於長安延里李氏之廟舍，享年五十四，六姻相吊，相顧失聲，將百其身，惡乎可贖，夫人隴西李氏，晝哭奉喪，用卜茲宅，以其年八月十六日，葬於萬年縣長樂鄉先塋，禮也，外弟哥舒亙，外甥常益，以虞陵谷，遂銘壽宮，銘曰，神不輔德，天不佑仁，哀哀吾兄，與顏同塵，天高莫問，神幽莫詢，徒將與歸，淚傷神，
大唐故特進行右衛大將軍兼檢校右羽林軍仗內供奉上柱國卞國公贈并州大都督泉君墓誌銘並序中書侍郎兼檢校相王府司馬王德真撰朝議大夫行司勳郎中上騎都尉渤海縣開國男歐陽通書，若夫虹光韞石，即任土而輝山，照涵波，亦因川而媚水，洎乎排朱閣，登紫蓋，騰輝自遠，逾十乘於華軒，表價增高，裂五城於奧壤，況復珠躔角氐，垂景宿之精芒，碧海之罘，感名山之氣色，舉踵柔順之境，濫觴君子之源，抱俎豆而窺律呂，懷錦繡而登廊廟，移根蟠壑，申大廈之隆材，轉職加庭，奉元戎之切寄，與夫隨珠薦櫝，楚璧緘繩，豈同年而語矣，於卞國公斯見之焉，公姓泉諱男生，字元德，遼東郡平壤城人也，原夫遠系，本出於泉，既神以祉，遂因生以命族，其猶鳳產丹穴，發奇文於九苞，鶴起青田，稟靈姿於千載，是以空桑誕懿，虛竹隨波，並隆乾精，式人傑，遂使洪源控引，態掩金樞，曾堂延袤，勢臨瓊檻，曾祖子游，祖太祚，並任莫離支，父蓋金，任太大對盧，乃祖乃父，良冶良弓，並執兵鈐，咸專國柄，桂婁盛業，赫然凌替之資，蓬山高視，確乎伊霍之任，公貽厥傳慶，弁幘乃王公之孫，宴翼聯華，沛鄒為荀令之子，在髫無弄，處不群，乘衛之車，塗光玉粹，綴陶謙之帛，里映珠韜，襟抱散朗，標置宏博，廣峻不疵於物議，通介無滯於時機，書劍雙傳，提蔗與截蒲俱妙，琴棋兩玩，雁行與鶴同傾，體仁成勇，靜迅雷於誕據，抱信由衷，亂驚波於禹鑿，天經不匱，教乃由生，王道無私，忠為令德，澄陂萬頃，游者不測其淺深，繚垣九仞，談者未窺其庭宇，年始九歲，即授先人，父任為郎，正吐入榛之辯，天工其代，方升結艾之榮，年十五，授中里小兄，十八授中里大兄，年廿三改任中里位頭大兄，廿四兼授將軍，余官如故，廿八任莫離支兼授三軍大將軍，卅二加太莫離支，總錄軍國，阿衡元首，紹先疇之業，士識歸心，執危邦之權，人無議，於時蘿御寓，苦矢褰期，公照花照萼，內有難除之草，為為楨，外有將顛之樹，遂使桃海之濱，隳八條於禮讓，蕭牆之內，落四羽於干戈，公情思內款，事乖之執，方欲出撫邊，外巡荒甸，按夷之舊壤，請義仲之新官，二弟產，建，一朝凶悖，能忍無親，稱兵內拒，金環幼子，忽就鯨鯢，玉膳長筵，俄辭顧復，公以共氣皇分，既飲淚而飛檄，同盟雨集，遂銜膽而提戈，將屠平壤，用擒元惡，始達烏骨之郊，且破瑟堅之壘，明其為賊，鼓行而進，仍遣大兄弟弗德等奉表入朝，陳其事跡，屬有離叛，德遂稽留，公乃反旆遼東，移軍海北，馳心丹鳳之闕，飭躬玄兔之城，更遣大兄冉有，重申誠效，曠林積怨，先尋閼伯之戈，洪池近游，豈貪虞叔之劍，皇帝照彼青丘，亮其丹懇，覽建，產之罪，發雷霆之威，丸山未銘，得來表其先覺，梁水無孽，仲謀憂其必亡，乾封元年，公又遣子獻誠入朝，帝有嘉焉，遙拜公特進，太大兄如故，平壤道行軍大總管兼使持節安撫大使，領本蕃兵共大總管契何力等相知經略，公率國內等六城十餘萬戶，書籍轅門，又有術底等三城，希風共款，取爾危矣，日窮月蹙，二年奉敕追公入朝，總章元年，授使持節遼東大都督上柱國玄菟郡開國公食邑二千戶，余官如故，小貊末夷，方傾巢燕之幕，大君有命，還歸蓋馬之營，其年秋，奉敕共司空英國公李相知經略，風驅電激，直臨平壤之城，前哥後舞，遙振崇墉之堞，公以罰罪吊人，憫其塗地，潛機密構，濟此膏原，遂輿僧信誠等內外相應，趙城拔幟，豈勞韓信之師，鄴扇抽關，自結袁譚之將，其王高藏及男建等咸從俘虜，巢山潛海，共入是封，五部三韓，並為臣妾，遂能立義斷思，同鄭伯之得俊，反禍成福，類箕子疇庸，其年與英公等凱入京都，策勳飲至，獻捷之日，男建將誅，公內切天倫，請重閽而蔡蔡叔，上感皇眷，就輕典而流共工，友悌之極，朝野斯尚，其年蒙授右衛大將軍，進封卞國公，食邑三千戶，特進勳官如故，兼撿校右羽林軍，仍令仗內供奉，降禮承優，登壇引拜，桓輯中黃之瑞，羽林光太紫之星，陪奉輦輅，便繁左右，恩寵之隆，無所與讓，腎腸之寄，莫可為儔，儀鳳二年，奉敕存撫遼東，改置州縣，求瘼┬隱，襁負如歸，劃野束疆，奠川知正，以儀鳳四年正月廿九日遘疾，薨於安東府之官舍，春秋有六，震傷輦，台衡怨笛，四郡由之而罷市，九種因之以輟耕，詔曰，懋功流賞，寵命洽於生前，縟禮贈終，哀榮賁於身後，式甄忠義，豈隔存亡，特進行右衛大將軍上柱國卞國公泉男生，五部猷豪，三韓英傑，機神穎悟，識具沉遠，秘算發於鈐謀，宏材申於武藝，僻居荒服，思效款誠，去危就安，葉變通之道，以順圖逆，克清遼貝之濱，美遐著，崇章薦委，入典北軍，承宴私於紫禁，出臨東者，光鎮撫於青丘，佇化折風，溘先危露，興言永逝，震悼良深，宜增連率之班，載穆追崇之典，可贈使持節大都督，並，汾，箕，嵐四州諸軍事，并州刺史，余官並如故，所司備禮冊命，贈絹布七百段，米粟七百石，凶事葬事所須，並宜官給，務從優厚，賜東園秘器，差京官四品一人攝鴻臚少卿監護，儀仗鼓吹，送至墓所往還，五品一人持節繼璽書弔祭，三日不視事，靈柩到日，仍令五品已上赴宅，寵贈之厚，存歿增華，哀送之盛，古今斯絕，考功累行謚曰襄公，以調露元年十二月廿六日壬申窆於洛陽邙山之原禮也，哀子衛尉寺卿獻誠，夙奉庭訓，早紆朝黻，拜前拜後，周魯之寵既隆，知死知生，吊贈之恩彌縟，茹荼吹棘，踐霜移露，痛迭微之顯傾，哀負趨之潛度，毀魏墳之舊漆，落漢台之後素，刊翠琬而傳芳，就黃壚而永固，其詞曰，三岳神府，十洲仙庭，谷王產傑，山祗孕靈，︳謨國緯，舄弈人經，錦衣繡服，議罪詳刑，伊人間出，承家疊祉，矯矯鳳芻，昂昂驥子，韞智川積，懷仁嶽峙，州牧薦刀，橋翁授履，消灌務擾，鄒盧寄深，文樞執柄，武轄操鈐，荊樹鶚起，盧川雁沉，既傷反袂，且恨移衾，肅影麟洲，輪誠鳳闕，朝命光寵，天威吊伐，殄寇瞻星，行師計月，夷舞歸獻，凱哥還謁，彎弧對泣，叩閽祈帝，遽徙秋荼，復開春棣，鏘玉高秩，銜珠近衛，寶劍舒蓮，香車裊桂，輕軒出撫，重錦晨游，抑揚穴，堤封洲，贍威仰惠，望景思柔，始祗來軸，俄慌去，斂革勤王，聞鼙悼，九原容衛，三河兵士，南望少室，北臨太史，海就泉通，山隨墓起，霜露年積，春秋日居，墳圓月滿，野曠風束，幽壤勒頌，貞瘞書，千齡曄，一代丘墟，
大唐在故汴州中牟縣丞樂君墓誌銘並序君諱玄，字通才，南陽育陽人也，原夫玉緯編珠，表太丘之夜集，金波湛璧，發平輿之旦語，是故幽貞鳳舉，秘彩仙鳧之域，嘉遁龍蟠，浮蓋祥之里，信絕代而同規，今可得而言矣，祖豐，隋汴州浚儀縣令，德潤金璧，清厲冰霜，馴雉之謠，駕芳聲於三異，舞鸞之政，揚茂軌於一同，父，隋驃騎將軍，英略內融，雄情外發，克展戎昭之節，威宣致過之勳，拔勇氣於風雲，振武功於偏旅，惟公資和地，宅粹雲郊，聲馳對日之年，辯架參玄之歲，辭褐為汴州中牟縣丞，仁以表行，德以基身，動合禮容，言成物范職參制錦，不乖寬猛之儀，務贊絃歌，自得廉平之譽，豈謂景業未融，膏肓成疾，春秋六十有七，於永徽三年三月十七日遘疾，終于思恭里第，山扉月牖，杳冥林澗，策府靈台，激揚風雅，皇穹坦化，俄悲京兆之遊，玄夜同歸，竟慘侍城之穴，夫人趙氏，稟姿蛾媛，孕月桂而騰芳，毓質婺靈，炳星珠而疊耀，春秋八十有四，以總章三年二月三日遘疾，終於時邕里，長子毛德，痛貫霜景，哀深露節，以咸亨元年歲次庚午十月庚午朔廿八日丁酉，合葬於邙山之陽禮也，永惟萬古，罔極之慘逾深，長號九原，終天之疚彌切，懼負舟之徙夜，庶騰芳於後烈，嗚呼哀哉，乃為銘曰，台門甲族，軒冕流譽，令問夙彰，徽猷載著，允矣夫君，崇德多聞，彩交瓊蕊聲鏘玉溫，華文錦照，壯思濤奔，彼倉不，虛白同銷，終焉靡覿，去矣何招，荒荑泣露，寒拱吟飆，嘉哉趙氏，柔德貞，靨珠星色，鬢玉雲輕，言辭桂戶，來蔭松庭，刊翠雕於大暮，庶傳美於齡，
大唐故嶺南觀察支使試大理評事崔君墓誌銘並序攝嶺南經略推官前試太常寺奉禮郎崔璫撰嗚呼，有唐前嶺南觀察支使，試大理評事，權知康州事崔君終於州之廨署，哀哉，君名恕，字敏從，父千里，常州司士參軍，祖徵，朝散大夫，越州司馬，曾祖隱甫，皇朝銀青光祿大夫，檢校兵部尚書，御史大夫，東都留守，其先清河東武城人也，涵流源，世為名族，盛德尊爵，代有其人，君生於德門，力善不怠，約發筮仕，立政有績，敦睦而恤為務，感概而諾為主，愨慎而通為先，亮直而和為宜，以是飭躬之道罔不修，勵行之方罔不茂，初以蔭調補虢州玉城縣尉，後辟諸侯府從事，自桂之廣，四奉知己而五居職，三歷官而二寵拜，即試環衛與廷評也，君以丙辰歲十月九日生，以甲辰歲五月廿七日終，未及蘧瑗知非之年，不益買臣負薪之歲，始終不週一甲子，其生也可謂促歟，官才試法寺，服未佩印紱，其仕也可謂未達歟，娶於鉅鹿魏氏，夫人皇監察御史諱正臣之女也，德禮作嬪，誠孝供祭，始榮宜室，終痛乏嗣，嗚呼，以君之踐修，早有嘉譽，而名位未稱，享年不永，捐館之後，無子主奠，天昧福善，禍及於君，嗚呼哀哉，以其年八月七日夫人哀奉君之裳帷遠自嶺僥，歸於東周河南縣平樂鄉杜郭里，歸祔於先塋禮也，襄事艱勤，道里綿阻，晝哭之哀，傷感行路，自啟同歸之穴，居稱未亡之人，生人之苦，苦亦至矣，嗚呼哀哉，天道冥默，人事舛，雖欲窺究，未如之何，唯君之雅操率履，宜圖不朽，乃銘石曰，世載令德，強宗大家，圖諜相映，人為國華，倬哉廷評，生異蓬麻，雲翰超舉，絕足騁遐，宜得名位，永去泥沙，胡然逝水，溘盡生涯，寮友悲慟，行路傷嗟，已矣崔君，命無以加，哀哀令室，痛有既耶，夫人外兄隴西李玄同書，
唐故銀青光祿大夫涼州刺史定遠縣開國子郭公墓誌銘率更令歐陽詢書公諱雲，字鍾翔，京兆萬年縣人也，祖慶，隋驃騎大將軍，右光祿大夫，相州長史父振武，開府儀同，金紫光祿大夫，幽，並二州刺史，並箕裘紹業，鐘鼎傳門，公稟聲華之秀氣，降昴緯之星精，英姿颯爽，得孔門季路之風，智計宏深，有前漢留侯之略，屬隋氏失政，率土分崩，我皇崛起，英俊雲集，公投款轅門，深蒙優禮，授武騎尉，公乃霜戈奮武，星劍臨戎，青則嶽峙山立，動則雷奔電制，識超萬從，勇冠三軍，以故但從征討，輒建奇勳，武德元年，封定遠縣男，邑五百戶，既又因舊封，進爵為子，賜以絳節，儼上將之儀，苴以白茅，開建國之模，方當翊衛皇家，馳騁雲表，不幸以貞觀五年六月廿有七日終於德里第，春秋五十有九，贈銀青光祿大夫，涼州刺史，夫人唐氏，定遠縣君，內府丞仲翔季女也，貞順著行，珠玉含華，雅稱良匹，先公永逝，以其年十月六日葬於縣西龍首原，禮也，嗣子漢章，痛風木之不傳，慮陵原之倏變，乃銘貞石，庶表芳徽，銘曰，惟岳降靈，是生郭公，既智且勇，克奏膚功，蔚彼虯松，長留雄風，億萬斯年，流慶無窮，
唐故游擊將軍守左領軍衛翊府郎將上柱國曹府君墓版文章敬寺大德令名敘沙門道秀書大曆己未歲夏四月廿七日丁酉，遂葬於京兆府萬年縣龍首原，命我志之，從周禮也，公諱惠琳，本望敦煌康氏也，曾祖，秦州清德府果毅，祖澄芝，居高不仕，考寧，游擊將軍，州嘉陽府折衝，並以冕服威邊，忠貞獻主，公立身干蠱，智策縱橫，體剛毅之姿，出酋豪之右，未齠齔，舅氏贈綿州刺史元裕見而奇之，毓為後嗣，禮均天屬，遂稱曹氏焉，義畢恩終，宜歸本族，君子韙之，乾元初，起家，拜延州延長府別將，次遷果毅都尉，廣德歲，累遷折衝，二年秋，敕以宿衛功勞，勤於御，特授游擊將軍，守左領軍衛翊府郎將，賜紫金魚袋，上柱國，前後歷五政崇班，聖朝牙爪也，然後志於道，游於藝，養正浮雲，載五十四，逾知命之秋，遘疾不救，薨於通化里之私第，悲夫，公之昆季有四人焉，仲兄震，游擊將軍，守武衛郎將，仲弟榮，雲麾右衛大將軍，兼光祿卿，季弟說，朝散大夫，守都水使者，表弟景琳，龍武軍使，試光祿卿，各以韜略濟時，職參文武，義深家國，望絕原，卜兆咨，監襲禮殯，嗣子寓等永言窀穸，用紀斯文，恐陵谷之徙遷，庶頌聲之不墜，銘曰，乍見將軍疑天落，生也榮兮死何，魂上兮哀寂寞，石以勒兮頌聲作，
大唐故蔣王府參軍張府君墓誌銘並序君諱覽，字智周，清河人也，源夫姬室中興，孝友揚其令德，晉邦啟霸，延譽播其風猷，開基朱鳥之郊，傍臨烈宿，分枝黃石之甸，近葉兵符，軒冕相承，兩漢光其盛業，衣冠遞襲，二晉闡其家聲，俊傑連橫，冠寰中而首出，英賢繼軌，總區內而超群，並國史家諜詳焉，固無俟而言也，曾祖洽，陳太學博士金部郎中，學府詞宗，儀形國胄，清徽令問，遠駕郎官，祖載，陳度支郎中隋資陽縣令，天爵高懸，映蘭曹而待價，清襟傲俗，泛菊蕊而邀歡，父，皇朝戶部，刑部二郎中，交，泉二州長史，或會計資材，或恤刑佇則，或紛絲仰化，或佩犢欽風，入贊文昌，全星朗耀，出臨遠國，半刺揚構分，君誕自珠泉，照龍之光先發，涵輝壁岫，捎虹之氣夙彰，峻局高人，軌儀肅物，摳衣受業，青衿推殆庶之規，贈甲文，白無片言之點，貞觀十六年四月，任東宮右衛翊衛，文簡及第，隨牒將王府參軍，望府初開，盛求髦彥，以君南朝士族，音韻清通，諷詠談端，聲高蘭阪，琴英酒俊，道冠猿巖，嚴忌通賢，但為清文見賞，楊達士，惟以博物擅名，多藝多材，未見總於眾美，風流風尚，並有屈於兼能，辭秩言旋，理超顯授，群賢慣賞，不樂蒞人，於是退卜幽居，城闕有煙霞之致，坐安心跡，市朝得泉石之奇，好事相趨，詎睽寂靜，凝神閉視，自屏囂煩，雖欣皓鬢之期，無驗還丹之術，春秋七十有九，粵以大唐垂拱二年二月卅日卒於德懋里之私第，夫人濟陽蔡氏，陳兵部尚書景歷之孫，皇朝臨淄縣令悅之第四女也，女德母儀，動成規矩，翰林談藪，取則風騷，道既掩於謝庭，理方高於衛室，藏舟易往，隙駟難留，郎月馳輝，潘簟起七哀之詠，危橋迥度，雷匣成兩劍之歡，即以其年歲次景戍三月辛丑朔廿日庚申窆於邙山平樂原禮也，嗣子琰等，悲風樹之難，懼陵谷之潛移，庶琰之有寄，遞蘭菊之無虧，其詞曰，玉葉臨雲，瓊枝拂日，社分樹，英賢間出，三星中圻，五馬東歸，簪裾位廣，纓冕生耀，猗歟君子，實人之望，道固藏名，位不充量，浮生無幾，頹齡速謝，悲哉碩德，俄歸大夜，
隋故金祿大夫右武衛武賁郎將江陽公張府君墓誌銘並序昔周平外方驅七萃之雄，漢淨域中，守四方之士，是知位隆社稷，諒資之功，業盛爪牙之用，乃沉機倜儻飛辯縱橫，武略於鉤陳，雄毅之風絕，掩文於苑，宮商之韻冠時，既勒績於景鐘，亦標名於策府，昔居隋代，獨見於張武賁矣，公諱曉字士明，清河武城人也，其後徙居河南偃師，故令縣人焉，原夫素馬標奇，黃龍啟變，抵清河而紹業，飛派極天，掩白水而承家，長瀾紀地，加以漁陽導俗，爰著績於兩岐，博望窮深，極靈源於萬里，臭比厥後，簪紱連華，平子以製作稱奇，載興謠於崔瑗，伯英以飛豪見重，方留眷於仲將，故得孕美緗綢，揚蕤簡牒，英聲門閥，可略言歟，曾祖真，梁武州刺史，褰帷求瘼，俄振響於百城，握節條，遽騰芳於千里，祖，梁邵陵王府諮議，道洽好書，恩融置醴，春蘭被阪，恆隨東之遊，秋桂開巖，屢入西園之燕，父仲，陳雄勇將軍州刺史，萬里，既表譽於三江，聲冠千夫，亦標芳於七德，建蒞職，臥閣飛聲，司扇揚，葉仁風共播，傳車爰動，帶膏雨以俱流，惟公上德凝神，中和葉祉，道資純粹，慶漸仙融輝德水，孔庭聞禮，行申莊敬之規，揚閣參玄，己暢精微之跡，粵以門蔭解褐王府庫直，梧台之辯，該楚澤而乘風，桂嶺之英，掩曹園而賞月，又轉左監門直長，九重崇峻，通夕漏於曾軒，千門廣辟，警晨鐘於復道，尋遷務德府鷹揚郎將，頻升武秩，屢綰兵鈐，得人之謠，允當時望，爰授金紫光祿大夫右武衛武賁郎將江陽縣開國公，七萃儀表，八校兵鈐於紫徼，嚴武庫於彤樞，是知周京舊儀，惟賢是選，漢朝故事，非功不侯，故得朝倫，聲飛僚伍，仁勇之途必備，文武之道斯存，既而鼎祚行遷，日月興斗麟之變，王綱既絕，郊畿生戎馬之災，公雷息歎時，冰心泣道，夷盾跡，痛禮樂之將崩，藏器韜光，佇經綸之有建，太武皇帝紐地鈐而登極，爰肅八荒，統天正以臨人，載清九有，公橫戈挺劍，應接義旗，式從鑾輿，遠陪仙，不謂途經霧市，俯控靈巖，展驥之用未申，沉烏之悲先及，以武德二年四月四日薨於華州之官第，春秋五十，惟公神機獨運，秘略無方，履孝成忠，踐義為勇，至若擊越亡吳之策，夷秦霸魯之籌，實含孕於神包藏於靈府，不謂辭榮大樹，方延泣於頹山，粵棄戎軒，乃纏悲於梁木，即以咸亨元年月廿日遷窆於山之陽禮也，長河北望，曲洛南臨，水含湍而咽響，風帶慘而流音，塋寂寞，泉壤深沉，敬勒銘於荒隧，庶傳芳於古今，其詞曰，白水浮天，清河紀地，祚茅列壤，彤紹啟位，詞掩金科，毫驚寶字，璋茂德，瑚璉標器，博望沉機，光漢室，公儀倜儻，聲隆魏日，自茲厥後，英髦間出，代襲簪纓，家傳文律，烈祖導俗，褰惟振響，顯考匡時，冰碧孤上，文德載洽，武功斯廣，威加萬里，譽隆千長，穆矣夫君，承茲寶胤，玉壺比潔，霜鍾齊韻，武節內融，兵符外振，德隆稽，道高孔仞，王綱既紊，鼎祚行遷，禮樂載毀，日月空懸，原鹿大駭，戎馬無，爰興奧主，拓地補天，外肅八方，內清九壤，發軔東洛，鳴鑾西上，爰陪王輦，指途仙掌，玄鶴來驂，月烏遽往，沉沉孤墳，草樹蕭瑟，峰巒紛，松含若霧，賈積愁雲，無復申於武，略空警譽於元勳，
唐故趙君墓誌銘並序君諱令則，南陽白水人也，天星垂曜，命氏鳥翼之先，地紀疏瀾，遠跡河源之表，清流獨，逸相孤征，假寐大夫，挺英聲於齊室，司徒揖，闡響於晉朝，五鹿齊宗，三烏等族，乃祖乃父，惟宦惟勳，君懷肅謙，克勤心克儉，允文允武，立德立言，令矜偏鐘，英姿特，疏齋小牖，慰賞淡交，靜夜良晨，優遊雅性，豈謂電波促夕，薤露趣晨，忽迫短齡，掩悲長夜，春秋卅有一，粵以唐顯慶二年太歲丁已十二月乙卯朔九日癸亥，終於洛州洛陽縣餘慶鄉通遠里，即以其月十九日，葬於北邙之嶺，惟君幼年翹秀，晚節彌芳，秋菊春蘭，宜其不朽，昭斯景行，勒此幽扃，嗚呼哀哉，乃為銘曰，廓矣宏梁，猗歟勁節，仁智交暉，椒蘭互烈，克諧充若，溫恭哲，金固石堅，冰清玉潔，隙影難留，遄波易，寂寂空帷，寥寥虛蓋，一去聞，良歸，金石永久，聲名遠大，
唐故前澤州參軍左府君墓誌銘並序君諱法，字孝才，南陽人也，茂緒靈長，崇基自遠，山河降祉，天挺英奇，在鄒魯者，與將聖而同恥，仕漢朝者，麗藻於天庭，自是迄今，像賢無替，諒可徵諸史諜，不俟一二詳焉，然殷國五遷，周王三徙，從宦，為萬年人也，祖進，周本縣功曹，雍州東曹掾，首導靈，發輝，詞，逸氣霞，父廣，天和年中，詔授揚烈將軍，於聲於時譽，湛止水於靈台，遷將軍左員外常侍，得以秀情標舉識度淹之年，之切視息偷存，幾將生時發譽以為澤州參軍，非其好也，君素澄唯尚清九存仁業因睹悲高養志清之道，之無窮樹當來朝，俄成萬古，粵以大唐貞觀十九年七月一日終於私，春秋七十有七，以來年三月廿七日葬於縣之右，君既齊物於一枝，又於三人倫，羽儀著焉，諸子等並門傳踐霜露而思仰紀璋之徽同天地之，嗚呼哀哉，乃為銘曰，泱泱，世賢良，因官命也，胙土，，弈葉芬芳，惟誕，發含，猗雅操，，惟悌，辭榮不居，歸依正覺，妙體真如，名揚朝，行州閭，度汪汪，清風肅肅，樹良良田，，庶延遐壽，如何不淑，霧結寒扃，煙生松竹，黃，長辭，交遊，道俗傷悲，陵遷谷變，岳毀河移，勒茲，風範，
唐故河南府洛陽縣尉竇公墓誌公諱寓，扶風平陵人，曾祖孝禮，太子洗馬，祖璉，京兆少尹，父紹，給事中，公即給事君之長子也，少而好學，博綜群書，孝友承家，忠為令德，弱冠明經擢第，調補秘書省正字，歷華原縣尉，尋陽鄱陽縣令，凡所蒞職，以仁恕見稱，清廉正身，非禮勿動，可謂志行君子矣，方期積善余福，以保宗門，豈意天迫不仁，早先霜露，嗚呼哀哉，以大曆十四年七月廿九日遘疾，終於洛陽審教里，春秋五，孀妻尚少，孤女始履，痛切宗親，哀感行旅，即以其年八月廿三日，權厝於洛陽縣之平樂原，未及返葬，銘闕不書，
秀，字善才，洛陽人也，胄緒所興，華，年歷浸遠，於此可得而詳，墟，乎百世，導源媯水，流派浹乎，之觀，濟之風斯在，祖英，周金華縣令，父暉，隋門將，並以文武見知，謙讓取職，君會秀氣靈，體純和以挺質，風儀俊偉，器宇弘深，欽明，三光再朗，時英秀，景赴風馳，潛隱，例加旌表，君子時蒙授宣議郎．不向朝榮，居養德，誠可享茲餘慶，保此長齡，何圖謝寒松之後，與華之先落，春秋五十有三，以唐貞觀廿三年九月二日，卒於私第，還以其月十八日，窆於邙山之陽禮也，悲夫，落暉難息，奔口易流，夜台長，泉門永幽，風入松而引響，雲出岫而含愁，孤墳寂寂，萬古悠悠，乃為銘曰，顯祖，糸緒悠長，高宗盛烈，照史騰緗，後生，踵前良，風儀玉潤，令譽風翔，一朝隨，，茲石實，永播芬芳，◎貞觀一七五失，大唐故上柱國通直散騎常侍使持節唐州諸軍事唐州刺史平輿縣開國公周府君墓誌銘並序公諱仲隱，字孟，汝南安城人也，高遠系，發仞軒丘，廣成遐祚，導源姬水，西都創業，扶危之跡已彰，東漢開基，耿介之心爰者，常塗典午，徽猷相屬，簪纓鐘鼎，世載其人，祖法，梁冠武將車，南康郡內史，臨蒸縣開國公，食邑二千戶，父羅，陳雄信將軍，散騎常侍，大僕卿，隋武修大將軍，義寧郡開國公，食邑千五百戶，謚曰壯公，並宏才命世，雅量超倫，或懷道佐時，甘棠表其歌詠，宣威弭難，竹帛紀其聲華，積慶有歸，像賢斯繼，公昴垂精，山川降祉，握瑜懷瑾，苞朗潤於心靈，履道依，折樞機於神府，命章特秀，雄略孤標，五車黃馬之談，七札吟猿之藝，莫不洞之心極，總制清衷，雅譽攸歸，獨高茲日，起家補獻皇后挽郎，大業八年，授房陵郡東曹掾，康衢雖騁，未展逐日之功，局步榆枋，終滯圖南之舉，既而時逢啟聖，獨運神機，武德四年，蒙授柱國，平州刺史，報殊勳也，其年又遷蓬州刺史，仍授大將軍，平輿縣開國公，食邑一千戶，刺史如故，職列褰帷，秩兼戎號，中外惟允，時論榮之，貞觀六年，改授浦州諸軍事浦州刺史，威恩既洽，便興時雨之謠，德禮咸施，遂表流蝗之政，十一年，遷雅州諸軍事雅州刺史，仍進爵上護軍，廿一年，改授使持節唐州諸軍事唐州刺史，封如故，累遷榮秩，歷選名都，所蒞則敬讓興行，下車乃謳歌載路，去思來晚，何以加之，方且舟楫巨川，羽儀當世，逸材未騁，已頓足於途，縱壑俄申，遽摧鱗於閱水，以貞觀廿三年正月廿日薨於官舍，春秋六十九，悼結震襟，哀纏列岳，惟公幼而聰敏，懷橘之奇，長而岐嶷，見於王佐之略，忠貞之節，無爽於平生，仁孝之方，不離少選，心忘夷險，行無玷缺，儉約以檢其身，寬和以接於下，信可以膺茲景福，錫此期頤，而朝露易，夜台斯及，即以其年十月廿五日永窆於洛陽縣積潤里邙山之南，夫人阮陵郡君氏，陳豐州刺史建寧侯奏之女也，音儀婉順，禮節貞明，既捧案以承天，亦斷經而誡子，朝華掩露，悲四照之先，夜劍凝星，悼二龍之俱逝，第二子績祖，痛深風樹，思結寒泉，卜宅之兆既彰，孝終之情斯著，小年何促，大夜方深，在幽石而須刊，庶徽猷之永固，乃為銘曰，高門葉祉，積慶震長，遐哉帝系，盛矣余芳，南康德闡，如如璋，義寧鴻烈，為龍為光，爰挺伊人，實標奇士，亭亭萬仞，昂昂千里，德潤瑤琨，材華杞梓，氣彰星劍，形凝玉水，詞鋒特達，武略縱橫，忠因性表，孝乃天成，道能濟物，義足全生，俄為國器，郁號人英，命偶昌期，才為世出，沉幾無累，懷謀委質，功冠六奇，賞侔千室，曄鐘鼎，蟬聯簪紱，褰帷訓俗，洗幘清身，俱崇禮敬，咸悅貞淳，澄心勵俗，約己恰人，德刑無撓，謳歌日新，歷選逾隆，聲華彌麗，途方騁，奔駒已逝，夜壑遷舟，朝霜掩桂，德音無爽，清塵振世，原鄰九谷，地接三川，荒涼丘，蕭索風煙，悲松迥嘯，秋月孤懸，紀茲沉石，方存大年，
唐故朝散大夫儀同三司上柱國右戎衛開福府旅帥仵君墓誌銘並序粵若龍躍雲衢，南國肇基於義叔，鳳翔山路，東創業於尚公，理齊登，六府標咸紀，忠義兼舉，三雲之潤方滋，君諱欽字祖仁，本薊縣人也，弔影吳江，駕英聲於身後，單車鄭野，騰令望於名前，曾諱泰，齊驃騎將軍，雲州刺史，襄陽公，內巡清徼，肅蘭而端威，出宰華蕃，扇梅霖而楊潤，祖諱禮，隋虎奔郎將，五校分營，神鶴之儀奮列，八陣齊起，靈蛇之勢昭先，考諱德，隋懷信府車騎，龍沙寫望，夜徼沉虎落之蹤，馬塹馳光，朝廷發錦鱗之瑞，君構緒貂門，誕靈龜室，年方問道，時屬雲雷，素驚飆而謁帝，候長星而擇主，武德五年，詔授朝散大夫儀同三司，仍令留守，公雄心貫日，爽氣浮天，聊申破竹之其，遂受專城之任，太宗文皇帝紉地垂則，維天闡化，眷昆丘之不賓，吊東夷之多僻，長轂亙野，雷動玄免之郊，高鋒慧雲，電照狼河之曲，君履義為基，資忠成行，精窮飲石，勇冠蒙輪，征旆才臨，群凶褫魄，貞觀廿三年，詔授上輕車都尉，君地居朔野，壤載燕郊，永徽五年，除開福府旅師，景操高列，威策駭於三韓，神王肅清，聲教於七澤，龍朔元年，壩江道敬奉天規，承威問罪，君沉戈畫，瞻獨鶩於星樓，水劍浮龍競於月峽，有詔封君上柱國，余勳十轉，是知流移目占，望景趣庭，浹日未登，生涯遽促，將使豫章史，取愧於前文，桂浦貞臣，多慚於往列，馴車瑞雁，未展銜蘆之恩，陟屺風枝，遽動鼻魚之疾，以總章元年五月卅日終於家，權殯於私寢，春秋六十有七，惟君韶音振王，秀氣韜霞，望千古而神郊，逾萬夫而翹首，皇穹恆化，委長策於龍箕，日御頹輪，徂暉於狼谷，烏呼哀哉，咸亨元年太歲庚午十一月戊子朔三日壬寅，遷柩於城東北五里之平原也，夫人白水張氏，疏祥楚甸，降心洛濱，宿符秦晉之歡，遠葉瑟琴之調，豈謂形異朝鸞，思假昭於塵鏡，居非霄鶴，倦單止於長松，哀子上護軍神將，次子騎都尉神通，翊衛神昶等，痛切風枝，哀纏露節，丹啟路，永惟萬古之悲，素戒塗，長結九泉之恨，雷官委，充野山移，式贊玄猷，勒銘幽戶，其詞曰，列漢疏源，分巖趾，雄勳肇辟，茂功爰起，哲人梁壞，墜星亡，驚飆道截，閱水流長，哀風咽響，孤月澄明，嘶驂各影，祭鳥同聲，期碧濤兮無紀，庶翠琰兮騰名，
府君享年六十有七大唐故河南府倉曹參軍路府君墓誌將仕郎守秘書省正字辛裕撰路氏之先，出自炎帝，其後黃帝封支子於潞，子嬰兒，連姻霸國，魯宣之代，嬰兒歸晉，子孫因以為氏，至漢有路博德，為伏波將軍，食邑清水，魏時清水屬陽平，遂為平人，綿歷數百載，軒冕相系，於後至府君，曾王父府君諱，仕唐為朝散大夫，華州鄭縣令，生滁州清流令府君，諱南金，南金生試右衛兵曹參軍府君，諱頊，府君即兵曹之元子，諱復源，字孟堅，早以蔭第入仕，授左春坊內直局丞，秩滿，遷右領衛錄事參軍，以蒞事無闕，遷京兆府富平縣主簿，秩滿，遷衛尉寺主簿，掌戎曹甲庫，以勞績遷河南府倉曹參軍，府君幼失怙恃，立身孝謹，友愛於同氣，敦睦於親族，喜慍之情，不形顏色，是非之理，不發於言詞，蒞官五任，其道一致，昆弟六人，皆歷官敘，雖不列顯位，士族之道，亦可尚，府君娶京兆韋氏，即故州三川縣令，贈給事中府君之長女，續無系，有女三人，長曰修娘，適宣州南陵尉劉逵，嬰疾早夭，次曰卿娘，適光州仙居令李稜，幼曰烏娘，適宣州旌德尉王景玄，皆承夫人之內訓，令淑彰於六親，夫人歸路氏逾三十八載，俾家道有立，婚嫁無失，實夫人婦道之德，不幸府君宿抱沉疾，以大中十二年八月十六日終於河南官舍，夫人銜哀護喪，以其年十一月二十一日歸祔先塋禮也，裕，韋氏之懿親，奉夫人命，請書其事，不敢希讓，有愧無文，詞曰，伊族之分，封由失祚，去周歸晉，因氏為路，歷覽前史，軒冕相顧，德慶未泯，子孫有緒，逮於府君，仁孝是務，克享壽祿，孰為非遇，皇都之左，白鹿之阡，卜宅雲吉，禮物備全，玄堂永閉，流千萬年，宣議郎守太子司議郎韋擇書，
唐故張公夫人成氏合祔墓誌銘並序南陽張公，諱庭芝，字庭芝，漢丞相留侯之孫晉司空張華之後，門傳印，代有鳩金，曾祖貞，信州司法參軍，祖，父常眩公即常選之長子也，學該六藝，道冠四學，始揚鄉黨之，終馳朔之譽，雄才獨步，美貌當時，佇雲路而飛，縉紳而榮耀，自以五福不爽，百祿是乃，慕道空門，回心釋典，壽終之年，十有四，可謂俠慶所致也，夫人成氏，德高母，梁妻，鸞鳳和鳴，宮商葉韻，比於夫年，壽，時逢兵革，玄寢未營，每懷霜露之思，常負終之戚，今店北，松柏方修，以元和六年冬十月乙酉，合祔於城東北四十里之平原，禮也，嗣子靖，紀綱一縣，牙爪六曹，凜凜風規，恂恂禮樂，不以才拙，相杖為銘，於墓門，以旌不朽，銘曰，府君明賢，夫人令德，秦晉當年，禮儀不慝，樂往哀來，逝水無迥，閉佳城於永夜，同合祔於泉台，
唐故河南府參軍張君墓誌並序鄉貢進士丁鳳撰君諱軫，字季心，其先范陽方城人也，曾祖玄弼，皇秀才擢第，拜長安尉，益府功曹，贈都督安隨郢沔四州諸軍事安州刺史，祖柬之，秀才擢第，宗社艱難，時危反正，特進中書令，監修國史，上柱國漢陽郡王，本州刺史，食封七百戶，碩德金章，勳庸茂績，傳諸國史，備列先碑，父漪，秀才擢第，朝散大夫著作郎，佐父潛謀，能安漢室，建策除呂，獻議如昌，功亞朱虛，侍歸束受，君則著作之第四子，聰合誕孕，廣積公忠，體峻晴峰，神高秋色，傅母罷乳，膻腥靡嘗，岐嶷有成，詩書便覽，往昔中宗復辟，邪黨構端，大父被奪鳳池，歸來典郡，見君性不食肉，幼及成童，奏為梵苑沙門，配居龍興精舍，載雖及紀，材必為時，君謂釋門之道也，祈沒後之因，儒門之教也，救當今之弊，惠狹於善己，濟世博於蒼生，返初服於巾簪，捨緇流而冠帶，屬天波昭滌，祖廟立宗，支子從班，大才誰繼，喟然曰，吾當擅鴻筆，取青紫，即胄太學，擢秀才，無何，拜河南府參軍，以秀才有後也，況官參河尹，攝綰府曹，墳籍文章，儒宗墨客，虛心待士，散俸歸仁，餘慶未融，斯文乃喪，味不知肉，以逮於終，以開元廿年六月五日遘疾，不祿於洛陽陶化里私第，春秋卅六，嗚呼，知音者莫不云，變風雅之篇什，稟江山之清潤，方經國而可大，尚沉跡而未光，痛昭世之早辭，乃邦家之殄瘁，有集三卷行於代，夫人安陽邵氏，備佩針管，整組川，事姑側聽於雞鳴，作嬪潔羞於荇菜，訓子得義方之蠱，孀居存師傅之儀，早歲專德於公宮，晚載心於釋典，以天寶四載六月十七日寢疾，終於故里私第，享年有九，越天寶六載十月十二日，合祔於安養縣相城里先祖之舊塋禮也，嗣子曰單，曰縉，欒欒相撫，哀哀相次，愷悌孝友，閱禮言詩，既積學而含章，亦高墉而射隼，女也事夫終遠，弄瓦存卑，相對悲號，皇皇孺慕，將題實錄，用敘哀詞，銘曰，軒轅垂裳，支裔分張，子孫范陽，弈葉全昌，從宦遷徙，茅社金章，猗歟君子，炳靈代起，文章宮徵，弱歲異此，不食於肉，歸於釋子，翻飛國庠，擢秀明易，繼業聯芳，參卿洛陽，嗟乎中折，梁壞人亡，夫人婉德，禮全內則，母儀柔克，嗣子食國，驅馳文墨，呱呱相向，銘志將勒，
唐故鴻臚卿太原王府君墓誌銘並序公諱海朝，歷任昭武校尉，守左金吾衛大將軍員外置同正員，賜紫金魚袋，後任游擊將軍，守本官兼試鴻臚卿，其先太原人也，因官易地，卜築於河南府濟源縣濟水之陽，祖考皆河岳英靈，家傳積善，故流餘慶，是生哲人，公先府君之第三子，稟岳秀氣，性剛忠，明武藝，洞玄匡時，佐國靖邊，定亂授於金章，自揆筋力將衰，歸守丘圃，縱心樂道，怡然自安，享年八十有二，嗚呼，昊天不予，奈何，以元和二歲季冬月十日終於私第，逝水不返，悲風往來，禮娶弘農揚氏夫人德畢備，令淑彰聞，福傳習，是生三子，享，歿於閨幔其子長曰詮，次曰均，季曰建，皆哀號泣血，情禮過人，孝節椎誠，志元和十一年十一月十一日，厝於休昌村西一里遷變，故刊石為頌焉，詞曰，，冽風，沉沉瘞玉，，長夜，嗟乎永終，
唐故朝議郎行內侍省內寺伯上柱國劉府君墓誌銘並序宣義郎行左金吾衛曹參軍翰林院學士賜緋魚袋趙昂撰從侄朝議郎行衛尉寺丞翰林院待詔秦書公諱奉芝，其先彭城人也，著姓史策，略而不書，曾祖寶，皇右領軍衛折衝都尉，祖敬，皇左衛果毅都尉，父柱，贈將作監，公監之第二子，夙奉嚴訓，早聞詩禮，謙和仁厚，履信資忠，口不茹葷，心唯奉佛，解褐拜內坊典直，物滿授內府局丞，無何，轉本局令，尋遷內寺伯，自出身事主，廿餘年，三命益恭，四知尤慎，言辭謹密，體貌魁梧，帶盡十圍，眉間一尺，出入宮禁，周遊里閭，望之儼然，真天子之近臣矣，如何位不充器，天下與年，未及懸車，忽焉就木，以上元元年十二月十九日大漸於輔興里之寢居，時年六十五，公素有通識，不以夭壽嬰心，故自卜龍首原，用開塋域，土周石槨，將反本而歸真，以今上元二年辛丑歲正月丁亥十一日丁酉與前夫人趙氏合祔而同穴，安時處順，不亦禮歟，嗣子景延，庭倩等，號天叩地，泣血崩心，充充有窮，杖莫能起，至於小大僉服，塗車萏靈，啟，殯祖庭，備物致用，皆取制於右監門衛大將軍伯將軍，自公之亡也，如有失，憂色慟容，拊膺而哭曰，天乎天乎，奈何不先罰於予而乃降禍於汝，手足雲斷，心魂得安，人有聞之，知將軍之為兄也仁矣，昂學舊史氏，書法不隱，舉善無遺，庶旌恭友之風，以成褒貶之義，銘曰，劉氏之子，公山正禮，白眉皆良，伯仲一體，同事昭代，威儀濟濟，天何為乎，奪我令弟，能建生死，自為石室，啟手知全，長辭白日，合葬非古，周公已來，哲婦早世，同歸夜台，舟壑忽遷，孰知桑海，唯公令名，終古不改，顯聖，
大唐雍州長安縣德鄉，遷奉並於雍州萬年縣川鄉白鹿之源，禮也，薤挽淒風，松埏黯霧，玄扉遽啟，悲氏之銘，翠篆方雕，泣對任公之石，其銘曰，軒丘峻極，若水靈長，載干疏慶，覆翼漓祥，門聯鴻緒，代纘龍光，其一，族載隆，像賢無絕，燕開碣館，漢通金穴，紫綬分華，朱輪累轍，其二，克播英賢，誕生純懿，明璣表質，渾金韞器，學綜緗圖，文開錦肆，其三，濯纓璧沼，振羽環林，位光綰墨，化洽鳴琴，壺冰澡性，鏡水澄心，其四，祗寵掖垣，曳裾梁邱，道光擁，恩崇置醴，芝撿將陪，蒿扃遽啟，其五，龜謀襲兆，鳳綬開埏，塗分狄岸，地距璜川，松風曉忉，隴月霄懸，圖芳徽於翠琰，庶終古而方傳，
周故陪戎副尉安府君夫人史氏合葬墓誌銘並序君諱懷，字道，河西張掖人也，祖隋朝因宦洛陽，遂即家焉，曾祖朝前周任甘州司馬，風才溫雅，識理詳明，郊無狼顧之人，梟鳴之吏，祖智，隋任洛川府左果毅，勇冠三軍，氣雄一彎落雁，矢發啼猿，撫育三軍，嘗無一怨，致為毅，其即是宣，父曇度，既屬隋季亂離，聊生莫逮，爰失覆蔭，唐運克昌，里閭，耆舊稱薦，唐朝任文林郎，非其好也，君智宇溫雅，器局沖和，不怡不惠，沉浮任俗，已長靡說，他短匪揚，但以生太平，咸須有職，蒙授陪戎副尉，加以門垂五柳，非唯彭澤之家，室醞千鐘，豈獨季倫之第，以永淳二年七月廿三日遘疾，祈天禱地，靈祁紀覆護之能，餌藥針石，奉歲，究岱宗之峻極，祖盤，唐任楊州新林府車騎將軍，呼侖縣開國公，父師朝左衛，夫人三從雅順，四德妙閒，實婦之防，信女之軌則，幼失嚴父，長喪慈親，早適安門，作君子，義夫節婦，古莫認稱，積善無徵，奄從窀穸，以長壽二年一月二日終於廣信坊之第，春秋六十有四，嗣子長齡等，循陔擗手，望樹崩心，知誠性之非仁，識蒸嘗之是孝，即以其年八月三日合葬於北邙山原合宮縣平樂鄉界王晏村西禮也，恐陵谷遷貿，灰飛馳，爰命下愚，式昭幽壤，其詞曰，岱岳青松，湘川綠竹，一沉灰燼，有同衰菊，隴秋風急，山靜人束，雙魂瘞壤，只月懸虛，長壽二年八月三日合葬記焉，
大唐故少府監織染署令太原王府君妻張氏墓誌銘並序夫人諱法，清河人也，因仕居洛陽，曩者嬴氏失御，漢業未昌，留侯授神人之術，匡帝王之道，於是弼成五服，奄有四海，貂蟬黻冕，左右於昭成之間，列爵封侯，聲華於魏晉之日，垂芳不泯，其在茲乎，曾祖，祖愛，父道買，並養浩丘園，棲遲衡泌，負鄉曲之譽，懷澹泊之風，悅禮敦詩，溫恭孝友，夫人體柔成性，含章內融，范有彰，威儀克著，夫其婉慝之美，飾關雎之詩，貞淑之德，穆好仇之禮，自作嬪君子，主饋承家，川組是勤，蘩奠，咸盥持櫛，雞鳴之禮不虧，守度居儀，鵲巢之風彌劭，中年遭府君不造，先世而殂，霜筠有操，水玉涵貞，藐爾諸弧，是為童稚，故能母儀垂裕，寧假擇鄰之規，教子義方，坐得過庭之禮，哀容骨立，幽思孀居，幾傷荼苦之悲，永結柏舟之誓，彼蒼不吊，殲我眉壽，春秋七十有二，景雲二年十月十二日，終於河南縣福善里之私第，嗚呼哀哉，夫人恭儉節用，溫慈惠和，柔寂無喧，令儀有穆，誠可道光彤史，作范公宮，歲月不居，泉秘，嗣子集州參軍思惠，次子上柱國思慎等，思結蓼莪，悲摧欒棘，即以其月廿九日，歸祔於舊塋禮也，同穴之道，豈惟杜氏之，合祔之儀，方得鄒人之禮，恐年代遷革，丘隴平，黃鳥徒悲，青烏無兆，其銘曰，英英洪緒，胤茲淑美，一有令裕，作嬪君子，契祝琴瑟，道光沼，肅肅母儀，明於規理，恂恂婦道，孝有終始，殆悅清風，俄驚逝水，福應冥默，音靈已矣，庶憑銘記，垂之千祀，景雲二年歲次辛亥十月壬寅朔廿九日，
唐故田君墓誌銘並序君諱惠，字師舉，薊郡雁門人也，原夫有周道喪，群雄嶽立，闡霸圖之盛列，郁王業之鴻規，是以嬰單相齊，需方，乃君之遠族焉，祖慶元，父捨仁，並夙達觀機運，早契泉林，養志丘園，謝莊周之遠鑒，怡神蘊德，悒稽阮之高蹤，遂散誕以一生，乃百年兮知足，君長自齠幼而能敏，善習書計，公理兼明，仍以至學之年，策時務，洎乎成立，撫編幾牘，既無怨滯之謠，鮮有負非於物，然則生知之孝，盡養蒸蒸，恭儉之禮，，但以積善無驗，殲此忠良，粵以龍朔二年歲在壬戍六月己未朔五日發亥終於洛之公館，其日遷靈於立行坊私第，春秋十有六，嗚呼哉哀，以其月十四日壬申殯於邙山之陽河南縣平樂鄉之原也，其子弘義，年雖襁褓，孝起天心，恐陵谷再遷，桑田互變，勒茲貞石，嗚呼哀哉，以其月十四日壬申殯於邙山之陽河南縣平樂鄉之原也，其子弘義，年雖襁褓，孝起天心，恐陵谷再遷，桑田互變，勒茲貞石，乃作銘云，顯允族祖，郁穆山林，澄蘭桂之芬馥，振瓊瑤之音，奄園之風月，晦高堂之琴瑟，余霜淒兮凝露，宿楚森兮泉戶深，
唐故州防禦使太中大夫檢校國子祭酒御史大夫上柱國李府君夫人太原王氏墓誌銘並序州安平縣令王成則撰攝鎮府士曹參軍試太常寺協律郎劉師易書夫人太原人也，自秦賁翦併吞諸侯，晉渾祥功格帝室，軒裳簪組，繹至有唐，唐之外孫，周文王之遠裔，家傳趙帥，世統王師，乃祖乃孫，綿綿膺淮水之兆，母則，父為王師，非淑女賢人，曷生於此，夫人則先太師之長女，稟性柔和，居心閑雅，芳如蘭蕙，溫若璋，樂習正聲，工臻妙解，心專詩禮，道合謙恭，窈窕自然，婉娩無比，行惟超古，言不出門，候色高堂，流芳貴戚，夫人之女遺然也，及割姓他族，委質從人，習禮經而志遠，生富貴而情無驕逸，肅恭祭祀，嚴奉晨昏，能循結髮之儀，善盡齊眉之敬，持仁孝以和親族，行慈惠以睦閨門，轉見家肥，益明義合，承觀以道，主饋多方，行可以內贊清規，德可以外匡君子，聞賓客酒食必經於目，睹鉛華疑忌不起於心，性柔而宛若絲蘿，調高而雅齊琴瑟，夫人之婦道然也，男則就學於外，女乃親訓於內，使動靜合禮，閫則有儀，夫人之母道然也，及恭伯歿世，敬姜茹荼，處心若灰，出涕成血，用保柏舟之誓，永懷匪石之堅，節行彌彰，哀切，嗚呼，哲人既逝令婦安仰，喬松遽折，而女蘿自萎，既除喪，夫人寢疾，以咸通九年五月十四日終於真定縣永孝坊之私第，時年二十有九，於是道路流歎聞其行軍哀慟之情，不書而可知也，府君諱守字守，其先隴西人也，曾祖，皇開府儀同三司，使持節滄州諸軍事滄州刺史，御中丞，封陵川郡王，榮建斗貴節，當載土，出必褰帷，列郡封王，雅有殊爵，祖忠義，皇成德軍馬步兵馬使，馬步兵馬使，雲麾將軍，試太常卿兼侍御史，贊皇縣開國公，食邑三千戶，贈州史，回深，勳庸自立，因之師旅，益著功名，非唯竭節於雄藩，抑亦扶危於大國，爵邑自生前之貴，虎符增歿後之暉，可謂道濟邦家，慶鍾胤嗣，父英信，皇成德軍節度押衙御史，位列轅門，官分憲署，出入旌旄之側，驄馬嘶風，宣揚軍伍之，繡衣暉日，公深時稱鶴立於人間，勢若鵬摶於物外，發言而馨香不朽，立行而枝葉彌芳，劍暨乎就列分營，命官戴豸，下布一軍之政，上匡十乘之尊，因嘉其器能為方東床之選，自殿中侍御史馬軍中廂使奏加國子祭酒御史中丞，傳經國學，執皇，遙分日下之光，更擅時欽之譽，又授深州防禦使，三年，遷趙州防禦使，奏加御史大夫，訓齋令肅，守禦功深，奉上而志比松筠，撫下而言如挾纊，無私順己，有術防閒，邑太永俄加鳳詔，又冠烏台，悲夫，雨露方深，年壽何促，以咸通五年七月廿七日先夫人終於州之官舍，春秋有九，四男，長曰仲球，始授親事副將，早承慈訓，素稟義方，於家邦，於禮樂，次曰仲瑜，任鎮府文學，早亡，其次曰仲珂，仲，皆年雖幼稚，情切痛深天地，二女長早適平昌孟氏，次禮定彭城劉氏，咸通九年十月六日九門縣翼君鄉伯辟村，禮也，嗣子仲球等，用罄攀號之懇，仰遵歸祔穴，銘曰，閨門有則，婦道無虧，柔順以睦，潔白自持，玉色長潤，而且賢，行義郁矣，風姿肅然，居常以道，動必順天，泉珠沉逝川，芳流歿後，德布生前，需車轔轔，焉，
行冀州參軍張府君墓誌文並序本南陽人也，蓋黃帝之後，芳華載殷，繼生忠良，代茂，留侯借箸成策，博望尋河著勳，七葉珥於貂蟬，三台傳於金虎，莫大之業，曷可與京乎，高祖文立，隋朝蜀王府騎兵參軍，祖爽，隋文林郎，明九經出身，父知亮，皇銀青光祿大夫，使持節撫州刺史，上柱國，並棟樑於邦，鹽梅於鼎，宏謀為二時之準，長策作百代之標，夔龍比肩，周邵接武，或以終濟天下，或以始擅其身，出處不違，語默斯在，崇堂之義，實屬我公乎，公黃裳匪躬，青眼捍俗，詩書禮樂，袁彥伯之文宗，弓劍旌旗，晉司空之武庫，才高位下，委命順時，去開元廿二年授冀州參軍，從班例也，劉靈一石，自有竹林之交，孫楚九江，豈乏文章之伍，其智駱驛，其辯縱橫，俯游豪傑之間，高蹈王侯之上，命不我與，逝川謂何，以開元廿九年十一月七日寢疾於洛陽縣金塘鄉之莊居，時年五十有三也，屬纊倏爾，徹簀忽焉，鄰人息舂，邑老罷社，即以天寶元年正月廿六日安厝於河南縣界張陽村北原先人之舊墳，禮也，有二夫人，皆素亡，曰滎陽鄭氏，太原王氏，今皆合祔公焉，二夫人之德並存乎舊志耳，寒林蕭瑟，每積悲風，高隴嵯峨，常飛苦霧，卜宅得青烏之兆，送終日白馬之交，適來其時乎，適去其順也，嗣子，，瑤等，禮因義感，孝自天生，顧悌絕漿，非唯七日，高柴泣血，豈只三年，殆毀性而滅身，實含酸而茹毒，天地永隔，日月遄流，想巨海而成田，恐高岸以為谷，刻石作記，銘在茲乎，我公德行，代莫不聞，質潤金玉，操挺松筠，才高九德，學奧墳，嶷爾獨秀，卓然不群，
唐故延王府戶曹丁府君墓誌銘並序曾祖，周朝請大夫河間郡司馬，祖神武，隋朝游擊將軍，左武衛郎將，父讓，唐朝議郎平陽郡襄陵縣令，公諱韶，字子韶，魯郡濟陽人也，公自總角，有聰敏之異，服膺顏冉，以仁義為軌躅，企踵皋伊，以宰衡為衿府，而體氣宏雅，風神倜儻，弱冠明經擢第，釋褐授隱太子廟丞，陟遐自邇，甫階於尺木，自邇之大，爰發於濫觴，次授節敏心陵令，惟肅肅焉，焉，轉延王府戶曹，趨以瑣闈，侍以雄風之對，未得逾時，忽嬰微瘵，長子冽，蘄春參軍，次子，孝廉擢第，二子而在侍，求西山之藥，召南國之醫，苦無瘳焉，以天寶七載八月十七日卒於河南府洛陽縣通遠里之私第，時春秋有六十，乃泰山其頹也，梁木其壞也，以其載十月廿三日，窆於洛陽北邙之禮也，白馬嘶定鼎之郊，絳扇邙山之路，洛陽悴陌，寒吹空吟，荒野幽埏，苦霧朝暗，銘曰，出自濟陽，祖始太公，孝廉丞廟，為令陵宮，判曹王府，以應雄風，卜其宅兆，厝之蒿里，南俯王城，西臨水，孤月為伴，白楊為鄰，誰知桃李，不復再春，
大唐故中大夫上柱國行婺州東陽縣令桑君墓誌銘並序君諱貞，字正道，黎陽臨河人也，胄纂高辛，派分姬水，唐叔封晉，鄂伯紹其隆基，穆公霸秦，子桑列為卿士，假王父而開族，疏帝女之本枝，獻心計以登榮，沐天漢之洪潤，曾瀾由其括地，誇條以之拂日，祖湛，明經高第，累遷梓州飛烏，洛州溫縣二縣令，碧樹千尋，黃陂萬頃，服膺儒術，期拾芥以登青，歷踐吏途，屈宰蒲而綰墨，父師，不仕，隱於緱氏，頻降制召，箕踞自右，謂使者曰，上有唐堯之主，下有巢由之臣，何苦相迫，意不之就，濠梁獨潔，詎希金帛之榮，谷口韜光，無求鐘鼎之貴，常思避地，不願成名，州縣勞人，將同桎梏，琴樽得性，自樂江湖，君毓彩丹山，誕靈珠浦，權奇逸氣，歷東道以高驤，特達工央暉，出西昆而待價，年在弱冠，有志立功，幸承擊壤之，方效營田之，解褐比部主事，俄授都省主事，秩滿，轉遷尚書都省都事，文昌八座，擬天樞之列星，吏局九班，光帝圖之盛日，君清以自勵，直以奉公，妙窮管轄之機，深知算術數，累踐台閣，無愧當仁，尋以君歷宦年久，廉能著稱，爰加朝命，制授朝散大夫，尋遷晉州神山縣令，朱紱崇榮，銅章美秩，有德斯授，非賢勿居，君化洽侵星，政成期月，中都蒞職，可為溥天之范，下邳御人，不聞災雹之異，俄除河州長史，公以地鄰邊服，職居上佐，思隆展驥之名，願陳汗馬之勇，但以疾同玄晏，頗溺書謠，材冠鎮南，常嬰傳癖，固辭此職，因而不行，尋有恩制，改授婺州東陽縣令，公善於字物，長於御下，出宰百里，郎宮上應於星文，布政一同，令長助宣於風化，方冀江陵薄俗，變長者之深仁，灌壇遺老，荷神君之美德，豈期時不我與，亭伯見棄於長本，天道無知，公明不享於遐壽，以大唐神龍元年十月九日遘疾終於官舍，春秋六十有八，即以二年歲次景午五月癸卯朔十八日庚申，遷窆於邙山之原禮也，嗚呼哀哉，乃為銘曰，帝嚳之胄，穆公之臣，簪纓遞襲，祖德相循，或欣綰墨，或樂垂綸，語默殊致，同出風塵，夫君載誕，氣稟星辰，良弓襲構，竹箭含筠，入參建禮，出撫齊入，未極三歎，俄辭萬春，風雲鎮慘，松賈長新，一去千歲，皈來未因，
光天寺故大都維那正信法師灰身塔大唐顯慶三年四月六日，弟子圓行等敬造，
大唐故瀛州河澗縣令樂府君墓誌銘並序原夫小冠貽禮，滿歲擅於方書，太丘慶，聚緯光於員象，其有置祠洛邑，配享浚儀，寫鑒前徽，兼之者矣，君諱達，字智通，南陽宛人也，若乃戴公疏胄，遠烈永於宋墟，安國開基，鴻勳啟於齊境，高祖逸，魏朝戴州長史，祖德，隋任貝州清河縣令，展驥騰規，馴緝化，油始御，四見騁於超塵，將鼓不驚，五關光於大邑，惟公資神秀氣，宅性貞猷，韶韻夙標，領格宏峻，金衣振而警露，聲藹聞霄，瑤林鋌而起虹，價崇魄柱，於是祈榮天爵，浪志星墳，韞子師千里之材，懷司馬九卿之捷，總章元年十二月，授瀛州河澗縣令，銅章曜彩，錦制聯輝，屏晨欽於中都，寢宵釣於單父，方期守闕陳眷，拒輪締恩，未居呂望之榮，遽奄董宣之化，以咸亨元年六月二日遘疾，終於章善坊私第，春秋八十有一，爰以其年歲次七月壬申朔十四日乙酉，與夫人吳氏同窆於河南縣郟辱鄉葬於邙山之陽平樂鄉界內，嗣子元侃等倚盧孺慕，集蓼飛悲歎幽之永訣，嗟遠日之戒期，恐滕城而難固，孫表而詞，其詞曰，銜珠雄略，被霧清猷，誕靈時彥，允迪前，士元才美，子奇譽休，江陵滅火，巫岫雲由，小年俄謝，巨室方幽，梁摧東魯，石折西州，峻范遺愛，終古恆流，
隋故姜氏，洛州偃師人也，唐統分司，大岳列夷之職，渭濱同載，尚父建營丘之封，紹清遠於江原，騰俊才於驥足，傳芳襲祉，顯秩英規，郁彼清風，咸光往冊，祖諒，父伯，並有隋之處士也，執心高尚，養素丘園，榮利不足動其情，夷險無以虧其操，確乎不拔，寧非在斯，夫人嗣慶蘭閨，承芳桂苑，止若星宮遠寺，婺女挺其妍姿，月扇遙凝，仙娥蘊其端操，必有擬於此者，實夫人之謂乎，暨年涉初笄，爰歸燕氏，循詩閱禮，齊令范於言容，纂組絲，流妙巧於紈綺，貞專誠性，婉順自然，譽洽閨闈，光生宗黨，加以澄心正覺，委業真乘，博施不愆，吝情斯泯，春秋七十有三，以永徽四年九月七日終於里第，遂以其月廿一日，窆於邙山之陽，恐萬古寂寥，芳塵銷歇，終期不朽，勒此幽扃，嗚呼哀哉，乃為銘曰，赫矣華宗，綿哉遠胄，谷分岐，海隅翹秀，珠暉醴浦，玉雕荊岫，松竹兼茲，椒蘭芬糅，呈茲淑媛，懿此容華，承風體妙配德齊嘉，母儀允洽，嬪則無差，倚廬絕望，陟岵誰嗟，館宇寂寥，幾筵余慕，遙傷暮槿，眇酸晨露，鸞鏡凝塵，魚軒委步，繕此鐫，式標貞素，
唐故州司兵姚府君夫人隴西李氏夫人墓誌銘並序夫人尚谷郡人也，父諱晟，易州滿城主簿，承家席寵，世有令名，夫人青濃桃李，莘襲繁祉，崇徽蕙穆，秀色苔榮，自於幼年，有儀也，十七適於姚府君，夫人溫茲惠和，忠信攸穆，弘此四德，而務六親，訓子以睦，教女以順，洎乎仁而不壽，生也永終，去大和四載五月，因以寢疾，婺星落，時年四十有九，嗚呼哀哉，雅有高行，終而不忘，至大和五年太歲辛亥二月庚子朔廿七日丙申，有祠子四人，長子志寧，次子穴是，季子弘亮，愛子宙，並有崇職，武藝絕輪，卜此穴兆，修殯於浮陽城東南七里，西撫千里之園，東近賈村之右，葬此中央，地久天長，其銘曰，夭夭桃李有莘，灼灼淑人儀佳，攸睦婦道不嘩，窈窕嬪孔嘉，何榮彩之芳茂，玉質永於長沙，
大周故中大夫使持節上柱國會州諸軍事守會州刺史公士尉之神柩，萬歲通天貳年歲次丁酉貳月戊辰朔貳月己巳，啟殯於洛陽之原，恐忘故立銘記，
大唐潘府君墓誌銘君諱基，字令本，清河廣宗人也，大夫開其累構，郎中導其鴻源，台鉉相承，簪繼軌，將軍忠列，茂績著於東吳，邑宰文華，藻振於西晉，紛綸圖史，可略言焉，祖歡，魏龍驤將軍，諫議大夫，城陽縣男，食邑百戶，人倫冠冕，朝野羽儀，父國，齊行參軍，忠概成名，經邦垂范，君稟靈川岳，神襟虛曠，氣調淹雅，局量沉深，加以行義絕倫，誠信待物，淳篤之譽，聞乎州里，由是藉甚騰聲，群公矚望，隋蜀王，皇之寵子，名重諸藩，莫府初開，妙簡賢俊，乃召君為記室參軍，禮接殊重，特冠群僚，恩紀之深，言絕今古，及隨運道消，乃告歸鄉里，靜居衡泌，怡性丘園，九聘之榮，弗概懷抱，三徑之內，宴處超然，方當克享百年，光膺五福，豈謂東川迅邁，西轡不停，遽發高堂，言歸厚夜，以大唐貞觀十二年八月廿一日終於洛陽私第，春秋七十，粵以其年九月十日葬於邙山之陽，禮也，有子德行，資敬天成，率由冥至，哀風樹之遂往，泣過庭之不追，式鐫景行，勒銘泉戶，乃為銘曰，泱泱鴻族，綿綿世哲，大夫篤誠，將軍忠列，績盛弦哥，功深貞節，世祿相承，簪纓靡絕，余芳不已，載誕英賢，內懷琬琰，外茂蘭荃，禮義天植，經史門傳，鴻騫早歲，鷺矯初年，丘園可尚，榮宦知止，桂冠朝門，毓德州里，居仁履信，怡性任己，心夷寵辱，志齊終始，樂浮事促，天長地久，窮驂易稅，幽夜方厚，沉沉山足，昏昏隴首，身世永謝，徽烈無朽，
大唐故燕君墓誌銘並序君諱明，字肆朗，河南人也，昔者文王作周，以成三分之業，甘棠流詠，亦遺愛於二南，敵國命祚，因以為氏，祖諱紹，少稱秀異，早預朝倫，父諱胡，好士樂賢，游心百氏，君小有岐嶷，及冠，聰令恢雄，交遊任協，神秀獨秀，若百丈之松，逸氣孤標，如千里之驥，才通鉅細，智納方圓，覺危城之易頹，知苦海之難度，遂回向法門，歸依至道，春秋六十有五，遂積沈痾，良藥名醫，百方無驗，以貞觀廿二年七月十七日奄辭身勢，嗚呼哀哉，士庶傷嗟，鄰舂不相，商人罷市，巷靡謠童，夫人元氏，孝文之胄胤也，軒冕相承，世傳纓紱，稟神驄淑，總四德而立身，年始初笄，即適燕氏，懷志以行己，含溫潤以成質，奉上非禮弗動，率下非禮弗言，春秋六十有四，染疾膏盲，醫藥不救，以貞觀廿三年八月十一日奄從風燭，懿親喪感，鄰婦息機，娣姒姻婭，悲涼莫已，子女宿籍家風，恭仁是嗣，侍疚盡孝，居喪盡禮，攀號擗踴，叩告無從，乃請神策於鄭瞻，啟靈龜於管輅，厝城安墳，庶使玄宮慶泰，以大唐貞觀廿三年歲次乙亥八月癸西朔廿五日丁酉，合葬於河南縣寇村西南之左，前臨清洛，卻背邙山，右眺金城，左臨嵩岳，蓋墳塋之形勝，匠之安也，世子客師等猶恐陵移岸徙，桑海變遷，玄石是鐫，乃為銘曰，生平慷慨，允武允文，莊老縱志，百氏游神，泛愛親仁，唯賢是與，奄辭身勢，魂靈焉處，夫人貞順，資善居弱，淑慎容儀，婉娩恭恪，令問令望，顯父榮親，忽然風燭，萬古埃塵，藹藹荒郊，重露，愁雲朧，悲風吟樹，永離高，長歸丘墓，
唐故穎州穎上縣令李府君夫人滎陽鄭氏合祔玄堂志孤子述罪畔無狀，不孝不死，以大中八年歲次甲戌，十一月壬午朔，廿二日癸卯，鍾我先妣太夫人滎陽鄭氏酷罰於汝州郟城縣大名里之私第，享年六十有四，述等既不能自絕，杖而後起，即與弟逢泣血號天，營奉祔禮，以大中九年十七日，合祔於河南府河南縣金谷鄉焦古里之南原先府君舊塋，既而日月有期，將營虞事，家途罄匱，重，猶是稱財，葉曰僉中禮經，述等畔孽所嬰，當大中六年八月下考之憂，苟延余息，才終禮制，奉養太夫人未幾，其年冬十一月禍再鍾艱罰，嗚呼，壽不稱德，天何暗乎，太夫人諱琯，其先祖於周得姓，述以不見譜籍，莫究其裔，但略而記焉，其祖諱寰，下知官序，烈考杭州唐山縣令府君諱弘敏，早精儒業，以明經上第，釋褐補蘇州華亭尉，次任宣州宣城尉，皆著邑之能，旋授唐山令，議獄守調，咸稱其理，及生太夫人，幼懷柔克，德茂笄年，以貞元中歸於我先府君，婦道貞淑，奉事先祖母，敬奉亭帷，虔供盥饋，凡四十年矣，發言知教，聞善必遷，琴瑟既調，未嘗越禮，故閨門之內，令譽夙彰，嘗慕釋理，耽讀典墳，每獲精義，未嘗不執卷以召諸幼而教導之，孜孜誨諭，唯曰不足，即可知其訓方也，有弟曰，少耽經史，長而能文，舉進士高第，歷名使慕楊州大都府參軍，堂叔碣，亦以進士擢第，殿中侍御史，累佐盛府，並為時彥，必振大名，長男述，次男逢，次曰逍，一女適姚氏，其官序名姓已具先府君舊志，此不重載，恐年代綿邈，陵谷將改，遂泣血銜哀，志於貞石，垂白後昆云爾，
唐故朝議郎守括州司馬何公墓誌銘並序朝議郎行太子宮門丞上柱國牛季撰處士京兆杜逢書公諱遂，字德之，其先廬江人也，祖宗盛美，自周武王之後，枝派蕃衍，自齊梁已來，世為名族，而不盡述，王父皇溢，衡州衡山縣尉，考皇份，翰林待詔滁州司兵參軍，尊夫人朱氏，夫人訓公幼稚，不擇鄰而鞠公成器，公英達宿稟，仁孝天鐘，順顏色以恭和，與明友以信以義，有詞藻，廣知識，諷詠鼓琴，盡善盡美，聞之藝靡不歷知，札得妙於鍾張，文不後於孟謝，釋道二典，奧人其越，終期天與善人，何圖仁人不壽，無疾倏謝，有餌莫療，以咸通八年丁亥歲春三月廿二日壬戌，歿於長安延政里之第，嗚戲，三十五而年盡，官政而名休，人命莫知，蒼蒼徒問，尊夫人哀悼，如喪掌珠，妹弟悲號，唯思無，里巷驚歎，孰不傷嗟，蓋言無過，行無惡，有如此之美，即以其年夏四月四日窆於京兆府萬年縣川鄉鄭村之原，禮也，環與逢想為擁塵之友，請言，慮陵谷遷移，年代邃遠，愧無文以誄德，略述鄙於堅石，不盡書，以銘曰，廬江人，仁不群，有德行，無玷，學而富，專而，時令傷，與古鄰，即斯兮紹前，仁壽兮胡不長春，奄泉台兮有日，思清論兮無期，寂寞難明兮前路，逍遙異傷兮後昆，公餘慶和兮交，長扃賢哲兮松門，不可度兮生死，不可尋兮神，青烏告兮永別，白日空兮長存，
唐故郎州都督元府君墓誌銘並序公諱仁師，字，河南洛陽人也，幽天北晦，燭龍舒其華彩，玄闕南圖，霄媛兆其皇極，交鳳奧壤，郁起大居，揆日名區，載陳沃之范，祖諒，周益州都督，左衛大將軍，鴻臚大卿，內大都督，安喜公，父善積，隋同州善政府鷹揚郎將，渝州刺史，右衛將軍，柱國，襲爵安善公，並資慶成基，累仁裁宇，九瀛而灑翰，五緯以飛文，班玉相輝，則十總齊照，銜珠遞襲，則七功聯彩，公情田遠開，義實高懸，祥日足以監虛，中黃足以通理，武德年中，釋褐西府庫真，長史，長上別將，搏角之羽，本非控地之姿，懸米之源，自有通乾之量，蓋陟遐之始，先由跬步，遵渚之初，未致高遠，貞觀元年，授左衛郎將，俄轉右親衛中郎將，戟玉墀，警傲丹極，顧問周密，寵錫優隆，出奉屬車，侍清蹕於金，入陪雕輦，扈鳴笳於璇蓋，於時嘉萌荒服，地鄰邊，雖禮教，屢隔威懷，公文武在躬，中外惟允，帝俞斯屬，朝選攸歸，爾日擢授嘉州刺史，又遷郎州都督，累勳止柱國，錫爵襄鄉縣開國伯，酬德功也，於是褰帷三蜀，懸寶鏡而臨百城，明目九隆，奠冰壺而里，琴台清調，自入移風之曲，禺祠麗藻，還奏中和之篇，雖鄱陽善政，擢青條於朽木，冀部高才，戲黃虯於小水，不足多也，既而令茲兆釁，翌日褰期，涉洹之悲，未驗三齡之促，啟石之歎，俄成千載之遙，春秋五十，以貞觀廿年十二月十六日，終於郎州之官舍，以調露元歲次己卯十月戊申朔二日己酉遷神於洛州河南縣金谷鄉石城里禮也，嗚呼哀哉，其銘云爾，黃胤錫壤，玄符授期，披雲誕聖，負洛開基，道充藏，化洽無思，國命雖往，門風在茲，漸慶承家，含章秀出，金貞玉，鸞姿鳳質，孤韻諧賞，高才擁筆，咀嚼幽玄，網羅遺逸，揚鑣爾景，摶空，武超七萃，文光九隆，要流變夏，鄒魯還風，粟登時儉，玉瑩豐，今古一貫，死生同理，鏡有去來，環無終始，薤朝露，舟遷空，一封聚魄，方游童子，
唐故鄆州壽張縣尉李君墓誌銘並序外兄孤子高璩撰公諱珪，字三復，其先帝顓頊之後，唐堯虞舜之孫，代為理官，殷末有理徵得罪於紂，逃難於伊侯之墟，食李得全，因姓李氏，至裔孫仲翔為漢將軍，討逐叛虜，死事於隴西狄道，子孫因家焉，迨今為隴西人也，枝聯萼綴，代不絕書，曾祖並，皇太府少卿，祖宣，皇吉州刺史，烈考敬彝，皇隨州刺史，憲皇朝，鼓經笥，揮筆陣，掇取一第，易於反掌，其後佐侯府，登王廷，藹然聲芳，布在台閣，治郡如治家，故衢人，閬人，隋人仰其蘇活，如沐膏雨，嗚呼，隨州府君負廊廟之才，無廊廟之位，所宜將垂景福，鍾慶厥後，始娶范陽盧夫人，再娶清河崔夫人，皆無子，雖伯道無兒，頗闕承家之望，而毋┬為嗣，雅當獲寶之祥，公幼而聰敏，不待師訓，洎伏膺周公孔子之道，頗能研窮奧旨，扶剔深義，必期克荷崇構，以光德門，何一命才，而兩楹興歎，天之福善，豈其謬歟，以大中七年春，調補鄆州壽張縣尉，未及之官，以其年五月十五日卒於東都毓財里之私第，享年三十五，以其年七月廿日權窆於河南縣平洛鄉朱陽里，有子曰高兒，次曰師師，次曰中兒，次曰松兒，太夫痛惜哀憫，有加常等，璩於公外兄也，方當危瘵之日，全忘筆硯之功，奉命紀述，無所辭讓，但直書其事，用虞陵谷之變而已，銘曰，隴右冠族，枝派綿遠，宜生哲士，傳芳詞菀，子有節操，可動人倫，以勤志學，以孝事親，將繼鳳毛，未伸驥足，如何長夜，遽轉風燭，玄堂已啟，彤雲歸，刻於貞石，用播清輝，堂弟衎書，
唐故宣德郎行忠州參軍事飛騎尉陸公並夫人孫氏墓誌銘並序公諱廣秀，字元恂，河南洛陽人也，七代祖麗，後魏簡王，六代祖，後魏平原王，五代祖希靜，後魏青州刺史，高祖子瑩，後魏譙州刺史，曾祖正禮，周青州司馬，祖孝友，隋朝大夫，顯州司功參軍，唐貝州清河縣令，父乾迪，唐使持歷岷石冀延等四州諸軍事，岷石冀延等四州刺史，大周使持節州，都督等卅二州諸軍事，州刺史，上柱國，東平縣開國男，並服冕乘軒，分錫土，才高器廣，嶽峙川亭，遠則事列於縑緗，近乃義存乎耳目，古今推仰，可略言焉，公識亮明惠，體性溫雅，仁孝忠謹，挺自天然，詩書禮樂，不賢師訓，唐解褐朝散郎，行忠州參軍事，在職數年，勤恪攸顯，加授宣德郎，累遷飛騎尉，屬州牧上書，妙求聰浚以公詞令，差使入都，面奉玉階，親承聖旨，對揚敷奏，毫釐無爽，未辭天闕，俄然染患，以垂拱三年四月十九日，終於合宮縣弘教里私第，春秋廿有九，公才行既高，婚娶難返，未有伉麗，奄從風燭，兄景等，痛棣萼之春，悲岱魂之影只，今將禮葬，遂結冥婚，與公娶樂安孫氏女，祖處約，唐東西兩台侍郎，父俊，見任中大夫，安北都護，其都護即公之姑子也，其女在室，以垂拱四年四月廿五日終於家，春秋一十有六，令淑殊狀，內外共推，婦德芳規，幽顯同仰，是稱秦晉，實曰潘陽，泉露馭輪，百兩之儀斯展，扃合巹，六禮之式攸甲，以大周延載元年歲次甲午十月辛亥朔十日庚申，合葬於洛陽縣清風鄉邙山原，禮也，恐懿範之湮沉，勒琬琰而存紀，乃為銘曰，忠孝君子，溫柔女德，襲父母之先規，冠曾子之懿則，潘陽兮宿重，伉麗兮不忒，痛玄扃兮淑慎，悲幽燧兮瘞，勒石紀名，流芳靡極，
大唐故徐府君墓誌銘並序公諱師，字純固，彭城人也，曾祖儼，祖約，父，並望華鼎，胄曄簪裾，公秀氣光時，英規照俗，驚愚以炫術，匪忤物以尋專名，晦跡丘園，高尚斯遠，方祈西藥，處閱東川，粵以龍朔元年十二月廿八日卒於嘉善之私第，春秋五十七，二年正月十六日，葬於北邙平樂之原禮也，長原寂寂，太夜綿綿，沉礎，永幽泉，銘曰，霜凝，挽咽行楸，清芬永謝，東問方流，
唐平盧節度徵試右武衛兵曹參軍何叔平故夫人彭城劉氏墓誌銘節度隨軍前明經梁昈撰並書陰陽之男女流形，伉儷之義重，故牝馬之之詠入四德之儀，禮備三從之旨，詢之於代，昔漢高祖封合肥齊國史載焉，其曾丕，大父祥，隱，
唐故淮南節度使司徒同平章事贈太尉陳公女婦竇氏墓誌銘並序前秘書省校書郎盧益撰夫人扶風人也，漢丞相之裔，高祖衍，唐駙馬都尉，中外歷職廿餘政，終蒲州刺史，贈工部尚書，曾祖壽，越州余姚縣令，祖翰，國子監丞，父穆，寧王府掾，夫人貴自高門，榮歸盛族，瑰姿絕代，秀行過人，剪縷蝶驚，調弦魚躍，雍和即其性也，敬讓乃其心也，以貞元三年五月廿日，終於廣陵郡太平里之私第，嗚呼，人誰不逝，哀夫人之盛年，家誰無，歎夫人之偏禍，夫靈猶在，父畔又鐘，不閉苫廬，已開泉室，復緣擇日未便，尚乖同穴之文，移天所從，終冀合墳之義，即以其年六月三日權厝於郭東北一十里臨灣之原禮也，夫人一子曰從修，哀毀過禮，迨不任事，有表姐羅氏者，御史大夫盧公夫人也，情感偏深會話以送，哀哉，銘曰，冥寞何方，未幡帷，江雲散鬢，海月銷眉，慟哭鄰巷，感傷路岐，泉門一閉，人世長辭，
大周岐州雍縣故將仕郎張君墓誌銘並序公諱禕，字福實，南陽人也，粵若珠連璧合，天文也，張日耀其南，列壤分疆，地理也，張掖疏其右，因生胙國，導白水之靈源，誕姓承家，得黃石之幽贊，高門長戟，代有人焉，曾祖桃，隋任鳳州司馬，祖湯，隋任隆州長史，父伯，唐任朝散大夫，並奇略過人，英規邁俗，龐士元之展驥，名動紳，陳仲舉之題輿，聲振朝野，公稟乾坤之粹氣，孕岳瀆之精靈，一日千里之雄姿，三傾五城之神彩，書劍俱就，文武兼資，解褐將仕郎，從班例也，然而志輕簪組，性重丘園，豈期天不遺，哲人斯歿，春秋五十有六，遘疾卒於私第，夫人韓氏，不幸先亡，雖生前之雅好暫乖，而歿後之佳期終合，即以天授二年八月四日合葬於岐州北原禮也，嗣子上柱國文，循陔軫思，茹蓼崩心，恐岸谷之有遷，庶金石之無泯，浮爰求翠琰，式敘清規，見憑無愧之文，敢振當仁之筆，其詞曰，黃軒啟胤，白水疏源，髦彥雲姿，冠蓋日繁，若人挺生，奇才間出，儒墨道長，林泉性逸，神丹莫就，彼蒼斯忍，鶴駕罕期，龍需遽引，夜台不曉，幽路無春，庶千載之生氣，振萬古之芳塵，
唐故齊州歷城縣令庫狄君墓誌銘並序君諱通，字豐仁，天水人也，因家河南縣永泰鄉焉，夫華宗慶遠，爵啟基，後族紛綸，五侯承胤，祖賢，隋任東宮直寢上儀同，父通，任衛州黎陽縣令，並茂范英聲，昭彰，儀雅俗，抑揚當，君稟性忠，資齡立德，淳懿之量，囊括昔，貞白之心，往列，乾封元年，蒙敕授齊州歷城縣令，固可府儀真氣，振道懸風，豈其四影催齡，三胡伐姓，西山五色，既不遇於今辰，南海一丸，空有聞於往日，粵以咸亨元年閏九日終於道化坊私第，春秋八十三即其年其月廿一日權窆於北邙平鄉之陽禮也，哀子惠感，勞悴之感，痛甚風枝，獨之悲淒如霜葉，恐陵谷俄遷，桑田變海，式斯玄，其詞曰，一代英奇，不終遐壽，何期柏，忽雕蒲柳，魂歸異壤，煙生隴首，清，千齡靡朽，
六品亡宮志文並序亡宮不祥族姓，不知何許人也，以淑問騰芳，良家入眩應韋寵命，播蘭蕙之芳猷，體柔居德，閨壺扇其風美，積善餘慶，詩史垂其，彤管所以載輝，朱紱由其有裕，既而倚伏何在，鬼神侃聽，舟遽悲於遷壑，日俄見于歸山，以天冊萬歲二年正月日卒，其月廿八日葬於邙山之禮也，永辭昭代，長泉宮，哀榮之典，存歿斯攏其銘曰，辭六宮之寵榮，歸九泉之日冥，吁嗟兮惠質，永兮佳城，萬歲登封，
大唐故濮陽郡吳夫人墓誌銘並序文林郎前行襄州宜城縣丞王逢撰河南郡呼延奉璋書天有四時，日月未窮於次紀者，不為卒歲，人生百年，短折不永於善門者，亦謂終夭，夫人姓吳氏，其先濮陽人也，父德，見任劍南西川監軍使，出於外族趙氏，夫人幼承母訓，行備閨門，四德在中，禮全內則，五音得蔡女之妙，七戒習曹氏之風，婉茂柔和，道光闈間，婦德婦工之旨，雅自天然，寧神孝敬之心，動諧維睦，粵秦晉而協嘉偶，謂鳳凰以可和鳴，乃適東平呂氏，爰自覯德，凡十有二年，敬以奉姑，順以和眾，處乎婦道，皆盡誠敬，宜鍾福，以及光榮，孰謂疾生療而彌甚，夫常侍仕教坊使紫服兼供奉官，清白之祿，宜乎偕老，天奪令淑，不其痛歟，以咸通二年八月十八日寢疾，終於大寧里之私第，享年三十有四，有子二人，長曰嗣稹，次曰嗣稠，哀備喪事，誠敬無虧，擇得其年十一月二日，安厝於萬年縣洪固鄉，從先舅姑之塋禮也，以其懿德昭彰，紀於貞石，銘曰，彼蒼者天，殲我好逑，肅慎之止，桃李其柔，華何促，大咎來乃，將歸厚夜，無附松楸，朝露已散，浮雲早收，古木蕭蕭，荒阡悠悠，邈彼川，不返其流，水滸之右，夫人之丘，一閉泉，千古以休，
唐隴州防禦判官殿中侍御史內供奉崔揆母林氏墓誌銘並序崔揆，清河人，門望標顯，曾祖太保忠公，德位昭灼，烈祖，皇考皆歷郡守，揆先太夫人太原王氏，嘗以崔氏宗緒未繼為憂，及林育揆，愛養之道，有加常理，揆早孤，林保視甚勤，揆果有立，累進官，處身有常度，為吏靜專清正，士友皆親之，事親孝，居喪得禮，林享年六十四，開成五年八月十四日終於洛陽縣殖業里第，其年十一月十二日，葬於河南縣平樂鄉杜翟村，林姓出清源，問禮聖人，載於經訓，世祀修遠，華裔無常，慶善不昧，幽而復光，揆能大其身，以大其門，即林亦隨而大矣，揆請志於從祖兄前天平軍節度判官侍御史內供奉倬，因詳書焉，以成孝子之志，銘曰，洛北巨都十五里，崔氏之母墓於此，人世有終孝無已，
唐故范陽盧府君墓誌銘並序朝請郎前行許州舞陽縣尉李師周撰府君姓盧氏，諱公弼，字子成，其先范陽人也，南祖大房，自姬姜得姓，逮於府君，世為之盛族，傳芳積善，嗣守謨猷，輝映士林，儀形令望，王父皇朝散大夫，尉氏縣令府君，諱抱璧，生大夫皇大理評事府君，諱蘭金，生烈考皇朝散大夫，朗州別駕府君，諱汶，太夫人博陵崔氏，即皇朝散大夫，江陵府公安令之女，府君即別駕第二子，長兄公餘恕，早如玉之恣，莫繼原之望，府君道本中庸，性無外飾，文學餘事，誠信馭心，從容名教之，雍睦閨門之內，情唯勵節，雅不好名，由是籍以鹺務寄食，亦重綰錢谷，府君道濟孤危，及棄就退閒，乃索然懸磬，則主領重難之日，可鏡前修也，但跡遠名利，薄拘簪笏，祿俸沾鈞，山然不移，故光祿卿言，今吏部匡，皆府君之猶子，嘗以宰執之位聞授，竟便安散，當從好尚，晚歲乃深知道要，窮釋氏之源，究無為之理，每參禪訪道，或通止觀門羲，或授心地一言，潔素捫心，了然解寤，佛經僧紀統三乘之典，無不詠歌游歎，畢而不足，餌藥護氣三十餘年，齒發不衰，視聽無耗，嗟乎，大幻興喻，生也有涯，以咸通丙戌歲八月六日微遘腹恙，奄終於常州無錫縣太平鄉臨旗里之別墅，享壽七十九，家貧路遠，猶阻歸祔，即以明年二月十四日權厝於楊州江陽縣江津鄉金檀里舊置莊之封域禮也，於戲，夢幻之世，存歿之道，前修了達，恆人知之，善報之徵，若會神理，六氣不浸，四體安節，寤寐之際，謦之間，約愛屬不許侍旁，若有少息，合掌自在，杳空無常，則信證善根，剎那有得，有子三人，長曰老成，次曰通，前六合尉，次曰荷，並從詩禮，皆慕進修，泣血茹荼，克揚子道，長安早稟宿願，悟佛理，不樂於俗，乃捨割緣愛，披衣就師，次女幼未笄，亦能修女師之訓，盧氏仲季等，以師周幸在中外，嘗瞻清懿，乃杖而能起，書事請師周為志，固不敢讓，輒紀實綠，表以道德，志於幽石，將期於不朽，辭曰，圓方蒼蒼，神理茫茫，道盛德至，又何罹殃，志教在空，從空教設，悟法性空，已空寂滅，高忘世位，崇附如來，終符宿志，永離輪迴，隋都故地，崗阜如龍，卜斯宅兆，龜從筮從，歲葉其利，日合其吉，嗚呼府君，寓安茲室，
大唐故左光祿大夫蔣國公屈突府君墓誌銘公諱通，字坦豆拔，昌梨徒河人，高祖恆，中領軍，隨魏氏遷於洛也，永熙之季，公大父又徙關中，今為雍州長安人也，源流括地，埒江漢而引長瀾，崇基造天，方崧華而聳增構，文昭武穆，祖德所以郁興，繼世象賢，家聲所以靡墜，大父慶尚，魏黃門侍郎，周邑川公，德邁時宗，聲高禁省，父長卿，周開府儀同三司，邛州刺史，褰帷千里，惠政著於民謠，比曜三台，榮名播於身後，公川岳降靈，璋毓德，驊卯取路，騁康衢而絕景，松竹凌寒，貫四時而孤秀，明符懸鏡，心靈為之莫隱，鑒同止水，妍嗤由其必照，若夫雄圖倜儻，雅量深沉，書劍之功，諒由天植，仁義之道，非因砥礪，州閭揖其景行，遠邇慕其風流，弱冠登朝，芳徽攸屬，起家司衛都中士，既而周道雲季，隋德勃興，除左衛府司馬，襲爵邑川公，遷左勳衛車騎將軍，仁壽四年，高皇晏駕，儲君嗣業，授備身郎將，授正議大夫，七年，東夷不賓，職貢時怠，天子把旄杖鉞，風馳電逝，乘六龍以大討，詔七萃以長驅，公董帥貔貅，爰陪軍幕，摧鋒卻敵，公有力焉，遷右光祿大夫，授左候將軍，十一年，煬帝省方江濱，詔公持節關右，公此行也，用討不亭，既而振威玉門，揚旌紫塞，肅秋霜而伐叛，布春露而懷遠，攻城若摧朽，制敵如燎原，斬獲居多，勳庸莫貳，授左光祿大夫，遷右驍，左候二大將軍，位冠中權，榮鈞上將，兵欄禁衛，樽俎折衝，以公處之，允諧僉議，於是豺狼孔熾，江海橫流，釁起宮闈，禍成弒逆，南征不反，怨切於周正，東遊靡歸，酷深於秦簾，既而昏明遞襲，否泰相因，聖人潛躍之初，皇代經綸之始，狡兔方殄，瞻烏有歸，公乃心本朝，竭忠舊主，遂東南慟哭慷慨者久之，雖袁安流涕於遠年，徐廣興悲於曩代，弗之尚也，暨乎引見，太上皇殊用加之，授上柱國，蔣國公，拜兵部尚書，太上皇九五應期，聖明踐祚，薛舉凌京甸，侵軼秦中，今上受專征，旄問罪，元寮之任，妙選國華，以公隨室重臣，備盡丹款，授公長史，用弼戎機，公稟承謀猷，獻可替否，賊徒平殄，軍資充實，諸將多以瑰寶留心，而公不以秋毫介意，王師獻凱，朝論多之，武德元年，今上為陝東道大行台，以公判左僕射，王世充干紀亂常，放命均乎莽卓，滔天泯夏，逆節浮乎浞壹，今上出師吊伐，公又扈從戎軒，世充克平，策勳居最，爰加胙土，用賞懋功，增邑五千戶，加授陝東道大行台右僕射，九昕，除刑部尚書，轉工部尚書，俄授陝東道大行台尚書右僕射，行台廢，授使持節十一州諸軍事洛州刺史，加左光祿大夫，百揆之職，喉舌美於周詩，四岳之官，疇咨盛於虞典，出內唯允，朝野為榮，方當奉方亭之儀，陪介丘之禮，而西光暮矣，東川逝焉，積善之慶無徵，過隙之悲奄及，粵以大唐貞觀二年構疾，其年十月十九日薨於官舍，春秋七十有二，皇上罷朝不怡，具寮素服掩泣，賻贈之禮，實隆常數，謚曰忠公，禮也，惟公樹德立言，顯仁藏用，喜慍不形以，得喪無累其懷，室有芝蘭，門無造請，激清風以歷俗，韞奇才而佐時，東伐西征，效彰於頹運，立功立事，織著於興王，加以信必由衷，貴而好禮，滿盈為誡，謙自牧，蘭將軍之屈節，高蹤可想，張文成之厭世，茂范猶存，允所謂善始令終，宦成名立者矣，以其年十一月廿八日，葬於洛州河南縣千金鄉玄門里之北邙山，世子壽，年而稟義方，齠年而有孝行，履霜增感，泣血無追，仰述遺芳，式傳終古，銘曰，若水導源，軒丘構趾，綿綿瓜瓞，悠悠世祀，自北摶飛，圖南郁起，高門必復，朱輪繼軌，君侯挺秀，風流卓絕，萬頃澄波，千尋峻節，萬頃伊何，光含圓折，千尋伊何，氣凌霜雪，弱冠飛聲，筮賓從政，立朝蹇愕，飭躬莊敬，六戎不庭，三韓放命，亟陪軍幕，頻梟鏡，時因玉毀，世屬鼎遷，懷忠感激，垂翅聯翩，朝嘉得俊，禮盛尊賢，謀猷心膂，匡弼戎旃，績著阽危，功成帷帳，寄深蕃服，方期翼亮，遽此梁摧，俄然道喪，哀纏卜遠，榮加詔葬，飛委郁，服馬悲鳴，途遵武庫，路盡佳城，寒雲斂色，愛日無精，式鐫翠琬，用樹風聲，
唐故隴西李公墓誌銘並序公諱珪，字善正，京兆人，隋龍驤將軍之曾孫也，祖豐，皇朝都水使者，鄆州刺史，父歲，登州黃縣令，公景行山高，心規海映，容止以禮，發言可道，見善若不及，疾惡如遠仇，九德允彰，三行充備，晦跡不宦，含光陸沉，噫善不，俄悲曳杖，開元廿九年三月九日寢疾終於懷仁之里第，時春秋六十有五，其年其月廿五日權殯於洛陽縣北邙山，孤子李道玄，哀蓼莪之罔極，懼陵谷之好遷，故述斯銘，勒之泉戶，其詞曰，猗歟盛族，祖德可尋，手足雖啟，其名不沉，哀哀孝子，切切其音，志數字於銘石，表千載之松林，開元廿九年歲次辛巳三月壬午朔廿日景午建，
門大夫長孫府君墓誌諱家慶，字余恩，河南洛陽人，尚書之嫡孫，舍人之元子也，肇基啟胄，感精降祉，花萼分光之際，猶十日耀於扶桑，派流共寫之初，若重津引於河漢，其源峻，其慶遠，道濟徽美，英靈有鐘，岐嶷彰於弱歲，芳猷著乎將立，光潤溢目，類韋珠之明，符彩照人，同荀玉之外朗，加以研精丘素，怡神典籍，故能德建修業，名立行成，以武德五年奉教直中山府侍讀文館，對揚談說，未嘗不吐微言以索幽隱，精義入神，光登重席，及儲元已後，恩舊彌深，以貞觀三年特蒙授東宮門大夫，上參顧問之榮，下當管之寄，居官尚於清約，述職務盡公平，雖休弗休，日敬一日，而道長時短，徂光忽沉，以貞觀九年亡於雍州光德里第，春秋卅八，惟君稟德沖粹，志尚方雅，冰鏡內凝，清明外徹，身無擇行，口無擇言，秉廉慎以行己，弘仁義以獎物，孝友天性，愛敬自然，朝野之所式瞻，賓友以為儀軌，豈唯師鏡雅俗，標格當年，抑可貽范後昆，傳芳來葉，故刊茲石，以為銘曰，將門相門，公子公孫，夙標令譽，早擅蘭蓀，荷茲家業，身歿名存，遐源瓊潤，靈峰玉寺，龜組代及，紱章無止，惜哉若人，未復其始，
大唐故桂州始安縣丞雲騎尉顏府君墓誌銘並序府君諱萬石，字子輿，琅琊人也，曾祖協，湘東國常侍，西府記室，祖之儀，周御正中大夫，隋集州刺史，新野郡公，或橫飛，縟春葩而藻，或忠情孤上，貫秋霜而厲節，父昶，，德陽二縣令，輕車都尉，材光杞梓，業彰利器，方戾高冥，先摧廣翼，君瓊琳挺潤，蘭藥薰，友就淳深，閨門雍穆，出身任右率府兵曹參軍，又轉濟州司法參軍，宋州司倉參軍，丁內艱去職，授雍州渭南縣丞，地接歸馬之，城鄰混雞之邑，游軒夕，騎晨趨，塵飄京洛之衣，汗臨淄之雨，君資明政，惟惠毗風，無侍負星之勤，式弘期月之化，俄以公事解職，久之，調補桂州始安縣丞，五領之典，已播仁風，八桂之陴，久敦禮教，又加雲騎尉，從班例也，秩滿去田，遂乃卜居洛，卻掃丘樊，放曠囂塵之夷，優人野之際，既而逝川無捨，露必，陽鳥凝災，陰堂致夢，以調露元年十一月廿日寢疾，卒於東都惠和里之私第，春秋七十八，即以其年歲次己卯十二月丁未朔八日甲寅永窆於河南縣河，陰鄉北忙山之原，載纂風猷，乃為銘曰，映軒台，源郁開，參差嶧岫，喬柯疊秀，式照審祉，是種良胄，昂藏驥，郁條蘭芝，貞而不諒，在涅無淄，紆組離宮，飄纓大邑，鶴關務靜，龍川政緝，璧瑕詎掩，丘過必知，方期旦，更仰明離，職桂林，效官梅嶺，道門障，聲通越井，授簪里，高枕園林，閒居作賦，安步遺榮，行極華鮐，先淪息馬，哀兆天上，文地下，雪照新村，雲低寒野，無昧菊，千秋兮松賈，
維大唐乾封元年歲次景寅四月十六日，劉恭士恭者，劉氏之息也，忽巳今月之間，淹形逝住，染患不簡，因喪其軀，醫扶救不存，苗而不秀者也，又復師門學道，德業盡通，才藝俱兼，忠貞克慎有可，春秋一十有七，卒於赤山南原，禮也，東則洋洋之水，南及香香遐岸，西有赫赫諸，北帝巖巖之嶺，但原亡者，駕駒僕使，淹魂歸，塚下移眠，冥冥幽側，長居泉下，永扇清風，寂寂孤墳，攸魂往，嗚呼哀哉，葬於斯墓，
洛中處士孟君墓誌銘並序君諱師，字大雅，東海鄒人也，即孟子軻之後，長瀾架渚，與泗水而爭流，層構連霄，仰龜山而競峙，長卿弘博，飛譽於儒林，少孤高行，騰聲於隱錄，太祖父諱龍字彥，隋太常寺丞，考諱暉字玄，和川長史，職惟司樂，金石允諧，替務符，藩庭取則，令譽斯在，言猶未絕，君地籍箕裘，時稱後，衣纓代襲，道德相暉，遂乃散慮林泉，志輕軒冕，蕭然物表，竟無降屈之心，偃景區中，庶有終焉之志，豈謂昊天不吊，少微韜處士之星，與善無徵，武擔摧椎隱之右，春秋有七十，以大唐麟德元年十月八日終於私第，嗚呼或，可謂悲纏里，無聞相杵之聲，痛割親朋，有切撫孤之慟，還以其年十一月二日遷窆於邙山之陽禮也，巢駟不停，奔羲墜於昧谷，朽壤頹圮，茂丹徙於大川，不勒堅貞，於何志也，乃為銘曰，赫赫宗周，明明頌魯，惟卿惟佐，伊君乃祖，惠澤宏流，仁風遐舉，輝光日新，媚茲邦後，自茲厥後，傳子傳孫，蒙榮以貴，昂畢斯尊，清淨寡慾，殿百不奔，歟處士，肥遁居貞，與物無競，晦跡遺名，氣高中散，韻逾步兵，天不遺德，忽如過巢，日居月諸，俄成永穸，高春景落，崦嵫日迥，霧結松青，霜凝草白，縑緗易朽，銘芳玄石，
大周故唐州司馬上柱國閻府君墓誌並序君諱基，字茂先，洛陽人也，其先漢河南滎陽安思皇后弟，車騎將軍儀同三司，長社侯顯之後，七代祖瓊，後魏為洛陽令，故子孫家焉，若乃帝嚳元妃，誕後稷之聖，武王塚子，胤成公之封，食晉之閻，郁為盛族，梁山晉望，盤儀，曾祖諱子真，字西升，後魏東雍州刺史，天水縣公，大父諱師臣，字公，隋齊州司馬，顯考諱令規，字休遠，唐并州都督府錄事參軍事，並風格標舉，雲和成韻，合沓煙峰，深沉月壑，邦族家牒，敝其高焉，君挺密山之玉榮，韞流洲之鐵精，關長生之勇冠萬人，氣殊偉，而令涿郡之俗悅，彭永年之身長八尺，容甚壯，而使龐統之座驚，道合傅介子，神交衛先生，淺近之類，熟知其情，嘗雲我逢太平，使韓白得志於前載，若遇高選將，衛霍見慚於此時，大將軍邢國公蘇定方欽其峻格，屈與相見，眉睫才偶，便定旌之交，及有事遼東，定方之為總管，乃引君同行，以立功為事，君一言相感，百金不移，利用即戎，方陪壯武，既而勳為上柱國，官成下大夫，聖朝革命，猶未鳴舞，府君之子辰州刺史敬客者，以長河千里之氣，鎮大霍九疑之陽，聲振五湖，芳騰八桂，屬黃龍窮塞，密起林胡之氛，白兔運營，佇資橫漢之力，乃回天眷，改授擅州，仍兼總管，誅鋤犯寇，落旄頭於長劍，聲軼冠軍，誅鑿齒於太常，功高定遠，拜右玉鈐衛大將軍，封漁陽縣開國公，仍充懷遠軍大使，於是謀孫之道方遠，翼子之慶行臻，授君金州西城縣令，峻親之典也，時方寢疾，未果鳴琴，尋改授唐州司馬，以申前屈，大江八月，方騰入斗之潮，長淮三秋，忽慟藏山之釁，以聖曆二年八月三日，春秋七十五，終於官舍，夫人南陽張氏，河洲早穆，鐘鼓方諧，先赴延平之津，今合豐城之影，即以三年正月廿一日合葬於河陰，漁陽公叩地無從，終天罔及，冀東平之樹，就堯日而長榮，北芒之墳庇卿雲而永藹，敬貞琰，奉揚德音，其詞曰，峨峨府君，高山出雲，世得而仰，物得而芬，行不詭時，言不傷俗，青山萬品，黃河一曲，蓮花寶劍，柘雕弓，慷慨臨月，咄嗟生風，書亦有雲，義實可重，感朱旗之流眄，冒白刃而成勇，立功而退，垂翼不飛，有子蟲，我生光輝，白日落兮寒山空，玄雲愁兮太歲終，君子長往兮留哀風，河陰春歸兮美無窮，
唐故河東節度押衙銀青光祿大夫前朗州司馬檢校國子祭酒兼監察御史上柱國馮府君墓誌銘並序李胤文天傾乾門三光就，地墊坤維百川注，蟾滿則虧，烏正則失，人生傾墊，虧失間焉，能反是，苟樂其存，善其歿，則顏不夭，跖不壽，君即得其存歿也，姓馮氏，諱審中，字堯夫，源至長，故得略，曾泰，任州司士參軍，祖系，任銀州撫寧縣令，父浼，任鴻臚寺丞，七子，君數四，家本鉅萬，不以資貨系滯，以入仕之門，不文即武，立身之道，非官即職，故年十二，授興寧陵丞，尋遷朗州司馬，俄授河東武幕，因騎獻討黨羌捷書，恩加監察御史，為官清，效職平，恤下明，奉上貞，章章於明執之口，嗚呼，疾未甚奄，以大中六年七月九日，終於河東族捨，享年三稔矣，娶劉氏，有子曰善郎，九歲，本使戶部尚書李公悼穆子之逝異國，屍可歸，傷凌統之終吾家，駒猶在，乃賴金二十萬，俾裨將馮繼章監柩於上都，即以其秋八月三日，葬於長安縣高陽原邇先人之塋禮也，次兄前虢士曹履仁，懼陵谷遷變，胤敘存歿之志，胤常揖府君之風概，故詞不讓，文不飾，銘曰，試望秦原，新辟泉門，于嗟馮君兮此精魂，妻子號擗兮天道寧論，弟茹泣兮夫何足言，噫嘻吁，未結草於陣，曷報主君之厚恩，
大唐故楊君墓誌銘並序君諱，字和，弘農人也，其先即關西孔子伯起之苗裔，政隆清范，業懿人宗，化演風規，義融明略，其道斯在，嘗試論之，祖柬，賢而有度，操等顏瓢，父亮，德振無瑕，趣均原席，君用能笙篁辯囿，稱雄道義之鄉，鼓吹詞庭，作霸文章之境，性通真素，粹景希夷，譽表端牆，名芳孔仞，言超三樂之慕，情頤五畝之，智韞光塵，德兼文質，取群籟以當鐘磬，隱弧壑而同廊廟，良筵會友，瞻許月而逾深，綺席賓僚，望陳星而未遠，言能表行，信立歸誠，豈謂家善違徵，貽凶懿德，門慶無效，災纏景福，居諸易注，壽折難量，懸露朝，頓成今古，危輪夕暮，奄會存亡，以永徽五年，春秋六十有九，卒於寢室，嗚呼哀哉，夫人李氏，即堯亭司馬之長女，笄年已往，適於楊氏，言從禮匹，君子好仇，婺婉騰姿，景翠洛濱之雪，娥暉孕彩，表質巫山之雲，育訓胎，危心野敬，豈謂西藥無救，泣春圃而銷芳，東有期，歎秋園之隕翠，春秋七十有九，卒於私第，哀哉運往，小大流涕，以上元二年歲次乙亥二月乙亥朔十日甲申，合葬於州城西七里平原，禮也，東西南北，地唯形勝，嗣子善吉等，哀纏，空餘不待之悲，痛結幽泉，徒有逝魂之歎，春秋遞代，寒暑推遷，圖懿清，緝暉貞石，乃作頌曰，畏知流項，皮席興歌，笙篁辨囿，鼓吹文河，情俞鳥儷，義琴和，生不測，人生幾何，曦流西暮，水去東波，悲深寒樹，思結霜柯，奄傷頤壽，時窮札瘥，
大唐濟度寺大比丘尼墓誌銘並序法師諱法願，俗姓蕭氏，蘭陵蘭陵人，梁武帝之六葉孫，唐故司空宋國公之第三女也，原夫微子去殷，昭茂勳於抱樂，文終起沛，兆峻代於收圖，瓊構郁而臨雲，珠源淼而浴日，延禎錫祚，開鳳歷於朱方，疊慶聯規，纂龍府於紫蓋，逮鼎遷南服，胄徙東周，英靈冠上國之先，軒冕宅中州之半，法師乘因劫，植本遐生，孕月仙姿，稟清規於帝渚，儀星寶熊，降淑範於台門，襁褓之辰，光標婉質，髫齒之歲，遽挺柔情，聰悟發於生知，孝友基乎天縱，中外姻族，莫不異焉，加以骨象無儔，韶妍獨立，鉛華不御，彩絢春桃，玉顏含澤，光韜朝，年將十歲，頗自矜莊，整飾持容，端懷檢操，每留神於，特紆情於組，瓊環金翠之珍，茵簟衾幬之飾，必殫華妙，取玩閨闈，麗而不奢，盈而不溢，既而疏襟學府，繹慮詞條，一覽而隅咸該，再覿而英華畢搴，豪飛八體，究軒史之奇文，法兼二妙，符衛姬之逸跡，群藝式甄，女儀逾劭，宋公特深撫異，將求嘉世，載佇孫龍，以光宋鯉，而嚴庭垂訓，早沐慈波，鼎室承規，幼明真諦，飄花貌雪，初陪太傅之觀，葉為香，遽警息慈之念，爰發宏誓，思菩提，懼塵情於六禮，乃翹誠於十誦，承間薦謁，請離俗緣，宋公論道槐端，丹青神化，虔襟奈，苑，棟樑正法，重違雅志，許以出家，甫及笄年，爰披法服，乃於濟度伽藍，別營禪次，庭標，雁塔，遠蔑台，藏寫龍宮，遙嗤魯館，於是沿空寂念，襲慧薰心，悅彼冀衣，俄捐綺，甘茲蔬膳，遽斥膻腥，戒行與松柏齊貞，慧解其冰泉等澈，超焉拔類，恬然宴坐，若乃弟兄辦供，親屬設齋，九乳流音，六銖含馥，瓶錫咸萃，冠蓋畢臻，唯是瞻仰屏帷，遙申禮謁，自非至戚，罕有覿其形儀者焉，加以討尋經論，探窮閫域，石路之微言，括昆尼之邃旨，至於法華般若，攝論維摩，晨夕披誦，兼之講說，持戒弟子近數十人，莫不仰味真乘，競趨丹枕，傍窺淨室，爭詣元扉，肅肅焉，濟濟焉，七眾之仰曇彌，何以尚也，重以深明九次，閱想禪枝，洞曉三空，澄襟定水，厭此纏蓋，忽現身疾，大漸之晨，謂諸親屬曰，是身無我，取譬水萍，是身有累，同夫風葉，生死循環，實均晝夜，然則淨名申誡，本乎速朽，能仁垂則，期於早化，金棺乃示滅之機，玉匣豈棲神之宅，誠宜捐軀摯鳥，委形噬獸，斂衿止念，奄然無言，粵以龍朔三年月廿六日，捨壽於濟度寺之別院，春秋六十三，姊弟永懷，沉痛不忍，依承遺約，乃以其年十月十七日營空於少隙原之側，儉以從事，律也法師，夙輿禪池，資慶源而毓彩，道樹，華宗而降靈，蘊地義於閒和，苞天情於婉慝，睹一善則怡然自悅，聞一惡則爾疚懷，激仁義於談端，明色空於慮表，故能辭台閫，禪門，捨七珍，祛八膳，精苦之行，映緇徒，戒律之儀，錙銖法侶，佇津梁於苦海，奄滅度於仁詞，棣萼分華，悲素秋之改色，荊株析，望青枝而增感，所懼鹿匕飛海帶，將迷渭之塋，石盡仙衣，不辯檀溪之隧，重宣此義，乃為頌曰，智有殊稱，法無異源，爭軀意馬，俱制心猿，志擾情紊，神凝理存，展如淑範，獨趣玄門，璇彩星分，瑤姿月舉，捨芳槐路，疏貞桂序，雲吐荊台，霞霏洛渚，學兼班媛，詞彬察女，奠禽匪志，救蟻昭仁，捐華台室，沐道玄津，法關開建，心衢屏塵，九流遣累，八定棲真，忍藥分滋，戒香含烈，傳燈不倦，寫瓶無竭，奄愴神遷，空悲眼滅，式鐫柔范，終天靡絕，
大周故文林郎貞隱子先生墓誌銘並序族承烈撰先生諱弘則，字崇道，本太原禮縣，大業初，因官徙於洛京，今為緱氏人也，昔帝鴻作系，周仙命氏，嵩壇降祉，伊管成文，其後必大，史諜言之具矣，曾祖弼，隋齊郡錄事能軍，譽顯直繩，名高上席，祖才，隋河南郡緱氏尉，不遇於時，罕言於命，廣開土宇，吾將老焉，父德琮，唐徵士，鋒鉅自然，天機洞發，旁通三教，獨御一乘，混名利而不知，處真俗而誰辯，瞻言後嗣，不墜家風，君即徵士之第三子也，趨庭有立，觀象參玄，粵自妙年，性與神遇，兼忘聃釋，大歸儒首，道無不在，人莫知之，是以辯士摧牙，僧徒落檢，入其室者皆曠若發蒙焉，中歲求仕，位至散郎，與人為徒，和光而已，道生虛白，心游太玄，不忮不求，無待無悶，所謂名教為樂，不出塵勞者矣，以今聖曆元年七月一日終於神都東都之別業，春秋六十有六，夫人扶風馬氏，隋鷹揚郎將仁感之女也，婦德克終，友琴偕老，以今聖曆二年二月十七日祔於舊塋，從周制也，有子思敬等，終天永訣，叩地無容，余倚戶觀化，本無言說，愍其藐爾，強作銘云，儒墨是佛，忠孝為道，先生用之，慧日杲杲，聖曆二年二月十七日，
夫人諱月相，隴西狄道人也，真人應物，道盛隆周，丞相佐時，聲馳炎漢，自茲厥後，奇才閒出，昭彰史冊，無俟詳焉，曾祖韶，魏侍中吏部尚書贈司空文宗公，密勿禁中，銓衡禮閣，清暉素履，偏袒人倫，祖通直散騎侍郎齊州刺史，任重六條，威恩被乎庶物，望隆四岳，榮寵冠於諸侯，父產之，齊散騎侍郎，公子公孫，令問令望，曹爽以宗室之重，始陟斯官，荀以卓犖不羈，方縻此職，儔今望古，彼實多慚，夫人降丹穴之靈，照荊山之彩，幼齡而有奇操，妙歲而異常倫，纂組之工，稟之天挺，謙之德，彰乎自然，丁內憂，水漿不入於口者經乎七日，毀瘠彌時，殆將滅性，親戚長幼，咸感而歎之，以此高門，爰歸鼎族，處閨闈但聞邕睦之美，御僕妾不見喜慍之容，諒足以婦德聿，母儀光備者矣，春秋八十有四，以大業十四年十月遇疾，終於東都，粵以大唐武德八年歲次乙酉十二月辛酉朔廿五日乙酉，合葬於幽州范陽縣之永福鄉安陽府君之墓，子君胤，陝東道大行台尚書膳部郎中，孝感履霜，悲纏陟屺，思勒銘於大夜，庶流芳於千祀，銘曰，隴山造天，秦川括地，清流峭，韞靈色異，侍中命世，含章秀出，齊州高聳，飛聲騰實，猗歟侍郎，公侯胤緒，高風逸調，電飛霞舉，眇眇陵雲，軒軒絕侶，載誕才淑，漸潤球琳，作配君子，和如瑟琴，幽閒其德，婉順其心，如何彼美，弗享期頤，溘焉長逝，寂矣何之，泉門霧起，松路風悲，陵谷如變，徽猷在茲，
唐故京兆府涇陽縣尉范陽盧君墓銘並序四從兄朝議郎守河南少尹上柱國賜緋魚袋懿撰維會昌六年歲次景寅，正月癸卯朔，廿九日丙寅，京兆府涇陽縣尉范陽盧君遘癘疾，歿於上都靖安里之私室，壽八，君諱踐言，字子中，少聰敏有操尚，長而攻文業學，連舉進士，不得志於有司，遂佐戎於東平府，從檢校吏部尚書薛元賞，公入為太司農，自前左監門衛錄事參軍奏拜太子通事舍人，兼廩之職，洎薛公領內史，又上請為涇陽尉，方將伸於知己，展其志業，飛馳之勢，榮位非遠，不幸遇疾而不能興，嗚呼，才可用而壽不延，時可通而命不與，古來共歎，茹恨何言，曾祖諱寰，皇朝河中府河西縣令，祖諱政，太子中允贈越州都督，烈考諱，歸州刺史，娶於故京兆府奉天縣尉隴西李之女，合巹之後，華而不實，未有息胤，才途歲而終，別子二人，曰賀老，曰小魚，皆在孩孺，呱呱無怙，斯亦生人之極哀也，始以青炎，至自上國，時歲未亨，不克大葬，即以其年三月壬寅朔一日壬寅，權窆於河南府洛陽縣平陰鄉陶村先大夫九原之東南隅，俟來歲通吉，以安宅兆，逮至丁卯歲閏三月景寅朔，七日壬申，君之仲兄何洎季弟杭問龜筮之葉吉，遂啟於殯，不逾前之兆域，即君之齊體而合祔焉，永歸下泉，寧神故里，尚虞陵谷之或改也，不可以不識，遂月而日之，紀於墓門，銘曰，涇陽修飭，勤身力善，年志方強，宦途始平，宜得其壽，亦豐於祿，胡然不淑，溘至茲速，前之稿葬兮日時未通，今之同穴兮以永厥終，仁兄悌弟兮銜哀來同，冀安營魂兮幽宅之中，
唐故隋車騎將軍呂君墓誌銘並序君諱道，字安，河南伊闕人也，四岳綿基，五原曾構，惟師騰猷，分茅，與剖竹連華，銅共銀龜接耀，業紹絕秦之，閥標懸市之才，閱青史而斯存，志玄堂而可略，曾祖彥東宮率，祖璋，東魏鄴郡臨漳令，藻思飆騰，英規霧湧，聲馳墨綬，望掩青闈，父祥，隋孝廉，舉上第，尋而高尚不仕，湛明鏡而揚輝，泛虛舟而自逸，君靈芝授彩，浮┴凝神，霞仞難窺，風儀可范，曩居隋葉，早廁群英，臨鶴陳而推，撫龍韜而盡妙，有隋之季，累遷車騎將軍，暨乎皇運初基，搜揚舊德，君以屢纏瘵，頻讓弓旌，於是體谷成謙，仰山知止，吟嘯仲這第，招攜元禮之賓，映秋月而調弦，素春風而舉酌，桂巖仙驛，方佇壽於麟驂，蒿里途，遽延悲於鵲史，以咸亨元年九月廿九日遘疾，終於嘉善私第，春秋七十有三，夫人王氏，白沙令仁本之長女也，地積絃歌，門承順，才苞謝雪，艷奪巫雲，樓上鴛飛，雙驥甫就，匣中，影先沉，即以其年十月十六日同窆於洛陽之邙山，長息輕車都尉同友念纏風樹，苦結霜荼，攀駕而崩心，俯梅而灑血，慮遷幽谷，式紀佳城，其銘曰，釣璜之緒，懸書之苗，長源括地，迥構籠宵，伊人嗣美，谷遷喬，鷹揚挺節，鸞鑣辭招，攄襟月榭，遺累霞，抱汲，靜捐瓢，金丹未化，瓊夢延災，滕成既辟，趙瑟甫調，懍懍路，烈烈松，千秋永畢，式紀貞瑤，
大唐故內養儒林郎行內侍省掖庭局宮教博士員外置同正員上柱國閭府君墓誌銘並序鄉貢明經胡杲撰公諱克稹，字子勝，京兆人也，曾祖諱光，祖諱忠瀚，父諱從敏，大夫東川監軍，累受諸司使，弈葉騰芳，靈根夙茂，或秩崇早刺，望重全才，或政負清規，而名華不殞，或狩之備，藝過於人，公即護戎大夫之子也，公風神澄澹，器質清冷，冰櫱持心，松筠結操，爰及事藝，靡不盡焉，仍妙冠於時矣，洎乎幼而歧嶷，長而環偉，十一之歲，入士王庭，道兼去已，學匪常師，克彰三益之猷，已著四方之美，尋遷仗內學案，懿乎，總恭謹為蒞職之柄，包仁義為週身之防，見善則遷，聞過則改，同列之上，翕然稱之，又轉遷使案，揖讓悅隨，導達不滯，至咸通十四年勾官，奸回屏跡，豪猾吞聲，立事立功，於斯為盛，至咸通十四年八月，選拜內養，班行名積，重德冠時，處劇若閒，有條不紊，咸通十五年八月殞於修德里之私第也，春秋卅有三，嗚呼，公母胡氏，鉛華不駐，早逝幽泉，附於先塋，木已拱矣，嫡妻丁氏，慟乃崩城，悲逾沉劍，孝行齊芳，備修葬禮，二子，長曰繼，幼蒙嚴訓，早稟義方，聞禮聞詩，出恭人敬，小曰繼，過庭之訓已聞，漸有成名之望，嗟乎，舉家號叫，滿室孤霜，親鄰感切，涕淚傷之，即以其年十一月五日葬於承平鄉昌合里，慮陵谷更變，乃刊石以志之，銘曰，猗歟仁德，勇略冠群，且忠且孝，允武允文，志懷霜雪，器抱風雲，趨泉萬路，葬莊東墳，秦宮滿，崗勢煙，金雞玉犬，鳴吠相聞，諸孤稟命而長歎，萬古千秋紀大勳，
唐故洛陽縣淳俗鄉君效夫人墓誌銘並序夫人諱姬，河南洛陽人也，夫桂水千里，演茂族之長流，台山萬尋，洪基之峻峙，於是冠蓋雲合，龜組陸離，長者溢於縑緗，髦俊該於譜諜，祖神英，齊宜陽郡守，父君恪，隋渤海令，並秀異一時，望重今古，弘義讓而字育，振平慧而當官，豈止獨理亂繩，儉著萊蕪者也，夫人即渤海之長女，素染徽猷，舊敦風教，貞明白雪，質炫秋霜，言可模，行諸張氏，婉塤篪而立性，總椒桂而凝懷，終日有言，法之者彌從，盡朝而笑，悅之者無厭，故內外挹其規模，鄉曲仰其高行，及耳順孤寡，作范閨門，六親惟其母儀，宗黨服其四德，所以少存婦則，老而可荃，荃而可摸，聞諸好事，詔授洛陽縣淳俗鄉君，優年德也，誠可人懷貞順，永庇華宗，何其桂樹春，芝蘭霜被，粵以永徽六年正月十九日終於立德里，春秋九十二，以其年二月六日殯於邙山禮也，庶翠微為沼，仰玄石而傳芳，碧浪成丘，酌斯銘而存德，其詞曰，瞻紛紜之盛烈，播帝籍之縑緗，俯貽則於千載，仰當代之琳琅，凝德音於淑媛，實景行之昂藏，貞順艷於春日，志節粲於秋霜，何天德之無輔，奄摧落於斯良，悲華庭之少行跡，泣重阜而掩芬芳，歌薤露兮酸野外，風蕭蕭兮淒白楊，
唐故上騎都尉通直郎行永康令杜府君夫人朱氏墓誌銘並序若夫桂曄松貞，表恭姜之逸操，蘭薰雪白，彰孟光之閑雅，寢地之訓，無爽於幼年，弄磚之儀，有成於歲，能兼之者，實夫人之謂乎，夫人朱氏，即榮之後也，分官命族，唐典邁於知人，揚歷開基，魏史光於進德，父琛，才兼文武，位列周行，冀燮鹽梅，將調鼎鼐，夫人問名納禮，適於杜氏之門，承舅姑以敬恭，事娣姒而柔順，中饋酒食之禮，般悅榛栗之儀，皆暗合於前經，終可為於後則，不謂藏舟靡固，陽劍先沉，志負寒霜，撫其孤藐，每心歸向，祈以淨因，虔仰六時，匪虧一念，知岸樹之非久，識井籐之不堅，豈積善之無徵，忽遷神於大暮，於是夜台空掩，游月肆而無歸，草露晨，望雲衢而不返，春秋七十有八，嗣子君信，泉樹多感，欒棘有傷，思答無由，號天叩地，即以其年十一月廿五日葬於龍首原禮也，白楊淒切，素柳縈紆，丹繽翻黃壚靜寂，恐陵移海變，冥漠無追，敢勒翠球，式旌不朽，銘曰，萊梁之妻，夫人能似，幼彰令德，曾佐君子，家襲冠紱，名傳策史，俄化一生，溘焉萬紀，客駕晨裝，哀歌曉徹，庭酹告辭，崩心歷血，聞者淒楚，見之嗚咽，恐音徽之寂寥，庶播芳於鏤碣，
故天水姜夫人志銘大唐故駙馬都尉天水姜慶初女嫡故殿中侍御史劉元質，享年七十三，於開成三年十月一日歿於鄂州私第，以其年十二月廿一日，權厝黃鶴山南原禮也，懼陵谷之多變，故為斯銘，用紀悠久之祀，
大唐故道州唐興縣尉路府君墓誌銘並序起茂績，沒垂徽號，苟有常胤，猶樹家聲，況乎子乏賢，纂修堂構，寧可寢之而已哉，公諱循範，字千里，陽平人也，曾祖先，秘書郎，鄧，安二州刺史，祖政，皇齊州歷城令，隨先皇平遼，加游擊將軍，隴州川府左果毅都尉，父慶，皇趙州癭陶令，並文照武烈國珍家寶，公生而特稟，夙通時譽，博聞強識，杖義巢仁，承學古之資，副調弦之化，授給事郎，行道州唐興尉，公率性忠讜，急於濟物，佳其美名，故牽卑而無慍也，方擬鴻漸於近，克復前烈，窺分陝之跡，愜生令望，景命不融，奄見傾落，開元十七年八月五日，屬纊於道州官舍，春秋五十有五，神車北指，闔境號戀，攀祠邀享，欲前不能，自非明允篤誠，孰能至於斯矣，開元十九年七月三日，遷厝於河南府北邙山平樂鄉之原，從周禮也，嗣子盈從等，瑤林瓊樹，花萼相輝，遠祈通賢，撰銘神，其詞曰，邙山掌，洛北，松柏冬夏色，萬古千秋長無極，
大唐故鄭州管城縣令張君墓誌銘君諱曄，字文殊，南陽白水人也，漢常山王耳之苗裔，寶符開族，溢虹景而韜奇，黃石…基，標韞玉披秀，降茲英俊，蟬冕相仍，文叢於兩京，學府窮於三篋，祖弘，齊任安州長史，父讓，隋任徐州琅琊縣令，惟君煦堯日以棲真，泛舜溟而落景，韙凝松竹之節，式保園黃之齡，顯慶四年，版授鄭州管城縣令，遽謂川流不息，終驚赤岸之波，電影難停，倏泫金莖之露，春秋八十有六，龍朔元年六月廿三日，卒於相州滏陽縣南固村之私第，夫人杜氏，春秋八十有一，總章二年二月廿二日寢疾，同卒於固村之室，粵以調露元年歲次己卯十月戊申朔二日己酉，合葬於白道村西二百步平原禮也，離方紫陌，近接烏墳，震位銅台，遙通燕，哀子，爾防雷之有切，悲負米之無從，爰採石於山扃，庶雕文於泉，其詞曰，金柯，玉葉田田，黃峰架迥，素浪浮天，佐韓，輔漢貂蟬，龍光遞照，鳳彩俱騫，降此貞猷，式光餘慶，瑞雁隨軒，祥鸞入詠，猗，處場無競，圖懿範於泉扃，與日月而長鏡，
唐故崔公墓誌之銘並序君諱穆，字德元，貝州武城人也，其先周太師姜牙之苗裔，漢太傅崔琰之後，因官遂居上黨，十代祖，亞三台，名高九域，祖鴻，宦至蘭台，撰十六國春秋，祖暉，楊州刺史，屯留侯，聯佐相，竹帛播其賢列，弈葉龜組，圖史勒其功名，父樹，隋任甲水縣丞，并州司士，化匡千里，士庶悅其來蘇，毗贊一同，異境悒其威，公皇朝初任募團校尉，連軍百萬，韓信訝其才辯，幛幄連籌，子房慚其襟略，見五星之居東井，同張耳之知機，統八百之諸侯，類呂望之權勇，與善無徵，早從物化，春秋五十有六，永徽年中，卒於私第，夫人申屠氏，毓德高門，繁華再醮，比梁妻之雅操，侔孟母之風儀，恭順外彰，文華內備，老萊之婦，辟此遠慚，伯宗之妻，方斯更劣，所謂積善無驗，奄爾淪亡，風獨難停，巢駒易往，年六十有二，乾封三年，卒於私寢，粵以總章元年歲次戊辰三月乙酉朔一日乙酉，葬於屯留故城西之高原，禮也，夏禹奠川，疑山縝其西北，伯益佐理，章水紀其束南，天壤銷形，高猾峙，乃禹銘曰，先君呂望，濫姜水，封劉列姓，派流崔氏，子孫弈葉，權豪不已，其一，崔琰忠烈，特秀漢朝，貞節謇德行照不許魏武，志操，金柯玉葉，桂樹長條，其三，夫君祖禰，武城族望，漢魏周齊，傅宰相，冠冕蟬聯，史書高尚，代有異人，忠直雅亮，隨會丕，九原惆悵，月夜孤墳，親朋悼傷，其四，夫人申氏，潞城甲族，毓德高門，傅芳金屋，質美西施，孀居改卜，百六期至，仙容傾覆，兒女孤，攀號慟哭，雞鳴沈翳，泉門何速，
唐故楊君墓誌銘並序君諱貴，字元宗，弘農華陰人也，原夫本系，出自有周，誕耀雄豪，冠冕炎漢，故使翠松偃蓋，挺磊硌於千尋，碧浮空，澄波瀾於萬頃，於是學綜儒部，同西河之擬仲尼，智該武庫，誦黃璽而知絕妙，豈止時飛紫蓋，閒出異人而已哉，祖恭，北齊荊州司戶，父弘，周下博縣丞，並器宇宏邈，凝白雪以竦神，爽氣冰清，竦丹桂而標誌，君自少及長，孝友為心，不作無益之遊，至在寧親之務，故撫塵李徑，知味苦而不從，簡閱文園，慎點而周復，是遠近瞻遲，宗黨矚心，中外樂推，冀其賓國，君曰漆開仕，對曰未能，吾自卜之，方開遠矣，此即君之謙也，自是隋運將革，九野塵飛，既得息肩，疹相襲，雖利見之志彌銳，舟壑之運俄遷，去貞觀元年十月十五日終於私第，春秋六十二，夫人武氏，早貞順，幼綜婦儀，行自楊門，塤篪相韻，雖復早丁艱苦，瞻松筠以挺心，撫養孤遺，杖弱以存愛，是故名流州里，行結朝端，名行即彰，詔扔緱氏鄉君，優秩也，冀以保顯秩，作母儀於鄉親，何圖善報無徵，肅玄扃以長往，以永徽五年九月三日終於義里私第，春秋八十三，以其月廿五日同葬於邙山禮也，恐丹雲構，與洪濤而下沉，碧海浮天，共翠微而上秀，故老於焉絕唱，韋編以是不傳，敢述芳猷，勒之貞石，庶天長地久，德音將蘭桂齊芬，日往月來，遺愛同丹青無昧，其詞曰，堂堂遠祖，出自有周，漢惟太尉，晉作諸侯，芳傳桂苑，芬播蘭疇，篤生夫子，繼此微猷，事親能孝，奉兄唯友，好學忘疲，施人思厚，秋夜春朝，攜琴置酒，志銳賓王，俄先衰柳，蘭堂燎歇，蒿里淒歌，素需齊躅，白驥鳴珂，書停粵義，琴息流波，玄丘風靄，梓柏飛柯，
唐故薛突利施匐阿施夫人墓誌銘並序十二姓阿史那葉護可寒順化王男左羽林軍上下左金吾衛大將軍阿史那從政番名藥賀特勤夫人薛突利施匐阿施，元年建卯月十八日染疾，終於布政里之私第，春秋卅有八，以其年建辰月五日遷厝於萬年縣長樂鄉之原，禮也，烏呼哀哉，法倫等痛當擗踴，泣洫難任，恐陵谷之遷變，示以刻貞石，用記徽猷，其銘曰，皇天無親，殲我良人，占卜宅兆，而安其神，嗚呼哀哉，有去無來，冥冥何往，魂歸夜台，寶應，
大唐故將仕郎楊君墓誌銘並序君諱全，字寶行，弘農華陰人也，漢太尉震即君之遠祖，自是迄今，纓冕相繼，祖顯，隋任開封令，父士貴，隋謁者台登仕郎，並植性貞高，早昭聲譽，門無囂雜，室有幽虛，君生自名宗，早稟成訓，年甫孩稚，有異常童，鄉閭宿德，莫不嗟異，小而明瞭，大果稱佳，及篤志文儒，業隆弱冠，孤鳴九曲，聲聞一方，大唐以萬宇攸平，四門是辟，明揚幽泌，唯道斯存，以貞觀九年，爰應旌命，射策高第，泛授散官，論例既多，俯同將仕，君以親老子弱，不遑從政，閒居洛，十有餘年，廣宅良田，遠符公理之尚，面郊後市，近得安之，方欲盡蒸蒸之至誠，展哀哀之罔極，靈鑒漠，天地無，以貞觀廿三年七月三日奄然終謝，春秋有三，即以其月廿一日葬於北邙之南曲，見慈親之疾首，產子之攀號，痛鄉閭，哀感行路，君家承祿，生產殷余，禮接忘疲，施人無念，門多長者，坐有名，文舉之空，等莊之好客，而人世忽，幽明異津，金石難凋，音徽，茲玄壤，永飭佳城，嗚呼哀哉，乃為銘曰，眇邈源，葳蕤遠胄，代，世挺英秀，丞相惟光，太尉彌茂，允哉斯族，邦家之舊，世祿不朽，慶於今，惟曾惟祖，冠蓋相陰，生清妙，風韻高深，禮義是穆，志書是尋，十步流芳，九皋清問，弓旌遠委，搏風廣運，策驥一州，馳聲九郡，非惟夙智，實規庭訓，高尚，雅好幽虛，簡葉榮祿，志山居，親老子幼，純至家廬，晨昏既竭，供兼余，凶吉由人，遭隨在命，洪殲短，自天之令，如何斯人，徽猷方映，不慮不圖，非┬非病，一辭昭世，永飭幽泉，夜台無曉，地戶長玄，塋楸奄露，隴樹凝煙，與善虧應，何地何天，，陵谷難依，百年倏忽，昨是今非，儀一逝，令無歸，勒茲玄石，永誌芳徽，嗚呼哀哉，
唐故處士太原王府君墓誌銘並序再從弟慥撰書並篆蓋嗚呼，世有履道而不忒，處約而無悶，曖然若明珠潛淵，美玉韞石，渴仁義，歿齒而已，物不知我，尊豈非窮歟，其唯府君乎，府君諱翱，字遐舉，太原晉陽人也，漢徵君之嘉遁，晉汝南之晦德，仁積澤豐，遂昌來裔，九世祖諱降，後魏絳郡太守，封安陽伯，靈源不污，枝流益清，曾祖諱之咸，皇京兆府長安縣尉，祖諱綸，皇江陵府長林縣令，皇考諱略，皇邢州龍崗縣令，府君其家嗣也，外王父博陵崔公諱詠，元和年中屢鎮南服，由桂林領番禺，名重藩岳，府君生數歲而失所恃，令太夫人，府君從母也，繼生一子，慈育兩均，府君亦蒸蒸色養，不爽名教，年四十餘，猶褐衣默處，恢恢焉，道勝紛華，克外榮利，每念躬為宗子，當潔祀，而粢盛無助，涅然心疚，方求姻好而瘵被體，歷稔沉綿，形氣衰，委靡衽席之間，編籍不釋於手，其高邁洞識，世人罕知，祉壽宜鍾而天付促，昊穹不諒，徒悲善人，彌留寢劇，醫不可為，以會昌六年十一月十二日終於東都時邕里之私第，享年四十四，有子四人，男曰黝兒，堅兒，女曰停停，五女，黝雖齒未成人，而樂易之風，休然有紹，慶蔓滋其後乎，以大中元年二月七日葬於邙阜之陽清風鄉郭村，祔先塋也，造久奉敦仁，亦陶善誘，敢不勉抑悲情，恭述懿德，銘曰，運則永否，道維我守，邈矣憲家，清風悠久，露往霜來，封樹何有，烈烈其馨，石腐偕朽，
唐故王府君墓誌銘並序君諱行果，太原人，六代祖，字洛誠，魏太宰尚書令，封中山王，因為中山王氏焉，夫有角立傑出，間氣天姿，河岳上靈，衣冠獨盛，自漢臨蜀，叱馭以振家風，滅趙強秦，銜珠以光祖德，淮水薄，波瀾湧無竭之流，國史紛紜，今古鑒人倫之序，曾祖子景，北豫州別駕，禮卑席地，量遠筒金，祖元季，本州大中正開府儀同三司，勳洽昭陽，氣雄鄧禹，父有方，岷州刺史，沐浴除暴，導岷江而激清，文學敦現，虛講堂而遺愛，君匿犀天骨，隱鳳星文，一日千里，獨擅房精之異，五歲再閏，孤標闕里之徵，覆局北碑，口誦目數，仲宣負潛之譽，子雲招蓋醬之譏，良冶傳芳，瑤林增蔭，以門調左勳衛，解褐潤州司兵參軍，武庫森吳國之英，文房掩梁園之秀，秩滿，宋州司戶參軍事，冰橫玉岸，俯映黃池，聲徹金閨，旋臨赤縣，尋遷雍州長安縣尉，鵬下蒼池，詞源於陸海，牛沖紫氣，辯劍傾於五都，輦轂強宗，京人結俠窟，撥繁理劇，翁歸之清識有餘，伏奸，仲華之神機不測，坳堂積水，無運於吞舟，大澤藏山，寧期於仰止，咸亨三年六月十八日遘疾，終於，春秋有七，夫人中山甄氏，行該莊敬，道綜溫柔，書帳覆燈，楊都之賦增麗，良宵炬，周官之訓逾深，隨子東征，青春未幾，承夫西寢，玄夜何長，以景龍三年歲次己酉十月廿六日，合葬於邙山之北原清風鄉之元禮也，川阜回合，霜露淒涼，鄰笛生悲，逝對山陽之曲，東琴是彈，旁臨澠池之水，福壽龍耳，郭璞之靈算再徵，慶漸隼，周訪之祥符重洽，嗣子，易州刺史，次子敬，幽府戶曹，孟宗純孝，寒筍抽供祭之資，王戎骨立，毀骨抱終天之痛，次子豈，晦並少夭，人間三武，先亡偉節，地下萬錢，獨鍾王導，嗚呼哀哉，乃為銘曰，邙山北列兮壟峨峨，洛城南望兮富貴英多，自古皆有死，飲恨將如何，
唐榮王故第八女墓誌銘太子侍讀兼侍文章朝散大夫守太子諭德上柱國臣趙楚賓奉敕撰翰林院供奉兼侍諸王書朝議大夫守豐王傅上柱國臣李思詮書夫星有七，北方曰婺女，岳有五，東方曰天孫，豈止玉門開，於艷陽，金波湛質乎清夜而已矣，我高祖皇天眷命，六五帝而延休，我皇帝先天弗違，四三皇而光宗，我榮王聖人之子，克光維翰也，婺女者，今上幼孫，榮王之第八女也，生則荊藍朗潤，幼而桃李華，賦容鞠其艷，詩人其窈窕，八歲受書於傅母，九歲學禮於女師，修身婦，歸功親以孝乎，惟孝，雖左芬能賦，王妃詩，北方獨立南比何階萬分耳，況乎入芙之浦，俯折藕絲，處芝蘭之室，談山，痛戰，天道，幽途恍忽，風之習之少女不河草之青青，王孫長往，悲夫，以九月日終於大明宮興里之河館，享春秋十有二，越以天寶九載孟冬十月旬有十五日庚午，詔葬於京兆府咸寧縣之細柳原，禮也，榮王悲深季札，甚安仁，淚不斷而泣珠，掌頓空而碎玉，豈獨巢閣，忽殯朝陽之雛，鶴鳴於皋，倏墜在陰之子，嗚呼哀哉，既而龜謀吉，像陝，雪幽丹，霜凝幔雨淒淒而灑涕，風蕭蕭而同悲，恨人生兮到此，問天道兮何為，銘曰，彼姝之子，載育仙宮，恆娥下月，少女生風，為，是工，卑以自牧，而不同，美越青琴，才優彤管，漢抒弄，江妙，倩兮盼兮，少長不短，芝田拾翠，曾何足，南有漢女，北有婺，芳郁椒塗，花明樹，王妃善禮，左嬪能賦，堂館列，千載一遇，一歸京兆，永別長安，夜檯燈暗，泉宮月寒，金梯不蹈，寶難引，苦哉行路，冥途最難，
唐故太常少卿清河崔公故夫人滎陽鄭氏合祔墓誌銘並序內弟朝議郎守河南縣令上柱國賜緋魚袋元輔撰夫人諱正，滎陽人也，昔平王東遷，鄭武公有動力，葉於王家，宗姬分封，光甲特姓，後生播淑，千八百年，曾祖卿，皇朝宋州刺史，大父令，穎州司功參軍，烈考光紹，江州司士參軍，並守著婚，事等齊宋，故二代未顯於官業焉，外族盧氏，祖御史中丞貞烈公諱弈，有大勳節，銘於天寶鼎彝，相國元舅，實司廟器，館甥貳室，禮視孩提，故夫人小字曰盧，從外親也，年十有一，歸於崔公，崔公刑部尚書，贈太保隱甫之孫，河南少尹微之子，敬親尊祖，故娶也，先德後言，先功後容，夫人以柔德纂功，佐舅姑，登宗廟者十二年，閱詩書，授琴瑟，進不屑於饋敬，退不黷於朝盈，可謂幾十之容，斡其洪矩，降成婦順，尊作母儀，有子五人，長女適京兆韋詞，先夫人七歲而歿，長男及第三男皆未名而終，第二男漳，前鄭州參軍，第四男慶，夫人自退事舅姑，十三年而晝哭，又十二年，陳衣寢門，誡二子曰，爾家上皆碩厚，可以立代，不為俗傾，吾疾膏肓，久樂儉薄，且處世已來四十八年，生已不然，葬何必備，斂形而已，竟夕終，時元和八年三月六日，於是孤子漳，慶等恭承慈旨，木摩而不飾，服具而不炫，遂以五月望啟拭先塋，合祔於邙山，漳等以親見銘述，是祈是用，宣揚鵲巢之德，式厚關雎之風，故銜哀銘其墓隧，辭曰，懿鄭女，伊崔婦，實坤容，諒天秀，屏簪珥，哀白晝，合黃壚，昌厥後，嗣子漳書長城陳夷肅篆蓋樂安孫濟鐫字，
延壽十一年歲次甲午正月朔甲戍下旬四日，西府交河郡民任法悅新除虎牙將軍追贈明威將軍，春秋五十咸三，卒於辰時，以虯車靈柩殯葬斯墓，任氏之墓表也，
故桂陽郡臨武縣令王府君墓誌銘並序公諱訓，字庭訓，先太原人，歷代徙任，因於茲焉，朱紱凋蟬，胡可勝載矣，高祖隋洛陽縣丞，翼贊絃歌，大父敬本，皇和州司倉參軍，克宣明遠，嚴考訥，絳郡馮翊府果毅，杖義霜稜，好謀泉誦，未徵鶴版，遽掩魚山，公幼而聰明，持稟秀異，垂拱四年，以神童擢第，先天二載，拜和義郡參軍，開十四，轉延安郡膚施縣丞，天寶三載三月，遷桂陽郡臨武縣令，凡所歷任，推誠愛物，官不必貴，政惟其才，誰謂夢年，禍均庚日，以天寶三載七月終於桂陽官舍，春秋六十有八，夫人會稽朱氏，歷代象賢，冠蓋相襲，母儀外著，育子中勤，何圖遘疾，奄茲芳質，龍劍先沉，孤鸞後沒，春秋六十有五，以天寶四載正月終於履道之私第，二月廿一日合葬於邙山之麓，禮也，前臨雞水，聽漁父之棹歌，甫背龍崗，佇幽人之樵曲，卜兆唯吉，而哀送之，或固幽泉，方雕翠石，其詞曰，風燭難停，夜台易，孤魂遽化，幽靈永寄，青壟曉兮蒼涼，白楊風兮蕭瑟，地久天長，千秋萬祀，
君諱韜，趙國人也，守姓受氏，玄元為道德之宗，條公葉散，廣武有霸王之略，世濟其美，不殞其名，自廣武廿四代東光令府君諱仁偉，字仁偉，生益府士曹參軍府君諱延祜，公即士曹府君之仲子也，降亙碣之精，秉漳釜之靈，洵美既都，碩大且儼，智於周物，禮不去身，始以太廟齋郎出參亳州軍事，秩滿調補徐州司功參軍，孫楚以參軍著名，蕭何以主吏見重，嘉謀善政，千載一時，三釜及親，聞曾參之悅，百城自理，見成公坐嘯，解印又轉壽王記室，進則飛纓天闕，退則曳履王門，衡泌自怡，風塵不集，無何，丁太夫人憂去職，善居喪次，禮已過於柴毀，思報劬勞，心更依於禪寂，服勤道業，綿歷歲時，不茹葷，不飲酒，生滅頓悟，身惑兩亡，制終，以家貧調補棣王屬，非系名也，久客西秦，言旋東洛，天寶七載夏四月晝寢於陝縣官舍，奄忽而亡，春秋五十有五，嗚呼，天不遺，神莫據德，公明靡及於婚嫁，士會空存於夢寐，青春永謝，絳前驅，孀妻晝哭於堂室，嗣子哀迎於道路，以六月廿一日永遷於洛陽北原禮也，夫人清河崔氏，御史大夫神慶之孫，光祿卿瑤之第二女也，金章累葉，畫戟三重，乘朱越於十人，受祿過於萬古，夫人稟柔成性，蘊粹含章，承禮訓於公宮，習威儀於壺則，自作嬪君子，主饋家人，不以富貴入門，常以浣濯自給，恭以奉上，順以接下，嗚呼，府君不造，遘此閔凶，撫孤藐而極哀，痛淑明之早世，柏舟永歎，蓬首終年，無何，又丁光祿府君憂，重以艱虞，再罹凶酷，寢興在疚，肖瘵增彼，蒼不傭禍，斯禍遄遘，春秋有二，寢疚卒於河南歸德之私第，嗚呼哀哉，嗣子漸等，悲摧欒棘，思結寒泉，永惟共穴之儀，仰遵歸祔之典，以大唐天寶八載十二月一日遷祔於棣王屬府君之舊塋禮也，合葬奉周公之典，為墳崇仲尼之訓，鬱鬱佳城，松楸已樹，漫漫厚夜，銘志無文，有哀黃鳥之詩，遂勒青烏之兆，銘曰，常山之靈，和氏之英，世有明德，鍾此令名，婉彼幽閒，宜其家室，上天不吊，景命其卒，哀哀罔極，敬尊儀式，青松白楊，地久天長，
唐故文安郡文安縣尉太原王府君夫人勃海李氏墓誌銘並序夫人其先勃海人也，祖彥，皇青州司馬，父滌，皇冀州衡水縣令，夫人即衡水公第三女，載十八，適於王氏，時王公衡水主簿，因而結婚也，夫人凡生一子，王公天寶二載終於文安，夫人以天寶七載十一月四日遘疾終於河南縣孝水里私第，捨春秋有四，惟夫人性含謙順，德蘊賢和，惜乎，以天寶七載十一月廿四日葬於洛陽北原禮也，蓋未合也，蓋從權也，嗣子羽，哀哀在疚，欒欒其棘，銘曰，佳城鬱鬱，春復其春，窮山蒼蒼，松柏愁人，泉扃一閉兮開無辰，嗚呼哀哉兮思慕終身，大理丞王縉撰，
贈秘書少監趙郡李府君墓誌銘並序府君諱休字休烈，本望趙郡，因官北徙，今為密雲人也，軒冕弈世，英靈間生，史不絕書，良難備述，府君即皇朝安樂郡太守忻之孫，皇朝上柱國兵部常選贈幽州潞縣令龍之子，並弓裘不墜，孝友承家，府君幼習群書，長精劍術，皇朝寧遠將軍守恆王府典軍，賜紫金魚袋，上柱國，充范陽節度經略副使兼節度都虞候，轉平盧節度副使兼都虞候，每自出師，皆知兩節馬步，多謀和眾，余勇摧凶，冀漸搏霄，俄悲夢奠，至天寶九載九月十一日遘疾，終於平盧官舍，春秋五十五，皇朝贈秘書少監，夫人北平縣君陽氏，禮善閒家，義遵從子，廣德二年九月六日寢疾，終於磁州滏陽縣之私第，春秋五十有四，皇朝贈北平縣太君，以大曆十三年歲次戊午七月十七日庚申合祔於檀州密雲縣東七里之原禮也，長子進超，皇朝鄧，衛州刺史，開府儀同三司，行左金吾衛大將軍，試衛尉卿，上柱國，贈楊州都督，次子進朝，皇朝上柱國，兵部常選，次子進潭，皇朝銀青光祿大夫，試光祿卿，上柱國，歷邢，濮二州別駕，充昭義節度左廂兵馬使，咸以良材，俱傷早逝，少子寧遠將軍，守左金吾衛大將軍，賜紫金魚袋，上柱國，充永平軍節度押衙進滔，悲同孺慕，禮備塗芻，時大夫朱公特加優問，見哀榮之事，允歸忠孝之門，式志泉扃，聿刊貞石，其詞曰，赫赫府君，龍驤貴仕，略匡世，忠貞沒齒，猗歟石，德茂蘭芷，逮祿漳川，歸魂故里，至哉仁息，孝以揚名，千里扶櫬，九原斯升，森森松賈，式備哀榮，
唐故嗣曹王妃清河崔氏墓誌銘並序大唐貞元十三年夏六月乙卯廿二日景子，故山南東道節度觀察處置等使兼襄州刺史，御史大夫，檢校戶部尚書贈尚書右僕射嗣曹王妃清河崔氏遘禍於長安宣陽里私第，享年五十六，明月十九日，孤子道古，師古，執古泣血千里，扶護東歸，以八月甲寅十七日庚午遷祔於舊塋，實河南邙山樂鄉原，從周禮也，妃諱無生忍，字無生忍，古先受氏，其太公之後乎，清名右族，善地封君，海岳擁休，忠賢濟美，肆群龍接彩，朋龜束靈，葳蕤篆圖，舄弈今古，自東萊徙居清河，廿九代至守道不仕知隱，卅代至尚書工部員外郎璋，天寶初進士及第，文華籍甚，鷹揚河朔，妃即工部第八女也，鍾慶德門，嗣徽公族，柔明清慎，克舉令范，嗣王出自太宗文皇之昭，附日月之重光，據公侯之大貴，威烈競爽，冠於東藩，申以清儉，集於董華，禮讓役於顯貴，忠孝不墜，躬勤素風，世之望族，如舊婚媾，故妃年十有九歸於我氏，事太妃以孝聞，弘嫻瑟以自牧，饋奠之慎，光而有儀，衿之誡，敬如不及，洎嗣王四任分憂，五膺聯帥，言扶衰俗，色勵王朝，金鼓建東至之勳，彤弓錫河間之德，望以為重，依以為強，則妃承方伯之華慶，襲真王之配，禮敬逾下，家邦有聞，故耳不容於鄭衛之音，目不悅於組繡之麗，符彩潤色，金華發揮，熙熙善心，專一忠恕，俾仁良自泰，復鷙且柔，惠訓多方，聽聆知勸，其容止也，若青蓮出水，映紅紫而破彩，秋月澄暉，照單市而逾靜，盈正之信，觀盥之微，縱心不逾，亡禮必中，實壺訓之儀表也，若乃務中饋雞鳴之弼，保嗣王龍節之尊，事不外明，道弘內贊，則語於粢盛籩豆而軍令補焉，顧於組川琴瑟而邦政刑焉，曲突禍先，濫觴福始，威儀之則，視顯而褒微，言笑之歡，譽一而誡百，莫不總於心極，制在清衷，通而有方，柔不可奪，貞元初，因視子疾，至於京師，天子褒重令儀，特加封號，寵光宣於舊邸，禮命崇於本朝，優問降臨，好賜相望，妃乃曰，余山東之風，以禮樂自守，褒顯爵號，非余始望，況德不及於先姑，行無光於後嗣，豈余之福也，嗚咽累日，荷之若驚，諸女廿四娘，五娘，六娘，咸以門訓於君子，諸子太古，象古，道古，師古，執古，孟母之愛，期於日新，嗚呼，以妃仁德之報，是膺恆文之貴，所宜有令子享其祿，有淑孫及其養，大福不再，蒼蒼者何，後嗣王六年而歿，門子道古愚昧在疚，不敢自極，祗馴襄事，哭識沉礎，銘曰，東萊華胄兮昭令德，柔明仁惠兮宜曹國，光啟封崇兮外無飾，蠲潔蒸嘗兮內成則，天命難知兮神不測，空庭奄忽兮棠陰息，望望皇皇兮窈冥默，揭竿求海兮哀無極，千齡萬代兮同此時，流水遠去兮山微微，裳不返兮丹飛，林巒徊伏兮環相依，哭無聲兮泣無淚，恩罔極兮魂何歸，秘穸台兮與終古，幽志兮昭崇徽，前集賢院張文哲書隴西李清刻字，
唐故正議大夫行內侍省內寺伯上柱國隴西郡開國子食邑五百戶李公墓誌銘並序朝散大夫試太子詹事兼監察御史上柱國魏則之撰夫皇王統乾馭宇，燮理萬邦，非爪牙無以翊衛宸嚴，非良臣無以光宅天下，則我隴西李公，膺運間生，匡時濟世，武戡定難，文足經邦，挺特孤標，耿介強毅，道不苟合，心且無瑕，是以德重宮闈，行推曹輩，洋洋美譽，藉藉嘉謨，播聲於遠遁之間，彰名於省寺之內，弱冠筮仕，超擢班行，公諱昇榮，字處約，京兆府長安縣人也，曾祖厚余，皇不仕，祖文岌，皇不仕，父敬實，皇朝議大夫，行內侍省掖庭局令，員外置同正員，皆奕葉承家，傅芳累代，名垂竹帛，勳勒旗常，諜譜具祥，此不備載，公即局令公第五子也，公自幼敏聰，早蒙指使，小心翼翼，恪慎厥躬，肇自貞元廿年秋，蒙恩賜祿，至廿一年春授將仕郎，內侍省掖庭局監作，不逾年秋九月，又轉登仕郎，至元和九春，特授梨園判官，至十二年春，加上柱國，仍賜緋魚袋，兼授左神策軍軍中尉判官，勤勞久著，勳績不差，部署多方，規模置敵，聲價彌茂，位望轉祟，浹洽軍營，上下咸美，至十五年春，又轉授弓箭庫西庫判官，提綱舉要，蒞事清通，寬猛得中，內外畏服，至其年秋，又加宜德郎，至長慶二年秋，又加朝議郎，至三年春，又授宮闈局令，至寶歷二年冬，又加朝散大夫，至三年春，又再任左神策軍護軍中尉判官，公素展嘉猷，皆懷惠愛，洎經再授，益茂器能，至大和二年春，又加正議大夫兼內侍省內寺伯，至四年冬，又封食邑三百戶，上以公讜直居心，剛柔合度，便繁左右，歲月滋深，擢護藩方，用觀誠效，至大和七年春，遂除江西監軍使，公久經獎任，備歷曹寮，軍城樂康，悉歌來暮，至大和九年冬，隨表入覲，復侍冕旒，驅馳殿庭，勉王事，至開成元年冬，又除栽接副使，公總無滯，操有餘，吏不敢欺，民皆畏憚，至二年夏，又授軍器副使，贊彰副貳之理，恭守無闕敗之虞，上察其能，復議遷轉，至開成五年夏，又除樓煩監牧，使恩威並暢，不令而行，課最陟明，美洽中外，至會昌元年秋，又加開國子，食邑五百戶，至會昌三年冬，又除總監使，署連禁苑，綏葺實繁，夙夜在公，刃有餘地，上以郊近壤，復邇邊陲，卒伍驍雄，師戎多警，欲銓監統，不易其才，以公翊侍年深，辛勤歲久，若無甄拔，何以勸能，至會昌四年春正月，遂除寧慶等州監軍使，方展長圖，冀靖封略，未施韜鈐之術，俄徵夢豎之妖，瞑眩靡瘳，櫱餌無關，修短數極，雲亡忽臻，以五年冬十一月十六日薨於州之廨署，享齡七十，嗚呼哀哉，皇上軫悼，朋從涕零，軍城慘容，傷感行路，蓍龜葉吉，先遠有期，哀挽告行，旒旌啟引，即以會昌六年二月廿五日遷葬於長安縣龍門鄉龍首原而祔先塋之側，禮也，有子二人，長曰孝鈞，承務郎，內侍省掖庭局監作，員外置同正員，上柱國，次曰孝鍔，上輕車都尉，皆琅異質，倜儻殊材，或省寺優遊，或宮闈效用，文行忠信，鄉閭蔚孝悌之風，仁義溫恭，儕僚仰謙謹之操，遽丁艱疚，泣血絕漿，孺慕風泉，號叩天地，恐山原改易，朝市變更，銜悲願紀其餘芳，刻石永播於遺烈，銘曰，猗歟李公，明敏清通，耿介強毅，讜直在躬，文堪佐理，武足護戎，居家竭孝，於國盡忠，自參宸極，其儀不忒，能剛能柔，有典有則，方振雄圖，以輔皇化，未展股肱，奄絕聲價，入仕彤庭，出撫藩鎮，布德行惠，去食存信，軍師仰賴，悉歌來暮，驟染膏肓，悲感行路，皇上軫悼，朋從涕零，孤子泣血，絕飲忘生，遷祔龍門，銘詞宅兆，隴樹朝悲，松月夜照，天長地久，白日黃泉，山嵐積翠，墳賈凝煙，佳城寂寞，蒿里淒涼，精魂永逝，盛烈空揚，
唐故張夫人墓誌銘並序夫人張氏，其先令望清河人也，及笄，適事譙郡曹氏之室，曾祖諱光，祖諱和，父諱華，不幸會昌五年十二月廿四日奄歿於世，時年五十有五，夫人居歲久，蓬首，訓笄至而立，嗚呼，子其養慈親，不永齡年，於大中六年八月十日，於揚州揚子縣風亭之里，男曰師侃，聘扶風馬氏，女適彭城劉氏，幼仍在室，夫人春秋五十有九，以其年九月重陽之辰，合祔當坊敦之原，禮也，銘曰，二劍兮同匣，雙鸞兮共，泉戶兮永夜，千秋兮，
大唐故泰州諸軍事泰州刺史侯使君夫人竇氏慕志夫人諱娘子，扶風平陵人也，觀津肇其世族，安成資其家慶，安豐魏其，才稱不世，廣國長君，退讓行己，自爾蟬冕交映，徽猷無絕，祖弘，魏新野，扶風二郡太守，建昌縣開國公，風度閒舉，器識詳濟，不以豪右自居，不以才望矜物，父璨，京兆郡丞，隋襄州長史，文武兼資，風雲蘊秀，只服盛業，丕承家緒，夫人育慶含章，承規履素，婉嫁淑慎，式穆中閨，內柔外莊，統家有制，仰肅箴訓，俯綜工業，川組必殫其能，干無闕於禮，百兩言歸，永隆克配，六行昭備，四德光宣，孝敬自哀，率由斯至，及丁哀疚，殆不勝喪，糞土貨財，寶重仁義，分徹家產，散給宗親，奉上虔恭，接下慈惠，禮無愆物，德不匱身，天道徒言，輔仁虛設，以貞觀六年六月廿二日卒於九城官，時年八十，以十一年二月廿九日歸祔於豳州三水縣仁安鄉山，禮也，夫人神機外舉，清爽內融，教子義方，親勞慈勖，宦成名立，並曳龜組，第五子君集，兵部尚書潞國公，出車總眾，雄略英謨，論道經邦，寄深衡宰，踐霜露而增感，泣風樹而長號，懼海田岸谷，鏤茲陰版，乃為銘云，世祿相仍，家傳戚里，掩映門伐，蟬聯貴士，惟祖惟考，教義行己，福祿如茨，慶源不已，挺生淑嬡，含章內映，婉娩蘭情，優柔蕙性，慍不形，門流詠，母道克昌，子繁映，高門長戟，惟人無競，嗟乎逝者，埋魂楚琴，松驚風迥，月野煙深，千秋萬祀，蘭菊徽音，
潘州墓誌特進尚書右丞相集賢院學士修國史上柱團燕國公張說撰公諱君衡，字正平，廣管高州人也，昔畢萬苗裔，邑於馮城，因以為氏，其適南越者則袁宏過江錄所載長樂馮祖恩之後也，遠居偏地，代為右族，帶甲千人，擬四豪之公子，田洞百里，齊萬戶之封君，祖盎，持節總管高州都督，耿國公，薨，贈左驍衛大將軍，荊州大都督，恩命分府為三州，授君之三子，子智，高州刺史，子智，恩州刺史，猶子子游，潘州刺史，公荊州之孫，恩州之子，量包山海，氣逸風雲，陰德以濟物，力行以游道，散岸從心，乘化而沒，斯實一方超邁全真之士也，夫人南海郡太夫人麥氏，誕勳門，作嬪傑室，初執冀妻之禮，終抗梁寡之行，即大將軍宿國猛公鐵杖之曾孫女也，夫人有三子一女，同歸上京，長子元璉，左衛中候，次子元，左領軍衛郎將，少子力士，右監門大將軍，以將軍小，養於高氏，故舉家從其姓焉，夫德厚者福長，先否者終泰，天之報應，豈虛也哉，大將軍所以雲漢奮飛，忠孝至感聖善於炎海，展三牲之色養，狀友於於荒徼，會四鳥之嚶鳴，紳美談，簪黻傾慕，是知敬仲羈旅，將育於齊，孟軻儒藝，成名此母，信瑰才之特達，亦餘慶之助成乎，夫人享年八十七，開元十七年五月十二日薨於西京來庭里，粵八月廿六日安厝於長樂原之新城，憫將軍之純至，嘉先士之晦名，恩詔追贈潘州刺史，招魂而合葬焉，蓋殊常之禮也，若夫慈以遺後，孝以揚親，忠能合聖，惠足昭仁，嗟馮氏之子，總此四美，鏤石垂文，為不朽矣，銘曰，潘州違世，滅跡沉彩，詔贈本邦，光爍南海，其孤永慕，昊天不待，夫人處順，奄背榮胤，悲離兩鄉，魂合雙櫬，孝心可贖，百身匪，天曰蒼蒼，玉壟茫茫，地名長樂，人樂無長，郭門之外，愁生白楊，
嬪吳氏墓誌銘並序處士胡季良述並書標於史冊，關雎著於詩首，即今方古一貫也，安君令嬪渤海吳氏，世業儒奉道，為鄉閭之令望，以夫人少為淑女，長為孝婦，終為嚴母，全之也，吉人為善，惟日不足，以大和九年月五日終於烏程縣臨苕鄉之私第，年五十有三，比盛年則非夭折，方眉壽則痛青春，即以其年五月廿八日葬於水鄉仁王寺之西，安君感其賢淑，克遵蒸祀，買石志德，紀之文，有子曰師敏，承保終於禮也，石文以詞曰，仁王山兮寺西園，孤墳寂寂兮閉荒原，思婦德兮黯黯孤墳，平生義兮片石志言，
大周故朝散大夫上柱國安西錄事參軍程君墓誌並序君諱瞻，字師仁，雍州咸陽縣人也，程伯子之苗裔，祖嵩，任刑州任遠縣令，清規百里，撫字一同，德去飛蝗，惠留馴雞，父衡，任端州錄事參軍上騎都尉，扶千里，助宣政於六條，舉公平，實無情於私曲，君前任州台登縣丞，後敕授安西錄事參軍，朝散大夫，上柱國，器包六藝，學躡三冬，筆開吞鳥之文，詞辨談雞之論，停書而展效，息恬筆以從戎，帶楚劍以揮星，杖吳戈而曜日，決水沉沙之妙，屢聞徹於聖朝，酬功報效之勞，夙旌顯於縻爵，文武不墜，期在茲乎，實望千秋竹柏，永保於松筠，不謂芝蘭，雕芳於白雪，春秋六十有四，六月十四日，卒於私第，嗣子壺冰，次子繩直等，攀號吐血，五內崩摧，氣噎絕漿，淚窮兩目，因宦家於帝里，以聖曆二年歲次己亥七月癸丑朔二日甲寅改葬於安喜門北十里平原禮也，但恐千秋萬歲，高岸為谷，刊石紀功，勒銘泉路，其詞曰，六藝既該，七德俱習，筆下鵲驚，弓鳴狙泣，展效其誠，功名乃名，銷清濁，稟氣陰陽，剛柔在己，舒捲相將，彎弓漢月，廓靜胡方，英聲不朽，遐邇稱所，百年意氣，一朝寂然，俄辭白日，永瘞黃泉，帷徒掩，絳旆空懸，崇墳燕集，吊鶴飛，一塋域，萬古農田，
唐故河南府洛陽縣尉孫府君墓銘並序再從兄朝散大夫守禦史中丞上柱國賜紫金魚袋撰今天子受英武至仁號之年，夏五月，洛陽縣尉孫君備以疾亡於官，秋八月，卜穸於河南縣平洛鄉杜翟村，祔先公之墓，葬有日，府君之太夫人以書走八百里告於猶子皇曰，未亡人天重不，始予有子七人，備實為長，其粹和孝，惕惕然無一日之過，凡規隨矩躍，揭厲士行，率可以平挹曾冉之前，吾方倚之而老，冀輝闡世緒，克大人物於簪纓間，不幸喪矣，今封墓有禮，爾為吾銘之，斯亦備之遺志，足以使無憾於地下者，皇於君為群兄弟間最相愛，嘗期君一日有以大吾門者，今也齒不逾強壯，名不掛通籍，繼志而歿，得不志遺美以抒天閼之痛耶，且士之出紳華族內其藻黼身文，率有二道，孝居上，文次之，備之孝太夫人既得矣，皇請以立身之文與我之世系而直書之，孫氏出於齊大夫後在晉時嘗避地樂安，因世居焉，自宋魏至皇朝，代以儒學顯，故鉅名碩望，冠出他族，高祖贈秘書監諱嘉之，位不配德，果介繁祉，故我曾伯祖贈僕射文公諱逖，曾祖贈秘書少監府君諱，洎曾叔祖補闕公諱遘，皆擅重名，或壘取高科，其官業行實，爆發於天下，補闕府君即君之曾王父也，祖，白馬縣令贈尚書工部侍郎諱起，烈考故天平軍節度使，檢校禮部尚書，贈兵部尚書康公諱景商，君其嫡長子也，始鄆州府君以文學德行名殷當時，入服大僚，出踐方伯，其懿實茂美，彰灼聞聽，君外族于氏，繼積善余美之後，承高門必大之基，閫範母儀，表冠族，故君富於訓導，在齠齙時，有老成人風，始鄆州府君與太夫人諸子中特所鍾愛，而君卓然自立，唯刻苦於筆硯，其為文率高深遒拔，意欲自健於一時，始舉，袖出巨軸拜公卿，郁然有文人譽，重然諾，顧交誼，預君游者皆當時名人，常潔白分別跡未嘗輒雜，累歌於春官氏，連戰連北，每黜歸，必愉愉而喜，以解太夫人之慍，今趙華州主宗伯，挹君而喜曰，我得俊矣，果書君於籍中，大司馬王公領事鹽鐵，署君巡官，假校書郎，間一歲，丞相司徒譙郡公奏直弘文館，得渭南尉，清議鄉論，皆以御史拾遺待君，君以太夫人志客洛下，遠榮養而利祿仕，非素心也，請棄職而東，丞相重違之，即授洛陽尉以適君之私，非公舉也，君平居循循如不能言，其處節義，慎趣向，則勇於必行，萬夫不能奪，知季舅丞相雅重之不與諸甥等，丞相居中書四年，天下事在手，而君未嘗以時事掛牙齒，且曰我終不以私害吾舅之美，退居恬如也，其全道守節多如此，卒年卅年，君之弟曰儲，，伉，倚，鐸，埴，皆修詞立誠，能自強以進者，儲嘗以藝較試於春官矣，既而以外族丞相公處鈞軸，不欲以親累至公，遂未再舉，君娶伯舅珪女，早亡，其婦道婦德，聆君已銘矣，有男三人，女二人，君擅眾譽而位不躋，年不永，將俾後時必有所鍾乎，銘曰，顏之孝兮賈之文，來命世兮去浮雲，大椿頑兮幽蘭芳，彼壽耋兮此凋傷，洛陽道兮石髯莎，悲風埋玉兮其冤若何，寒雲凝兮秋草密，去矣精靈兮泉室，谷變陵遷兮虞後日，考君之行兮此其實，弟孤子儲書，
周故上騎都尉淳于君並夫人左氏墓誌銘並序君諱，字武斌，青州北海人也，其先之遠裔，原夫璧水疏瀾，波於天漢，瑤山秀峙，橫地紀以崇基，盛范緗圖，聯芳竹帛，詳諸國史，難可勝言，曾祖炅，祖父才，隋任汝州錄事參軍，輔僚千里，翊化百城，志勵仁明，澄懷水鏡，君以稟靈川瀆，植性山河，賈勇先鳴，雄威武略，翹關挺劍，壯冠戎旃，坐樹酬庸，授公上騎都尉，隨班級也，豈謂神香絕應，謠西國之長遙，露草無徵，佇瓊田之杳邈，閱川易往，隙駟難停，俄小年，魂潛大夜，以延載元年八月廿二日遘疾，於私第，春秋六十有三，夫人左氏，南陽左斐之長女也，以垂拱二年八月廿日殞於閨室，春秋五十有一，惟夫人仙姿斌能，則曹誡以陶襟，婉質妍輝，履張箴而蹈禮，況乃神龍兩劍，前後俱沉，白璧一雙，後先同謝，即以延載元年歲次甲午十月辛亥朔十一日壬戌，合葬洛州偃師縣城北三里龍池鄉之原，禮也，嗣子玄景等，痛終天之永隔，縻潰五情，悲天地之何依，哀纏六腑，慮恐陵移谷變，人代貿遷，式樹，用彰厥善，烏呼哀哉，乃為銘記，其詞曰，瑤從峙，壁水滔波，騰芳桂畹，擢秀金柯，黃凋月浦，靨落星河，鸞潛舞鏡，織罷龍梭，其一，西亳之境，北邙之地，關寒月苦，衢月，載芳猷於萬古，標令范於千祀，證聖，
大唐扶風馬氏墓誌銘並序廿三娘郎郎，扶風人也，故侍中，太原尹子曾王父，故太子諭德，兼兵部郎中子大王父，故鄂州州從事之先父也，子生於珥貂之家，育在紈綺之室，笄年廿歲，灼如英，期偶適耀我後嗣，何華而不實，祉福不臨，以元和八年七月三日，洪水蜀來，浸溢夏，合郭為患，顧此遂假官航，以虞墊溺，豈家臣失斥，馮夷幸災，巨舟雲覆，相次淪沒，嗚呼，慈親腸絕，天倫氣摧，存歿路殊，終議元隧，以元和八年八月四日窆於先父塋側，禮也，恐陵遷徙，乃紀銘云，伏波有女，青娥艷陽，馬氏有男，白眉最長，於彼天何殃，豈春華之曄景，同淪歿於舟航，嗚呼，生則同氣，歿為異穴，捨慈親之恩愛，侍先父之塋闕，痛纍纍之古原，之永訣，
嵩山故大德淨藏禪師身塔銘並序大師諱藏，俗姓，濟陰郡人也，十九出家，六載持誦金剛般若楞枷思蓋等經，寫瓶貫延，諷味精純，來至嵩岳，遇安大師親承諮問，十有餘年，大師化後，遂往韶郡，詣能和上諮元問道，言下流涕，遂至荊南尋睹大師，親承五載，能遂印可，付法傳燈，指而北歸，至大雄山玉像蘭若，一從棲寓，三十餘周，名聞四流，眾所知識，復至嵩南會善西塔安禪師院，睹茲靈跡，實可奇耳，遂於茲住，闕乎聖典，乃造寫藏經五千餘卷，師乃如如生象，空空烈跡，可粲信忍，宗旨密傳，七祖流通，起自中岳，師亦心苞萬有，慧照五明，為法侶津梁，作禪門龜鏡，於是化流河洛，屢積歲辰，不憚劬勞，成崇聖教，春秋七十有二，夏三十八臘，無疾示疾，憩息禪堂，端坐往生，歸乎寂滅，即以其歲天寶五載次丙丁十月廿六日午時奄將神謝，門人慧雲，智祥，法俗弟子等，莫不攀暮教緣，奢花雨淚，哀戀摧慟，良可悲哉，敬重師恩，勒銘建塔，舉高四丈，給砌一層，念多寶之全身，想釋迦之半座，標心孝道，以偈而宣，猗歟高僧，嵩巖劫增，心星聚照，智月清，坐功深遠，靈跡時徵，厥惟上德，成茲法興，五法三性，八萬四千，帝京河洛，流化通宣，不憚劬勞，三五載間，造寫三藏，頓悟四禪，三摩缽底，定力孤堅，悲通法界，慈洽人天，法身圓淨，無言可銓，門人至孝，建塔靈山，
大唐故韓王府錄事參軍李君墓誌銘君諱辯，字言，隴西城紀人也，瓊枝秀，麗真氣以浮煙，仙浦神潢，掩縉雲而出震，君膏腴靡，粉澤鏗，控蓮而騰華，派瀾淙而，潤遠，曾祖嗣，周授朝散大夫，梁州別駕，贊惟條而驂俗，輔來晚之謠，麒驥以臨元，明去思之詠，祖開，隋上代車中郎將，分閫懿，跨三傑於汜神，推轂沖規，孕六奇放秘算，父，隋上庸都尉，屬季葉喪亂，鼎從皇唐，俄授揚州江陽縣令，鳴玄雅俗，無復戴，猛特寬，終期弭盜，祥鸞憩學，茂王阜之清芬，化一童，郁魯恭之勝跡，君唐韓王府錄事參軍，化宣政美，秩雲還，耿志幽，貞，高圭土，福慶斯水，彌瘵纏躬，靈曜頹輝，閱種流而共遠，華朝悴，夕菌而俱零，粵以龍朔三年歲在癸丑十二月庚午朔五日壬申卒於私第，春秋六十有七，以麟德元年正月十三日葬於北邙山平樂之源禮也，青田吊鶴，切迥露之哀，素軫臨啼，淒流水之咽，乃先期蔡，遠曰端蓍，丹霾雲，素盾含霧，鳴驚松勁，風送瀣歌，哀子克構崇堂，光嗣門緒，履霜興感，拊樹申冤罔極，蒼輟溢，庶存不朽，紀石傳徽，乃為銘曰，洪源帶地，峻嶺干天，搴華絢藻，景秀霏煙，鳳枝翹翠，鶴徵莊蓮，鼎彝標德，麟閣旌賢，乃祖乃父，唯文唯武，夙幼英髦，蘭心宸宇，矯龍騁驥，魚驚鵲舉，神資伊霍，降靈申甫，慶祉積，藝綜仁依，鶯遷宰，道緝訓，俾王鸞集，駕魯蝗飛，以光期就，秩滿遂歸，卜圭土，毓德林，山頹奠夢，梁委曦沉，契龜暫響，悲翁瀣吟，松高，穸永泉深，麟德元年正月，
大唐故宣威將軍行右衛安化郡永清府折衝盧龍軍副使上柱國宋府君墓誌銘並序君諱思齊，字思齊，隋明威將軍之曾孫，朝議郎隰城公之長子，王經國史，軒冕相承，稟淳和之風，韞韜鈐之略，勇冠三軍之首，義包六郡之先，往以沙塞不避，荒徼有事，髦頭晝動，羽林夜明，君以副將盧龍，功成汗馬，寒膠始折，虜騎方計，乃以九攻之伎，七縱之謀，啟黃公之秘符，臨玄溟之戰陣，自狼河外，不聞繞鐲之聲，鴻雁塞前，無復千戈之務，故知資父事君，功成名遂，何天不保遐府，而人道變盈，疾起霧露，凶成神化，春秋六十有八，以天寶元載秋九月廿有四日終於幕府，嗚呼，褒斜之營，乃亡蜀將，城濮之役，遂喪楚臣，痛黃鳥之詩，就青烏之兆，夫人武氏，閨門之內，有慈愛焉，為君子好仇，作列女明傅，母儀克光乎前烈，婦德貫先於往籍，玉樹枝折，峽雲初斷，春秋六十有一，開元廿有三載，卒於洛陽平陰鄉私第，以天寶五載二月廿七日，合葬於東京清風鄉原，禮也，孫珍仰天長號，委地絕氣，恐高岸為谷，巨海戎田，刊貞石其銘曰，將軍武略，實推雄英，羽林已肅，盧龍雲平，萬載之後，駿有聲云爾，
大唐故處士王府君墓誌銘並序君諱頠，字玄鑒，太原郡人也，若乃葉縣飛鳧，騰羽化於雲洛，維山控鶴，驚仙質於霞莊，亦有秦代將軍，廟略申於前躅，徐州別駕，佩刀貽於後世，其後衣冠赫弈，簪組陸離，詳諸國史，煥乎家諜，祖某，任安州孝昌縣令，父某，吏部常選，並器宇沖，風涯整肅，鳴弦宰邑，克著仁明，奮藻仙台，實為宗伯，君孝友因心，溫良植性，祖織仁義，弋獵典墳，靡求青紫之榮，直取琴樽之賞，既而志好盤遊，情惟遷播，追伯鸞之適越，慕牧叔之遊梁，於是杖策簟懷，言之巴蜀，劍門千仞，無辭孝子之途，石洛七盤，直吐忠臣之馭，每至春江濯錦，文翁之美化遵，秋月臨台，相如之仙藻攸挹，豈謂災生瞰室，釁起巢門，靈草一株，寧招逝魂，胡香四兩，詎駐遊魂，嗚呼哀哉，年月日遘疾，終於蜀郡之私第也，春秋若干，粵以開元三年歲次三月朔廿四日歸柩於洛城，窆於城北河南縣平樂鄉之原禮也，有子思元，扣地無追，瞻天靡訴，痛纏欒棘，酷甚飧荼，加以卻背邙山，還疑陟岵，前臨洛水，更似寒泉，嗚呼哀哉，既而白鶴疏塋，青烏啟兆，庶使青石，爰置逸人之墓，可甄翠一琰，式題君子之能，斯紀其詞曰，弈葉仙宗，蟬聯鼎胄，乘軒服篆籀，譽動文昌，克崇堂構，昔年遷播，留滯蜀川，關山超忽，原野阡眠，福祚褰應，膏肓遽纏，素車兮監監，泣涕兮漣漣，
亡宮五品志文一首亡宮者不知何許人也，蓋以良家子選入後宮，備內職，天生淑態，日就貞規，班，遺文，常守七篇之誡，漢家舊秩，行參八子之榮，方其位以才升，已聞名於風闕，豈謂人隨物化，遽歸魄於蟾輪，以大週年月日寢於某所，春秋若干，粵以年歲次月朔日葬於某所，禮也，嗟呼，陽春有暮，荒涼李之蹊，厚夜無晨，歇滅芳蘭之氣，或雕玄礎，永黃，其銘曰，燕姬擅北，越女稱西，芝蘭比秀，桃李成蹊，良家入選，內秩仍躋，六宮有位，四德無暌，落日西黯，逝川東注，忽睹佳城，永辭芳樹，晝星何向，聞雷勿懼，萬祀千秋，塵埃一聚，神龍，
大周故同州隆安府左果毅都尉康君墓誌銘並序若夫稟山嶽之氣者，必孤峰插雲，孕准海之精者，必長瀾浴日，故知逸群籌策，聞勇列於關西，出俗奇謀，播芳聲於塞北，穎川康君者，即其人，君諱郎，字善慶，魏州貴鄉人也，植性中鯁，立志清勤，或蔥嶺塵驚，唯欣逐鳥，蒲山霧起，情切鷹，匹馬長征，不渝於寒署，孤鋒永戰，豈戰憚於晨昏，積效彰功，遷授長上，以神功之歲，被積石軍大使別奏充行，山路迢迢，蜂飛萬里，河源眇眇，蟻聚三秋，公暫摧鋒，邊隅一靜，此時公輩，尤加獎擢，以聖曆元年七月六日，敕授同州隆安府左果毅都尉，一掌禁兵，幾移灰律，又奉恩敕，差充積石軍子總管，提劍前驅，掃風塵於塞表，橫戈後騎，擁砂漠之餘氛，未有月餘，賊徒霧散，功逾車騎，效越伏波，未敘之間，俄然遘疾，以長安二年四月廿九日卒於馮翊縣太平鄉府之官舍，春秋有三，嗚呼哀哉，歎逝悲來，痛百齡之已謝，嗟千月之不回，是知人代遷革，陵谷推移，庶堅石之長存，勒微功之莫朽云爾，少負奇質，長有英名，橫戈塞表，克捷邊亭，功著山，效彰蒲海，榮賞見沾，勳庸是賴，東討西征，南蠻北狄，紀事銘功，庶憑貞石，天長地久，人代推移，嗟呼永謝，泉路何之，長安三年歲次癸卯四月壬辰朔廿三日甲寅，
唐故上都唐安寺外臨壇律大德比丘尼廣惠塔銘並序令狐專撰上維像教東度，秘疊南翻，玄元雲吾師竺乾，宣尼稱四方有聖，厥後感夢孝明，漸於中國，菩提達摩降及大照禪師，七葉相承，謂之七祖心印，傳示為最上乘，群生以癡蓋愛網纏覆身宅，不以慧炬燭之，慈航濟之，即皆蹈昏溺之中，迷方便之路矣，嗚呼，文殊戾止，金粟來儀，窮象譯之微言，罄龍宮之奧典，即我唐安大德其人也，大德諱廣惠，俗姓韋氏，漢丞相之遺祉，周司空之遠孫，地承華緒，門籍清流，靈根夙殖，道性天授，積金翠之莫希，視葷腴而不味，於是分瓶灌頂，染法壞衣，奉乾越之真諦，識曼伽之要義，賓波羅窟，深入禪菁，阿耨達池，恆藏戒水，傍灑甘露，俯導蒙塵，運智慧之妙，其動也雲舒曾漢，了般若之性，其息也月鑒澄泉，帝緇徒，皆以宗師敬受初法，我皇十年，以名臘隆抗，充外臨壇大德，德彌高而身彌遜，聲愈廣而志愈沖，負笈執經，扣鶴林者請益如市，無明有漏，傳心印者皆脫其網，豈謂毗城示老，雪山現疾，雖菩薩之善本生沒是常，而金剛之威力堅持不壞，以大中十三年夏五月廿六日寂然入滅，報齡五十七，僧臘卅八，弟子性通等號奉衣履，如將復生，以其年六月十八日幢蓋香花，遷座於韋曲之右，嗚呼，如來留影之壁，石室空存，舍利全身之函，珠台永，專微眇凡品，因緣甚親，嘗蒙引諭人天，粗探真覺，承筵作禮，肩繞玉之師子，出囂入淨，同生火之蓮花，追荷法誘，爰薦菲詞，慚非陸氏之雄文，終謝蔡侯之健筆，銘曰，四流易染，萬類難化，世同驚飆，色如奔馬，非習調御，孰明般若，非習能仁，寧有喜捨，生既不有，滅亦不空，無去無來，大觀體同，至寶深藏，慧光不息，松塔新成兮秦山北，後天地不泯者惟師之德，孔書，
唐故定州司馬蔡君墓誌銘並序公諱君長，字義首，陳留濟陽人也，自天在周，廣封懿戚，叔於蔡，子孫周氏焉，剛武入秦，終並六國，侍中匡晉，奄有七州，若乃德亞儒林，禮樂由其不墜，功參霸業，文武之道斯存，高祖興宗，宋待中，宋侍中，右僕射，儀同三司，翼贊謀猷，坐鎮雅俗，曾祖雅谷，曾祖賾，齊太尉錄公，與存興亡，社稷之衛，祖該，齊秘書郎，太子舍人，尚書郎，含香秘閣，蔚為時宗，父徹，梁黃門侍郎，隋相州城安縣令，齊禮鳴弦，屬城之冠，公即城安君之元子也，幼而機警，特異凡童，器宇凝嚴，風格束朗，及長能績理，妙善史書，略解兵符，尤明劍術，隋後主以公良家著族，時望所歸，遂授車騎，仍轉驃騎，公以後主荒怠，政出多門，遂掩郊扉，以俟有聖，皇運之始，以公見幾先覺，遂授定州司馬，貞觀之際，乃辭老歸於田里，耕而食，織而衣，樂道閒居，深有古人之風烈，豈期壽頤將智而沉痼綿序，以儀鳳二年二月一日疾卒於綏福里，春秋九十有六，以儀鳳二年二月十六日於河南縣平樂鄉邙山之陽禮也，息行基，痛風樹而舉慕，悲陟屺而無依，恐陵谷驟遷，德音永謝，式鐫貞石，乃作銘云，周有大賚，自豳遷岐，惟親是屏，作我羽儀，哲人之後，百代風猷，入卿出守，曰公曰侯，誕茲秀士，一日千里，乃武乃文，亦儒亦史，惟靈昧施，梁木其摧，倏辭蘭室，長悲夜台，卜遠誡期，素需俄轉，何以播德，勒茲幽篆，雲浮隴暗，地古松新，昭昭白日，春非我春，
大唐易州遂城故鎮遏散副將雲麾將軍左金吾衛大將軍天水趙府君故董氏王氏二夫人合祔墓誌銘並序公諱建遂，即簡公後裔也，以枝葉繁芳，子孫浩天，至於流迸，然別葉上谷，今為易州遂城縣人，公魁梧可觀，百行可遵，鶴立轅門，有扶危致事之功，確無儔矣，曾諱詵，祖諱為，易州孔目官，處公直，文武俱，若紀盡善，文繁不書，夫人董氏，雅有高行，動合經禮，閨範母儀，今古無疋，天何惜壽，餘慶禍侵，以開成元年，嘗先風燭，享年有一，有子三人，長曰德行，次曰德榮，季曰德獻，俱才年壯，孝悌傳稱，衣彩晨昏，承順懷橘，太原王氏禮適君子，有訓誨之猷，倏爾纏哀，膏肓難餌，以大中六年九月而歸正寢，享年有五，權厝於斯，良月也，今以大中九年春二月十七日遷祔於州東南五里舊墳禮也，嗚呼，府君六十有一，與夫人等冥冥大夜，寂寂長空，異谷生居，歿葬同穴，嗣子德行能長於家治，嗚咽喪親，忘軀殞地，罄生業就百金，力備喪事，然知孝行情切，孝子重慮曠代遷更，不以小人知少，命筆紀之，詞曰，咨嗟夫人，德行難群，今祔幽緒，慟泣泉門，副使邃德，人倫規則，以道懷賢，唯公一焉，何期形影，洎此變遷，永傷乎，墳土於燕，
應是貞元十六年庚辰，下庚辰為咸通元年，如為奉天定難功臣，恐不及其時，唐故左神威軍正將元從奉天定難功臣輔國大將軍兼試太子賓客武威郡開國侯食邑一千戶上柱國夫蒙府君墓誌銘並序君諱鍠，字英華，故常侍之子也，幼而精爽，習夫子之徵言，長而魁梧，學孫武之兵略，輔弼明主，肅侍皇階，四海澄波，天地清泰，上忠於主以竭誠，下孝於家以敬愛，常侍累承帝命，奉詔宣威，為國之勤，城其憊，名醫競診，上藥無蠲，唯人之鮮，乃廖於疾，君曰，父既大漸，趨庭何階，遂上啟天，下告神理，抽刃投股，割肉為膳，嚴父餌之，痛瘳旬日，洋洋孝響，聞之於外，時尹京鄭公，表聞於天，制下所司，厥旌孝行，自後階二品，邑一千，掌禁運，匡帝業，壽年，粵庚辰歲十一月庚辰終於左神威之官舍，春秋四十有三，以其年十一月廿日遷殯於常侍公之塋側也，夫人穎川許氏，痛揚劍之孤沉，嗟陰梧之半槁，嗣子晌等號天擗地而安厝之，丹徘徊，行人感思，哀歌嗚咽，痛切親姻，刊石鏤文，用彰不朽，銘曰，奉主忠兮竭誠盡力，承家孝兮世人莫惻，奄昌運兮魂歸下泉，風樹悲兮芳聲不息，
朱書墨地，故唐西州高昌縣前官汜延仕妻董氏墓誌夫人無諱，字真英，西州高昌人也，幼憝女藝，行不，言軌外彰，言歸汜族，貞明為志，恭慎在懷，庶藝無乖，姬姜養志，以乾封二年九月上旬良妙藥無瘳，以十一月十八日壬辰卒於私室，春秋十有一，遂使宗親喪志，路泣停歌，以十二月四日葬於城西北原之禮也，養系禮教無越，母儀可紀，嘉猷銘曰，螢非晝照，燭立辰燃，算命盡，氣疾來，祥接受，奄影生天，宗親志，路泣稻，，親淚如泉，
唐故南陽范府君墓誌銘並序處士魏郡柏章甫撰貞元十三年十一月十三日有唐高士范公卒於京兆府奉先縣昌寧里之私第，享年七十有一，公諱顏，字仲用，其先南陽人也，胙土命氏，前修令德，圖史家讜詳矣，曾祖諱達，朝議郎行岐山縣令，祖諱味虛，正議大夫，檢校費州刺史，上柱國，世濟其美，克大其門，並振羽儀，馳聲郡邑，公即費州府君第二子，幼有耿介之節，長立方直之操，結言以信，導物以德，仁孝足以清己，禮樂足以庇身，故肥遁居貞，不顯不曜者矣，是以結廬東山，效太沖之招隱，采蘋南澗，侔士衡之養高，蘊道唯精，主家以儉，遇災荒而不乏，履艱阻而無虞，至如智計良圖，奧乎不可聞也，其用未展，其生有涯，天不遺，奄然長逝，粵元和元年歲在景戌正月景寅十七日壬午，葬於縣城西之平原，不歸先塋，禮也，夫人井氏祔焉，夫人四德爰備，六行聿修，何期淑善無徵，華年早世，有子曰儀，前守坊川城縣尉，承家惟孝，開國惟忠，泣風樹之無追，痛榮養之不逮，所以聿遵遺訓，日月有時，懼陵谷或遷，乃勒銘沉矗銘曰，邈矣高士，清風罕比，一同孫，千里之子，生於德門，長於仁里，不永其年，琴瑟俱弭，其一，合葬平原，爰處新墳，千載不寤，大夜長昏，風悲蒿里，月吊松門，自古皆死，吞恨何言，
唐故瀛州司馬陘邑安平范陽三縣令幽州節度押衙兼侍御史太原王公夫人博陵崔氏合祔墓誌銘並序從侄試太子通事舍人佐時撰並書公諱郅，太原祁人也，其枝葉分源，婚黼冕，已法於泉扃，此不盡也，公氣和而性靜，學富而詞麗，敦以孝敬，重以信義，書以草楷，藝閒琴棋，謙謙素風，不墜先訓，故佐郡宰邑，政著異能，職列牙，才有餘美，室始歷，以至壽終，主愴親哀，禮皆加等，窆於府城南十里姚村之南原，以權禮也，夫人博陵崔氏，令族之後，夙聞之容，貞明之勤，尤精典誥，恭肅婦道，仁慈母儀，奈何壽不德，先公而逝，權厝於陘邑，有子四人，長曰逵，次曰遘，次曰邈，次曰迢，成負清才，幼則從仕，遘等州佐縣寮，不離恆冀，逵幽州節度，要以拱攝，文安縣尉，頃以道路艱阻，歲未通，名宦既拘，久乖灑掃，罔極之忉，今獲吉辰，以元和九年十月十七日遷陘邑口座姚村，立堂合祔禮也，再紀貞石，期於無窮，銘曰，士之所貴，歿而名存，忠孝家國，光榮子孫，夫人之德，姻可則，不享遐齡，天何眇默，吹響喬松，雲凝寒空，隧一啟，玄堂永同，
唐故媯州刺史充清夷軍營田等使朝散大夫檢校尚書司封郎中攝御史中丞上柱國彭城劉公墓誌銘並序盧龍節度判官兼掌書記朝散大夫檢校尚書兵部郎中兼御史大夫賜紫金魚袋鄭隼撰維垣四岳，唐堯有日咨之典，股肱百郡，漢宣有唯良之詔，靡不朱雙︶，載七旒，以張風政，以求人瘼，兩系邦之任也，時則有若，以天爵得時譽，以人文射時利，膺擊乎青佩，翰拊乎紫氛，建龜蛇之兆，則肅縣鄙，綰紀網之秩，則表率州里，載鹿毛，佩虎符，師貞我婉書，人蘇我茂政，考初中終而無悔者，其彭城公之謂歟，公諱鈐，字秘之，漢中山靖王之後也，祖立，字殷衡，皇幽州節度兵馬使充東北路八寨屯田都巡使，考咸賓，字制遠，皇盧龍節度押衙定愛陽西鎮馬步都兵馬使，正議大夫，檢校國子祭酒兼監察御史，則以拾青之業，得調於東掾，終則以戴之用，迴翔乎北落，亦梁敬叔睨徒勞而浩歎，班仲升蛻服膺遐舉，如斯而已矣，嘻，六月之程末極，三年之夢斯驗，蓄洩產祉，咸萃於公，維河之英，維岳之靈，煙澄亭，誕為聰明，常倜儻以自負，不剌促而干譽，是壑之潤，吞江納漢，雞斯之迅，一日千里，伊涔濫，傷吻弊策，余致乎深遠者，惡可與同年而語哉，十五察孝廉，二十舉茂才，揮譚操觚，綽有餘裕，迫藩侯之命，不得與計吏偕，於是乎褫青衿，縻黃綬，乃贊中權，乃翼前軍，修季智覆簣之序階，君山人水隨廉，車載督府，御舄飛鳧，職淮鳩，捧書以從軍，載阜以牧州，稽厥慰薦，考厥終始，由廷尉評歷下史，紆朱腰金，拖紫懷黃，蒞推巡支度，三系司更，禮部司封，二十郎戶丞，霜台道，大而光也，一雞五彘，才移渤誨之風，吏編人，已制廣陵之服矣，文德元年春三月甲子，以疾辭印綬，夏四月戊辰，捐館舍於幽州薊縣燕都坊之私第，春秋齒五十有二，翌月壬寅歸葬於薊縣姚村北原之先塋，以夫人趙郡李氏祔焉，夫人即故涿州刺史兼御史中丞匡實之女，柔明之道，稟於師氏，則宜室，往則同穴，哀榮典禮，盡於斯矣，公孝友純至，榮紳佩，姑姊妹之孀獨者十餘人，甥弟侄之藐孤者百數輩，供億惠養，罔不溫足，五服之內，人無言，重然諾，輕施予，享豐而無多藏者，唯公得之，清介嚴恪，勳不苟合，詞學之外，該涉群藝，迄至於揚觶追鞠之技，爛鞭朽柯之作，楚人歸田，魏俗之握槊，皆捫其妙極焉，前後表六掾，綰午曹，佐兩軍，尹五邑，辟二府，刺二郡，受諸侯奏功之賞者四，進天子命官之秩者六，大男子以儒術致身，不越吾土而能張土大夫之冠蓋如此者，榮亦至矣，所不得者其壽，有子四人，長子作孚，幽州大都督府參軍，次曰作，作式，作辭，咸隸進士業，鳳毛皆五色之秀，麟子必六飛之駿，夫如是，則易之有餘慶，詩之後，其在茲乎，女四人，長適故鎮安軍使，兼武庫使，御史中丞季公匡殷，即太尉范陽王之諸父也，弟二人，仲曰鈞，經略軍胄曹掾，季曰，不幸早世，鈞則房景先冠帶，俾聞見以哀之，則王子琴，既操縵而往矣，諸孤以愚於公為同捨同道，且有三十年之舊，熟知厥美，號而請銘，辭曰，玉之粹兮金之貞，曜燕室而易秦城，之飛兮麟之步，凌紫氛而馳清路，岷江始歌於廉范，荊渚忽悲於羊，表兮龍耳，維風兮槿，嗚呼，
郭嚴者，涪陵司馬之元子也，唐天寶十三載六月廿五日卒於陽之墅，禮從塗邇，機窆園中，潛寐一相，殆將二紀，至大曆九年十一月廿五日，其弟長子尉遇，鄯州司馬迥，相與祔於邙山之先塋，嗚呼，昔或戲於閨門，茲得飾於泉壤，成哲兄之曩志，允令弟之友於，容體盡哀，則存乎書，生死致美，實映於古今，所謂仁人，斯焉弟悌，銘曰，陟彼崗兮，不見其兄，臨茲穴兮，不聞其聲，千秋兮萬歲，長寄乎哀誠，
大唐太原郭公墓誌銘並序故靖難軍節度都兵馬兼押衙，充豐義廂鎮使，銀青光祿大夫，檢校左散騎常侍，左領軍衛將軍，守懷王府司馬，使持節，潘州諸軍事，潘州刺史，御史大夫，上柱國，太原郡郭公諱順，心持氣義，志立松筠，間生人中，傑出宇內，洎災生江表，禍及關防，戈甲長驅，烽煙競起，害延京國，積公卿，宮殿為寇所居，竊稱偽主，士庶為綠林所害，枉煞平人，致鑾輅播遷，人神怨哭，於是公憤激胸抱，志剪妖殘，久畜銳謀，深藏秘略，韜鈐無異於韓信，機宜有類於子房，爰施巽酒之霖，克致代天之業，才揮羽戟，果戮鯨鯢，清魏闕於斯須，收秦宮於頃刻，祥雲潤，自滿於皇州，喜氧歡聲，頓洽於天步，自茲乾坤再順，日月重明，六奇不異於陳平，七縱豈殊於葛亮，則公之勳業也，方朗大展才用，廣被生靈，為大國之棟樑，作濟人之舟楫，富為尚保靈龜貴壽，玄鶴遐齡，豈料二豎起於膏盲，萬疾生於筋骨，韶年未促，大限俄侵，疾未逾年，奄歸大夜，時年九歲，在戊甲八月七日壬申薨於泥陽之西豐義鎮之公捨，伯諱握，皇隰州諸軍事守隰州刺史，御史中丞，素聞令德，早立門風，於家有十起之恩，歷官有五馬之任，父諱挾，皇河東馬步都虞候兼御史大夫，世傳鐘鼎，業嗣弓裘，身兼亞相之榮，職貴總戎之重，訓茲令子，乃為池上鳳毛，扇彼嘉猷，應似庭中玉樹，公婚武氏，次婚王氏，次婚董氏，次婚楊氏，清貞處世，儉素成塚，仍多孝悌之風，式著溫恭之禮，兒女三焉，長男合兒，次男恩哥，長女思歸娘，皆博詩書，克彰爭嗣，罹此迭禍，悉抱冤沉，哭慟四鄰，哀深五內，親朋鄉黨，盡切悲摧，閭里路行，咸增歎泣，今則龜著葉吉，逝水長流，窀穸將臨，韶光漸促，以大唐文德元年歲次戊申十一月甲午朔九日壬寅葬於州新平縣太谷之原，嗚呼，刊石紀德，為銘曰，秋風浩蕩兮霜葉紅，涇水之南兮大谷束，丹翩翩兮煙，哀聲淒切兮恨莫窮，男成立兮女從夫，終夭壽兮安歎吁，生兮滅兮只如此，大夜非論賢與愚，
唐故孟氏麻夫人銘並序夫人姓麻，洛陽人也，昔仁姬周，夙著隆家之美，自根流葉，傳芳不朽，食邑於麻，因姓麻也，父君師，雄姿挺質，武藝克宣，早著勳庸，皇朝授上輕車都尉，夫人懷姿粲艷，淑德早聞，女德彰於閨闈，婦道允於夫族，景命不延，享年五十有二，以永淳二年十月廿一日寢疾，卒於壽善里，以其年十一月十七日遷厝於北邙，悲矩儀之既沒，咸遺愛之猶存，乃樹銘曰，於穆孝婦，弘我家道，庶望遐齡，同斯偕老，不吊如何，奄喪佳好，懷想增悲，撫心長號，弘道，
唐故洪州武寧縣令於君夫人隴西李氏墓誌銘並序再從弟荊南節度推官將仕郎試太常寺協律郎庾撰夫人姓李氏，六世祖襄邑王神符，當高祖基建洪業，以勳崇德盛，褒大其功，書於竹帛，仍詳家史，滁州刺史贈司空之孫，太子洗馬贈金部郎儋之長女，夫人幼聰惠而孝敬生知，敦詩閱禮，自熟儀範，姻族咸以是重，允為閨門之標表，雍容貞吉，清懿閑淑，蓋稟訓弘風，有自來矣，肇歸于于氏，于氏之黨，外內恭悅，閫德既備，穆如清飆，於君位卑家儉，而篤於親屬，夫人賢擬萊婦，行若鴻妻，及於君歿世，夫人年齡尚少，鞠雉子，撫孤女，心懷苦節，服喪三年，禮不逾矩，念昔敬姜，景行斯類，有男曰志衡，安州雲夢縣令，女適李，孟皋，守宿州長史，志衡姊兩人，夫人以保育之道，慈旨之恩，甚於己子，而皆早孀，多養膝下，夫人前年抱疾伏枕，昆弟甥侄，遠資醫藥，一無所顧，以五蘊皆空，願度苦厄，盡施於浮圖人，心傳其教，亦有冀也，嗚呼，降年不永，雖善報難忱，而命乃在天，歷運有數，以會昌三年冬十月十七日，終於立德里私第，享年六十四，志衡方寸潰裂，擗地無聲，水漿絕口，何啻七辰，以先君之墓啟歸祔焉，從其禮也，卜兆既吉，銘志是圖，其季舅前京兆府戶曹廡銜哀謂庾曰爾，從火之子也，業以詞章，吾姊德淑仁茂，其甥孝有可稱，爾不志墓，吾將何求，庾牢讓不獲，遂秉筆座於戶曹兄之左，聽其行實而縷之，志衡宦卑而遠罷秩，再歷星霜，家乃貧窶，營辨之費，悉出仲舅永州刺史縻，塗車萏靈，儀制周具，孔懷之分，哀禮雙備，又何加也，銘曰，年會昌而歷四，歸玄宅以時良，冽冽冬日，蕭蕭北邙，暫啟封隧，永閉幽荒，雲油慘淡，樹色凝蒼，孝若孺慕，嗚呼哀傷，
唐故左領軍衛太原豐州府折衝都尉員外王府君墓誌銘並序軒冕所重者芳族，君之德，箴誡所尚者令德，夫人為之，歲居在亥三公舊墓改觀，以夫人和氏合祔，禮也，君諱守廉，太原之雅望也，遠祖從宦，因居上黨焉，相襲自遠，迄於盛唐，君之名位若靈龜之骨者也，曾諱崇智，丹穴之巖鳳骨者也，府君有貞正之名，謙讓之美，皆夙著，頃有叛臣構亂，蟻聚憑陵，屢乃畢力輸忠，志誠命，恩效左領軍豐州府折衝，旌乎厥勳，春秋雖越於從心，名節留於倒載，當七十有七，以元和六年八月十六日勤王之節盡矣，嗚呼，七擒之詠，千載空餘，命矣夫，悲莫能及，以當年九月十七日嗣子力扶曾祖並府君於壺關南崇仙鄉五集村北平原為一堂之安厝，今汝陽郡夫人孀居之一半，皎然冰雪，厥初眉終，雖煢煢然撫於孤幼，猶孟親之垂訓，不失者七，豈遐齡示高而袤疾，時元和十四年九月十四日，奄終於堂，公素虛淨，知懸解之由，鄙同穴之義，恐神無，生人可哀，禮不從捨，周其何適，嗣子奉國，次子奉林，懷荼泣血，號天錄實，以當年十月廿八日占吉兆與府君夫人同歸魂穴合祔，禮也，雄寶馬安並禹治，府君千古作比鄰，後恐桑田有移變，勒石萬古銘長存，曰，英毅之德，其惟府君，輝影雖逝，聲名高聞，惜哉夫人，榮養斯隔，嗟矣孤露，空悲松柏，鷹揚之勇，武之威，隱顯靈識，魂兮來歸，
唐故閬州閬中縣令上柱國崔公墓誌銘並序前宣州溧陽縣尉李衡纂崔之著姓舊矣，源長慶積，降德生賢，非務顯名，所貴繼代，有唐閬州閬中縣令崔公其人焉，公諱惟悌，清河人，十三代祖琰，有漢尚書，曾祖子純，隋萊州刺史，祖義起，銀青光祿大夫，岐王宮監，岐州刺史，封清河公，王有唐之始也，寵莫之京，保全恩私，實賴匡贊右輔之政，人到於今稱之，父玄鑒，相州林慮縣令，襲清河公，鄴衛之間，漳淇之表，清風如在，惠政猶傅，公即林慮府君之五子也，貞節獨立，清規不群，道有所宗，行無不備，起家漢州綿竹縣主簿，次任滄州清池縣主簿，綱轄二邑，董正六曹，州府準繩，奸猾懾竄，遷閬州閬中縣令，化俗成政，鳴弦有聞，青雲可期，白日先荊夫人河南爾朱氏，父義玄，會州都督，姻好既結，禮法克修，閨訓母儀，德全道著，與公先後殂歿，天寶末，燕薊肇亂，合祔乖期，權窆舊塋，實違先志，屬闔門違難，氛未清，家國多故，殆將三紀，孝孫序以貞元五年十一月四日遷櫬改墳，祔塋合葬，遵奉理命，罄竭私家，衣冠儀表，固可嘉尚，以小子業文有素，見為銘，銘曰，子男之秀兮有崔君，蘋蘩之德兮厥惟夫人，玉析蘭摧兮陵遷谷變，規貞質兮萬古千春，
故京兆韋氏夫人墓誌銘夫人南陽張氏，曾祖曉，皇祠部郎中，祖伯嘗，皇京兆府雲陽縣令，父沼，皇黔府觀察使贈左散騎常侍，夫人即常侍之次女，年十六，適京兆韋頊，如賓之敬，迨今十有八年矣，夫人天生婉淑，性本孝慈，恭竭宗觀，辛勤婦道，謂其福善，壽享期頤，遘疾有加，攻達無效，遽歸泉壤，天不留，以大中二年十月十四日終於東都行修里之私第，享齡三十三，有女一人曰崔五，年十三，男二人，曰彌勒，年九歲，裴六，年七歲，以其年十一月十六日歸葬於河南府洛陽縣平陰鄉邙山之原，悲夫，有生必終，自然至數，共盡之理，夫復何言，頊追痛靡及，詞豈盡哀，銘曰，洛水之北，邙山之陽，有淑德者，封乎此崗，
大唐故徐君君諱德，字信，袞州金鄉人也，若夫華胄層基，晉師啟其洪跡，靈源遠派，昌伯嗣其休烈，發萼瓊條，傳芳蕙苑，盛德播於前載，慶緒流於後昆，祖升，隋任襄州刺史，道敷南服，惠浹銅，父志逸煙霞，情符風月，養素衡泌，棲神丘壑，黃金契其一言，白重其三覆，加以性偶泉石，雅尚賓游，風帳辰清，傾縹瓷於桂醑，丘琴夕奏，韻白雪於弦，而池台遽傾，生平已矣，尺波不息，與逝水而同奔，崇基落陰，忽西州而斯墜，以顯慶三年三月十五遘疾，終於私第，春秋六十五，即以其年歲次戊午四月癸丑朔八日而歸窆於邙山禮也，嗣子世表等，痛深蓼，結恨倉，瞻屺岵而長號，仰風枝而茹戚，懼陵谷之遷貿，紀徽烈於泉戶，乃為銘曰，德跡兆基，匡山祚始，綿綿遠慶，峨峻峙，公侯遞襲，縑湘載美，論道棘林，曳裾槐市，
大唐故趙君墓誌銘並序君諱欣，字永樂，南陽宛人也，蓋京兆尹廣漢之後，仙源浴日，疏晤渚之瑤瀾，慶族浮雲，控台之逸轡，故曄居白水，振玉於儒林，驤處金行，敷銑柯於武幄，豈直思橫窮鳥，實乃察極問牛，佩紫懷黃，紛綸詎絕，祖士逸，轄躍龍於晉野，扈斷虺於汾川，爰契義旗，邊虞息警，授以將軍之失，式光夷難之功，父逸，韞器衡門，韜奇日角，里之龜鏡，諒人倫之楷，惟君器玉凝華，贏金檀美，虛於性海，佩仁劍於心田，露泫雲飛，偃鍾張於墨沼，蘭薰雪映，孕曾史於青縑，每翠柳吟風，葉淵明之遁逸，青松貫月，符叔夜之琴樽，豈謂日馭不留，奄逝西虞之影，隙駒難駐，絡驚東岱之魂，春秋六十，去貞觀十九年五月廿三日寢疾，於相州滏陽縣城西南皇宗村之里第，粵以調露元年歲次己卯十月戊申朔十四日辛酉，遷窆於皇宗村南三里之平原，禮也，斜臨鳳水，周王北絕之津，卻負烏塋，魏帝西陵之樹，息文仁等，酸迷蓼徑，氣奪笪庭，恐陵谷之三遷，庶礱之永固，其詞曰，瑤池著績，渚浮宗，充嚴武帳，曄振文叢，誕茲英傑，玉彩虹，龜文示相，瓠質圖容，貞凝月，氣掩青松，抱涵蟾辟，韻葉鳧鐘，其一，青蛟孕藻，白鳳含章，性怡琴壑，志息光，曦遄去轡，浪閱歸塘，蘭霜奪紫，露菊危黃，薤哥宵上，幕晨張，庶標文於主礎，永絕守於金堂，其二，
大唐故翊衛副尉澤州太行鎮將騎都尉安府君之墓誌銘並序夫以三教之法，與天地合興，聖演流傳，俱當是一，君諱孝臣，太原郡人也，惟生翹心逸眾，勇氣超群，鎮靜邊疆，寧清塞境，何忽終於敦厚里之私第，春秋卅有六，夭哉中化，嗣子興宗，次子承宗，次子榮宗，嗚呼，以開元廿二年歲次三月八日，魂歸四大，氣散春風，荒郊之野，永世長居，用其年四月九日，殯於河南縣平洛鄉邙山之原母大塋內安措禮也，夫子之德，其銘曰，盛德何在，荒田一丘，含霜風切，覆壟愁，惟靈生母塋內，敬造尊勝石幢，高二丈五尺，又就墓所寫花嚴經一部，願靈承塵影，往生淨土，
唐故李府君墓誌銘並序君諱素，字仁，隴西敦煌郡，有周虢叔之苗胄，大漢博陸之餘緒，軒冕不輟，今其後焉，故今為潞州大都督府長子縣人也，祖諱德，隋朝散大夫守齊州刺史，擢秀中朝，試游心於郡縣，父長卿，含光道囿，實養性於巖泉，唐舉孝廉，肥遁不仕者，夫人常，母儀早著，婦道遐聞，娣姒師猷，閨闥仰則，惟君敦密淑慎，動靜規矩，貞不絕俗，隱不遠親，優哉游哉，不求榮祿者，悲夫，天不遺，殲我良淑，春秋六十有二，終於里第，夫人胡氏，婦德無虧，母儀有裕，大運不駐，龍劍俱沉，春秋七十有二，開元四年二月一日終於寢室，往以權殯荒郊，都未安措，嗣子崇禮，德實生知，孝因天性，含酸茹泣，負土成墳，即以開元廿六年歲次戊寅正月庚午朔十三日壬午合葬於桃湯村西南一里平高禮也，嗚呼，天長地久，星往霜來，恐河岳變遷，人代飄忽，故刊茲石，以為詞曰，君之生也，盈而若沖，君之沒也，息而非終，兮罔極，永崩叩窮，
夫人諱晉，字行昭，趙郡平棘人，曾祖蓐，齊陽平令，祖弘節，皇大理卿清平公，父道謙，太府卿清河公，夫人少明惠柔順，居家以仁孝稱，既笄之後，繼室歸於我先府君，承事中外，夙夜恭恪，雖家人近使，未嘗見喜慍之容，府君先有兩子曰微明，藏用，夫人自誕一子曰若虛，而撫養偏露，逾於己生，在盧氏五十餘年，至於藻粢盛，織纘組，必躬親臨，不信諸婦，故九族尊敬取則，號為大家，睿宗時，藏用遷黃門，微明任御史，並宦達有恩，詔授贊皇縣太夫人，尋又加趙郡太夫人，每正朔朝覲皤皤然，微明戴鐵冠，藏用拽朱紱，左右自扶侍入禁內，儒者榮之，開元八年，從微明宰浚儀，崇信釋典，深悟泡幻，常口誦金剛般若經，其明年又隨若虛述職覃懷，至十三年秋七月，寢疾大漸，遺令曰，夫逝者聖賢不免，精氣無所不之，安以形骸為累，不須祔葬，全吾平生戒行焉，時服充斂送終，唯須儉省，祠祭不得用肉，以其月廿九日夜奄垂棄背於武德丞廟宇，春秋七十三，孤子微明等號天叩地，無所逮及，謹遵先旨，以其年十月廿三日奉遷歸洛城東北，厝於先塋之旁，昔者墓板無文，唯題爵里，肇魏繆襲，始贈詞絢，情所不取，令但直書實行，以申罔極之思，庶清風盛德，傳乎萬古，若虛愚劣，復屬荒謬，不能仰記萬一雲，
大唐故朝議大夫行尚書兵部郎上柱國馮翊嚴君墓誌銘並序嚴氏之先，出自顓頊，逮於兩漢，昔裔實昌，公諱識玄，字識玄，馮翊重泉人也，本枝後漢徵士嚴子陵，不拜天子，節高巢由，志狹伊呂，聲芳遠邁，史籍載焉，公即陵之後也，曾祖偉，隋以文行見推，舉考廉官，終高梁縣令，祖弘言，懷才抱器，舉孝廉，皇朝歷雲陽縣主簿，坊州錄事參軍，父仁楷，學業傅家，儒風習祖，才高命舛，仕不得途，皇朝應詔舉新繁縣尉，公生而神彩朗俊，風情警逸，文學早著，音律洞明，永淳年，以鄉貢進士擢第，又應文藻流譽科學擢第，授襄州安養縣尉，公宦辭卑，祿以及養，而鍾慶未積，忽丁內憂，服滿應奇才選，天下一人及第，公之美聲，朝野矚目，詞人秀彥，高山仰止，授公汴州浚儀縣尉，秩滿，復應拔萃選及第，授洛州武泰縣尉，公天性含章，地靈授氣，文質炳煥，琳琅蔚興，久視年，天後追於麟台修書，方史筆高著，價競班揚，忽丁外憂，孝齊參閔，服闋，制授雍州長安縣尉，雖識號神仙，朝廷惜其利用，遂除左御史台監察御史行，時以為烏台得人，乘聰有望，轉雍州司法參軍，惟公惟政，不繁不苛，遷雍州櫟陽縣令，始以鳴琴理化，同子賤之閒和，轉洛州鞏縣令，遂乃烹鮮訓人，尚老君之不撓，公負展驥之用，非百里之才，遂制授魏州司馬，制加朝散大夫，又加朝請大夫，遷魏州長史，夫升高必下，陟遐自邇，而風化理俗，人懷其安，先天年，敕追加朝議大夫，上柱國，拜尚書兵部郎中，位應星文，職司戎政，太宮進食，女史焚香，廊廟惟賢，實光時議，公以家本衣冠，終以才職相稱，讀易知其性命，觀史宄其存亡，常思功成退身，恆知止足之分，嗟乎，年過耳順，壯志仍存，忽遘風疾，藥石無效，以開元五年六月廿四日奄歸大運，終於京兆府縣之私第，春秋六十有四，嗣子迪，迥等追哀慟天，攀號泣血，卜其宅兆，哀以送之，以開元六年正月十四日權厝於萬年縣之白鹿原，禮也，嗚呼哀哉，精魂寂寥，英名不朽，刻石紀事，將存永久，銘曰，國之貞干，公為杞梓，大廈未成，良材中圮，朋親弔祭，骨驚心死，哀送實深，痛傷嗣子，百齡何促，逝川移晷，殯於高原，弧墳，泉路幽澀，春寒未已，白楊高兮曉悲，野煙深兮暮起，諒幽明之異域，使人生之到此，張希迥文太常寺協律郎吳晃書萬光刻石，
大唐故貝州司戶參軍杜君墓誌銘君諱敏，字思賢，雍州長安人也，雍州則古京兆，長安則昔杜陵，上葉則列伯周朝，中古則明尹魏代，曾祖，後周大載師，祖寵，隋巴陵太守，父凝，大唐太子左衛率，景谷縣開國男，並才高珠璧，位兼中外，出腰藩組，仁惠搖於謠，入總兵鈐，威績滿於朝聽，君幼齡表俊，弱冠多能，游經極於典墳，飛藻潤於金石，射稱停水，書號偃波，縱志丘泉，節慕巢許，親老之養，應辟賓朝，解褐趙王府記室，歷潤，貝二州司戶參軍，典記藩王，有仲熊之美，司臨牧掾，逾公孝之賢，而度鳥難留，奔駒易往，未盡揮金之樂，遽纏埋玉之悲，以永隆二年五月廿三日遘徉，卒於貝州之官舍，春秋五十有六，粵以永淳元年歲次壬午十月庚申朔廿三日壬午葬於洛州河南縣北邙之下禮也，嗚呼哀哉，乃為銘曰，仁成道著，禮備名高，顯允君子，代載英髦，辯兼天口，文冠風騷，聲超鶴淚，身表鳳毛，隱染玄門，針石經病，淡泊榮滓，從容德行，捧檄養親，解韋承命，政猶砥矢，明齊龜鏡，奔曦罕駐，逝水難停，倏歸蒿里，俄泉扃，勒茲陰石，昭闕素靈，松賈方茂，蘭桂徒馨，
大唐中散大夫行藥奉御永安男吳景達，夫人彭城劉氏之靈，今以貞觀四年歲次庚寅十一月壬申朔，廿三日甲午，殯於芒山舊陵，恐川谷移，故銘之玄石，
亡妻侯氏墓誌銘並序夫車諤撰文天寶十二載癸已歲夏四月壬申，卜葬於洛陽北邙伯樂川原塋也，我室人谷郡侯氏焉，時春秋五十有六，遘疾累載，痊而復劇，命善醫者診之，曰，風淫陰陽並藏，將不食新麥乎，果信而有徵，才立夏而歿，是日也，於懿親東集賢里也，悲夫淑人，昊天降凶，夫人遠祖，夷門抱關，數代遁世，高尚不仕，父元禮季女也，年十五歸我，視之如鴛如鸞，環姿玉秀，手如荑，其智如泉，其貞如松，動用有方，言行有信，無厭糟糠，有便浣濯，奉上逮下，周旋叵言，雖遠父母兄弟，性不薰，殊輕世寶，尤重戒珠，因尋三乘，便開頓晤，投師受禪，澄心圓寂，師曰未之也，號曰端嚴，不我偕老，奄從逝水，神道茫茫，瞻之不及，傷佳城之哭，嗟鼓盆之歌，倏忽之間，有如朝露，嗣子孚，十法律擢第，雖學襲聚螢，而夭隨顏氏，苗而不秀，未齒先殂，次東塋也，既將絕嗣，非我其誰，述而志之，序為銘曰，于嗟川原，松柏蒼然，淑人既歿，琴瑟絕弦，采將廢，荼苦號天，瑰姿紈質，永閉幽關，
大周故文林郎張君故妻宋夫人墓誌銘並序夫人諱字，其先廣平郡人也，原夫望雲開國，錫胤啟於商郊，貫月稱王，延嗣封於宋邑，西窗縱辯，爰驚巽羽之談，南國侍游，遂振雄風之藻，爾其簪裾佩玉，軒蓋鳴鐘，式著緗綢，無待詳悉，祖，父岌，並器均萬頃，儀表千尋，祖德家風，師範朝野，夫人騰姿蘭畹，誕彩芝田，霜操內凝，湛如鸞鏡，神光外朗，皎若虹，宜家之道克昌，饋禮之儀斯穆，動容成則，六行備母訓之規，肅事因心，四德盛閨儀之禮，方期長延鶴算，資保壽於遐齡，遽而奄閱鴻川，竟沉魂於厚夜，嗚呼哀哉，以聖曆元年陸月貳拾日遘疾，終於嘉慶里之私第也，春秋陸拾貳，即以其年柒月拾伍日權殯於北邙之原禮也，松扃蒿穸，對金苑而疏塋，柏遂桐閽，瞰朱宮而啟域，嗣如山悲深陟屺，痛切寒泉，愴欒棘以銷容，悲蓼莪而滅性，懼其陵遷谷變，勒遺范於佳城，地久而天長，驗斯文於貞琰，其銘曰，石精啟業，玄水分波，降台珠婺，誕彩金娥，母儀肅穆，訓閒和，林風罷詠，薤露悲歌，鸞鏡委匣，鴛綺停梭，城一閉，傷如之何，
大唐故兵部選上柱國周府君墓誌銘並序君諱敬本，字敬本，其光汝南人也，遠祖因官，家於京兆，昔有夷之行，方始建都，而復辟元勳，以為菜地，著姓命氏，君其後焉，曾祖苟，彭州司戶，職在版圖，才為人范，祖樂智，皇左武衛長史，列宿在天，爰有鉤陳之位，爪牙分衛，來居警夜之司，父達，兵部選，宏才廣度，峻節高標，恥擎跽下流，趑趄寸祿，高尚其事，遁於丘園，君元子也，昂昂，如如璋，先人後已，一日千里，授兵部選，上柱國，情高莫測，指青雲以為期，量遠難充，游白社而終老，以意承考，不墜家風，未得其門，寧知宗廟之美矣，春秋七十有七，以天寶十一載二月一日終於東京洛陽縣里仁里之私第，啟足啟手，當全而歸之，即以其載二月廿四日摧殯於北邙原，禮也，且東平之樹，每傾想於咸陽，而北邙之魂，亦望思於京兆，嗣子彥環，次子彥，泣血絕漿，伊古人之竊比，蓼莪欒棘，實當代之無儔，祈勒石於泉扃，紀先人之盛烈，乃為銘曰，椅名族，禮樂家傅，出處默語，意承德光，退不，進不賢賢，磨而豈磷，鑽之彌堅，死生順理，手足皆全，崇祟玄廬，君子息焉，
唐故永州刺史清河張公墓誌銘並序宣義郎前行舒州文學韋邈撰公諱渾，字萬流，其先洛陽人，大父延興，階朝散，位泌陽令，父現，撫州崇行尉，皆有才能，終始潔白，公幼以閨行自律，非仁誼忠恪不動於心，弱冠明經上第，調補滁州掾，後為揚子主簿，司郵務，控大津，使吏旁午，公接應有方，盡得其所，自陽子授汜水尉，邑尹剛而使酒，雖僚屬輩，靡不摧辱，唯公獨以禮節自防，終克凌犯，然鬱鬱不得志，競以他故辭官，元和末，如京師，應賢良直言眩會國家有事，尋罷此科，公遂獻書於明天子，備述寰海之利玻自三代訖於隋唐，成敗興亡之由，歷歷在目，書下丞相府議，公之官道隘，援孤不克顯，擢授監察御史，領鹽鐵富都監，不至職，尋改揚子巡官，復領嘉禾監，轉殿中，潔白勵志，課續殊尤，遷侍御史，階朝散，朱衣銀章，優公之勤也，轉工部員外郎，故鹺帥太尉王公鎮淮服日，熟公之能，每有州府監院重難之事，或積時不決者，皆召公以正之，無不允洽，姿儀溫茂，才調灑落，實事流之標表焉，職罷居閒，家無束帛，雖凍餒交侵而沖襟晏如也，單車赴都，拜雅州刺史，政理多能，凋瘵蘇息，節制段公甚器異之，復領永州牧，理永益能於理雅，狡蠹奸贓，革略荊罷永居於洛師，與少傅白公為嵩少琴酒之侶，遂絕意於宦途，以會昌六年八月廿三日疾，薨於河南府洛陽縣仁風里，年七十六，大中元年二月十八日，歸祔於榆林大塋，禮也，有子男五人，長曰蔚，三舉進士，甚有詞藻，不幸早歿，次曰邁，調補寞城縣丞，潔己清心，盡禮接士，胸中豁如也，次曰革，甚富篇什，昂昂然亦千里之駒也，次曰，曰謙，皆早謝世，以予親舊，昔承公之顧眄，因使致書，請予為志，敢不承命，遂西向大哭，率群幼臨於西廡下，收淚永歎，因序而銘焉，嗚呼，瑞氣不留，而愁雲凝結，醴泉易枯，而淤流靡絕，瓦釜長嗚兮，而黃鍾韻咽，天不與善兮，而神反其罰，帝閽遼兮告無因，下泉暗兮何時晨，
唐故隴西郡李夫人墓誌銘並序將仕郎試太常寺奉禮郎楊玢書鄉貢進土楊咸撰夫人諱雅，隴西良家，代有名稱財，故號州長史宣又之幼女，今東宮通事舍人克紹之姊，前楚州司馬弘農楊公紜之妻，年十九，適楊公，夫人以柔慧容德為司馬之仇，司馬以才行潔廉為長史所擇，遂繼其室，日彰其賢，知詩禮於風規，鼓琴瑟而樂，前夫人劉氏之子曰瞻兒，解梁，曰迎兒，經明擢第，二女宋氏，康氏，曰戍兒，舉孝廉，曰寶兒，六歲，女曰五兒，曰正正，曰芝芝，曰重重，在室，則出於夫人也，其為婦德母儀，訓導恩育，洎諸子如寒附火，如樂泳泉，威肅也示仁，馴誘也有旨，中表師範，彼我莫分，其為人也如斯，篋絕私財，食不二味，親賓之所流譽，臧獲之所歸心，此又夫人之美歟，則齊體誠敬，唱隨之風，固可知矣，則宜保福祥而高壽，榮朱紫於所天，掩彩難期，逝波沈速，蘭光方照，不救於狂飆，珍篋重扃，莫疑於巨盜，乾符三年六月廿七日終於京兆平康里從夫之第，噫，始年三十有八，姑逾夭而幾何，聞諸子之哀號，益四鄰之感歎，高堂夜寂，慘熒燭於靈帷，妝朝悲，閉鸞光於玉匣，徒諭子休之止，欲傷奉倩之神，遠卜將臨，備物員具，楊公揮涕，請於族兄，幸敘其銘，式昭遐裔，則以明年十月十七日葬於京兆府萬年縣寧安鄉通安里，禮也，其銘曰，容若華，德如蘭芳，敵我秦晉，作妃貞良，德積嘉應，福壽宜長，既豐其德，奚促其壽，於惟夫人，不偕白首，孤鳳長悲，青桐半朽，歸葬中野，煙蒼鳥聲，車緣古道，響銘旌，佳城復魄，泉帳棲瓊，豐石何為，光陰超越，變床塵，谷平阡沒，遺美無窮，遠山新月，劉瞻刻字，
大唐故通議大夫沂州司馬清苑縣開國子劉府君神道記公諱敦行，字名實，南陽人，梁都官尚書之遴五代孫也，祖洎，隋代以梁衣冠子拜奉信員外郎，皇朝御史中承，黃門侍郎，侍中，清苑縣開國男，獻可替否，以公滅私，父胄，皇朝校書郎，名動當時，位小充量，公即校書府君之元子也，潔白貞固，直方寬厚，德為身本，才國楨，弱冠調補魯王府倉曹參軍，襲封清苑縣開國男，歷左豹韜衛騎曹參軍，鄭州司倉參軍，汴州雍丘縣令，加朝散大夫，試太府寺丞，縣令，屯田員外郎，進爵清苑子，隴州司馬，同州司馬，太廟令，以親累，貶授施州別駕，硤，鄂，沂三州司馬，開元七年奉計長安，以八年春正月有三日遘疾，卒於安邑坊之旅舍，春秋六十有四，即以其年十一月廿三日，與夫人渤海高氏合葬於洛陽北邙之原，禮也，惟公孝所生，忠竭於主，明達政體，緣作儒術，故所蒞之職，罔不有，景雲初，以尚書郎為淮南道宣勞使，舉人言，張嵩政同，奏四十餘人，皆天下英秀，時所推重，射策登科者過十道之半，自還謫江國，常寡人務，聽訟余閒，留心著述，撰誡三十卷，並前所撰祭儀一卷，喪服一卷，陳留古古典，實可傅於後，頃任鄭州司倉，丁內憂，上松，殆不勝喪，垂至成性，常恐奄忽，誡諸子曰，夫葬者藏也，人之不見耳，既古之達禮，皆尚薄葬，吾之後，可以常服，有棺無槨，墓而不墳，其志但書壽里，不須文，嗣子守荊楚丘縣尉肱等，聿遵先志，可謂知禮，勒石，敘而不銘，堂外甥大理寺丞席豫詞，
大唐都景福寺威儀和上龕塔銘和上諱靈覺，俗姓武氏，則天之次女也，外父泗刺史，國太長公主補尊兼魯館之鹿歸一心今稀聖懇誠至則天後嘉尚，為配李之年遂能珠玉之服玩，鐘鼎辭榮出塵，離染罕也，乃探賾幽妙，三藏福聞戒行備威儀以獎例法眾也，因山普禪師授以禪法，幾頓悟拔獲生至去來湛入真際色相都泯如以開元廿日，忽謂門人，令具湯水澡浴，換衣香，端無常於景福伽藍，時春秋五十二也，嗚呼，生弟處榮貴能捨行，苦行而能勤，非百劫習孰能至此哉，遂於龍門西巖造龕，即以其月禮也，季弟崇正，哀友生之義重，悲同氣之情深，如遂為銘曰，煉石補天，國，鳳挺生哲女，處榮不惑，棄彼囂歸宴親能孝，虔誠，戒行圓備，風儀肅六染，極樂世品上生，闕塞之北，門之南石，永幽深，天長地久，耕鑿開元廿六日鐫，
唐故潞州銅縣君墓誌銘君諱仁，字方，彭城人也，漢水開源，分軫之遠派，汾川湧浪，朔鳳之基，可略而言，祖進，板授洛州長史，祖萇，板授雍州長江縣令，並山河異氣，星奇精，學以周孔為師，德溫良為本，不謂石易謝，未盡登山之遊，水閱難停，俄軫逝川之歎，春秋五十有六，卒於家第，夫人趙氏，姿容挺妙，凝伴鳳之棲，骨法多奇，色湛游龍之蒲，豈其凋蕙苑，雪下芝田，徒盾向月芝影無復凌波步，即以神龍二歲次景午十一月辛丑朔曰己酉，合葬於銅縣北四里平原禮也，其賈參差，恆淒苦霧，白楊肅索，鎮起悲風，孤女，擗踴攀號，淚班飲雪之筠，思斷搖風之，嗚呼哀哉，乃為銘曰，前漢後元，龍躍鳳翔，其貴，五代其昌，居晉道合，佐蜀名揚，祖宗，帝系彌長，君惟杞梓，人似琳琅，夫，作訓閨房，天邊白，地下泉黃，千秋萬，倉，
周中大夫行蜀州長史上柱國鄭公墓誌銘並序公諱知賢，字道鑒，滎陽開封人也，舊國新國，重開得姓之源，桓公武公，疊構翼周之業，自茲以降，世有人焉，五代祖幼儒，魏吏部尚書，譽重山裴，天下推其藻鑒，曾祖振，安都太守，祖元軌，緱氏令，父玄巨，新繁令，望降許郭，海內挹其清塵，公宅粹五行，資靈三象，揚漪筆海，擢第文昌，解巾德州司倉，徙尚方丞，遷漢州司馬，虎符斯贊，光導學之風，驥足載馳，著披文之頌，除蜀州長史，政化清美，吏民愛之，乃為歌曰，州有長史，一隅歡喜，調吏如琴，養民如子，方謂風謠繼響，行延二鹿之徵，豈其霧露生災，坐軫兩楹之夢，春秋六十七，聖曆元年五月廿五日遘疾，終於公館，越年六月七日，返殯於洛陽平陰之原，嗚呼哀哉，古往今來，慮高岸之為谷，勒鴻猷於夜台，其銘曰，秀氣聿降，俊人挺生，體貌儒雅，政化和平，漢頌無愧，蜀謠有聲，如何不淑，遽掩佳城，松垂劍影，封疏斧形，式刊貞石，永誌芳名，
大唐處士郭君故夫人楊氏墓誌並序夫人諱媛，字叔姬，河南縣洛陽人也，隋滑州長史之孫，安陸郡寶城府膺揚郎將之女也，降靈濯錦，發跡蓮峰，文質相沿，聲塵繼軌，詳諸簡牘，此略言為，夫人稟訓閨闈，資范箴誡，虔恭備禮，令淑惟儀，及乎百兩言歸，三星在戶，衍食之饋，譽洽宗姻，黼繪之妙，聲芳鄉，既而風煙飄忽，晦朔循環，與善無徵，遽捐館舍，以顯慶四年歲次己未八月乙亥朔七日辛亥，終于思順里第，其年春秋六十有四，即以其月廿八日壬申葬於邙山，嗣子行徹，敬承慈訓，遵仰母儀，霜露深悲寒泉增慟，仍恐桑田屢變，德問銷沉，欲志佳城，勒茲貞石，銘曰，寂寞子雲，紛伯起，南蜀翰林，西京孔子，弈葉貞凝，聯綿休美，夫人令淑，稟訓中闈，六德斯備，百兩于歸，賓夫盥，訓子停機，逝水滔滔，危途冉冉，華屋長辭，幽扃永掩，淚結孫衣，哀纏潘簟，郭門車轉，挽路途窮，隴深結霧，松高聚風，春蘭秋菊，惟始惟終，
君墓誌銘並序府諱高，字智亮，隴西狄道人也，自周瑞雪飛輪，祥風瞿贊政時與老聃之同德，皆昌園之太乎虎視，漢道龍興，枝葉漸繁，源流致遠，分剖，佈於天下也，雲舒霧，若玉輪之洗錦，浮天沃日，金樞之聳，曾祖，道諧舟戢，德合鹽梅，瞻飛鳥所歸，且逐鹿而為事，齊朝左武衛翊衛中郎將，行原州都督，祖，材標杞梓，器合瑚璉，有文可以經邦，有武可以定亂，後魏右金吾衛明威將軍，行河源軍總管，果刃霜威，雲誦，唐初，應務接權，響風慕義，通議大夫，太原元從，惟君木融二，神濠魚令，慮守謙早於江海，齊大小於鵬，進退可度，容止可觀，為執鞭之下士，並及宇之高歎，上護軍屯留郡戶曹，命嵇院而為，守丘園而卒歲，春秋六十三，卒於私第，夫人郭氏，以蘭桂，德茂松蘿，婦禮有穆於閨帷，母儀無虧於詩禮，婦李氏，桃三免李開，霜雪俄及，以開元廿一年歲次癸酉十一月廿一日合葬於屯留縣西北十里，其地韓王按劍以矜秦，夏主乘累而載冀，左臨清渡，轉春月於流波，右控驛亭，望浮雲於廣陌，前橫絳水，虹結以為橋，卻據晉城，魚貞羊而作邑，嗣子嘉太，生事之以禮，死葬之以禮，泣血絕漿，悲傷薤露，恐山移晦變，刊，銘曰，惚恍難知人事斯城開元一三一失，大唐霍府君趙夫人合葬墓誌文並序君諱行感，字行感，其先蓋周文王之穆，霍侯之後矣，漢朝乃將軍輔政，居蜀則仲邈稱賢，何代無人，勳在方策，原乎積善，可謂與家，曾祖惠通，道深莊老，志滅榮耀，薄宦取世，大隱是名，遂受散官，示不躁求也，祖鹿兒，夙有父風，特遵庭訓，厲節高潔，與俗和光，復為散官，得之恬寞，伊君弱歲，岐嶷斯在，同管寧之不官，若夏黃之輕祿，退未遁跡，進匪干時，率道沈浮，頗為知命，天之福善，仁何雲亡，以春秋七十有三，以開元十四年四月廿四日遘疾，卒於私第，夫人天水趙氏，父名師，著元勳於戎幕，且立功於清朝，德茂疇庸，受乎柱國，夫人則柱國之第五女也，懿柔表質，淑慎宜家，凰皇和鳴，榛栗嘉贄，嘗聞有誼，止壽胡差，以開元廿年八月廿三日寢疾而，以廿二年正月七日合葬於陸真鄉平原，禮也，嗣子承暉等，號天靡訴，和地無依，儼龍以按軌，翩丹以前飛，何荒墳以永乾，與華屋而長違，懟黃泉之攸隔，閉白日於春輝，嗚呼哀哉，乃為銘曰，梧桐半死兮龍劍雙沉，仁之殲兮天難忱，華屋隔兮泉路深，嗣子哀疚兮慘柏色，杖而後起兮毀瘠力，青烏吉兆兮建塋域，於以斯文兮表盛德，開元一三二失，王夫人墓誌銘並序夫人姓王氏，諱，字，太原中山人，金紫光祿大夫，兵，史，戶合尚書，御史大夫，同中書門下三品，中山公之女，夫人載修婦道，稟訓公宮，雖誓靡他，不諒人只，乃適於大埋評事李延祚，有女一人，又歸於許州刺史姚府君，有男一人，嗚呼，幼女初笄，才聞納吉，小男在，猶未勝衣，如何昊天，降茲大戾，以開元廿二年正月十日，終於審教里王氏之私第，享年卅六，廿三日葬於邙山，權也，亡於外寢，事同朱守之妻，窆在他原，義全章子之母，銘曰，系彼仙族，誕茲貴門，載陽在歲，逝水驚魂，李孤臨穴，孺號軒，泉扃一閉，人事何言，開元一三三失，大唐故亡宮八品墓誌亡宮者，不知何許人也，蓋以良家子選入後宮，備乎內職，蘭儀婉麗，蕙性柔嘉，六行孔修，四德無替，方憑與善，何遽殲良，死生之路既殊，窀穸之期遂，以開元廿二年月日卒，以其年六月十七日葬於亡宮之舊塋，爰命有司，載揚懿範，其銘曰，李春兮始芳，驚飆拂兮遽傷，指六宮之彤管，即萬古之玄堂，丹旌搖曳，翠柏蒼茫，雕金兮篆石，地久兮天長，開元一三四失，大唐故朝散郎前行太史監靈台郎太原郭府君塔銘並序原夫直理凝玄，法身虛寂，廣其化也，微塵蠢動之所依，弘其智也，恆沙菩薩莫能辯，自金棺留偈，玉豪匿跡，二百五十戒，流此南閻，八萬四千法，被於東土，拔沉舟於慾海，洗滌浮生，裂邪綱於迷途，芟夷惡趣，由是飛走啖慧，品物啜慈，修塔立廟以尊重，焚香燒燈以祈福，凡所懇至，皆成佛道者也，粵若大居土外祖父朝散郎前行太史監靈台郎太原郡郭元誠，字彥，五戒清淨，六根明察，知色相之無我，爰勝因，審泡幻之皆空，憑茲嘉業，固能割齊眉之戀，居太常之齋，發知足之誠，謝靈台之祿，實謂道非常道，聞所未聞，此聖代之英奇，道門之勇猛者也，倚伏無准，生滅有期，春秋七十有四，以開元十八年三月十二日終於常樂私第，妻琅琊王氏，開元二十二年六月廿五日終於同第，以其年七月十四日亦遷此地，禮也，外孫前慶王府執乘，子昂，虔奉遺訓，深懷曩恩，敬窆於高陽原，樹雙塔於積德里，道俗雲送，車馬霧集，甄芳演懿，希四果以連聲，勒頌題銘，庶千齡而不朽，其辭曰，大哉英達，稟氣江山，克紹堂構，早列朝班，其一，弈葉中庸，連芳太史，玄象不惑，清徽可紀，其二，兩疏適海，四皓棲丘，徒窺俗界涉真流，其三，惟我翁婆，辭戀削跡，清如莊叟，齋比周澤，其四，靈塔，隱隱崇崗，冀菩提之勝友，訪嘉猷於此鄉，開元廿二年次甲戌七月庚申朔十四日乙酉建，開元一三五失，唐故太僕寺馭士長上蔡君墓誌銘並序君諱默，字如敬，濟陽人也，近葉從宦，因於京兆焉，原夫錫派宗周，傳芳炎漢，忠則邕之獲茂，孝則順之騰芬，餘慶荐臻，蓋難談悉，曾祖貴，隋明威府長史，祖華，唐劍門鎮副，父緒，陪戎副尉，皆志氣宏放，風神秀拔，奇韻絕策，時無與能，君幼而懷敏，長而多藝，遠故鄉以昭達，成先覺以知歸，自立幽塋，預刊玄石，以開元廿二年秋八月十三日終於私第焉，春秋六十，以十月廿二日葬於城南所營之墳也，嗣子若蘭，銜精爽之先旨，但攀號而竭誠，爰杖不才，以為銘曰，帝城之南數里，中有佳城兮閉君子，地久天長無易期，白楊蕭蕭悲風起，開元一三六大唐故裴府君墓誌銘州別駕聞喜縣開國公裴府君墓誌銘並序翁慶，字茂先，河東聞喜人也，吏部清通，九流式敘，國史訓傳，三都祿不朽，斯之謂歟，先王右賢，我祖翊霸朝之業，國家左戚，府君荷榮，其源實長，所憑蓋厚，人物秀代，禮樂光時，曾祖爽，太中大夫，禮郎，婺州長史，含之禮閣，騁驥外台，增列宿之景，首群寮之席，祖承大夫，梓州通泉縣令，懷州武德縣令，太丘道長，亭伯未工，時主所為恨，父仲將，雲麾將軍，右領軍將軍，太卿，右驍騎將軍，蕭岑侍衛之力，東都留守，加銀青光祿大夫，刺史，上柱國，聞喜縣家開侯國，地入王連，李廣無雙之，卿之列，親賢之委，莫惟良之聲，天下第一，府君即間喜紀國夫人之外孫，東元子，縣主神龍之際，其忠孝之心，超於九族，制旌於國史，此不得而備書，府君美玉山，承華雁沼，金膏翠其驕，紈綺襦，無得萌其侈，自然取潔，直置清高，篤學仲舒之子之宅，以天蔭解褐果州參軍，甄拔中台參卿軍事，選授綿州主諾，譽流坐嘯，改資州資陽縣令，野王戚里，長安，玄成大國，遷洪州豫章縣令，揚州江陽縣令，洪都新，仰調弦，惟揚理劇，制除豪州別駕，瑣瑣黃霸，徒重油之儀，區區休沂之詠，既而終天禮畢，承重大宗，引進芝蘭，榮花萼，纂諸子廟之祠，朝服臨牲，髟易衣潔俎，桃李茂北之，棠棣滿西序之遺，鮑狄咸洎，雅得理親之道，妙得之，山立時行，義取樂明成疾，灑埽撤懸，八繇扃和，五祀輟，以開元廿二年七月五捨，春秋六十有八，悼深簪冕，慟宗姻，同姓臨廟，所知哭野，職夫為圖蹕域正位，說載除飾，以其年十一月十四日葬於邙山禮也，嗣子和義，忠義，遵義，尚義，崇義，知義等，斬烏經，惶惶孺而重魯，用巽德以康侯，其辭曰，用象天明，濟濟邦彥，紀之彌生，為家之實，惟國之楨，南宮拔跡，臨著績，歷官知名，惟揚致理，海沂有聲，敢揚令德，永誌佳城，梁涉撰，開元一三七失，州縣尉清河崔府君故妻燉煌夫人墓誌銘並序夫人諱娘，其先燉煌州都國公公謹之曾，給事中錄事之長女，餘慶之行稟公宮，作殯，是用歸於我高公，公諱，清河人也，曾祖師，祖弘規，令德洽聞當代，虔奉中饋，事舅姑以孝行聞，御群下以嘗告勞，頃效官瀛博，罷職同心以義，式瞻鳴鳳之和，既見如賓，更喜維之慶，曾偕老，圖其永年，何忽以生不起，嗚呼哀哉，享年卅有九，以唐開元廿二年一月廿三日，終於東部僕寺之官舍，因所即以其年十一月廿八日，歸殯於河南之北權也，有子曰鄰，曰，年未冕，懷禮存遷陵谷刊，勒於泉壤，銘曰，公侯之孫，秦晉之，克配君子，其家室，遽奄，益悲日，夜台泉戶，不曉，千秋萬歲，，開元一三八失，大唐絳州龍門縣尉崔溫故妻滎陽鄭夫人志文第二兄主客員外郎昉撰夫人姓鄭氏，名意意，滎陽人，亳州長史府君之第四女，之妹也，天與婉，時稱聖善，自嬪崔氏，十有七年，降心相從，念德厚，方期偕老，何遽遷次，與善則那，呼天奚及，以開元廿三年四月九日，終於洛陽進德里第，春秋卅七，以其月廿四日，權殯於邙山西北原，禮也，長女未笄，男在褓，孺慕喪次，哀傷路人，自伯懷之言，在余絕遲歸之望，臨穴永訣，撫其摧，因微近禮，以貞石，詞曰，行善而及此兮，天道其已，豈命也以致然，將吾殃之累爾，此焉一訣，終天永絕，後事在吾，憂爾孤，謀爾泉室，龜之告吉，權即女於斯原，尚將見乎白日，開元一三九大唐故王夫人墓誌銘唐故國子司業贈慶王傅侯府君夫人王氏墓誌銘並序夫人姓王氏，其先太原人也，自周傳慶，分太子之仙宗，在漢書賢，列司徒之令德，引之無替，代有其人，隋幽州都督琰，生道，官至嘉州刺史，刺史生早，則天聖後稱制，至褒州南鄭令，分符典郡，則道映一時，彈琴化人，則光照千里，夫人則南鄭之第十四女也，粲然淑德，休有嘉間，母儀婦道，傑為時望，家人邕肅，嘗無言，司業當代之宣父也，寵居帝師，恩賞日洽，莫聞失德，光有令名，雖府君自天降靈，亦由夫人之輔佐矣，以開元廿三年四月廿一日寢疾，終於周京殖業里，享年卅有九，夫人精意禪寂，深悟空門，啟手之辰，戒無同穴，是用不祔於公矣，以其年八月十九日，窆於河南乎樂鄉之平原，從理命也，鱗游異處，長乖比目之辰，埋劍殊歸，莫從終合之記，孤子奉一，詠蓼莪而孺慕，泣樂棘以崩心，緘志泉宮，孝之終也，銘曰，嘗聞善人，天乎祚，何此淑德，中年已矣，榮早落，薤挽增悲，銘彼泉壤，永旌孝思，
大周故慕容君妻張氏墓誌銘並序夫人諱順，南陽白水人也，其先龍分世族，鵲傳門慶，在蜀為將，勇略著而銜不，為韓報仇，名義聞而祭石，備詳圖史，可略而言，曾祖隋遂安郡開國公鄧州長史，祖長，隋遂州刺史，入唐以破薛舉功，封息國公，豐州都督，左監門衛大將軍，益州行台左僕射，食邑三千戶，食益州實封七百戶，父孝謨，以父功起家，授吳王府主簿，襲爵巴國公，特加五品，改授勝州長史，歷營州都督府長史，食巴州實封三百戶，並經文緯武，履忠資孝，將軍則賈混聯聲，僕射則武陔同列，方申驥足，而譽滿沂中，不假羊頭，而坐封關內，夫人藍田孕彩，蕙苑疏芳，宋輾承規，班庭漸訓，芙蓉在咒，盥沐見賞於諸姑，楊柳陳詩，辯對稱奇於叔父，當片織素，比靈媛之依星，臨鏡調紅，即仙娥之向月，初笄之歲，適於慕容府君焉，府君學富韋金，談優衛玉，孺子得黃中之稱，公孫兼素履之名，爰想好仇，結姻高媛，雍雍鳴雁，乃娉夫人，阜螽，則降君子，以膠投漆，如瑟諧琴，戴仁戴義，造次不違於私室，有禮有法，斯須豈懈於公宮，任情柔婉，執性端愨，敦孝事於舅姑，嗚謙接於中外，恭祭祀之嚴敬，每誠潔於犧樽，先娣姒之劬勞，必躬親於蠶績，故參上下和睦，閨門式序，豈止菊銘椒頌，團扇寶釵而已哉，尋而府君長逝，夫人執喪過禮，二女兩男，相繼夭歿，嗟乎，輔仁難驗，福履易褰，家喪金夫，庭凋玉樹，階前萱草，不見宜男，上梧桐，長嗟半死，再哭文伯，敬姜之哀怨何深，一別秦嘉，徐淑之芳香不御，蘭閨鎮掩，蓬鬢長垂，夫人名教三從，琢磨四德，一字孤幼，克聞詩禮，徙鄰依學，孟軻之慈訓及躬，捧檄迎門，毛義之歡榮在養，豈期千鍾未享，二鬼成災，粵以垂拱三年六月一日終於履信之私第，春秋，即以聖曆二年八月九日合葬於先塋禮也，第二子琬，衛州汲縣丞，攀風樹而心斷，扣冰泉而思切，刊石立銘，冀音容之如在，山移海變，俾芬烈之長存，其銘曰，源分白水，慶傳黃石，卿相蟬聯，公侯舄弈，綬盤蛇彩，書開鳥跡，猗歟令族，爰誕宜家，詞芳柳絮，頌起椒花，羅帷鑒月，錦鄣勝霞，言告女師，配乎君子，操貞松桂，顏如桃李，為為，於沼於，能循法度，尤工組，名教成質，孝友因心，寢息班誡，左右張咸，禮備有行，禍生無妄，寶釵贈別，金夫道喪，薤葉人歌，梅花犬唱，兩男埋玉，二女沉珠，瓠鹿何望，孀向隅，永悼神理，甘捐薄軀，蓬轉無著，流何，鬼即為崇，仙非授藥，不救懸蛇，長悲吊鶴，棘人欒欒，蓼心團團，往疑來慕，茹痛銜酸，蒿里幽兮積霧苦，松門虛兮此夜寒，
唐故同州澄城縣主簿韋府君墓誌銘並序河南縣尉柳澗撰君諱孟明，字孟明，曾祖皇左屯衛錄事參軍諱默，錄事生秦州成紀縣令諱昊，成紀生閬州刺史諱澣，成用翱翔素風，磅礡組冕，君即閬州第四子也，幼荷嚴訓，躬服儒流，廉柔內融，溫潤外達，弱冠舉明經，凋補左內率府兵曹，其行己也恭，其事上也敬，次補同州澄城主簿，導之以政，齊之以禮，佐子游之賢，必資乎儉，奉仇香之理，必本於清，直氣滿襟，正色在面，奸罔能犯，吏不敢欺，考績稱尤，聲動僚輩，既能秩，退居華陰，上虔事主，下友孝弟，在家之行，飽曾閔之風焉，無何驅車游於虢郛，乘奔歷塊，禍遘斯須，疾風起波，其如命何，元和三年正月廿八日，終於虢之逆旅，春秋卅有九，嗚呼，誰無屯，嗟君少年，誰能不死，嗟君枉理，逸足踣於短塗，長算屈於促晷，君之仁兄念弟，時在華陰，聞君之哀，叫於蒼，心潰皆朽，奔赴輿櫬，浹日啟還舊居，自虢抵華二百里間，路人罔不一涕，夫人河南元氏，虢州刺史義方之女，性植柔惠，深踐婦道，先澄城摧其芳蘭，有二子，愛女在髫，幼男未齔，酌彼餘慶，冀不孤其裔，元兄前華陰縣丞汶等，卜其年十一月廿四日，遷府君與夫人合祔於萬年縣白鹿原，邇先塋，禮也，澗兒女君之出焉，備詳懿行，重辱丞公之命，故得述於斯文，銘曰，天生伊人，與道盈缺，有才無命，能否聖哲，玉樹先秋，一枝雲折，悲嗚，稚子泣血，泉堂俄扃，蘭堂永訣，百歲之後，同歸於穴，陵夷谷子，休問不滅，
親事兵馬使充使宅將副將長沙茹府君墓誌銘並序鄉貢進士路賓辭撰先著姓于後魏，胤緒葉分於諸夏，今為燕都人也，祖諱主莫比，妙略難儔，積功授節度堂前兵馬使，烈考諱公弁，行高，才逸藝殊，委質中樞之衙，名累授於嘉職，府君諱弘慶，雅量宏，規自遠，輕財厚義，節用謹身，誠信接於朋儕，純孝資於屺岵，初中，權重北門，乃選其能，擢居牙爪，趨進合禮，門屏生風，旋遷內衙虞，芳名難駐，令望孤馳，轉親事副將，充使宅將副將，部伍稟其嚴肅，委以恭勤，惜哉，壽與才違，才逾知命，乾符五年秋季月下旬五日，卒於通肆坊私第，享年五十二，夫人蒼梧郡翟氏，性彰婉娩，德備柔明，家，立中饋之令范，孝敬奉上，表婦道之端儀，歎貞松以早，無托，嗟素琴以先墜，瑤瑟何依，有子長曰令思，名隸綾坊軍將，從咸能修己，禮贍趨庭，泣血毀容，情深罔極，內子適隨使節度押衙，光祿大夫，檢校國子祭酒，兼殿中侍御史，上柱國黃公曰敬中，抱，玉質冰姿，名重金台，官參憲署，嗣子等哀號卜兆，以乾符七年歲在庚子正月乙卯朔七日辛西奉遷府君於幽都縣劉，禮也，賓辭屬知舊托詞，敢編實錄，銘曰，後魏，氏族出焉，怡怡胤緒，葉佈於燕，爰及祖，賢，代傳勞效，忠懇克全，府君承襲，夙蘊奇，名，干公立事，尤繁，俱沾撫字，知命才，墜，哀哀令子，卜兆新塋，郊原素帳，岐路，晚，寂寂佳城，刻石彰美，萬，廣明，
唐故譙郡姜夫人墓誌銘並序朝議郎前守洛陽縣令柱國賜緋魚袋李坦撰蕙蘭儲芳而振馥，桃李含光以敷榮，鐘磬激越而播響，舉是三節，方之夫人，懿範章明，何彼相萬之若此，夫人譙郡姜氏，神農以姜水王，故氏命於後焉，公望以營丘伯，故族興於斯焉，西漢初，以族大自齊徙關內，永嘉際，以東晉自秦遷江表，今茲以往，授氏以還，冠蓋相望，公台間出，世無寢於令躅，史不絕其嘉猷，後稷之出也標祥，叔向之自也聳德，光映史冊，莊姜共姜，是皆洪流遐規，高遠矩也，夫人曾王父希，楚州淮陰縣主簿，王父平幼，台州司倉參軍，烈考參，潤州司法參軍，並以素履肥家，清風席慶，學澄溟漲，文波瀾，馳聲於江湖，擅價於郡邑，刃余善最，道洽謳歌，未遭逢於明時，竟沉淪於下國，位不稱德，任莫盡才，黽俯折腰，今昔共歎，夫人即法曹第一令女也，本乎吉夢兆祥，華呈瑞，生知要訓，自得成儀，淑順容功，備修於閨壺，騰譽於里巷，豈異和鐘磬於軒廡之近，飛淒鏘於行路之遙，以是蘭陵繆逵，求匹且久，及笄之齒，歸於蘭陵氏，既而移天，光昭婦式，茂著內和，奉長以孝聞，事天唯敬立，等列歸讓，稚安慈，其於使令，莫不惠恕，以之而興族，以之而宜家，良人文林郎前權知恭陵台令柱國，繆氏之軒裳疊慶，棣萼重光，不一紀年，良人之官榮騰凌，再任五品，分符列土，計日前期，長子制錦於冀方，次子仇香於涇上，有是好爵，況皆青春，不亦興族而宜家乎，於呼，貞玉易折，華早霜，風厲作而不瘳，大夢往而莫返，以咸通六年星直乙酉，十一月十一日，易簀於洛陽縣臨里之私第，享年四十有七，以明年二月丁未朔二十日丙寅權窆於洛陽縣清風鄉高村里之高平也，有子二人，長曰玄禮，朝議郎，前守冀州武邑縣令，次曰玄初，將仕郎前行涇州臨涇縣主簿，有女曰新娘，年十二，及乎息火，豈止絕漿，見之者共傷至性之過人，聞之者同歎淚血之無節，良人義惟言誓，情悼齊眉，懼其年代超深，陵移谷變，將力辭而增涕，遂銘於鄙陋，難孤夙眷，豈偶當仁，銘曰，往聖農皇，清派靈長，祀綿千萬，慶嘏冠裳，天鐘不忒，門風是式，洋洋母儀，婦德，事長服勤，撫下思均，柔順飾性，宗族歸仁，推賢進善，子孫蕃衍，螽斯義全，內子情婉，悉志成家，知生有涯，風恙俄起，賦命罔遐，泉扃懿訓，天高安問，皎月一虧，悲風長恨，
唐故朝請大夫趙州長史孟府君墓誌銘並序府君諱貞，字知剛，清河郡人也，昔寧德，有後開邦，恭仲垂芳，令名分族，著七篇之雅訓，紿美儒家，洞十翼之精微，華施氏，賢良繼跡，簪紱駢輝，史諜詳之，可略言矣，祖才，隨州刺史，父廓，皇朝大夫播州刺史，並平心應物，直道在公，遠近見推，僚友稱善，公鳳雛毓價，龍泉挺彩，忠勇之心無替，妙謀之略可稱，永昌年，起家補左衛長上，遷懷州宣陽府右果毅，遷雍州白府左果毅，景龍元年，敕授游擊將軍行華州普樂府的沖，屬邊塵屢動，帝念方勤，禦侮資賢，公膺其選，制授趙州長史，帷幄深謀，威動鄰國，題輿至化，方讚美專城，謂無缺大年，目畢康沂之詠，豈斯旋嗟促景，坐傷游岱之魂，嗚呼哀哉，以開元二年二月十六日終於趙州官第，春秋有九，即以其年三月十五日權殯於洛陽縣北部鄉原之禮也，嗣子友義等，窮號泣血，慎終觀行，敢旌泉壤，乃述銘云，文武兼備，孝友資身，彼蒼不吊，殲氏善人，一代，丘遂千齡，誰知勝烈，紀此幽銘，
唐故上開府董君墓誌銘並序君諱葵，字義，洛州伊闕人也，鴻源激溜，茂族凝華，著自緗圖，聞諸汗簡，顯考葵，仁隋為相州長史，琅耶郡公，作貳名藩，甚多美績，君資神月秀，入桂苑而騰芳，抗志霞騫，對錦江而揚彩，心齊金石，氣逸風雲，雖韜夢鳥之詞，常軫截鮫之勇，邑鄉重其芳烈，君子美其孤貞，屬隋氏喪亡，帝遷明德，有唐膺錄，先定關中，王充竊據伊，仍為梟鏡，太宗居藩作將，晨鎮宜陽，君與郯國公羅士信乃歸有道，屢隨戎役，常建殊勳，朝授上開府儀同，既而天下晏寧，海岳清謐，因銷聲而不仕，疾言歸，眺青霞以怡神，念丹而命賞，孰興夫陳留阮籍，直髮鳴弦之辭，沛國劉靈，唯興執觚之頌，若斯而已矣，豈謂崦山落日，洪川迅逝，高門積慶，延壽之道無徵，上藥靈香，返魂之言寡效，春秋八十有二，粵以麟德二年十二月廿五日奄然遷化，賓筵息樂，望山以增悲，鄰叟瞻塗，想音徽而泫泣，君之夫人穎川田氏，含姿寶婺，稟質仙娥，川組之工，因心而自妙，女圖之美，觸類而成則，不幸以麟德二年正月十九日先亡，即以今乾封二年二月廿九日合葬於北芒之平樂里禮也，嗚呼哀哉，乃為銘曰，顯允夫君，崇德多聞，清襟鑒水，壯志參雲，彎弧月上，揮劍霜分，如玉之潔，如蘭之芬，隙駟難留，逝波不息，歡矣無據，嗟兮乃極，似詠摧鱗，均飛墜翼，素驂移路，丹縈空，俱辭白日，共心玄，
唐故崔君墓誌銘並序君諱嚴，清河人也，遠祖從官上黨，子孫因而家焉，昔漢朝有命，貂蟬開七葉之榮，韓國克昌，印綬錫五侯之寵，可略言也，祖道，隋本州縣令，夫人李氏，父獎，唐朝騎都尉，正直是則，忠烈是聞，恥屈節於公侯，樂歸田於農圃，夫人一王氏，一李氏，並支芳八桂，葉茂九蘭，向夜月以分姿，就朝雲而絢質，叔洛，唐朝文林郎，詞行芳潤，裹珠露於春叢，割析片言，盤金波於秋漢，夫人二，並李氏，婉婉淑德，灼灼華，弟洪福，妻輔氏，毅，妻路氏，並不終孝養，俱卒私第，以開元十五年歲次丁卯十月己巳朔廿八日丙申會葬於縣城西北卅里之原禮也，左綿九達，右控濫川，智水縈映繞其前，靈剎吟空鎮其後，嗣子洪毅，洪爽，洪太，洪藏等，絕漿七日，泣血三年，杖而可行，扶而後起，恐陵谷貿遷，乃勒銘記，其詞曰，哀纏薤露，痛結松音，何期兩劍，前後俱沉，
唐故姚君墓誌銘並序君諱才，字行，河東人也，原夫以桂凝芬，十枝疏干，冠冕華於典午，人物顯於當塗，豈唯銀女相輝，柳乃門列交戟，祖，父正，並清英邃遠，播蘭氣而馳神，識量弘通，援雲心而秀舉，君疏財重義，樂道忘貧，追朋祛遠去之期，賞好存風月之志，優哉自得，不顧榮名，拓落花之下沈，源徙桃紅，共驚鳧而不住，去永徽元年九月一日，終於私第，春秋五十一，夫人孔氏，諱妹，曲阜人也，素履端操，苞桂薄而為心，雅符令淑，挾瓊枝而抗節，豈謂母儀凝族，琴瑟克諧，悲逝水之前波，奄高舂而後落，越顯慶三年八月十二日終於第，春秋五十四，以其年九月廿七日，與君同窆於邙山，禮也，嗣子大禮，感風篁振彩，雙笛聲沈，星影繁華，兩劍暉沒，敢追遺德，其詞云爾，仰華宗之高邈，信杞梓之齊徽，惟夫君之二，實蘭桂之凝霏，何德言之無輔，俄雙劍之沈，野外之虛廓，銘景行，
大唐故宣德郎通事舍人高君墓誌銘並序公諱，字叔容，渤海人也，昔廷尉執法平允，聲振魏朝，明尹至孝淳深，名高晉代，衣冠繼襲，史策明焉，曾祖元，皇巴陵郡太守，位列諸侯，榮分剖竹，祖立本，北海郡千乘縣令，父禮賓，東牟郡蓬萊縣令，門傳禮樂，代立宦名，馴雉德洽於一同，遷蝗譽高於百里，公器宇凝峻，遊藝依仁，器蘊剛柔，學該經史，宿衛出身，解褐任右司御執戟，又轉左羽林司戈，又遷通事舍人內供奉，丹墀夕衛，受寄於爪牙，紫禁晨趨，妙閒於敷奏，所冀鵬摶鴻漸，何期玉折蘭摧，以天寶三載六月四日染疾彌留，終於東京豐財坊之私第，春秋有七，夫人范陽盧氏，父簡棲，任靈昌郡白馬主簿，夫人河南劉氏，父暄，任南海郡司馬，柔和德著，貞順夙芳，不幸罹殃，先公而歿，以天寶四載十月十三日合葬於河南縣梓澤鄉之原，禮也，嗣子子雲，哀纏罔極，孤苦無依，恐陵谷之有遷，詢匠石以紀德，下才不敏，敬為銘曰，高氏人秀，文學家傳，衣冠繼襲，學宦高遷，載誕夫子，文武述職，降年不長，喪此明德，夫人令淑，異載先亡，合葬之禮，宅兆斯藏，雲寒日慘，墳孤夜長，徽猷恐滅，刻石流芳，前晉陵郡晉陵縣主簿竇蘭撰，
大唐故戶曹騎都尉支君墓誌銘君諱茂，字德榮，京兆華原人也，崇巒峻遠，共東嶽以俱高，陂水洪深，與南溟而齊，門傳冠蓋，代襲琳琅，史籍備諸，可略言矣，曾祖，祖和，父元集，君感山川之氣，鷹辰象之精，器宇恢弘，性質標舉，允文允武，多藝多才，忠孝天然，操行廉謹，隋大業八年，身從戎律，摧剪兇徒，飲至策勳，蒙授康義尉，聖唐鷹運，早預義旗，率募鄉閭，軍門送款，加授朝請大夫，仍除本縣戶曹，廁接京畿，實繁簿領，小大獄訟，剖決以情，莫不吏懼其威，人懷其惠，但以逝川易往，泡電難留，君因遘疾罔瘳，奄辭明世，春秋七十有六，以永徽二年歲次辛亥正月乙未朔十一日乙巳薨於私第，即以其月十五日己酉葬於本縣觀相鄉通洛里鶴雀之北原，嗚呼哀哉，乃為銘粵，長源效祉，高岳降靈，門膺餘慶，世載其英，昔游閭，今瘞荒，長辭萬古，永對千齡，妻康及王氏並早亡，合墓同葬，
唐故蔡氏夫人墓誌銘並序宣德郎試左衛兵曹參軍成撰秉周邵之詩，跡班樊之，克全坤理，以茂柔姿者，聞之於夫人焉，夫人蔡氏，字蔡氏，其先出自姬姓，周文王有十六子，蔡氏其一焉，後以派別脈分，子孫居於燕薊，今為燕人焉，夫人天與淑姿，垂芳令嬡，容服率素，德行貞淳，偃息圖書，棲游箴誡，鍾聞於外，蔚君子之好仇，繇是廣平宋君詠匪媒之詩，備納徵之禮，親御三幣，敬合二宗，鳳凰于飛，宜其家室，星霜綿歷，四紀於茲，苦樂均同，以道相誡，齊眉之敬無失，斷織之教亟聞，正肅閨闈，外和內理，輔佐君子，著清慎公平之名，茂采蘩采蘋之詩，契關雎鵲巢之義，恃以積善，冀享大年，詎謂修短有涯，奄同電燭，宋君撤懸興悼，歎遺掛以增悲，至孝絕漿，痛偏露而泣血，哀傷閭里，相杵絕聞，悲感親親，琴瑟不御，皆追其往昔，致此哀懷，又共嗟伏枕，再宿，蒼卒而終，嗚呼哀哉，天不可問，難明壽天，以會昌六年十月卅日屬纊於幽州薊縣燕都坊之私第也，即以其年十二月窆於幽州幽都縣界禮賢鄉龍道村西南一百廿步之原，禮也，宋君蕆其葬事，備其芻靈，不儉不奢，得其模範，不僭不濫，雅葉禮經，彰簪紱之家風，茂王者之教化，知禮也，皇營州司馬，賜緋魚袋，夫人之曾王父，皇左威武大將軍，上柱國，開府儀同三司，平盧道採訪使，蘭陵郡王倩，夫人之大王父，皇驃騎大將軍，上柱國，開國公，食邑一千五百戶英俊，夫人之烈考，宋君二柄承家，六藝滋德，理戎訓俗，五十年間，畏愛兼備，寬猛俱濟，五佩金劍，一綰銅章，三語相州，六司佐府，鑒同曉鏡，潔並朝霜，歷事八主，恭惟心累，奏勳勞十通，何啻此不具載，省其文也，階至銀青光祿大夫，官及太子賓客，未幾，又奏監察御史，殿中侍御史，職至節度押牙，候掩如故，恪慎推刻，精究其情，軫念興懷，艱難糠比，無容故犯，有捨誤違，恭守主君嚴令也，亦高里門之義也，有子六人，女三人，以令淑有聞，早適他族，男三人，曰公繼，曰公存，曰公立，哀慕羸瘵，繼於古人，傷親族以銜悲，感行路之興歎，恐陵虞世變，見命為銘，銘曰，龜筮葉從，以安宅兆，精魄何之，孤墳悄悄，悲慘寒郊，淚流衰草，其一，桑乾之陽，隗台之陰，封土為墳，植柏為林，掩瘞金骨，永阻容音，其二，塗芻既備，哀送郊原，逝水嗚噎，愁雲翩翻，哀摧至孝，悲鯁移天，其三，短晷遽移，殘陽色慘，寓目悲生，屬情多感，人謝行存，書之琬琰，其四，簪裾令族，金紫豪家，誰謂夫人，埋沒黃砂，哀哀至孝，永痛無涯，其五，
唐故河陽軍節度衙前將朝散大夫試殿中監樂府君墓誌銘並敘前試太常寺奉禮郎史元益撰公諱昇進，南陽郡人也，少而承訓，長有令聞，立性政直，藝能推許，志期霄漢，名不稱知，軍府惜能，常之保護，高曾大父，名著當時，累有官勳，以具諱載先君之銘志矣，故略而不書，公代職英武，家素忠良，規矩有聞，不經禮，始終若一，常濟沉淪，或脫衣輟食以待南北之士，年才逾立，蒞事轅門，忠勤奉公，用赴誠信，時貞元中，河陽節度祁連王干其絕倫，倚惟厚行，特補署同十將試太常卿，公以守職謙讓，裨補竭忠，至元和五年，僕射孟公改遷衙前將，朝散大夫，試殿中監，委其心腹，實賴爪牙，及隨任昭義軍，轉見精勤苦節而無退焉，後節度追赴闕庭，公罷府職，南歸花邑，未逾累月間，元和六年孟秋初旬，大夫烏公聽三城之眾，佇軍談之美，遂請一見，依見職舊，芳名振邁，佈於千萬人口，終不見分毫乖於公體，人之德行，乃至於斯，在家在邦，必聞其政，破妖平寇，功告數通，訓子純深，皆遺誠敬，朋流迥望，將立後期，何忽染疾不瘳，雲雁垂翅，上天不，逝水泉冥，壬申歲春正月六日，終於河陽之私第也，春秋五十有一，公夫人達孚氏，河南人也，承家紀德，五禮備身，惠遍親親，恩施和睦，常遵曹氏，修女誡之儀，訓習兒孫，保孟姜之德，婦孫滿室，甘旨日奉，實為人先，光景奈流，旋疾而至，萬藥無效，百齡何來，時寶歷二年春二月一日，終於河陽之私第感化里，年六十有四，三子泣血，上啟蒼蒼，號天幾絕，叩地奚訴，嗣子少真，次少晟，次少弘，為孝為禮，哀慟人人，克恭克和，選筮良日，卜丁未歲夏四月九日合祔於河陽北原鹽坎之禮也，嗚呼，雙車既駕，薤露歌悲，往來遲遲，鄰里哀淚，公之長子少真，謙謙禮度，雅範風時，朋友結交，古之握發吐餐，誠不為志士，余忝承眷分，佇聽於將來，述公之令聞，直書其往事，勒在金石，為銘志於墓矣，所冀神明不昧，慮山原將改，故為之銘，詞曰，昭昭氣宇，播於三城，道藝推洋，如天有星，好文有武，當時之英，累任軍職，無不欽名，玉葉是凋，魂歸泉冥，惟公夫人，淑慎其美，令德有聞，傳於閭里，桃李陰成，哀哉已矣，日月流芳，俄來逝水，夜台寂寞，悲風時起，千年萬年，銘之此地，
大唐故員府君夫人墓誌銘昔因周文王之後，分郡於南陽，祖諱憲，格高調逸，學富才雄，退臥雲林，高道不事，父諱麟，文詞間世，儒素成家，器宇深沉，風神朗悟，一心孤高，寒峰映月，為量不測，發言有徵，心常懷分，義尤濟貧，遠邇之人，咸懷其德，何修短之有命，以元和十一年五月十八日啟手足而告終，春秋有六，夫人房氏，雍容令儀，肅穆懿範，畢舅姑之大禮，享年有二，同年八月十六日續夫而歿，兄昌，忝同支氣，痛苦連心，嗣子元啟，攀號擗踴，仰告皇天，罄家有無，備終大禮，以元和十一年十二月廿九日合祔大塋而安墳，山谷變改於銘記其德，詞曰，窮燈暗暗，泉室冥冥，孤墳對月，荒野熒熒，千秋萬歲，永隔恩情，
唐故崔府君合祔墓誌銘並序鄉貢五經張餗述公諱鍠，博陵人也，其先齊丁公子食蔡於崔地，子孫因氏焉，累為齊上卿，至漢博陵侯，名望甲族，光絕一時，古今共稱衣祿之最，即公之遠祖也，曾通，祖莊，俱承顯達之後，不好浮名，隱抱雲秋，高尚安志，公幼習門風，識鑒玄遠，沉默因久，頃克無逾，郡邑滿聞，兢宗儀範，命乖禍惑，遘疾無醫，巫常之懷，瞬息歸逝，以大中十一年十一月十四日終於縣西南吳堡村之私里，享年七十有九，夫人張氏，潔己修身，芳閒令德，因人淑配，方展三從，修短圖遭，蘭霜早奄，以大中九年十月十二日先公而謝，享年六十有三，有子三人，長曰重珍，次曰重慶，並懷仁孝，俱習禮經，動合規章，與物無兢，次曰重建，幼而後異，運促先秋，有女二人，咸從閨城，禮歸名族，歲月有差，宅兆從吉，利有攸往，改卜隨宜，特建新塋，方安永固，以大中十三年十二月四日合祔，葬於私里之東南約一里平原之處，禮也，猶恐桑田有改，陵谷遷移，刊石就文，志存終始，銘曰，崔氏顯名，其先博陵，四姓甲族，寰宇共稱，降及後宗，世習佳聲，規範傳芳，人何與京，萬古同途，逝乎終始，共惜賢良，無復仰止，合葬平原，何以志之，刊石是紀，
大唐故荊王府庫真元公石志銘並序太原令裴脁撰伊昔大名，式當天祚，從吾所王，氏其德者曰元，衣冠增有虞之象，孫子系無疆之祿，隋率都督亮，後魏明元帝五代孫，亮生安，晉陵當塗二縣令，安生叔明，皇太清府統軍，瑤華虹玉，產於昆崗，明珠寶貝，得之滄浪，良才茂德，多後帝王，則疇庸授級，朱紱銅章，天被福祿，錫祚延長，公諱景，字靈景，統軍第二子，體識純素，率性從道，授荊王府庫真，府廢寧家，游心釋氏，辯色非色，悟生不生，披貝葉以勤求，慕蓮花而清淨，身則有位，在藩邸而暫游，命也無常，與泡電而俱歿，春秋七十一，以神龍元年正月廿八日歿於私第，夫人天水趙氏，靈州司馬安仁女，柔順成性，幽貞佐德，以天寶四載二月廿一日，會葬於金谷原，長子如，宋王府騎曹參軍而終，第二子如璋，太原府清源縣尉，第三子振，絳州正平主簿，第四子揖，易州司功參軍，畢志墳兆，遺形毀瘠，素冠斯立，循疑慕以成禮，玄石宜銘，顧易述而無愧，詞曰，皇矣盛德，溫恭允塞，受方國兮，於美德門，貽厥子孫，袞後昆兮，有是君子，通兮變兮，不為執矣，王府罷位，釋教是求，行無住著，形有去留，山有邙阜，水有澗，是新宅兆，邇舊墳埏，雲愁薤曲，月寒松戶，泣壤翔烏，高墳馴虎，彼欒欒以懷棘，永皇皇以陟岵，
唐故蒲州虞鄉縣丞王君之志君諱安，字海寧，河南偃師人也，其先太原漢司徒允之後，周文王之苗裔，晉永嘉從，播宦居焉，祖通，豫州大中正，父道，洛州主簿，君少游閭里，非英俊不群，書記博覽，同侶嘉其睿哲，刺史楊處洛以君才堪理務，舉涉龍門，試策甲科，起家恆州真定縣主簿，後遷散員郎，渾國修貢，王子入朝，以君秘密，特遣監藩，煬皇親伐遼東，拔君任滄海道行軍司馬，軍還授太僕寺典牧署丞，復除冀州斌強縣令，燕趙烽起，豺狼競馳，途路梗澀，辭官養疾，大使觀公楊恭仁權授宋州下邑縣令，辭不獲免，單車之任，值隋季運盡，喪亂弘多，熊凶交橫，百城煙絕，君幽巖飲啄，退耕不仕，大唐肇辟，崤函廓清，秦王分陝，東都鎮壓，仍開莫府，藉吏持焉，擢令秦國檢校，大王居京，事多繁猥，勞神聽覽，實貴股肱，教追前官，腹心是寄，倉曹趙方海以君前朝宿德，眾人欽望，遣赴階陛，參預機衡，王升帝祚，降授虞鄉縣丞，貞觀八年寢疾，三月廿十日奄捐館舍，時年六十有七，以十年歲次景申五月庚寅朔，十七日景午，殯於邙山，瞻眺河岳，俯視龍門，嗚呼哀哉，乃為銘曰，始臨真定，糾察有方，百里下邑，境橐無防，謳歌盈路，幣帛縑箱，民賴其德，遠近稱良，散員巡省，幽獄來蘇，救人倒懸，罰罪以蒲，謹密天性，為世楷模，問遼滄海，帷幄演謀，治居太僕，每有章程，孳育課導，恩煦以情，毗贊虞部，男賢女貞，群寮歎尚，朝延嘉聲，命世卓犖，挺生殊異，稟天純固，研精覃思，以迂迴，匡弼是寄，何其不永，迅若御駛，
唐故山南東道節度押衙光祿大夫檢校太子賓客前行鄧州長史兼侍御史弘農縣開國男楊公墓誌銘並序試太常寺奉禮郎潘聿撰公諱孝直，其先姬姓，伯禽之後，封為楊侯，因命氏焉，自秦漢至周隋，其衣冠英偉，代不乏人，近年家於燕垂，因職業在斯，曾祖模，祖翰，皆委身盧龍軍，名居列將，或勳致柱國，或官榮憲司，考達，成德軍節度征馬野牧使兼中軍都兵馬使，御史中丞，上柱國，弘農郡開國伯，公既生於將門，幼習武略，故王充公武俊臨鎮之歲，從事戎旃，獲居將校，公天與忠勇，洞精戰陣，其或鄰境不庭，戎馬生郊，由是有詔興師，元戎命公董而征之，無不勢如破竹，煙塵底寧，故得河朔知名，時人方之張飛，關羽，自令公至司空，服事三代，終始如一，勳績既著，知遇亦厚，故以元和十二年權深州刺史，至十四年改攝冀州刺史，皆班列牙門，官帶郡守，故時論多之，元和末，王司空承元遭讒言萋菲，憲宗見疑，司空乃剖心歸朝，聖恩尋宥，公首末陪從，義若魚水，司空重拜滑台，公亦在焉，又蒙奏滑台長史，軍職仍舊，長慶二年，牛尚書元翼解深州圍歸闕，路出於滑，與公舊知，此日相遇，何歡如之，洎鎮漢南，即日奏公鄧州長史，仍隸軍府，詔可其薦，煥乎綸言，寵光斯甚，由是脫身河朔，移家漢陰，自隴西薨，逮今逾一紀，會四海無虞，此藩皆台衡重鎮，公已日暮途遠，雖名在散職，連帥重焉，不幸以大和九年三月廿五日遘疾，終於襄州襄陽縣鳳林鄉南津坊之私第，春秋八十有五，以其年夏四月廿五日還葬於通泉鄉招賢里之原，夫人男氏，成德軍衙前左廂步射兵馬使檢校國子祭酒承嗣之女也，昔年物故，葬於鎮州，今則不獲同穴，嗣子瞻，本道王司空授滑州節度，後除鳳翔充押衙，肘腋驅使，不幸終於鳳翔，次邈，鎮州衙前兵馬使，身且在遠，奔赴未期，喪事不可以無主，以其孫方立為後，則太史公所謂緣情而制禮之義也，卜筮皆吉，窀穸戒期，方立恐異日陵谷必遷，故刊石以志雲，銘曰，河朔漢南兮隔千里，英雄冥漠兮長已矣，寶劍歸泉兮閉秋水，伉儷乖離兮終天也，
唐故隋清河郡書佐徐君墓誌銘並序君諱漢，字長粲，北海人也，原夫葉垂陰，早挺楚山之，鰲波委箭，遠派河之流，是故辯架中陽，述對問於金馬，材標典論，煽文學於漳濱，豈唯德勳陳蕃，信符吳札，乃朱軒驚於流水，紫紱於桃源，祖瑜，周魏州刺史，考淳，隋袞州長史，並性簡夷遠，深衷秀舉，振寒松而凝彩，挺露竹而疏神，匪唯坐鎮兩河，清洙泗，君早符雅韻，夙著風規，侔潘岳之見楊君，類孔融之參李尹，自是近交英俊，遠訪樵人，學總經明，辟清河郡書佐，俄屬三精霧塞，四岳塵飛，欲靜時紛，情希解難，遂受隋將王充右八飛騎府司兵，久之，道清海晏，年至知非，乃築室臨，穿池疏洛，散重陰下，負杖戲游魚，好事相趨，笑言無厭，冀百年之可及，何年月之不終，越以永徽六年十一月十七日終於私第，春秋六十九，以其年十二月七日殯於邙山禮也，嗣子處辯等，感趨庭無問，陟屺虛瞻，恐峰墜瑤巒，泉銷金谷，敢述遺德，勒此貞碑，詞曰，條繁炎漢，波隆周，且文且辯，乃公乃侯，尚哉君子，遠紹前修，顯晦隨時，得性非慕，道清斯逸，遭屯能固，奄池園之虛寂，唯風月之凝素，想德音之可詠，與天壤之終古，
唐故州直羅縣丞張府君墓誌銘並序君諱德操，字修真，范陽方城人，漢文成侯良之後也，自名參七聖，翌升龍之徇齊，推三傑，興斷蛇之神武，而後窮河之，飆舉一時，沖升之奇，景載，祖達，隋沂州顓臾縣令，化感朝，教清夜鵲，行有枝葉，明稱水鏡，父之信，隋大業中歷沔陽，新安二郡主簿，能足康邦，才堪華國，道長運短，調下聲悲，君潤岸生姿，折流分彩，驪光迥映，紅氣交暉，幼智無涯，察桂輪而響應，老成有素，瞻李徑而先知，蘭室之言，遠應千里，槐市之業，擅美一時，起家隋巴陵郡書佐，俄而世道多故，國難不夷，掎鹿無從，瞻烏靡，永言恥，於茲卷懷，慶偶昌期，爰隨捧檄，除邛州蒲江縣尉，婺州龍丘縣主簿，州直羅縣丞，屢贊愛人之歌，幾聞去思之詠，君雅好疏放，志輕軒冕，丘壑自取，職事成勞，聯為三徑之資，暫屈一同佐，既無取於榮進，自得性於琴樽，有蔡氏之書籍，邁韋門之鄒魯，詞林擢秀，映和松之千丈，學宇標深，埒孔垣之數仞，歸來已賦，優遊在茲，座右可銘，芬芳逾遠，嗟呼，景未懸車，已息虞泉之駟，固夫夜壑，忽負逝水之舟，以今顯慶五年歲次庚申二月五日遘疾，終於洛陽縣之從善里第，即以其年三月壬寅朔八日戊移窆於邙山之原，將恐侍城復見，識夏侯之所居，皋門可望，表司馬之攸厝，嗚呼哀哉，乃為銘曰，在漢帝師，決勝標奇，有晉王佐，博物生知，道流華緒，德茂繁枝，餘慶必復，伊人在斯，髫年通理，松筠表，淡水虛舟，靈台明鏡，隨雲起，書勤雪映，牽絲筮仕，結巾從政，頻參制錦，屢佐鳴弦，馴雞化洽，尚草風宣，儋山弛險，泗水回漣，未窮千月，俄悲九泉，荒涼野徑，迢逝山莊，泣露草，哀聽風揚，冤深玉樹，恨結金箱，空餘蘭粲，終古傳芳，
唐故金紫光祿大夫持節蔚州諸軍事守蔚州刺史橫野軍錢監等使上柱國河東薛公墓誌銘並序公諱坦，字應，河東汾陰人也，其先以國封姓，因而氏焉，德盛前周，讓滕侯爭長，名雄往漢，諫武帝抗言，所以茂德流宗，香名繼世，曾祖炅，銀青光祿大夫，衛尉卿，贈秦州刺史，謚曰獻，祖彥，舉太子舍人，贈綿州刺史，父慶，朝散大夫，太子家令，汾陰縣開國侯，公汾陰第二子也，藝學成性，端嚴是儀，家尚溫恭，時推才貌，早工書劍，願濟艱難，以勳策名，署左衛執戟，至德初，河西節度使周賁辟公以戎掾，咨謀軍事，累至涼州司馬，群胡作難，伐叛有功，詔授左衝中郎將，赤水軍副使，隴右軍帥高昇以公仁勇必備，文武克全，徵薦左金吾衛將軍，節度副使，知武州刺史事，招討團練等使，鄰邑連陷，我城且完，拜銀青光祿大夫，領衛卿，相國司字涼公更鎮河隴，酬公舊勳，加金紫光祿大夫，本官如故，大曆中，烏桓貿馬，屈於并州，雜虜互市，擾於境上，北州諸侯，實難其任，公之仲兄領河東道韓公舉不避親，表蔚州刺史，橫野軍錢監等使，致理和平，塞清軍肅，屬河朔多故，氣填於膺，呼吸安危，憤憂成疾，以大曆十一年歲次丙辰十二月廿三日丙午，終於晉陽私第，享年八，惜哉悲哉，命不長也，公交必高人，游必奇士，舉酒徵會，援琴賦詩，悉是當時髦也，門無雜賓，家無餘產，唱和之集，凡成數卷，可傅於世，公早娶隴西辛氏夫人，安南都護子言之孫，風翔少尹之長女，備閒禮則，早歸於公，誕二男兩女，長男曰浼，次曰無，皆存孝行，長女適弘農楊歲，次女少卒，夫人先公而逝，以大曆十三年歲次戊午正月戊申朔廿六日癸酉啟故，合祔先塋永壽畢原，從周之禮也，後娶太原郭氏夫人，冠蓋高門，勳賢盛族，單于都護幼賢之長女，中書令汾陽郡王之介侄，柔明禮容，貞順懿德，育子孫以慈愛，穆親戚以雍和，早勤纂組之工，竟生蘩之薦，不墜家業，翳夫人有焉，銘曰，長河積善，條山降靈，公侯繼業，名德惟馨，寶劍空掛，松門已扃，冰雪為容，璋是器，驊騮之逸，干將之利，允武允之，不失不墜，虎節臨州，蔚人享福，我無北聳，虜絕南枚，至今朔風，猶聞慟哭，舊瑟早，高梧半死，河汾喪寶，軍州罷市，晉惜長材，宗悲千里，左旋右掩，獸踞鳥翔，玉潤重案，氣秀連崗，啟銘德，子孫其昌，
唐故昭武校尉右金吾衛司戈梁府君墓誌銘並序進士任預撰公諱令珣字珣，本安定人，因仕居於有洛，子相循，今為河南人也，其先冀仕漢，侈貴一朝，奐乎前策，世濟不泯，間生哲賢，竦則歎州縣之勞，鴻則蹈巢由之跡，至於隋任扶風郡司馬，才當超次，美見題輿，諱常則公之曾祖也，飲泌棲衡，晦藏用，情性取適，聞達不求，諱節則公之大父也，皇朝散大夫，安東都護府司馬，武苞七德，文紀六曹，禦寇則國之長城，佐理則人之父，諱崇泰則公之也，公天生秀異，自然英逸，處眾人之內，青眼則見於阮公，居伯仲之中，白眉乃標於馬氏，志向廉儉，躬行友悌，墨窮鳥跡，射則爰號，始以大夫子侍任邊朔，弱冠而補屯田，三時而茺是勤，十月而千箱斯積，考課居最，邊儲是供，遂擢授右衛長上，秩滿，轉右金吾衛司戈，夜宿直廬，朝趨禁陛，俱有光矣，忽而捐棄官榮，誦持波若，三心是煉，六時無輟，將謂仁而必壽，豈意與善無徵，以天寶七載七月十七日奄終於西京延壽里之私第，春秋有九，即以其月權殯於秦郊，嗚呼哀哉，君性惟介特，而匪尚交遊，財雖贍家，而詎馳車馬，夫人平涼員氏，左衛司階之季女也，喬木忽摧，女蘿奚，援青松而引操，橫秋霜以比心，蓬首纏哀，柏舟興誓，既無字育，還依聖善，雖歸心真諦，而言稱未亡，哀旅殯於西秦，泣淚班於東竹，爰憑改卜之禮，式遵歸葬之儀，引舟於秦川，開青烏於邙阜，以天寶十載四月癸未遷神於河南縣平樂鄉之北原禮也，嗚呼，孀妻然，胤嗣不有，余為志，庶傳不朽，銘曰，善每見積，仁亦見依，如何不壽，與世長違，理安歸，道既無成，官亦未達，中年忽逝，壯志先奪，路遙闊兮，胤嗣絕滅，孀妻伶俜，親賓共歎，行路傷情，慟失聲兮，兀新墳，邙山舊，有，誰為此宅，啼枯柏兮，天寶十載歲次單閼四月十八日建，
唐故鄧夫人墓誌銘並序夫人尊號，南陽人也，幼而英明，長而淑慎，瞻謝庭之落雪，雅韻攸興，聞蔡之斷弦，清徽自發，至柔成德，至靜推仁，中饋是司，允歸內位，曾祖康，隋本郡功曹，祖龍郡主簿，自隨牒宦游，膺肅諾，數奇運舛，代有其人，父觀，高尚秉節，貞肥立志，慕聃彭之壽，躡園綺之蹤，道不貴於王侯，情豈忘於潔白，夫人幽閒設范，艷逸歸容，遘疾彌留，焉大漸，以儀鳳二年六月十五日，終於冀州之官第，春秋卅，有二子，仲，雍，茹荼莫及，泣血何追，陟彼岵以增哀，感鄰居之休社，以開元廿一年十月七日遷舉於東都北邙之原禮也，千里遙遙思煞人，九原冥冥空有塵，悲風苦月徒相繼，壟隧泉台不復春，其詞曰，代居白水，績著青史，弓冶克傳，衣簪播美，宛兮淑慎，花若桃李，言念幽閒，以君子，遵奉禮則，冀全終始，睹松丘，迫乎蒿里，壟隧常暝，泉台無晷，懵天道之何為，俾人生兮到此，
唐博陵崔氏殤亡女墓銘咸通二年五月十日，悲夫，星郎以日月未吉，權卜葬京兆府萬年縣洪固鄉南李尹村，因刻石以志其處，乃銘之曰，爾姿，風而逝，權安斯，非久，
唐故左驃騎左一車騎將軍上柱國王君墓誌銘君諱道智，大原晉陽人也，自緱氏聞仙，吹葉上賓之羽，沂川襲，精浮大孝之鱗，通德高門，雅道映於玄扈，豐貂長，華族冠於天室，曾祖思仲，權胡府長史，祖元弘，齊鎮西將軍，業擅狙林，氣盈龍劍，系長松而隱敵，列雕虞以開軒，父君素，隋隨州藻陽縣丞，豫州上蔡縣令，節勁霜筠，情高雪岸，韻瑤琴於旦狎，委塵甑於宵綸，金箱璧彖，允歸明德，鳳彩龍光，實鍾材子，君雄鍔生姿，陰鳴早和，負青天而絕海，擢丹岫以捎雲，辯析言河，心優翰苑，器涵牛鼎，望重羊車，業綜三明，牆刃無以窺其奧，藝窮七札，穿楊無以競其巧，屬隋政方睦，謳歌未移，妙簡戎旃，式昭邦，以君才經文武，擢授左驃騎左車騎將軍，楊子雲之執戟，未展奇謀，東方朔之詼詞，綽有游刃，則天子按劍，親事遼陽，三韓方梗，六軍不振，君中權制勝，後拒無前，氣壓三屬之師，劍出萬人之敵，親經八十餘戰，身被七十二瘡，殿而不奔，君是賴，以功加上柱國，逮光華改旦，寰寓貞明，方欣鼓缶之歌，獨暢懸車之樂，恂恂善誘，人無間言，栩栩終年，家無悖禮，德星朝聚，佇希羔雁之榮，夢蝶宵飛，奄遘摧梁之酷，以顯慶三年十月七日寢疾，卒于思恭里第，春秋六十有六，嗚呼哀哉，夫人彭城劉氏，廣平王祭酒之曾孫，隋臨黃令君之女也，容高卻耨，禮縟齊封，對鴛錦而長淒，泣鸞鑒而滅字，椒花同玩，遠苻均愛之歡，龍匣分光，遽切俱沉之慘，以乾封元年十月二日終於里第，春秋六十有六，烏呼哀哉，粵以乾封二年二月十八日合葬於北芒山之平原禮也，嗣子維州萬年縣尉玄觀，悲纏露┴，氣殞霜莪，睇荒屺而崩號，奉折而絕息，懼滕驂之失躅，敬表長阡，痛秦窆之無依，方銘厚穸，其詞曰，聖武發祥，賓笙演慶，銀冊傳賓，金貂闡命，孝水徵源，仙鳧早泳，龍驤鳳翥，莫之與競，於維令范，德實人宗，研機白賁，養正泉蒙，戈韜練錦，戟入詞鋒，飛纓天室，問壽華封，洎我孫謀，言觀宴翼，雲柯戲，虹衣孕棘，文武兼資，松蘭並植，貂略遐舉，羔裘退食，氣高曩列，道屈徂年，霜淒馮樹，風原阡，霾千秋兮隴日，摧百捨兮蒿田，懼黃壚兮厚夜，勒玄石兮終天，
唐故段夫人墓誌銘並序夫人諱金，樂陵人也，望重兩京，疊桂彩而孤映，簪纓二晉，鏘響而聲遙，豈唯相間英雄，乃代多君子，祖德，齊冀州南宮縣令，羽翼當時，頒清貞於隋代，父達，光州光山縣丞，英風家國，著忠鯁於皇朝，夫人誕秀華宗，表祥鴻胤，飛秋霜而挺質，明艷秦姬，播春煦以弘仁，峻齊謝女，年華質繡，歸此韓門，藝業難儔，婉淑無比，明允冠於泉玉，高行架於芳金，故能保此安和，享茲眉壽，冀訓於州里，母德彌煩，何景福之虛徵，奄然歸盡，春秋八十，粵以顯慶四年歲次己未十一月癸卿朔廿一日癸亥，終於章善里私第，以其年十二月癸酉朔廿四日景申權殯於邙山之陽，禮也，長子端，次子雲暮，悲寒泉而增，哀陟岵以摧肝，恐碧溜馬峰，翠微成石，敢鐫芳烈，勒茲以銘，族茂兩京，榮高二晉，蓋華芝影，蘭清玉振，誕茲明允，慶標弘度，謂輔仁，奄歸泉路，壽堂虛寂，綺帳塵飛，松風風瑟，夜月空暉，
唐河南府洛陽縣尉孫嗣初妻京兆韋夫人墓誌銘並序三從侄前京兆府渭南縣尉充集賢校理紓撰夫人姓韋氏，京兆杜陵人也，其先顓頊之後，至東西漢晉魏梁隋，洎於鉅唐，弈葉相傳，軒裳襲慶，官婚之盛，當今罕倫，姻黨輝華，為時茂族，曾祖府君諱咸，皇朝尚書司勳郎中，大父府君諱覃，皇朝長安縣令廬楚等州刺史，列考府君諱本仁，皇越州錄事參軍潤州延陵縣令，延陵府君娶天水閻氏，外祖諱濟美，皇朝浙東觀察使太子少保，夫人則閻太夫人愛女也，夫人少丁延陵府君喪禍，茹荼泣血，幾不勝哀，太夫人保育撫念，事事加等，亦以夫人性惟慈孝，太夫人尤所屬念，思得良匹，以付焉，前後選采皆不合太夫人深意，年十七，歸於樂安孫嗣初，凡所資裝，靡不贍備，及來孫氏，婦道益周，事上以敬，撫下以慈，動循儀矩，盡合禮經，和睦溫謙，倏二十九載，大中十年，余叔父嗣初為今少府李監任亳州刺史日，闢為團練判官，因來譙郡，遂此違侍，每想尊顏，則移時慘愴，未常旬月不修狀候太夫人尊體，性專於釋氏，行坐諷念，未曾稍倦，唯思再侍膝下，重歡慈顏，用此祈求，斯願畢矣，大中十三年十二月廿一日得疾，廿六日終於東都履信坊私第，嗚呼，天之報施，神之響答，一何遼哉，有姊一人，適敬氏，有弟一人名逢，侍奉太夫人，有子六人，長曰鄭九，前宋州谷孰尉，次曰阿，次曰吳門，次曰海客，次曰彭壽，次曰群兒，或修進士業，或在齠齙年，有女五人，長適京兆韋璉，見應進士舉，其他四人悉皆幼弱，鄭九等至性自大，孝思過禮，哀號摧毀，感動里閭，遂以大中十四年二月廿七日權厝於河南府河南縣平樂鄉杜翟村，蓋以年月不便，未克歸祔，嗚呼，嗣初叔自遭凶畔，情緒然，晝夜悲號，殆無生意，撫其孤藐，強為開顏，紓叔侄之中，過承慈愛，俾其敘述，豈敢固辭，執筆銜悲，倍深惻怛，銘曰，韋氏之先，軒冕蟬聯，生此令哲，襲慶德門，彖衣內則，幼稟矩儀，組川女士，有若生知，逮茲從人，溫和謙粹，以正婦道，以承家事，柔而有立，周而必備，二十九載，始終一致，嗚呼，寒暑遘疾，才未經旬，芳歲忽凋，幽泉永淪，嗚呼，窀穸之事，日月有時，龜筮葉吉，權窆於斯，嗚戲，明靈幽音閉歸，祔之期以俟通歲，哀子鄭九扶力書，
大唐故開府儀同三司劉君墓誌銘君諱節，字德操，冀州下博人，自帝德欽明，唐堯居禪讓之美，蛇分於道，漢皇啟興王之運，橫根貫地，聳捎雲，花萼蟬聯，芬芳不已，祖伽，蘄春郡守，素履青顏，器鎮雅俗，父粲，徐州長史，質標玉潤，響振金聲，君胎教有成，幼而岐嶷，出就外傅，無俟三冬，嗤方朔之萬言，鄙戴憑之重席，大唐御運，就加儀同，志懷絕俗之心，未希鄧騭之選，高尚其事，獨秘丘園，恥居關外，移從京邑，怡神美性，蘊德自居，如綸之辟未臻，申酉之期奄及，春秋四十有八，以大唐貞觀五年六月四日卒於家，其年七月十五日葬於邙阜，世易時移，莫知令德，式鐫幽遂，播此遺芳，乃為銘曰，系緒陶唐，分封漢皇，胙茅錫社，獻酎奉璋，根萌邃遠，花葉芬芳，餘慶斯在，厥胤克昌，家風鼎盛，蔭望高清，挺茲華實，擅此蘭馨，懷文抱質，桂馥松貞，為世儀範，美播英聲，末路修長，世塗侷促，短几忽同風燭，雲淒隴上，鳥啼高木，哲人其委，百身何贖，
樂安郡孫馬將，開府儀同三司，試太常卿，兼左金吾衛大將軍，上柱國，樂安郡開國公孫素朱，亡父雲麾將軍注留，婆高氏，哥前任鄭州兵馬使孫興國，四孫紫華，五兄前任魏州馬軍大將懷真，身馬軍輔國大將軍，行左金吾衛大將軍，員外置同正員，兼試殿中監，樂安縣開國公，食邑一千五百戶孫庭林，素朱妻李氏，興國妻馬氏，紫華妻金氏，懷真妻郭氏，庭林段氏，李朱男九陵，懷玉，璧，懷，興國男惠達，惠業，惠清，芬奴，黑子，美子，石頭，白憶，庭林男光順，文通，光義，光用，孫男萬德，萬，萬勝，何子，元和四年十一月十八日，
君諱禮元，字同節，博陵安平人也，高祖護，魏中書郎，贈鎮軍將軍，平州刺史，曾祖融，員外散騎侍郎，定州別駕，祖，南台侍御史，父遐，同州澄城縣令，憲納三台，折衝萬里，威儀式序，材冠琳琅，邦國空，化行期月，臨霜台而肅物，簡天心以期謀，惠化漸於一同，芳聲播於三異，蟬聯史諜，照灼紼緗，落落煙霞，望之彌遠，滔滔江漢，揖之不窮，君上達其行，中庸其德，且儒且吏，惟孝惟忠，解褐齊州歷城縣尉，坐除名，晚起宣州涇縣主簿，鄭州管城縣丞，紆梁棟之資，遠勞州縣，屈騏驥之足，局步尋常，以垂拱二年歲次景戍六月廿五日癸巳寢疾，卒於私第，春秋七十有九，夫人隴西李氏，德恭之女也，年逮有行，作嬪君子，齊眉偕老，白首同歸，以其年七月一日己亥，合葬於伊闕敏村堡之里，禮也，孤子行等，歎風樹之感，痛烏鳥之誠，敬撰遠日，恭承大禮，魂兮焉往，畢代何追，虔紀余芳，式刊遺范，銘曰，淼淼長源，巍巍峻趾，靈基授藥，霸圖封履，舄弈家聲，蟬聯國史，降神者岳，克構者堂，養德西序，出佐南昌，材高位下，身沒名揚，龍劍歸，烏塋共處，寂寞原野，蕭森賈楚，紀遺烈於幽扃，度流芳，
唐故處士崔府君墓誌銘並序鄉貢進士裴譔撰君諱黃左，字黃左，清河東武城人，曾祖諱知溫，皇中書令贈荊州大都督，謚曰良，祖諱泰之，皇工部尚書清河公贈荊州大都督，謚曰貞烈，考諱元，皇大理司直，襲清河公，世以孝友官閥稱於當時，君自羈貫成童，則好屬詞，尤善篇什，既冠而名顯於諸生間，本以文學自娛，不求聞達，故至強仕之年，方舉進士，迫親朋之意也，嗚呼，本非其志，終無所成，與命無才，一何相遠，以貞元十二年九月十六日遘疾，終於京兆府同官縣之旅次，春秋五十五，既三日，窆於縣之西偏，從權也，君娶濮陽吳氏，皇湖州長城尉之女，有三男，長曰孟恭，次曰仲德，次曰景文，皆可保清風必復素業，一女適彭城劉逢，夫人痛未亡之身，泣以終日，撫既孤之子，情倍常時，至元和十一年，有季弟皇諫議大夫備之子前涇州從事曰景裕，詩禮本於庭訓，孝敬出乎家風，將奉先考之裳帷，歸高祖之兆域，遂先啟曾王母隴西郡君夫人李氏之殯於揚州，王父王母於湖州，先妣於潤州，世父於同官，共以其年八月廿七日，安神於洛陽北邙山之大塋，識者以為積善之家，垂休於後，重興崔氏者，其唯景裕乎，故族類中咸歎慕之，景文以君即世之明月，生於長安，既毀齒，方為諫議之所育，及此從景裕之命，遷處士之神者，則景文而已，時仲德以僑居江南，不可盡違膝下，窆穸有期，而孟恭匍匐方至，遂得與景文號奉靈櫬，同歸故塋，謂陵谷可虞，以銘志見命，撰即諫議府君之婿也，獲知遺美，敢讓斯文，其詞曰，生華族兮蘊高文，守儒風兮為令人，嗚呼崔君，宜驤首乎青雲，不登壽兮不享貴，善無徵兮天何謂，嗚呼崔君，仍歿身乎旅次，妻孥泊江之，當時返葬無由緣，嗚呼崔君，寄他土兮二十一年，僉形權窆長已矣，一旦悠悠歸故里，嗚呼崔君，弟之子兮猶子，試右武衛兵曹參軍嚴湛書，
唐故州肥鄉縣令張公墓誌銘若夫含五靈者鳴，迴翔金穴之山，蘊雲雨者神虯，蠷屈玉泉之水，騰輝閬苑，不為抵鵲之譏，秀氣鬥牛，不被割雞之屈，婆娑桑梓，放曠百齡者，其惟我張公乎，君諱濟，字幹，南陽白水人也，受黃軒之靈派，激珠浪於天津，稟晉輔之英華，折瓊芳於月樹，契通黃石，留侯為赤帝之師，識辯紫雲，司空任化龍之相，昭彰史籀，煥可詳矣，祖仁，風神肅爽，志度恢弘，周任相州安陽令，父升，英風謨略，為領袖於紳，詞藻縱橫，獨逸群於朝野，授丞議郎，滑州酸棗縣丞，公孝友基身，文華藻性，偏攻語默，玄鏡機微，晦跡隨時，諭王君之知理亂，觀風聆樂，若季子之鑒存亡，豈如魯酒不施，穆生方逝，漢臣懷忌，束廣言歸，公遂隱耀驪泉，韜奇鳳穴，全真灶北，遁影牆東，既而五星入井，秦亡而漢興，兩日重明，殷滅而周熾，聖唐載張乾極，重紉坤維，公晚棄商辛，似箕子之歸鎬，早投光武，若伊尹之奔湯，授公相國府朝散大夫檢校行台事，公既奉義旗，辭不獲免，騫鳳野，載定龍川，洎乎戎衣大定之秋，褒賞冊功之日，公乃私歸故里，畢志丘園，四皓難追，獨縱南山之樂，介推避賞，徒旌綿上之田，避命頻加，竟不奉詔，版授慶州華池縣令，公溫潤自將，顯晦雙得，西園月上，雕龍之友雲飛，東春開，鶴蓋之賓霧集，尤明釋典，洞曉諸墳，弱冠之秋，含豪於風雅，知命之歲，寂入於真如，春秋八十三，卒於私第，夫人賈氏，輔仁於君子，終嬪於夜台，粵以大唐垂拱元年歲次乙酉十月朔十二日甲申合葬長子城北一十五里平原，禮也，恐陵谷遷移，泉扃紀德，其詞曰，白水之精，帝軒之胤，作天之柱，為地之鎮，留侯佐漢，司空輔晉，暉煥璋，暗聯符印，歲窮龍晦，城毀鵲飛，牆東遁影，灶北潛暉，俄次白日，永泉扉，百齡君子，千月何之，
禪師諱靜感，俗氏，隴西敦煌人也，遠祖從宦魏國，因以天，長源浴日，傳，世襲縉紳，譜孝敬之基，詎待縷，禪師風殖德本於當年，積妙因於前業，齠齔之歲，已高蹈玄門，童稚誦維摩經，無量壽經，勝經，轉一切經一遍，夕晨無暇，誦習如流，律五周僧四分之說，制事斷疑，無不合理，至世捨散善之下修高參勝侶，學月殿雲經實躬之業，三空五淨，並得禪名，潔行精微，以外御風霜，麻麥為食，才充飢渴，形同槁木，心若死灰，見之者去殃之龍象，法侶之鴛鴻者也，禪師負杖逍遙，息焉親疾，梵響悲深，鍾有六，六十五夏，貞觀廿年三月廿一日終於聖道寺，可謂釋種福涕流沾襟，惜善人者僻身負水，侄女靜端，靜因及門徒等祥收咽血言，鏤山為塔，刻石為文，冀通萬古，庶不朽焉，
大唐故崔府君之墓誌公諱，字貴仁，其先則齊丁公之苗，魏尚書之胄胤也，清規懿範，騰美譽於金編，妙辯雄才，振芳聲於玉篆，並詳諸史諜，可略而言焉，祖逸，隋齊州司馬，光毗露冕，惠四履之，盛讚褰帷，仁被一匡之俗，公弱齡聰察，獨稟天機，晚志安排，孤標野性，加以餐松鉺柏，駐頹鬢於危魂，養老乞言，沐天恩於非次，雖鄭生見禮，無以顯此殊榮，枚叟蒙招，豈得方斯擢俊，春秋九十有七，以垂拱二年十一月六日卒於神都洛陽縣都會鄉之私第，嗣子元慶悲纏風樹，痛結寒泉，夫人閭氏，汲郡良家之女也，人以垂拱三年二月三日合葬於北邙山之曲禮也，乃為銘曰，綿綿遠慶，藹藹遙芳，分茅錫社，歷代賓王，天不悔禍，殲厥忠良，佳城一，厚夜何長，霧昏秋柏，風哀白楊，人非南洛，魂遊北邙，春蘭秋菊，終古流香，雕文紀石，庶勒璋，
唐故鄭縣丞邢府君夫人隴西縣太君墓誌銘並序鄉貢進士邢群撰夫人隴西人，實為皇裔，由畢王而下，世以婚姻禮樂稱，曾祖令珪，祖睦，父華，無顯宦，皆仕及州佐，夫人歸吾門，而專用嚴敬，恥一事不由儀，法吾門有光，有子五人，曰瑗，曰，曰玨，曰，曰球，二女曰崔氏，李氏，鄭縣府君早世，家貧莫有庇賴，不能去華，寄假佛宇，衣食無所自而霈若有餘，諸昆有請揭諸甥就官者，夫人曰，有家有室，非浪言也，決不從請，其不徇邇而圖遠也如是，由是諸子果承訓有立，瑗娶夏侯氏女，得賢婦，色養無違，下齊諸季，率相盡手足之愛，自義成軍廷評為洪洞，王屋，河東令，秩在五品，詔授夫人隴西縣太君，到官未幾而瑗婦亡歿，太君年高，不忍視諸孫，中宵而忽告沉恙，以大和二年十二月廿二日終於河東縣官舍，享年七十六，璦等泣血奉喪，以明年正月廿二日自蒲來華，廿八日祔於先府君之兆，嗚呼，生盡其敬，歿盡其禮，孝子之道備矣，銘曰，太華崇崇兮清渭湯湯，前修素行兮松賈斯行，家立身壽兮吾無不臧，歸於其室兮孝心難忘，大和三年正月十七日孤子球書，
唐東宮三衛蕭氏夫人王氏，貞元十八年終於河中府解縣，稿權窆於縣南條山下，至永貞元午乙酉歲十月十九，歸葬於偃師縣石橋店東北大塋之側，故記，
亡妻太原王夫人墓誌銘河中節度押衙兼後院將兵馬使朝議郎前守遂州都督府司馬柱國唐思禮撰文林郎前池州青陽縣尉雲騎尉趙逢書大凡人生於世必有其終，焉能免哉，而有四德備修，善實天與，遽謝於盛年者，冤惜如何，夫人姓王氏，字太真，太原郡人也，三世之上，皆歷美宦，曾祖諱閏，皇游擊將軍，祖諱倫，皇右衛率府勳府中郎將，父前申州司倉參軍，名澧，留職版籍司，強敏儉謹，人多師尚，母夫人即皇神策右軍兵馬使劉氏諱明女，內外令族，懼為顯仕，夫人即第二女也，幼德敏慧，麗質天成，容止畢修，婉淑有裕，年十七，余以陋質薄鄙而得之，夫人性孝敬，依歸佛，喜潔淨，恭祀事於先人，謙婦禮於伯仲，未嘗違於頃刻間，而約用待下，皆盡其誠，由是我家日肥，親族日睦，又謂余曰，夫音符人事上宜竭忠勤，矜孤寒，厚仁義，實君子之事，願采斯語，當取日休，洎余真秩忝升典午，兄弟克樹宦祿，豈非夫人淑德之致耶，夫人善於音律，妙鼓胡琴，或命余坐旁，召臧獲等看，自彈之，聲調清越，指韻錚，乃曰，非某自求其樂也，是將以娛足下退公之情，散隸使馳驅之倦耳，又有女奴，每許侍余之櫛，以已之珍玩之物，俾自選以寵與之，其寬容柔順恤下如此也，夫人來歸余室，周年矣，或曰，嗣事甚嚴，宜有塚子，於是祈拜佛前，志求嫡續，精懇既堅，果遂至願，以咸通三年十一月十六日初夜娩一男孩，夫人喜色盈溢，及二更，不育，夫人方在蓐中，而傷惜之情，不覺涕下，三更，夫人無疾，冥然而終於河中府官舍，奈何報應方諧而反是喪己，彼蒼者天，殲我良偶，施善之道，在於何哉，夫人享年廿三，越十日，余護歸長安，權窆於萬年縣川鄉，用來年二月廿七日厝於大塋之東南隅崇道鄉，一男曰醜漢，今七歲，一女曰遂娘，始三歲，夫人憐育二子，過於己出，今也鰥身撫幼，傷如之何，余半枯之身，自茲不嗜血食矣，被禍之初，余修齋終九日，及廣造功德，冀此虔懇，助彼善緣，今於兆中皆取夫人平昔服玩之物樣制，致於其內，神道固當喜用之，嗚呼，日月有時，將及永，無期會面，空摧五情，紀斯美范，泣以自述，銘曰，神理冥冥兮天道茫茫，人生修短兮禍福難量，痛良人兮壽不永長，視孤嗟己兮益忉摧傷，哭新兮於之傍，松日長兮草日荒，正華淑德一歸此，保芳魂兮千萬霜，
大唐故安化郡馬嶺韋公墓公諱元倩，字人也，自豕韋命族，鐘鼎承家，蟬聯簡諜，可祖隋州馬，祖隱，檀州刺史，考慈藏，衛尉大，公幼而聽，長實茂異，孝為德本，忠能奉君，里仁，友於信，年始十有三，屬天子事於南郊，公以俎豆述職，厥有成績，於天官，無何，尉滄州樂陵，初筮仕也，潞州屯留，佐庶政也，更宰慶州馬嶺，功也，政洽於下，所蒞有方，謂懸於何，奄從於逝水，嗚呼哀哉，天寶年八月廿三日怛化於馬嶺之官舍，享年八，家摧梁木，輿櫬空歸，以二年二月廿日於長安之畢原禮也，胤子體溫等敢刊之銘曰，松賈蕭蕭兮畢之原，蔓草兮山門，韋此地兮何可論，
唐故滎陽鄭府君夫人博陵崔氏合祔墓誌銘並序給事郎試太常寺奉禮郎攝衛州司法參軍秦貫撰鄭之先自周皇封舅之地，因而氏焉，別派五流，深源一至，是以滎陽之望，得為首冠，其下公侯接武，台衡繼跡，雕軒繡軸之榮，羽蓋朱幡之盛，由魯史記迄於大唐春秋，實鄭氏為衣冠之泉藪也，高祖世斌，皇左司郎中，慈，隰二州刺史，新鄭縣開國男，食邑三百戶，曾祖玄嘉，皇新都長水縣令，襲封新鄭縣開國男，祖有常，皇吏部常選襲爵新鄭縣開國男，烈考探賢，皇衛州昌樂，朝城莘縣令，府君諱遇，字，皇試太常寺協律郎，文業著於當時，禮義飾於儒行，少有倜儻之志，長負環奇之名，不苟譽以求容，每親仁以竭愛，為中外模範，為友朋宗師，樂善孜孜，不慍知鮮，量涵江瀆，氣合風雲，今之古人，人雖上士，神不優德，配壽胡差，先夫人之亡蓋世一霜也，享年六十，夫人博陵崔氏，令門清族，慶余承善，四德兼備，六親雍和，仁讓得於天真，慈惠立於素尚，母儀內則，動靜可師，禮行師風，進止成法，雖婕妤女史，大家經教，承之於諷習，推之於行源者，亦異代殊人，其歸一也，未亡之歎，孀齡杳然，玉沒何先，蘭凋遽至，以大中九年正月十七日病終於淇奧之私第，享年七十有六，以大中十二年二月廿七日合祔於先塋之側，其鄉里原隰之號，載於舊記，此闕而不書，女一人，適范陽盧損之，嗣子六人，長曰頊，攝汲縣丞知縣事，早亡，次曰，早亡，次曰瑾，次曰，次曰，次曰琬，或繼以遺芳，克修至行，銜哀茹毒，追攀罔極，將營護窆，泣告於業文者，為之銘云，仕門雙美兮令德咸芳，甲族齊盛兮英華克彰，允文武兮書劍名揚，蘊儀度兮閨門譽長，珠沉玉沒兮人誰靡傷，桂殞蘭凋兮共位摧香，垂修名兮允謂不亡，傳盛事兮多載彌光，聽悲風兮松韻連崗，刻貞石兮永誌玄堂，
大唐故朝議郎行婺州司倉參軍事柱國韋府君墓誌銘並序君諱晃字重光，京兆杜陵人也，佐商建國，開霸業於玄胄，輔漢克家，扇儒風於中土，榮耀四牡，抑揚三達，五代祖，逍遙公，白辟辭聘，紫芝長往，高節素履，名重當時，高祖，周工部尚書，建安公，曾祖萬頃，隋秘書監，開府儀同三司，祖元整，唐太中大夫，通，曹二州刺史，父績，散大夫，雍州奉天縣令，八座分掌，且列苴茅之貴，三司等儀，又典香芸之閣，虎符遞襲，遺愛未泯，龜屈位，餘風尚存，君即紀王長女江陵之子，以懿親隨調，釋巾補冀州參軍，代滿，遷婺州司倉參軍事，子荊免，初足於參卿，元淑蹉跎，遂戢鱗於計掾，君性本齊物，義非徇名，常宿於風雲，每王神於琴酒，山水忘返，處幽獨而無悶，軒冕儻來，任方外而將老，石火莫駐，金丹不成，未得九萬之風，忽見三千之日，即以開元十年閏五月十一日，於京師靜安之里第，春秋五十有二，以其年七月四日，遷窆於京兆畢原，禮也，君夫人太原王氏，孀厘晝哭，賢明世范，以君竟絕胤子，痛及塋魂，主喪無歸，號送是切，敢旌徽烈，永垂終古，銘曰，位不充量，振古所悲，逍遙是則，放曠自持，生也如寄，魂兮何適，夏屋遄封，夜台長夕，唯芳猷兮可久，永騰徽於貞石，
大周故常府君志銘君字德，諱協，弘農人也，粵若虢邑勝壤，辟晉野而開基，井終分源，溯巴江而疏甸，家傳冠蓋，門襲簪纓，積德累仁之基，佐命興邦之業，鼎望光乎方祀，丕緒蟬聯，家有賜書，門標衛戟，曾祖諱子雄，隋任左千牛衛將軍，出忠入孝，事盡於心，輔翊丹墀，始終無替，夙夜匪懈，供奉璇階，祖諱建，唐任趙州別駕，剖符千里，分材百城，人傳至晚之謠，俗有來遲之詠，夫人柳氏，百世傳芳，千齡表貴，列星高映，分柳耀而開宗，皎月澄華，含桂馥而植性，父勳官上柱國，體冰玉以清潤，資水鏡以貞明，居身以謙讓為懷，在公以廉平為務，萱蘭表德，琬琰為心，朝貴羽儀，人倫龜組文齊班馬，武貫孫吳，夫人裴氏，靈娥逗魄，體淑慎於雲郊，婺女臨波，得幽閒於星館，加以三英有璨，四德無虧，奄然構疾，薨於私第，朝光徙巢，，夜壑俄遷，父四大忽陵，三焦殊節，頃時構疾，薨於私第，明均兩曜，不能遷代謝之期，序合四時，詎能阻盈虛之數，歲次丁酉捌月甲子朔貳拾柒日庚寅，合葬遷於邙山之源平樂鄉老神里之幽埠，青春永謝，白日長違，松柏勁梁，落構摧於大夜，楊台絕架，楨棟無輝映之期，嗣子文亮，次子文等，悲聲振野，哭響驚雷，痛結蓼莪，哀纏泣血，良弓無墜，括箭有加，恃怙之深慈，憶劬勞之撫育，實恐陵遷谷徙，海變桑田，故勒芳銘，乃為銘曰，宗族顯望，家傳經緯，德同春夏，宦崇榮貴，偕老明期，幽泉無愧，寒泉暮結，霜屺晨迷，魂依南陌，靈駕北嘶，背青春兮歸夜壑，去白日兮掩泉扉，勒玉札兮幽壤，願金券兮難微，陰陽體道，雙蛟是，地總京豫，墳居北墩，嗣宗已逝，元不作，邈矣山河，獨存丘壑，萬歲通天貳年，
唐故王君墓誌銘並序君諱師，字弘德，河南鞏縣人也，若夫崛基構，標令望於江東，枚扶疏，振芳猷於洛，祖靜，隋任豫州別駕，匡輔八命，昆贊六條，邁士元之嘉風，播休徵之清范，父禮，唐任梓州玄武縣丞，光揚制錦，宣暢盤根，顯百里之英聲，懿一同之宏軌，惟君稟靈川瀆，秀質昆峰，少逸淑姿，長多挺特，情崇大隱，遇涅色以無緇，志重小山，矚桂林而有想，優遊老室，知止知歸，偃息莊巖，惟廉惟足，豈而春光桃李，逢驚吹以凋華，夏景芙蕖，沐洪濤而罷艷，粵以乾封二年九月一日寢疾於冀州魏縣逆旅之館舍，春秋三十有八，嗚呼，連枝同氣，便興花萼之悲，齊體好仇，乃慟瑟琴之泣，遂使鄰佇相杵，巷絕謠童，行路懷嗟，閭閻致念，或，即以乾封三年歲次戊辰正月乙酉朔十八日壬寅權窆於平樂鄉杜郭村北二里芒山之陽禮也，孤子府兒，鳩車歲就，竹馬年登，誰謂所天，俄辭風月，生事不備，死葬未閒，慮碧海之變桑田，恐高岸之成深谷，勒鐫翠石，擬制玄銘，萬古傳芳，千齡刊美，其詞曰，邈哉古，鏡彼清流，江東擅美，洛徽猷，惟君挺質，風味貞遒，知止李耳，齊物莊周，歎矣王君，嗟乎處士，執禮蹈儀，郭仁明義，惜道寸陰，然諾千里，如何不淑，奄從泉，龍軒動軔，驪駕升崗，泠泠雲旆，霏霏霧翔，索索悲風，蕭蕭白楊，窆靈窀穸，人事淒涼，
并州主簿李道能孫張胤墓誌君諱胤，人也，有周錫土列氏，家宇弈弈，李侯之勳，邈邈遠派，能，并州主簿，考洪獻，隋任功曹，其在身陪衙府，崖岸，若璨蘭之孤松，鄉閭勿，共前賢而功茂，類奧隈之翠竹，君家隆盛，積有千廂，幼挺神姿，汪汪萬頃，少而得意而棄真金，性好追游，無心而眷妻子，方欲養志丘園，但游甫知，甘從風燭，忽遇影滅燈前，香敷帳後，目觀隴霧，孤墳寂寞，美饌空盈，甘醪徒酌，遙念終歿以後，嗟恨情深，豈謂徵祥外，歷疾內侵，生滅互移，剎那歸變，春秋年十一，奄從館舍，於時耕夫輟耦，恨逝者而長辭，鄰女停機，歎斯人永去，嗚呼哀哉，粵以乾封元年十二月十五日殯於家第東北一里之原地，守高崗之絕望，履階庭之無，願棗而無因，思負米其何及，復以能海，礪可移山，是用閱此玄扃，勒茲素石，其詞曰，夢通虞歷，早感週年，長原接漢，峻趾干天，杞梓更出，相傳，載誕英，實應餘慶，性稟岐嶷，生知孝敬，時泰道長，學優即政，逝川俄遠，陳力是謨，泥惟受印，水實，空火木，未聘長塗，塵飛映隴，霧起松昏，妻孥悲慟，賓游奠魂，鐸吟橫曲，哀哥入雲，寄斯玉石，嘉名聞，弈弈李侯，滔滔遠派，叢桂芬芳，孤蘭迥邁，家室隆美，欄廊壯麗，世有其人，豈唯前代，
唐故處州刺史趙府君墓誌兄中大夫守衢州刺史璘撰君諱璜，字祥牙，其先自秦滅同姓，降居天水，在漢號六郡良家，魏晉分裂之後，世仕北朝，軒冕相繼，九代祖靜，封晉陵公於元魏，八代祖鑒，襲爵於高齊，國朝已來，位卑而儒風，婚媾不替，五代祖諱仁泰，邢州南和令，高王父諱慎己，相州內黃主簿，曾王父諱，大明帝時制舉，自同州韓城令，擢拜京兆府士曹，轉河陰令，再遷扶風郡長史，王父諱涉，進士擢第，累佐藩府，至朝散大夫檢校著作郎兼侍御史，先君諱伉，自建中至元和，伯仲五人，登進士第，時號卓絕，雖弈葉文學政事相續，而士大夫最以孝友稱，先君韋氏之出，堂舅蘇州刺史應物，道義相契，篇什相知，舅甥之善，近世少比，佐鹽鐵府，官至監察御史裏行，大中末，再贈尚書吏部郎中，君生三歲而孤，與兄弟，年齒相差，蒙先夫人柳氏嚴教慈育，雖漂寓江漢，而克嗣素風，嗜學工文，才調清逸，童年便富知己，以兄蹇鈍名場，十年旅食京國，能自晦跡，竭奉色志，不羞低屈，以致甘安，使余竟紹家聲，叨忝名宦，皆君之力也，開成三年，禮部侍郎高公鍇獎拔孤進，君與再從兄璉同時登進士第，余是時亦以前進士吏部考判高等，士族榮之，其後畔罰待盡，泣泣相視，會昌末，始選授秘書省校書郎，宰相有以辭華上聞者，特除縣尉，尚書韋公損節度武昌，奏監察，殿中二御史，皆掌書記，府罷，歷京兆府戶曹大理正秘書丞，階至朝散大夫，余幽拙無堪，猶竊台閣末秩，而君才厄於命，仕循常資，竟不得高步清紱，為公心者所歎，及刺縉雲也，余前此自祠部郎守信安，浙河之東，封疆鄰接，雖非顯達，稍慰孤悴，蒞事半歲，天禍吾門，以咸通三年四月十一日，遭大病於郡廨，享年五十九，嗚呼，惟我兩弟，實金實玉，季既夭於貢士，仲又才及專城，顧余庸虛，為時所薄，齒發衰矣，手足斷矣，神慮耗矣，榮華息矣，天乎天乎，何私何偏，吾生又幾何於此世也，君之室上縣君蘇氏，丞相貞公五代孫，城門郎佐之孫，秘書省校書郎巢之女，丞相襄武公李公之外孫，才於成家，仁於撫下，生子曰輻，自嬰抱端介不群，雖未及冠歲，克有遠大之望，二女未從人，是歲十月景申十四日，以君歸葬河南縣平樂鄉伯樂原，君之著述及詩，余當力自編次，今略掇官昏行事，抱痛志諸石，哀病不能成文，君書，
故魏君之銘君諱文德，字道宗，偃師洛陽人也，夫在天成象，觜畢協於封墟，處地成形，趙魏符於分野，君誕姿川岳，稟質沖和，乃韞深謀，獨包元略，強年不宦，時稱處士之名，耳順居家，世起丘園之號，神情秀寺，雅性韜融，風儀，堂堂物表，不謂禍淫靡實，福善無徵，寢疾彌留，倏從時變，以貞觀廿年五月廿七日卒於斯第，春秋六十有一，於時軒童弭唱，鄭女絕和，黃雀蕭條，青鸞山弗郁，即以其年六月十二日葬於邙山清風鄉禮也，只恐朱巖紛，翠谷驤陵，碧海回邪，墟墳夷壤，遂刊玄石，用敘徽猷，與天地而俱融，共陰陽而齊朗，嗚呼哀哉，乃為銘曰，邈矣君子，悠然遐尚，系本天星，分枝地望，，盤石作固，維城是壯，世曄台官，代光槐相，英英令淑，赫赫風儀，元略天縱，巨范神資，允文允武，觀禮觀詩，夫婦致敬，朋友成規，昊天不吊，哲士斯傷，秀蘭泯馥，美菊摧芳，帳空掩，緹幕虛張，朱門日促，玄闕霄長，九原之阜，三河之岑，淒風獨吹，寒氣孤吟，長松蔽日，巨柏澄陰，咨歟此地，如何可尋，
聖道寺故大比丘尼大善法師灰身塔大唐永徽六年五月八日弟子等敬造，
唐故青州戶曹參軍京兆韋府君墓誌銘並序鄉貢進士馮行儉撰公諱挺，字夢楚，京兆人也，皇祖新，陳州別駕，列考倫，坊州宜君縣令，公內蘊貞實，外彰華彩，孝悌本於心，仁義形於用，積道而立，達學而文，其行也，履而後言，晦而後著，其文也，根乎聖旨，發於沈鬱，故德廣而寮合，文雄而麗，歷資兩任，解褐荊襄郢邑令尹，絃歌百里，聲振九州，設五教以豫人民，順三時以勸農務，化洽溢乎道路，威福愜乎眾心，次歷青州毗贊焉，功以納言，時而揚之，事上之道易易，接下之心怡怡，節制薛公平以德行知見，改攝司錄焉，公德洽施今，不撓有司，一郡名族欽德焉，人皆感伏焉，公以道億藝博，厭於煩務，試願退歸營壑，棲志煙霞者數四，薛公不聽焉，志不泰焉，流連之侵矣，懷濟時之策，當屑不襲，鸞翔鳳翥，期拓渾元之上，於戲，善而無答，以寶歷元年六月廿三日因宦歿於北海郡，享年五十六，嗟乎，鄧游無子，唯女二焉，長曰映娘，年未齠齔，幼曰戶戶，尚居襁褓，長兄揆命仲子行宣可為繼嗣，孀妻柏氏，崇美卿族，貂蟬貴門，即龍武將軍良器之季女也，令姿婉娩之質，幼合師保之芳，盛禮結，淑德宜室，薦蘋而敬可享，敦宗族而仁可瞻，容功有則，動息由義，善行永著，期何喪天，貞婦節義，嗣子行宣，長弟擢，幼弟操，猶子仲諤等，以寶歷二年正月廿二日筮地歸葬於京兆長安縣義陽鄉高陽之原先塋，禮也，銘，有鸞在林，載戢其翼，振振君子，永言其德，嗟夫哲人，賢而不壽，瑚璉虛委，芝蘭詎久，唯余芳烈，終天不朽，
太常寺奉參軍公諱尹甫字公佇，琅琊人也，其先卿東尉吉之裔，非闕嗣，尚不乏賢，皇考賁，恆王府參軍，皇祖仙客，州司馬，曾祖淮陰縣令，奉禮郎恆王府第四子也，少能精史傳，城急神農扁鵲，殆欲著肩，須國有命善醫者，可以朝如下，智而終不為君臣孝子，世奉禮儀，藝術諸學而不得，已而不用世有知者而稱屈事歲次庚申，戊辰而以疾終於壽州壽春縣，子真今宅兆以會昌二年歲次壬戌里崇義鄉企明里陪大塋之左，有子二人，長曰重，次曰並管，厚顏，
大唐故朝議郎行衛尉寺丞柳府君墓誌銘並序承議郎前行越州都督府兵曹參軍事廬江何茂撰公諱順，字娘奴，自幼以字行，河東解人也，旦以至聖之范，錫社於西周，季以通賢之姿，得姓于東魯，源長慶遠，疊矩重規，光昭簡冊，紛紜圖史，高祖顧言，隋內史侍郎秘書監漢南公，贈大將軍，謚曰景，曾祖約，隋義鄉縣令，襲爵漢南公，祖尚寂，右金吾引駕，父善寶，皇任幽州司馬，或義窟詞鋒，見重時主，或承家嗣國，克紹門風，或擅美價於丘園，或播香名於郡邑，公稟中和之懿德，籍累葉之休祉，聰明拔萃，仁義絕倫，積學富於丘山，文周於錦繡，加以推步眾藝，博綜群言，才申啟沃之誠，即降絲綸之命，奉天授二年臘月九日敕，柳娘奴箕裘無替，詩禮有聞，早探赤伏之符，預識黃星之運，上書陳事，頻獻乃誠，宜有褒升，用旌忠懇，可承務郎守右武威衛兵丙曹參軍事，秩滿，轉太子僕寺丞，稍遷為左內率府長史，景龍三年，以調，又遷為衛尉寺丞，屈高量，從卑職，一列御營，載奉儲禁，舉朝傷其淹滯，在身猶懼盈滿，豈謂始踐八屯，俄隨萬化，固以悲纏行路，悼結賓朋，景龍四年五月二日，景終於時邕里第，春秋有，嗚呼哀哉，即以其月辛亥朔廿二日壬申窆於邙山之南，禮也，嗟余與子，契密代親，同卜商之起予，比鮑叔之知我，感倫情之晝哭，已切流襟，申友道於夜台，還悲絕筆，其銘曰，長松走馬，高梧集鳳，其力，其誠畢貢，人危以極，主失而諷，適慰小申，旋悲大夢，稚子鯁，孀妻哀，鄰笛奏兮不忍聞，筵琴罷兮無載弄，開黃兮兆，馭素車兮永送，暑往兮寒來，銜酸兮結痛，
大唐故文林郎仵君墓誌銘並序君字願德，其先楚大夫員之後也，因官河洛，支庶家焉，故今為偃師亳邑鄉人矣，若乃水府毓靈，導昌源而引派，荊郊縱款，藉光隰以班枝，偶慶庭，家傳紫蓋之壤，曾祖顯，齊趙州別駕，祖虢，隋荊州司馬，父德，皇朝并州晉陽縣令，莫不蓄和松之節，韻合清風，薄郗桂之曾芬，輝連愛日，並情包今古，懸水鏡於心台，器宇沉雅，神姿穎秀，業融經笥，霽色於雲方，德備庶鐔，引清光於霧市，以經術擢第，授文林郎，沉跡冗寮，和光散職，既而無淑之賦，猶軾軻於生涯，康成之年，忽悲涼於夢已，龍朔三年九月十一日終於洛陽縣清風鄉之第，春秋六十有八，烏呼哀哉，即以其年歲次癸亥十一月庚戍朔十二日庚申，窀穸於洛陽界北邙山之原也，微瀾西控，接金谷之潺，危障南臨，望瓊峰之峻聳，煙浮宿草，遙疑京兆之阡，景麗侍城，近對河陽之縣，幽魂已謝，方寂寞於黃壚，懋德空傳，庶芬芳於玄石，其銘曰，靈波迭遠，班楚光前，偉哉景，誕此瑰賢，規摹意運，水鏡心懸，文麗日，論起高天，九能已效，八翅方騫，越聲似，奠俄然，鍾鄰樂絕，贈館哀纏，一朝就蟻，千秋奪，松埋宿霧，莽積寒煙，清儀永戢，令德斯傳，龍朔二年十一月十二日，
朝議郎行睦州建德縣令柱國王君墓誌夫以彈冠京仕，棘署蒞職，令譽自遠，蘭桂有芬，出宰南吳，鴻翥東楚，宣義君子，振惠小人，疑獄得情，宿訟無惑，邑居絕夜吠之犬，牧人靡晨飲之羊，風振一同，功最百里，而奸渠必剪，惡子咸誅，感伏氓黎，非待年月，部人臥轍之戀，去思一念之情，是知西土亢陽，苗有損，獻策天子，祈雨周王，從晝至夜，遷流灑液，功於朝，國家未償，陪龍駕於伊洛，望紫蓋於京邑，而遘疾彌留，焉大漸，惟開元六年歲次戊午冬十月廿八日戊申，終於河南府洛陽縣思恭坊客舍，君春秋六十有八，其年十一月廿五日乙卯，權殯於河南縣平洛鄉北邙山之禮也，老幼軫慟，遐邇同哀，載播遺法，弊之穹壤，乃刊此石，寄情為志，其詞曰，惟君忽逝，感思人哭，村羞野奠，子攀去，北邙有，即宮長夜，勒石刊，芳猷永，
唐故尹府君朱夫人墓誌銘並序曾祖從家狀官告，墜失不敘，府君諱澄，其先望在天水，貫居秦州，後子孫分散，各處一方，今權居孟州，即為河陽縣人也，公為人端耿，量雅恬和，與人結交，千金不易，一言道合，駟馬不追，遠近欽風，花城共美，奈何積善無慶，天降其禍，去開成四年，告終於私第，春秋六十有七，夫人朱氏即世，廣陵郡人也，笄年秦晉，匹配歸於尹氏之門，婦道禮儀，不虧晨夕之孝，接事舅姑，能善能柔，和睦六親，鄉閭傳禮，奈何大運將至，臥疾連綿，千方無效，萬藥無徵，啟聖賢，其疾不愈，以會昌四年十月十九日，終於私室，春秋六十有三，男婦七人，長子弘慶，新婦王氏，次子弘禮，新婦戴氏，次子弘簡，新婦賈氏，次子弘雅，新婦王氏，小子弘殷，未婚，長女十四娘，夫張氏，十五娘，歸開氏，嗣子等非法不行，非禮不動，焉有丈夫之志，兒女等叫天泣血，五內分崩，稱家有無，將營葬事，卜得會昌四年十一月十八日葬於孟州河陽縣安樂鄉扁坎村禮也，恐年代久遠，陵谷有遷，刊石為文，乃申銘曰，嗟乎尹君，生為哲人，言無過失，花城共聞，千金交結，恩義長存，招賢納士，禮法芳新，嗟呼尹告，沒為異人，嗣子擇地，安厝神魂，千秋萬載，宜爾子孫，
慕容夫人墓誌銘夫人璧曜騰暉，靡駐西流之景，玉津浮液，無停東軼之波，是以玄隧杳冥，賢不聞，夜台蕪昧，今古同歸，夫人諱稚英，河南洛陽人也，粵以洪瀾括地，層構極天，其先祖並國范人英，匡秦翼漢，金蟬遞映，玉交輝，簪珥相傳，冠纓不絕，祖英，泉石怡神，煙霞養性，無為自樂，每暢春台之懷，有待都捐，且安秋水之致，父父遠，銅駝人物，金谷英靈，浮洛水之波瀾，擁邙山之氣色，高尚無悶，王侯不能屈其誠，嘉遁居貞，軒冕豈可移其操，夫人黃孕粹，素魄靈，言合典謨，無勞傅母之訓，行成表式，不待女史之箴，稟質嚴凝，不妄言笑，諒乃規模婦德，首望母儀，進可以激俗敦風，退可以作則垂范，雖梁稱高行，曹號大家，代有古今，仍無優劣，方擬楷模九族，綱紀百年，豈期日巢難留，風枝易擾，蒿宮長夜，一去無春，玉樹幽泉，千齡永隔，嗚呼哀哉，春秋六十有六，以載初元年五月五日寢疾，終於里第，即以其年六月十五日殯於邙山平樂原之禮也，哀子仁哲等，悲纏鶴隧，思絕烏田，陟霜屺而摧心，繞雷墳而切慕，聊憑貞石，敬勒芳猷，乃為銘曰，峨峨層阜，淼淼津，高宗遠祖，翼漢匡秦，魚軒雜踏，鶴蓋繽紛，軌模前哲，流裕後人，惟祖惟父，輕冕輕軒，銅駝人物，金谷英賢，無為自樂，有待都捐，泉石怡抱，煙霞養年，曹號大家，梁稱高行，挺茲柔則，連蹤比映，女圖女史，為箴為鏡，務禮外成，允內政，言婦德，作范母儀，俄驚露薤，遽切風枝，東阿塋啟，西邙飛，玄宮有限，泉路無期，寂寂蒿里，悠悠泉路，璧月沉暉，銀河淇素，霜屺摧感，雷墳軫慕，銘徽猷於幽隧，與金石而長固，
李君墓誌銘並序君諱瓛，字義真，隴西城紀人也，漢飛將軍之後矣，識雕靈氣，沖虹之當悍尚存，射虎奇，擊隼之風霜未遠，祖海，皇朝任宋州司功，父信，任衡州錄事參軍，並琳琅國傑，杞梓天材，或垂席巨儒，優遊通德之里，或出將入相，抑揚籌策之庭，家嗣箕裘，黼黻蟬聯而不絕，門傳台鉉，簪裾赫弈而新，真乃信之第四子也，而真情唯散誕，志契虛無，遂乃謝病歸桑，丘園玩性，竹林山水，賞琴酒於當年，月下風前，諷詩書而卒歲，頹唐如玉，安國乃物外人奇，岑似山，真是俗間靈異，足可永垂高范，長蘊芝蘭，豈謂悠動晨哥，奄榷梁木，乃以垂拱二年歲次景戍七月廿卯朔廿九日景申，卒於私第，比未及葬，春秋五十有九，夫人鄭氏，即滎陽之著族也，閨房之秀，掩班惠而騰光，閫閾之英，播蔡姬而散馥，豈謂輔仁徒爽，積善無徵，朝雲長瘞於高唐，霄霞永泛於洛浦，遂以證聖元年歲次乙未八月景子朔九日甲申，同葬於祝融之城東二里之原禮也，嗣子承暉，巡庭瀝血，撫櫬崩心，恐山河之不固，翠琰以傳音，其銘曰，猗歟勝族，綿代惟芳，既稱懷寶，亦號含章，四知遙慎，三或深防，清風令問，地九天長，奄謝丹帷，方從舟，白柳墳縈，青松墓繞，地戶無扃，天河泛沼，鶴舞長淪，雞鳴巨曉，道長運促，物變星遷，郊荒結霧，野晦凝煙，風塵蕭索，松賈阡眠，勒茲貞琬，芳流萬年，
大唐故朝議大夫行眉州司馬國公士劉府君墓誌並序公諱仁叡，本彭城人，大父因官徙洛京，謀孫便居於內，故今為洛陽人也，纂堯昌緒，分帝子於唐，仕漢疏宗，襲元王於甸，乘軒擁蓋，歷代聞四馬之榮，筆陣書林，每見二龍之騁，祖昶，隋任趙州象城縣令，父明，唐青州錄事參軍，並羽儀朝野，翼勵縉紳，百里韻於行歌，六司欽於坐嘯，公材器莫對，詞令不群，歲在攝提，下星精之粹氣，時惟柔克，稟雲之貞靈，懷橘表異於綺年，指梅標奇於歲，及乎志學，遍涉經史，僅登弱冠，尤擅文章，立身之資，孝友忠信，行己所尚，中和庶幾，故能初筮來賓，當年入仕，解褐郫縣尉，聲高調下，光佐絃歌，績事制文，榮毗錦禮，秩滿，授司農上林丞，轉授導官令，又授太倉令，又任太府寺左藏令，枇杷橘栗，韻天子之篇詞，黍稷禾麻，允庶人之出納，遷洛州垣縣令，又拜并州陽縣令，又遷眉州司馬，所居則理，其政不煩，龐統非百里之才，遽辭虛，長孺是兩京之望，聿就題輿，方期亮采時明，勳宏業，豈謂皇家失，司祿謬愆，以神龍元年十二月十四日薨於私第，春秋七十有五，嗚呼哀哉，長卿忽諸，唯留封禪，巨源不救，降璽書，准式贈物五十段，粟五十石，所謂生榮死哀，能畢景午歲，幽明咸吉，以神龍二年十一月九日遷葬於洛城東北七里山原，禮也，斜瞻緱氏，白鶴迴翔，對洛陽，青烏永固，地形起伏，多龍虎之奇，川勢流通，積風煙之，安措之所，今昔無儔，嗣子賓，哀哀罔極，切切相視，痛貫終身，孝於祀，銘曰，在秦啟國，開楚隆家，彭城南控，中山斜，分苗散葉，銑萼瓊花，弈載有嗣，擅英華，一，丹穴鳳鳴，青田鷂，八音五色，一舉千里，乃尉縣寮，亦文亦，乃統京職，有綱有紀，二，一近甸，是資妙選，六條佐藩，實委允元，，三蜀無喧，誰積德，空餘立言，飄颯遠仕，零落他鄉，去時赫弈，來日蒼茫，東之，北山之陽，龜言此吉，鶴兆雲藏，四，旌紼遲回，煙雲慘栗，僅方凝霧，佳城見日，地厚泉深，天高風疾，千秋已矣，孝思長畢，五，
大唐故文帝昭容韋氏墓誌銘並序昭容諱尼子，京兆杜陵人也，曾祖孝寬，尚書右僕射，雍州牧，，祖總，周京兆尹，，父匡伯，隋尚衣，公，昭容武德四年以良家受選，登，系聲芳，史所順為德，贊陰，川組斯勤，女爾，慕班姬之綺制，左之雕藻，尤嗤易服之，掌中之愛，而天，率性柔婉，風人之近方，隱士之遠遇神仙，而為言，足為連類，而春，與日以長，暮槿翹英，奄隨風而遽殞，以顯慶元九月八日遘疾，薨於崇聖宮，春秋五十，以月十八日陪葬昭陵，禮也，凝笳哀挽，俱愴荒郊，素朱旗，翻寒吹，雲歸雨絕，陽台之夢不追，設帳焚香，甘泉之魂遠，式題貞石，作志佳城，坤貽祉，造化留神，誕茲令淑，稟含，蘭姿以茂，蕙性逾新，覃譽素里，揚暉紫宸，其一，月，松推雩，金閨獨立，玉階微步，同輦致詞，熊顧，介福，俄歸大暮，其二，芳笄罷飾，實鏡徒懸，儀衛，八翳神仙，旌回戚里，吹引芝田，謝容暉於白日，掩桃李於黃泉，其三，
唐故夫人鄭氏墓誌銘並序太原王叔之撰夫人榮陽人也，其先已備前載，故不書王父文，皇邢州司馬，父宣，幽都丞，夫人性稟靈和，非禮不視，箴管之外，常以詩禮自娛，婉其令儀，以配君子，歸我前孝廉焦公西鸞，和鳴未幾，兆禍行及，以貞元二年三月乙巳終於幽都縣遵化里之私第，春秋廿有六，悲夫，以其年十一月壬寅窆於良鄉縣之北原，禮也，恐年月無紀，見命志之，銘曰，於鑠夫人兮德芬芳，道長祚短兮何不臧，孤塋萬古兮西山陽，
唐故金紫光祿大夫試太子詹事兼晉州刺史上柱國隴西郡開國公李公墓誌銘並序山有發地崛起者謂之靈岳，木有梢雲挺棹者謂之長材，然木之秀也遇驚風或折，山之峻也有朽壤則崩，噫，以人事擬其倫，我李公近之矣，公諱良金，隴西人也，五代祖儉，佐高皇帝定都於雍，因居豳郊，子孫不遷，遂傳家於新平矣，皇祖素，寧州真寧宰，大父亨，絳州長社府折衝，列考宗，益州新繁令，或墨綬馳聲，或冠陳力，皆樹德積善而鍾美於公，公即新繁府君之次子也，幼而銳敏，長而英奇，氣鬱風雲，心堅鐵石，弱冠忽投筆太息，杖劍獨遊，時朔方節度副使論公遇公而置之幕下，爾後出奇破敵，戡難計功，廿年間，累有遷拜，日者受分符之寄於晉也，人樂其化，吏畏其威，雖迫兇徒，而身處唐郊，亦懷王命，而心馳魏闕，間歲職營田之務於浦也，規畫疆理，巡閱耕耘，法立令行，人莫敢犯，豈意訟因小史，詞忤大臣，蒼黃之際，命歸不測，傷哉，以大曆三年七月十一日奄終於河中府，春秋有七，夫人滎陽鄭氏，芳蘭之姿，堅冰之操，中年不幸，先公而亡，以廣德元年十一月十四日返於晉州官舍，享年卅有一，旋以公即世之歲，十一月廿六日，合葬於晉城東偏，龜筮葉從也，嗣子季平，弱而在疚，哀不絕聲，長號終天，願言報德，銘曰，長材國楨，雅望人傑，植性剛毅，守官忠烈，何心苦節，汾晉作牧，吏畏人悅，如何生涯，忽焉冥秀木析，繁霜凝兮芳蘭歇，千秋兮萬，雙魂兮同穴，
有唐薛氏故夫人實信優婆夷未曾有功德塔銘並序朝議大夫守河南少尹東郡杜昱撰並書優婆夷諱未曾有，俗姓盧氏，范陽人，曾祖義恭，皇朝工部侍郎，祖少儒，衛州刺史，父廣慶，魏州司馬，代業冠冕，詳載碑牒，優婆夷即魏州府君有齋季女也，夙稟成訓，猗承柔范，開惠照於人圖，敏發於天性，祗婉娩以自式，鳴環而有行，展如克家，實佐君子，屍季蘭之饋，賦采之什，內睦伯，外和六姻，婦功爛於昌族，芬譽騰於眾口，聖善慈顧，來歸寧，沉念在慰而兩絕，舊承歡而自愈，專業禪門，用滋介祉，觀不空而捨妄，寤無染以得心，雖承教之日淺，而見實之理深，摧若於未秀，泣瓊環而先絕，開元廿六年正月己卯，右脅而臥，告終於城南別業，春秋廿有二，是月景申，遷神於闕塞之西崗禮也，優婆夷髫多智，潛識邁倫，事不違同，義然後取，九歲聞人誦般若，便暗習於心，句無遺言，如經師授，或時見僮賤給役，母兄有失罰過當，怡色諫止，允葉其中，自宗師大智茂修禪法，生子男舊矣，孩笑可娛，鍾遘時疾，遂見夭奪，以短長有源，置而不問，其割棄情愛，卓拔流俗，嘗以諸佛秘密式是總持誦千眼尊勝等兄，數逾巨億，則聲輪字合，如聞一音，而心閒口敏，更了多字，假使金盤轉圓，玉壺傾注，儔厥盡美，未雲能喻，身抱羸恙，愛語忘勞，資迫屢空，惠施不倦，夫其守道純深，奉戒精一，居常而靜慮不亂，臨困而景行彌高，先是未疾之辰，密有遺囑，令卜宅之所，要近吾師，曠然遠望，以慰平昔，後之人慈悼兼極，不敢加焉，其殊致豐裁，猶略而不舉，故銘堵波，用彰其徽烈，必後成正覺，當示獻珠之奇，如未轉女身，且為散花之侶，其詞曰，起堵波，量有二兮，誕惟輪王，一切智兮，於鑠忍界，光文字兮，永播芳烈，齊天地兮，開元廿六年歲次戊寅五月十五日建，張乾愛刻字，
盧府君夫人竇氏墓誌銘並序遠下固人事難詳，天理可惑矣，將宿時結知其辰，將略使而莫知其長算，致使親姻痛骨，鄰里悲懷，常情所，能割者尊諱璲，字克莊，其先范陽人也，曾祖公立隋豫章郡主簿，清明爽心，博大其量，祖元及第，穎晤神授，俊天資，考長上，河岳降，風深謀遠略，動時，有子三人，金玉其璞，膝下之有成，可恤其朝議行河間鄉樂令魚袋，克孝寧親，竭忠事主，文才可以經天地，武略可以，子少用雖有文武，不事王侯，藏美玉於昆山，時莫見其寶矣，府君每歎曰，天大不能保其恆，日月至高不代其夜，粵聖武二年五月日終於鉅鹿邵任縣之私第也，享年七十有二，不相，巷不，雲為，雨為之泣，夫人扶風竇氏，六行四德，淑翠陰琴瑟合其清韻，既修婦節，克盡母儀，九族之恩廣，昭一門之慶深，悲夫，日頹然遘疾，順天二年七月廿七日終子祿養何從，哭無其聲，泣有其血，緣為陰陽，有等以其年八月三日權厝於縣西平原，禮，古，谷變陵移，刊石銘休，傳諸後裔矣，詞曰，華族，生哉始盛，矣何速，月隱深泉，雲，，萬古聲續，大中大夫行宗正寺范陽歸義縣令賜金魚袋上柱國王漳撰，
故大張優婆夷灰身塔，大唐顯慶三年正月四日，有出家女善比丘尼為慈母敬造，
大唐故代州五台縣令上騎都尉公士張府君墓誌銘並序君諱仁，字旻寂，其先南陽人也，原夫軒轅握圖，彎弧得姓，枝派千葉，聲明萬古，出將入相，匡代濟時，固已炳乎良史，安能具諸圓石，三代簪組，可略言焉，曾祖延，齊任韓州司戶參軍，子孫因而家之，祖如，隋任晉州襄陵縣令，父合，唐授朝散大夫，出身事主，陳力奉公，光毗露冕之風，抑揚雷震之邑，君襲累仁之慶，寵不羈之才，謙淑規心，名利無撓，然神不滯用，器必兼施，制剛以柔，見危則厲弱冠預良家之選，奉駕問遼東之罪，班生棄筆，太史壯其央風，商陽手弓，孔子嘉其有禮，授君上騎都尉，君為善渴日，享福遐年，國典有章，版授代州五台縣令，庭中誨禮，猶勤司寇之風，堂上鳴琴，疑闡密公之化，嗟呼，靈鳩錫壽，冀保南山，曳杖逍遙，遽哥頹岳，以開元四年九月廿八日終於家，春秋八十四，以其年歲在丙辰十月廿八日，葬於州城西南二里之原禮也，君寵辱不驚，內外兼適，鄉黨之所，似不能言，眾妙之門，寂然宴默，逮乎晚節，彌堅宿心，雖盡生涯，如歸彼岸，嗣子吏部常選，號蒼天以訴哀，望草露而增泣，宅兆之規盡禮，章志之斯集，乃為銘曰，英英貴胄，系緒軒轅，彎弧啟氏，白水分源，文武聲實，冠蓋殷繁，挺生君子，逸志遐騫，弱歲從戎，余氛克蕩，介節獨立，元勳可仰，脫略名利，恂恂鄉黨，鶴垂冠，靈鳩飾杖，國典優博，版秩光宣，訓誨邕洽，琴詠怡然，情蠲愛網，法悟真筌，心歸彼岸，壽迫逝川，百年已矣，萬古辛傷，卜其宅兆，率攸舊章，松蔭似蓋，隴勢規房，敬勒泉戶紀實題芳，
唐故朝散大夫絳州刺史上柱國賜紫金魚袋鄭公墓誌銘並序季弟朝散大夫守尚書工部郎中易述有唐元和十祀，歲次乙未，十有一日戊辰朔，八日乙亥，朝散大夫使持節絳州諸軍事守絳州刺史，上柱國，賜紫金魚袋鄭公薨於位，公諱敬，字子和，嗚呼，享年六十，粵以十一年歲次景申，二月丁酋朔，十有三日己酉，歸祔於邙山先塋禮也，鄭氏之先，自桓公祚土，緇衣之美，被於本支，後七國蕩折，以國為姓，自西漢之初，以至於北齊，世有名德，渙乎前史，而平簡公德冠當時，遂首出諸族，三世而至於博州府君諱進思，實有純行至德，位不充亮，追贈以州，博州生太常府君諱游，學為士師，行為士表，生常侍府君諱寶，學通今古，道映當時，中立不倚，身否而道亨，公即常侍府君之嫡長子也，英姿卓犖，幼而穎拔，生六年而就學，十歲，能屬文，時常侍以重德碩學為當時所師仰，第一流者畢至其門，每研賾經術，商榷今古，無不至於夜分，公潛伏軒墀之下以聽之，不知雪霜寒暑之至也，甫成童，其經術之奧旨，聖達之微言，今古之成敗，制度之沉革，已歷歷如示諸斯矣，俄以經明為郎，尋丁家艱，粥寢廬，躬服古禮，頓者累歲，遂絕人事，博究群書，時有詔徵天下賢良文學之士，上親御正殿策焉，公與吏部侍郎崔公，兵部侍郎歸公登，中書侍郎韋公執誼，給事中穆公質等並對為上第，起家授京兆府參軍，遍領六曹，無不克舉，尋而山南觀察使相國嚴公辟公為支使，授大理許事，俄遷監察御史，觀察判官，尋授殿中兼祠部員外郎充行軍司馬，且授金印紫綬，超居上介，上德也，公體中和以接物，守尋度以立政，大洽人心，時使府有疾，朝廷陰詔監軍察人心歸者，屢微諷於公，公自以為山東布衣，又文學自進，不願苟於際會，別有所授，深拒之，遂拔兵馬使嚴勵為之，群情不悅，公深懼悔，起不敢赴朝廷，遂盡室沿漢而至渚宮，靜居四年，不妄交接，四方辟命者相繼，公皆辭之，後至京師，授漳州刺史，郡居海嶠，人俗生梗，公以人理人，俗遂大化，尋有詔徵，授尚書金部員外郎，遷戶部郎中，左司郎中，所至皆搜方故實，克有遵守，時又徵直言極諫之士數千人，詔公與今相國韋公，兵部侍郎楊公同考焉，時稱得人，江淮旱歉，詔公使焉，公佈朝廷之愷悌，酌臨時之權宜，江淮稱之，使還，改虢州刺史，政成，入為京兆少尹，時貝魏新喪元帥，以久居，詔公使焉，公但從容展禮，申明忠義，不數月而悉奉朝會，時宰府爭權，不至其門以為過，出為絳州刺史，期年之後，徵賦有定准，貧富得其宜，吏不至門，人皆自奉，明朝廷待以剝議列曹，未及行而遘此禍，十邑號慕，六姻無歸，三事已降，無不涕申慟，其內誠之感物也如此，公嫡娶盧氏，無子，繼室以其娣，生一男三女，且封滎，從夫貴也，嗣子生始十四年，哀毀若成人，諸父提攜，以奉喪事，易幼偕從學，長同氣均，跡間情一，每願一人去職，冀偕出處，所圖未果，變起兩楹，形影暫分，遂隔今贖，恨結此生，泣述遺躅，豈及千百，粗紀年月官敘，置之泉壤，銘曰，皎皎秋月，落落長松，秋山夕霽，碧澗涵空，樸生荊下，光耀漢東，不觀上國，胡，業業戎駕，逸足，天衢未逞，大暮何促，邙山千阜，洪河一曲，惴惴其栗，
唐九品宮人墓誌載元年歲次己丑正月廿三日，九品宮人卒，不知何許人也，宮人葉氣晨虹，速光夕月，染白之行，追梁梁氏而余，貞介之心，躡恭姜以高步，遂得執巾柘觀，掌紱椒閣，婉娩之容，既振聲於彤史，幽閒之德，仍發譽於紫宮，但以舟壑易遷，隙駟難駐，追觀洛浦，神珠共寸晷無留，遠矚漢皋，玉珮與尺波長住，即以其年正月廿三日葬於共陸西，禮也，將漆難久，松門易摧，珠簾地發，銅馬山開，雖滅彩於朝鏡，庶留芬於夜台，其詞曰，委質天姝，捧巾帝閣，寒暑推移，日月迥薄，花隱，三珠，未遇雲裝，巳隨舟壑，魂入東岱，形留北洛，長違闕下，永系山中，眉凋柳翠，瞼落桃紅，蘅薄芳盡，芝田路窮，顧清音與淑德，接環景而俱融，
大唐貞觀三年五月四日蘭陵蕭倧妻蔡氏之記，瘞於河南縣水鄉邙山之陽，
縣開國男夫人安平縣君太原王氏墓誌銘並序儲慶靈自德魏征西將軍，廟算之洛州惠於不事主德音昭弈葉茂夫人福居寬明禮，婦道檢身，以柔立家，我安平公博陵崔府君諱皚，時年十有三矣，貞純內則，府君友於兄姊，將順其美府君頻有美之風，夫人視侄曲之歲，關輔阻饑，府君為率更寺丞，夫人於是劬勞自兼，推美分甘，以開元九年四月廿一日午都崇政里第，春秋七十有七，知命其年歲次辛酉十月朔廿二日景申都，
唐故銀青光祿大夫和州刺史上柱國琅琊縣開國伯顏府君墓誌銘公諱謀道，字宗玄，琅琊臨沂人也，漢帝登台而望海，地接神仙，齊王求鼎以通周，人多智略，豈直郎官懷文武之用，素臣標德行之科而已哉，曾祖慶，梁鎮北將軍散騎侍郎永嘉郡太守臨沂縣開國伯，陳給事中黃門侍郎，父顓，志忽軒黻，道深雲山，敕召授朝散大夫，蜀王及兼巴州治中，並抑揚王國，出入天朝，弈葉光華，慶鍾於公矣，公天姿秀傑，嶷然斷山，雅致孤高，邈矣清漢，起家右衛翊衛，既以六郡良家，九重近侍，鴻漸於陸，鶴鳴在陰，調補澤州司法參軍事，夫古之列國，則今之利州，今之司法，則古之司寇，自宣父仕魯，千載寂寥，政聲郁興，而公嗣作，屬大君有命，廣徵翹楚，公乃應孫弘之舉，即受生芻，以卻詵之才，還蒙擢桂，遂授婺州司戶參軍事，又任揚州大都督府倉曹參軍事，俄以親累，左轉果州司功參軍事，國家以子產善人，桓伊非罪，去三峽，東臨五湖，仍授朝散大夫湖州烏程縣令上柱國，又改刑州南和縣令，制授大理丞，除虞部員外郎，封臨沂縣開國男，出為相州長史，題桂題輿，擅中外之美，第封棘寺，標官爵之榮，俄而遷涪州刺史，又以銅梁地偏，劍閣天險，優詔轉和州刺史，改封琅琊縣開國伯，加銀青光祿大夫，公以皂紫紱，開國承家，位籠若驚，累求自退，渥恩見許，告老丘園，春秋八十，以開元九年九月廿九日薨於東都之興藝坊之私第，夫人會稽郡夫人會稽虞氏，隋內史侍郎世基之孫，簡州刺史遜之女，行以門高，妻隨夫貴，雖後先暫隔，而丘壟司歸，即以其年十月十日合葬於河南縣界之北邙山禮也，嗣子宣州綏定縣令昭拜辭，殷憂從事，江山牢落，音問蕭條，晝夜未盡於長途，龜筮日，孫恬，悱，等，以何公大聖，空結嵩悲，劉氏深慈，還多密痛，白終老歲年，青鳥飛還，須傳靈異，銘曰，滄海東接琅琊台，鼓動靈氣生奇才，惟公生也稟靈氣，天所福兮天所貴，分茅剖竹趨禮闈，金章紫紱生光輝，善始令終子任之，造化雙盾兩挽子，同歸大夜西之日東流川，北邙山上年復年，
大唐故兵部常上柱國王府君維大曆元年歲在敦六月廿一日兵州易縣桑里私第，春秋五十有四，建人廬江何氏，卒於易縣崇化里私第，春合葬於州城東南五里平原禮也，嗚呼諱孝敬，其先太原晉陽人也，
給事郎行太平公主邑司錄事柱國韓府君墓誌銘並序君諱思，字思盛，東周穎川人也，原夫其本，則授策於黃公，緒其才能，則跡留於青史，曾祖覬，志高山嶽，道洽江湖，棄朝市之利名，繼友於之作政，祖善行，敏而好學，候三春之鶯遷，言行寡尤，及六月之鵬舉，唐任和州別駕，終焉，父寶，任岐州陳倉縣令，德合灌壇，息歸神之風雨，才同單父，嗟過客之絃歌，君稟氣山河，授靈夜月，處家則色養庭闈，在倫則信恭朋友，無錫也之貨殖，得回也之庶幾，棄許由之淪山，狎楊王之入仕，解褐拜登州參軍，會闕不成，直太平公主府，後任邑司錄事，加柱國，才高位下，期後漸於馮唐，識博名雄，擬即齊於管仲，游心經史，洞達古今，屬意詩書，盡閒時俗，豈天胡不，殲我良人，嗚呼哀哉，以開元十九年十一月十四日，春秋六十有五，卒於私第，夫人彭城劉氏，自三星伉儷，保百歲綢繆，修荇菜於廟祧，勤浣濯於家室，雍雍肅肅，內悅舅姑，閒閒和和，外怡束屬，以長安二年六月廿四日終矣，以大唐開元廿一年癸酉十月甲午朔十六日己酉，合葬於河南府北邙山禮也，嗟青烏之作宅，歎黃鳥之興歌，名價流於洛陽，魂魄飛於京兆，塗萏封樹，則禮成焉，旌銘文，法儀安也，嗣子景等，其往如慕，其反如疑，聞之者傷心，見之者墜淚，敬刊琅石，以紀幽門，其詞曰，我祖肅肅，以誕貞良，其容不改，出言有章，委道通塞，任時行藏，天胡不，降斯之殃，人間擾擾，泉路茫茫，睹佳城之鬱鬱，視松柏之蒼蒼，窀穸兮一播，玄夜兮長長，子孫從茲永隔，徒流淚兮斷腸，嗚呼命旃，有去無旋，違帝城之白日，歸野澤之黃泉，
府君諱其先杖受封上谷石亭府，子孫寄焉，王父諱美甘棠，大父諱西同，石亭府兵曹，高陽軍判官海霜，刀在指之手，府君即判官公之長子也，誕赫炳靈，駿發神秀，彈冠登濟時難，奏受光祿卿，賜紫金魚，光輝燦爛，榮顯受年，何期大運忽臨，日中見鬥，奄然祿殄，以長慶二年三月二日卒於開曜坊之第，春秋七十有七，嗚呼，皇天何負，喪此賢良，愁雲慘愴，日月沉光，以長慶三年正月十六日窆於石亭府先塋之原，夫人田氏，頃年謝世玄寢，先妣以相從合祔禮也，有子二人，仲曰懷順，天喪早終，內外傷嗟，悲慟，長子舜，典軍衙前馬軍將，試鴻臚卿，騎都尉，上黨縣開國子，石邑五百戶，銀立身信直成固，頃從戒律，咸著功名，御邊疆，邁侵軼而增氣，固將，強敵而轉堅，止戈殄寇，坐策齊驅，恆劍一揮，逆黨盡殪，是時也，日月再光輝遍天日遠降，累德斑崇，酬勳貴秩，遂受銀青光祿大夫，試殿中監，同經略副兼監察御史，劍後傳芳，揚名保代，長子重舜，深無改於道不勝琰於幽泉，風於刻石，其銘曰，
大唐故趙府君夫人墓誌銘並序君諱德令，天水上人，隆周啟祚，茅土肇封，析族秦，因城命氏，曾祖榮，魏高陸縣令，嗣仁風於訓翟，狎仙侶於飛鳥，詔授北交州刺史，流恩渡虎，清德殞鵠，祖虯，鸞駕巡郊，鳳旗狩境，策勤稱旨，詔贊其能，封曼縣開國男，倉邑五百戶，天祿告歸，有周承統，頓網該異，懸旌招逸，拜使持節儀同三司咸州史，撫遏邊隅，詎勞吠犬，闡揚化，實降翔鸞，父澄，澡身黌館，絢道文林，隋擢為侍御史，披繡衣以指佞，傳馬以驅邪，霜飛簡下之光，毫動緗中之采，除楚州司馬，孕珠華於玉澗於荊岑，君即其第二子，君稟賦幽通，含章貞遠，志棲雲甸，調藹日門，秋糅九蘭馥及雄圖革緒，雌伏，曜穎詞林，飛鋒翰苑，釋褐以仁，翼化以禮，飾名州府，群僚每多從議，孝終，改梓州司戶公家豈倦歙州都督府戶曹，散財賑乏，歲不留儲，秩滿言歸，次於洛邑，洗心妙理，，編貫濟源縣，遂安斯土，鯨鱗徒就，豈游永於四溟，鵬翼空成，詎翔飛於萬里，無潰，此之謂乎，顯慶元年八月十九日寢疾，終於私第，春秋六十有六，夫人京兆杜氏，其先唐堯之派胄，隋職方侍郎德遇之女也，夫人發暉承慶，什禮柔明，川組十年，婉娩四德，言歸百兩，庶允三從，室家之道載孚，寧親之禮靡忒，拂髦警夜，猶盥候晨，幾移烏照，枕篋衣般，年未同藏，忽化金夫，空玉箸，孀居累載，鞠撫孤遺，訓之以閨儀，導之以閫則，循期佇駕，噬指驚心，春露以涵清，貫秋霜以凝潔，既而勞生有極，閱水無愆，咸亨元年歲次庚午七月十八日卒於道化坊之第，春秋六十有七，即以其年十月十五日合葬於河南縣平樂鄉邙山之陽禮也，有子行簡行立，行，悲纏陟屺，號絕呼天，閔樂昔哀，顧漿今屏，毀不至滅，俯禮殆存，窀穸有期，宅兆爰定，列英聲於翠石，藏婉譽於素楸，千齡貽其令范，萬古播其徽猷，乃為銘曰，素鱗曜祉，丹禽降祥，克定侯服，爰有封疆，分秦建氏，翼晉惟良，冬曰愛集，夏景威揚，登山臨代，決是解否，茂漸往真，盛由斯起，郁華令則，騰暉芳軌，垂懿後昆，承風巳，奕葉相襲，蟬聯交映，家膺積善，君期延慶，性蘊貞吉，心儲孝敬，在里興歌，蒞官昭詠，耕獵文史，懷藏珠玉，秋實可珍，春華信屬，耿介超物，蕭條俊俗，潔若冰清，淡和水淥，忽榮賤利，歸恬養真，銷聲箕壑，弔影漳濱，有志無命，即化辭春，泉台寶，蒿里埋珍，移天承娉，窈窕芳華，于歸徇禮，雍和室家，柔聲怡色，執纊持麻，言必擇，視邪，龍劍孤鳴，鳳桐半折，松操持性，筠貞守節，兼貫秋霜，苞含冬雪，婦德稱異，母儀標絕，七子承恩，三徙垂教，樂金捐色，韋珠吐曜，長筵詎幾，福善無校，薤上光，桑間下照，平生俱盡，窀穸斯歸，藻文化服，菊采銷衣，金聲空振，銀薄徒暉，悠悠荒隴，寂寂泉扉，笳哀邙阜，鼓疊溫洛，水照軒魚，雲籠蓋鶴，愁氣散漫，悲松蕭索，同穴禮終，佳城寒廓，
昔天造草昧之初，有聖經綸之始，原鹿逐而猶走，瞻烏遷而未宣，必有異人間出，命世挺生，負問鼎之雄圖，郁拔山之壯氣，控御英傑，鞭撻區宇，志逸風飆，勢傾海岳，或一九請封函谷，或八千而割鴻溝，或夏殷資而興亡，或楚漠由其輕，懋功隳乎既立，奇策敗於垂成，仰龍門而摧鱗，望天池而墜翼者，求之前載，亦何世無其人，公諱密，隴西成紀人也，長源遠逝，崇基峻極，九功諧於虞夏，七德播於贏州，祖曜，周太保魏國公，父寬，隋柱國蒲山公，匡周之美，姬旦愧其深仁，平吳之功，杜預慚其遠略，公渥窪龍種，丹穴鳳雛，生而五色，日千里，起家左親侍，驅馳階閹，暉英廊廡，出入禁門，光生道路，綺襦紈幛，非其好也，屏居一室，勢不營利，交則一時俊二弋，談必霸王之略，有隋二世，毒被八荒，杼柚空於稅斂，老弱盡於，怨言發於山石，窮魂哭於野鬼，群盜並起，民不聊生，萬里蕭條，人煙斷絕，公劍雷息，意在亡秦，發跡梁，奮飛鞏洛，救敖庾而塞轅，杜飛狐而臨白馬，綠林青之豪，蒙輪槓鼎之客，四面雲合，萬里風馳，隋將王世充率江淮之勁勇，驅幽並之騎射，鼓之洛，只輪無返，宇文化及盡百越之敢死，窮三秦之驍銳，翦之河壩，疋馬不歸，於是胡騎千群，長戟百萬，飲馬則河洛可竭，作氣則嵩華可飛，故得威礱華夏，聲振宇宙，徒人事之有會，信天道之深遠，俄而慮出圖表，釁起心，無乎陰之先鳴，有迥溪之垂翅，遂擁眾西邁，謁帝承明，授上柱國，封邢國公，拜光祿卿，禮埒維城，榮加恆典，參二王之後，廁周公之胤，入居九列，出總六戎，與元號奉王，東討洛邑，出雞鳴之關，次休牛之塞，詔公旋更盡嘉謀，公想淮陰之偽游，懼彭王之詐返，內懷震恐，棄軍宵遁，熊耳峰危，羊腸徑，降吳不可，歸蜀無路，顧駿馬以徘徊，哥虞兮而流涕，同陰陵之失道，類屍鄉之喪元，春秋卅七，詔公禮葬焉，公體質貞明，機神警悟，五行一覽，半面十年，雅善書劍，尤精文史，至於出天入地之奇，拔幟擁沙之妙，莫不動如神化，應變無窮，既負縱橫之才，又遇風雲之會，望紫氛以鑲首，凌扶搖而振翮，總不召之眾，問獨夫之罪，從我如流，三分將二，遂有囊括四海之志，併吞六合之心，既而神器有歸，策名天闕，委質北面，東征，以震主自疑，功多是懼，將遠遊以逃難，翻塗窮而及禍，惜乎，高鳥未盡，良弓遽折，佼兔不獲，韓盧已亡，天子過細柳以興嗟，聞鼓而動思，曲展事人之節，是申舊君之禮，粵以武德二年歲次己卯二月庚子朔十六日乙卯，葬於黎陽縣之西南五里之平原，故吏上柱國使侍節黎州總管殷衛澶四州諸軍事黎州刺史曹國公徐世，上柱國臨河縣開國公柳，上柱國陽武縣開國公，上柱國聞喜縣開國公杜才幹等，或同嬰世網，或共涉艱辛，或感意氣於一言，或托風雲於千載，並登堯世，不列元愷之功，俱為漢臣，獨漏山河之誓，所以慟深欒布，悲甚向雄，懼陵谷之推移，勒斯銘於泉戶，庶神遊楚國，無慚項羽之臣，魂往齊都，不愧田橫之客，其詞曰，如馬唐臣，猶龍周史，弘道百世，邁德千祀，奇偉間出，才雄代，種仍傳，蘭芳不已，世濟不隕，推公挺生，光流玉潤，響振金聲，英姿暈，雄略從橫，躡雲高，搏風共征，運屬道銷，時逢改卜，朱旗爰舉，素靈已哭，野戰群龍，原馳走鹿，競窺周鼎，爭亡秦族，遭時蠖屈，乘運鳳翔，劬勞百戰，經營四方，振蕩六合，牢籠八荒，始開楚鼎，終基漢皇，爵窮五等，位登九棘，帷幄參謀，高衢騁力，逸足方遠，修未極，從壑摧鱗，摩霄墜冀，陰陵迷路，屍鄉隕身，長男喪楚，少女，驚魂靡托，返葬何因，列樹松賈，唯余故人，
唐故雲麾將軍左龍武軍將軍彭城劉公墓誌銘並序河東進士李震撰集賢院上柱國安定郡席彬書猗夫乘間氣，孕淳精，扇風雲，蕩河岳，體五行之秀，應三才之靈者，我劉公而是焉，公諱感，彭城人也，曾祖諱，隱德不仕，耽逸丘園，祖諱晃，父因子貴，克大吾門，皇朝贈南奚郡司馬，公清德難尚，至理可師，屬我皇撥亂之開元也，公提劍以從，杖戈而先，附鳳高翊，攀龍潛躍，遂使群凶泥首，萬方革面，解褐授翊麾副尉，行興州大挑戍主，遷右衛寧州彭池府左果毅，靈鑒洞照，應變知微，命偶聖君，職參都尉，又改昭武校尉，行左衛陝州曹陽府折衝，轉左領軍衛同州襄城府折衝，參謀帷幄之中，制勝樽俎之右，無何拜寧遠將軍，左武衛翊府右郎將，又遷明威將軍，右龍武翊府中郎將，公位階鴻漸，官達虎賁，騰凌建信之名，標準公幹之氣，轉雲麾將軍，左龍武軍將軍，上柱國，進封彭城郡開國伯，食邑七百戶，皇帝乃命圖形麟閣，賜印雲台，公侯伯子之榮封，河山茅土，貝冑朱┤之貴列，長戟高門，忽興逝水之悲，終銜過隙之歎，以天寶十二載二月廿一日薨於永興里之私第，春秋七十一，以其年十月卅日葬於咸宇縣黃台鄉之原禮也，嗚呼，地埋勇骨，天落將星，蕭瑟松門，淒涼薤挽，嗣子秀等，哀哀血淚，欒欒棘心，願頌惟家之風，以篆他山之石，銘曰，三秦崗，九泉窟，鶴報地兮潛恍惚，森拱木，間荒墳，人瘞玉兮碎氤氳，
大周故京兆男子杜並墓誌銘並序男子諱并，字惟兼，京兆杜陵人也，漢御史大夫周，晉當陽侯預之後，世世冠族，到於今而稱之，曾祖魚石，隋懷州司功獲嘉縣令，祖依藝，唐雍州司法洛州鞏縣令，父，於朝洛州洛陽縣丞，皆文學俊異，無殞厥德，子生而聰敏，有老成人之量，日誦萬言，尤精翰墨，八歲喪母，不勝其哀，每號哭涕泗，中有血，宗族歸美，紳虛期者久矣，聖曆中，杜君公事左遷為吉州司戶，子亦隨赴官，聯者阿黨比周，惑邪丑正，蘭芳則敗，木秀而摧，遂構君於司馬周季童，妄陷於法，君幽系之日，子鹽醬俱斷，形積於毀，口無所言，因公府宴集，手刃季童於塵，期殺身以請代，故視死以如歸，仇怨果復，神情無撓，嗚呼，彼奚弗仁，子斃之以鞭撻，我則非罪，父超然於羅，為讞之理莫申，喪明之痛寧甚，以聖曆二年七月十二日終於吉州之聽館，春秋一十有六，悲夫，安親揚名，奮不顧命，行全志立，歿而猶生，豈與夫李終遷，蘇欲仇而莫中，甘寧或備，陵既舞而空往，則知貫於幽顯，通於神明，義結魯人，冤深趙卒者，不亦痛乎，子曾未婚冠，更罹夭枉，休其家聲，著在史筆者，不亦高乎，今以長安二年四月十二日瘞於津春門東五里，杜君流目四野，撫膺長號，情惟所鍾，物為之感，乃謀終古之事，而刻銘云，嗚呼淑哲兮不享餘慶，玉有碎兮蘭有摧，何斯人之斯命，冥冥泉下兮，身可兮名逾令，
唐故新定郡遂安縣尉李府君夫人博陵崔氏墓誌銘並序前鄉貢進士弘農楊綰述維唐天寶八載歲在己丑正月景寅朔四日己巳，故新定郡遂安縣尉李公夫人崔氏享年六十，寢疾終於東京寧仁里第，嗚呼哀哉，夫人博陵人也，高祖彭，隋開府儀同三司十二衛大將軍，曾祖寶德，皇工部，主爵二司郎中，祖儉，朝散大夫汾州司馬，考義斌，豫州司戶，繼世冠冕，代稱著族，夫人承懿範於景胄，秉柔芳以立身，待年有行，率禮而動，蹈和納順，中外穆如，嗟乎，馳齡不留，逝景俄及，善即奚恃，神將曷憑，以其載正月十一日景子，權窆於洛陽縣北部鄉之原禮也，嗣子津等，如慕不及，石以日之，銘曰，峨峨東嶽，泱泱大風，建家啟祚，實曰華宗，華宗伊何，柔范獨秀，古訓是式，德意是茂，南有木，葛是依，待年以處，率禮而歸，四德既敷，六姻以睦，蘩之務，咨我良淑，視月爭規，瞻蘭比郁，清風林下，扇美中谷，自古在昔，其生若浮，滔滔逝水，寧有還流，謝我昭代，歸於松丘，出郭門兮一別，恨長夜之悠悠，念寒泉之罔極，記遺美於千秋，
大唐故李府君夫人嚴氏墓誌銘並序前大理評事扶風馬巽撰夫人諱字真如海，其先會稽人，蓋周武王之胤，因官命氏，至景王時，有嚴俠者，封晉大夫，後遷於會稽，遂蔓其族，曾祖隱，光州樂安府縣尉，祖果，游擊將軍，絳州夏台府折衝，父利貞，青州博昌縣令，並載德誕靈，含章秉曜，文優體物，武號千城，信在家而必理，固從政以能達，夫人即博昌府君之第三女也，兆純粹之精，開柔和之德，禮度之本，發於胸襟，組川之能，立於髫齒，言歸夫氏，乃作女師，敬惠極於中外，仁慈洽於家室，風徽可仰，邁芝蘭以芬芳，藻克修，窮邊豆之程品，良人且逝，蘿蔦無依，泣血之死，鉛華不御，存諸孤以義方，乃伊教以成立，聿膺多福，人則有嚴，夫人深悟因緣，將求解脫，頓味禪寂，克知泡幻，數年間能滅一切煩惱，故大照和上摩頂受記，號真如海，徒然哉，非夫得明月珠不取於相，則何以臻此，方錫難老，豈求無生，以開元廿九年五月十五日終於歸義里之私第，春秋六十有五，即以其年七月一日權窆於北邙王趙宜也，嗣子曰倩，曰秀，曰顥，曰光進，曰筌，曰浚，曰演等七人，倩仕至吉州參軍，早歿於世，余皆開敏，在於欒棘，率禮斯過，其哀則繁，懼深谷而為陵，將篆美於貞石，僕從事於文人之後，敢默其詞乎，銘曰，嚴氏之胤，時維周焉，弈世之後，德維優焉，誕生夫人，含眾休焉，猗那貞淑，諒溫柔焉，女工婦事，亦克修焉，悟彼勝因，將有求焉，溘然朝露，其生浮焉，哀哀棘心，不可遒焉，它山之石，志陵丘焉，
唐故左威衛和州香林府折衝都尉朝議大夫兼試大理評事賜紫金魚袋上柱國君夫人清河張氏墓誌銘並序義侄文林郎試太常寺協律郎成公羽撰並書南陽韓義昌刻字河南冠族，忠勇烈士，則我平陽郡府君之德焉，公出身入仕，餘年，階登二品，位烈清資，累佐偏裨，決死靜難，文武雙美，忠孝兩全，為仕林之楷謨，乃驍勇之標式，嗚，始自成冠，迄於將終，正直居家，耿介從仕，實君子之德風，其儀不忒，公與夫人不議偕老，命也先傾，自祖及公，先礎備烈，故不再書，自公之敘，公諱英字君佐，平陽高族，公性實天生，亮不同世，彬彬文質，赳赳武儀，每動眾興功，海內咸慕，則人人稱美，誰逾於公，公前後宿衛十有餘年，後屬狂虜犯，詔除先哥舒公之此歷，府君親奉密命，佐公之征，累歷艱虞，炎涼屢易，立功立事，自公之始，先哥舒公特奏授上柱國，尋除左威衛和州香林府折衝都尉，續轉朝議大夫，試大理評事賜紫金魚袋上柱國，兼淮西節度馬步都虞候，余官如故，公所登位授職，志不願焉，因循歲月，以風疾，退辭還家，迄於東周，創止斯邑，公文武之道，未嘗墜焉，寂然閒居，於悒成疾，不日不月，代謝期及，過此以往，推而可知，以貞元十七年三月十有八日終於東都河南縣萬歲里之私第，春秋六十有五，至其年四月，卜幽宅於雒陽縣平陰鄉之中原，六日吉期安窆，禮也，夫人清河張氏，燕公之侄孫，劭公之第二女也，始自初笄，以禮事公，室為令女，家為哲婦，至於中饋祀祭，事亡如存，行婦之道者，可以為士大夫之楷式，古之孝婦歟，古之哲婦歟，實春秋之義從公者也，奈何天不善，神理微茫，府君將終，孤幼滿室，夫人痛府君之早世，處齊斬之中，居哭泣之位，哀以過禮，因而遘疾，自茲厥後，有加無瘳，日往月來，僅變寒暑，以貞元十有九年十月十有七日終於前里之私第，享齡七十有一，噫，向之所以美，乃今之所以，命乎情乎，兩斯極矣，夫人賢妹家於隴西，李公職寄殊方，僅淹歲序，李氏夫人不幸短命，中年夭喪，甥等偏孤，服未練，長曰士和，自孤覲侍，於今未復，幼曰士寧，夫人撫育，視之如子，每寒暖浣濯，其歸一揆，迄於成人，詎使虧乏，每長筵家會，語諸親曰，子如甥焉，甥生子矣，及夫人之終，賢甥感夫人鞠育之恩，痛夫人傾棄將及，與姨兄偕服，侄次烈苫廬凡席，冀終茲情靡易，有子三人，嗣曰沉，職當宿衛東都左屯營軍都知，朝議郎，試太子通事舍人，二曰士寧，即李氏甥焉，三曰叔寧，左屯營宿衛官，夫人臨歿，命三子曰，吾先奉府君之命曰，啟合非古，周公所傳，儻夫人之終，但墳壟相依，請絕斯見，吾不敢違子先父之命乎，汝可知之，嗣子手親奉遺命，泣而授之，言未將終，瞬目雲背，賢嗣等泣血絕漿，哀毀過禮，才及勝喪，扶而後起，以其年十一月創玄堂於府君塋東，步穴居壬，龜蓍咸吉，至五日吉期安窆禮也，雖窀穸之不同，乃墳壟之俯邇，嗚，君子逝，仁母終，相去未紀，逝川俄同，羽忝為義侄，每沐周仁，與泛兄義若天倫，情同骨血，永矣相依，死生寧別，希神理之昭然，表乎情之此訣，敢序生平，志之銘曰，有唐哲人，則我府君，平陽高族，魯國縉紳，文武未墜，道藝日新，中年下壽，節操陵雲，淑淑夫人，行維規矩，燕公之孫，平陽之婦，婦德母儀，逾今越古，三從可依，百行臻慕，積善何，神理何依，禍並鍾於茲室，痛莫痛於茲時，縱陵谷兮將易，茲銘礎兮罔虧，
國行松州交川縣令志銘周撫運，奄四海而為家，宗子維城，錫壤，王孫賈有仕衛之名，花萼相依，矣，曾祖儼，隋任密州司馬，伏光泉石，俗日潛官，時稱絆驥，祖，隋任衛縣令，聽命理事，舄鳧澤霈時康，祥鸞之所棲集，父楚，捨衷履潔，絕學王侯，高尚其志，惟君玄豹出霧，釋彼南山，白入臣東戶，重輝弈葉，復行松州交川縣令事也，割之任，雖有歎於時人，烹鮮之宜，固無濫於傷損，粵以四大乖理，二豎延災，逝川之水不停，過巢之光難駐，以開元六年正月六日薨於私第，春秋七十有八，嗚呼，桂樹其萎，梁木斯折，夫人樂安孫氏，為言為德，闡箴史於閨闈，采采蘩，助蒸嘗於宗廟，積善無慶，大漸忽焉，以長安四年十一月七日卒於私第，春秋六十有二，以開元八年歲次申正月甲寅朔廿日癸酉合葬於朝歌城西北平原禮也，紅顏白骨，萬古千秋，地久天長，人非物是，紀功勒志，垂譽將來，永歌以言，乃為銘曰，七上獻策，三命授珩，愷悌君子，邦家之英，威儀棣棣，王道平平，絃歌盛化，莫之與京，勞生休死，古往今來，需車怏軋，馬徘徊，池亭霜感，壟樹風摧，離人斷絕，吊鶴聲哀，天長地久，物是人非，川移海變，溺音泯徽，勒石鐫志，百代胡微，派流宗子，共首攸歸，
大唐故朝散大夫檢校尚書比部員外郎博陵崔府君墓誌銘並序公諱玄隱，字少徽，博陵安平人也，漢汶陽侯仲牟廿四代孫，燕秘書丞懿之後，英蕤弈世，休列冠時，家諜備詳，國史昭著，曾祖叔胤，北齊安東將軍，濮陽太守，祖孝康，隋長平郡陵川縣令，父世標，唐饒州司戶參軍，婺州龍丘縣令，宰邑清理，將軍城，通德惟高，像賢不墜，公即龍丘府君第二子也，庭習鐘鼓，家傳禮儀，敏洽天成，詞華代許，射策擢第，拜揚州大都督府參軍，行滿專城，譽流江國，無何，制舉授許州司戶，調補汾州介休縣丞，轉州司功參軍，時厲求賢，對揚居最，特授右補闕，俄遷尚書比部員外郎，弼違獻可，抗議雲階，含香握蘭，騰芳星署，尋加朝散大夫，行本職也，公開物和義，貞固時，負鼎之說未，遷舟之災奄及，以萬歲通天元年八月十九日寢疾而終，春秋六十有四，歸窆於衛州衛縣北宮唐村北一里，夫人穎川陳氏，陳世祖文皇帝四代孫，文州刺史昭列之女也，鳳棲早謝，龍匣先沉，權殯於宮唐村北，雙墳相次，禮祔未終，長子原，朝散大夫徐州蕭縣令，次子甫，華州司法參軍，痛結九原，志惟再舉，興陰不駐，霜露俱凋，第三子朝散大夫行永王府記室參軍證，早歲閔凶，幼丁偏罰，昊天不吊，未冠而孤，哀結蒼穹，深罔極，既盡開奩之泣，還思負土之勤，以大唐開元廿七年次己卯十月庚申朔廿六日乙酉遷厝，同祔於宮唐村北三也，庶桑田未變，封樹知歸，成寢西階，紀猶在，銘曰，炎帝，太公華胄，鸞鳳羽儀，衣冠領袖，將軍威武，作曹懿，垂裕後昆，降及顯考，家傳餘慶，禮以閒身，學而從政，對，結參，蘭薰雪塋，菊茂霜明，玉皆超舉，仙台載榮，徵，輔仁何昧，衡未陟，霜先背，頎頎好仇，孤墳相對，嗟，卜兆初成，西祔，東麓開塋，悲風長駛，月空明，
彭城劉夫人墓誌銘並序夫人諱字，鼓城人也，若夫望雲開緒，絢龍胄於夏油，叢星發輝，鳳騫於漢葉，青咼疊灼，金蜩彩，藹緹史，可略言焉，曾祖慶，周舉茂才，任校書郎，又任青州千乘縣令，大父昌，隋任雍州長安縣尉，轉任德州縣令，父仁﹀，任懷州行參軍，並漸潤瓊田，濯漪瑤水，聳鳳條之穎，├之華，鳧履緝時，妙弘仙務之躅，牛刀警俗，雅符之方，夫人星婺誕靈，月仙授彩，蘭儀孤上，蕙問獨凝，佩柔婉於自然，孕端矩於天骨，暨乎隅星偶節，艷應梅華，爰以凝，移天君子，蘊恭性岸，凌盍野以騰芬，裝范心台，韜徙織而飛馥，加以藻神猿水，沐解浪清漪，啼想鶴林，承貝葉之芳蔭，庶長縻景祉，方輦之，豈謂俄畢促齡，奄棄潘輿之樂，以龍朔三年十二月四日遘疾，卒於嘉善里，春秋七十有七，則以其年歲次癸亥十二月己丑十八日丁酉，葬於邙山之陽禮也，蒿扃秘茲翠琰，高芬無滌，其詞曰，疏宗，鳳騫開峰上，海波浚，曳鳧蒞俗，牛景環翹，韻，爰挺端淑，仙婺誕靈，鏡心范，婉居貞，梁嬪凝白，媛流清，三徙騰景，四德飛聲，阻蘭，俄悲蒿穸，一金尼，光沉彩璧，隧草露，松門霧積，勒壤末，圖風幽石，
大周張君墓誌銘君諱道，字守元，其先并州太原人也，曾祖顯，屬唐高祖神堯皇帝龍飛晉甸，鳳止秦關，附翼而上黃山，攀鱗而游黑水，因茲徙第，遂居雍州之長安縣，君承大周啟運，鼎業惟新，寰樂推，靈祗幽贊，岐山瑞，翻飛薦鮪之巖，渭水玉龜，涵泳游龍之沼，公情安近甸，心樂王畿，遂編貫於許州之扶溝縣，故今為縣人也，昔神鳩演慶，芳枝冠於域中，瑞鵲延祥，茂葉流於海內，自茲厥後，人物相趨，金白交暉，銀黃遞映，高祖顯，齊任隰州隰城郡在守，曾祖仁，隋任硤州別駕，父見，唐任梓州永泰縣令，並筆海齊滋，翰林均秀，烹魚振響，清暉澈於錦江，展驥馳聲，美譽騰於月硤，君凝姿赤野，矯翰青田，映星渚而宵明，漸霜皋而夕振，文鋒武略，左右兼該，瑋貌環姿，天然獨絕，其時唐家命職，妙選英髦，以君逸氣霞騫，雄心霜厲，鳴笳桂苑，允迪奇材，乘珠軒，光資俊彥，起家任趙王府執仗，沐天人之渥澤，承帝子之光暉，北場陪轉翳之，南館接浮瓜之賞，咸亨二年授江王府戶曹，儀鳳三年，授滕王府法曹參軍事，公貞固以蒞職，勤正以奉公，優遊文雅之場，棲息禮賓之囿，曳裾蘭阪，賦夜月之清詞，侍宴荊台，諷朝雲之絕唱，靈機獨連，思律孤標，夙蘊屠龍之才，早悟全牛之術，桑林九奏，先游斷雁之鋒，蓮鍔七星，冀逞割雞之用，以垂拱三年擢授萬州武寧縣令，荊門斜屆，湧神鱉於長江，柳緯遙臨，化祥龍於極浦，用廉平而訓俗，雉狎風琴，驅正直以調人，鸞蹌水鏡，遽而政成期月，秩滿四周，歸路指於襄陽，還途涉於江浦，峴山高峙，思聞頌德之聲，漢水橫流，奄見沉珠之慘，以長壽二年四月，途中遘疾，卒於襄州之襄陽縣，春秋六十有八，即以其年六月廿四日遷厝於洛州合宮縣太上玄元皇帝廟之後，即邙山之北崗禮也，嗣子延慶等，號天雨泗，扣地崩心，仰盡柳以增哀，俯行楸而慟絕，遵前賢之軌躅，揚祖宗之休烈，嗚呼哀哉，乃為銘曰，不英靈，清河雅望，玉邙延祉，銅鉤表貺，名亞三王，聲高七相，芬騰國史，譽流家狀，天弧演鑒，地掖疏疆，南陽西鄂，玉秀瓊芳，蘭宮侍楚，桂苑游梁，一同百里，雉狎鸞蹌，神遊京兆，景滕城，青烏相地，白鶴臨塋，風松變色，月桂韜明，恐清徽之永謝，勒貞礎於泉扃，
唐故嚴公墓誌銘並序京兆杜巖奉命撰公諱籌，滑州粗城縣人也，望本南陽新野郡，公從職之初，為滑州討擊使，次為宣州同前職，又楚州衙前兵馬使，定州衙前兵馬使，又荊南同節度副使專知將務兼監察御史，父諱公度，皇滑州都押衙兼兩廂都虞候，母王氏，祖諱彩，皇任懷州河內縣令，祖母盧氏，曾祖父母職諱不記憶，長男老師，前河東節度驅使官，次曰小師，幼曰太師，愛女卅娘，適京兆杜氏，早聘雁門龐氏夫人，於今卅五年矣，公經任使，早趨戎行，首職滑台，次及苑陵，山陽，中山，荊門，皆顯跡，爰自奇才崇，德譽美聲，儕流可歎，周遊從宦，得語元公享年五十二，雲歿於江陵府，啟護歸於洛師，俄歷歲時，伏念龐氏夫人哀慟傷懷，愍血袂，垂言於長男老師曰，可謂眷言從子之議，遂卜葬於東都河南府河南縣平洛鄉杜翟村，斯者匡持喪事，啟兆邙山，亦自我老師竭哀戚之至，致之厚葬，訖於千古者也，銘曰，馮翊嚴公，卓哉人質，瑰瑋奇恣，貌聳神逸，才不可量，能不可比，崢嶸氣，慷慨真實，凝重鏘鏘，磊落鬱鬱，早踐轅門，加以憲秩，欽崇徽猷，歸敬如一，事莫能興，渺邈難述，惻然成言，將為歲聿，刊石瘞斯，千秋永畢，時咸通三年歲次壬午十月丙申朔廿六日辛酉，
唐騎都尉郭君故夫人楊氏墓誌銘並序夫人楊氏，弘農華陰人也，今寄貫洛陽縣焉，祖侯，隋柏林府別將，父匿跡鄉邑焉，並以澡行碧鮮，遙貞金菊，武驚清洛，營八隊以騰威，義奉春，習三宗以飛辯，夫人絢茂雕華，素章徵白，閨庭潤玉，露朝泫於清暉，家風葉瑟，韻晨浞於響和，自行郭氏，克久音徽，方昭蘭野之英，再挺蘅之茂，不謂竹亭清吹，俄落調於中筵，梅岑雲洽，忽浮空而遽徙，春秋廿有三載，以乾封元年八月廿九日終於私第，以其年九月七日摧殯於北邙之陽禮也，恐鏡沉菱沼，月掩山楹，風飄忽於蘭窗，霧清淒於桂戶，不鐫景行，詎挹音儀者乎，其詞曰，桂浦驚華浪，桃源韻早風，未移台上月，奄落雲間虹，
唐朗州員外司戶薛君妻崔氏墓誌柳州刺史柳宗元撰唐故永州刺史博陵崔簡女諱蹈規，字履恆，嫁為朗州員外司戶河東薛巽妻，三歲知讓，五歲知戒，七歲能女事，善筆札，讀書通古今，其暇則鳴絲桐，諷詩騷以為娛，始簡以文雅清秀重於世，其後得罪投州，諸女蓬垢涕號，蹈規，柳氏出也，以叔舅宗元命歸於薛，惟恭柔專勤，以為婦妻，恩其故他姬子，雜己子，造次莫能辯，無忮忌之行，無犯迕之氣，一畝之宅，言笑不聞於鄰，元和十三年五月廿八日，既乳，病肝氣逆乘肺，牽拘左腋，巫醫莫能已，期月之日，潔服飾容而終，享年三十一，歸於薛凡七歲也，十月甲子，遷樞於路，其明年二月癸酉，祔於墓，在北邙山南，洛水東，巽始以佐河北軍食有勞，未及錄，會其長以罪聞，因從貶，更大赦，方北遷，而其室以禍，巽之考曰大理司直仲卿，祖曰太子左贊善大大環，曾祖曰平舒令煜，高祖曰工部尚書真藏，簡之父曰大理直，祖曰太常寺太樂丞鯢，唐興，中書侍郎平章仁師議刑不孥，其五世大父也，巽之他姬子，丈夫子曰老老，女子曰張婆，妻之子，女子曰羅尼，丈夫子曰那羅延，實後子，銘曰，翼翼仁師，惟仁之碩，一言刑輕，綿載二百，其慶中缺，曾玄不績，簡之溫文，亦紹其直，七男三女，八我之出，仍禍六稔，數存如沒，宜福而災，伊誰雲恤，惟薛之婦，德良才全，鄰無言聞，臧獲以虔，推仁撫庶，孩不異憐，兄公是怡，夫屬衍然，髟皮┴峨峨，籩豆維嘉，蒸嘗賓燕，其羞孔多，有有嚴，神響斯何，奚仲仲虺，胡不遐，高曾祖考，胡嘏之訛，淑人不居，誰任於家，書銘告哀，以真巖阿，
君諱鬼，字屯，清河人，晉司空廣武侯耳之後，鴻溜，茂族凝華，著自縑緗，傳諸簡冊，父諱達，隋任汝陽縣令，清范宏視，甚美績，公資神月秀，入桂苑而騰，霞騫，對錦江而揚彩，心齊石，氣風雲，既韜之詞，自窗，豈高門積慶，延壽之道無徵，上藥靈香，返虛效，春秋七十有四，粵以乾封二年歲次丁卯戊午朔五日壬戍，奄然遷化，公之夫人河東薛氏，行高萊婦，德邁曹，川組既工，詠歌斯顯，親屬所慕，鄉黨是欽，且流美於當時，實傳芳於後牒，春秋六十有八，麟德元年十月十七日遘疾而卒，即以丁卯之歲，戊午之朔，廿七日合葬於芒山之陽禮也，嗚呼哀哉，乃為銘曰，猗歟令德，明哲多聞，清襟鑒水，壯志參雲，彎弧月上，揮劍霜分，如玉之潔，如蘭之芬，隙駟難駐，游波不息，銀道賒，銅壺漏即，歎矣無據，嗟兮乃極，，均飛隧翼，顯允溫克，表自天然，愛同，秋，誰謂一旦，乖乎百年，既遵出駕，永別，素驂路，丹縈空，俱辭白白，共止玄，，樹咽悲風，雕翠石而表紀，庶芳聲而，
唐故州長史河南于府君墓誌銘並序君諱景莊，字禎，河南人也，因封命氏，前志焉，廷尉不自於東海司空，秉鉞大業，光於西魏文犖函，祖士俊，延，二州刺史，共理咨岳，夫子昌言，酌泉，袞衣大繼，父玄基，孝廉授蔡州司戶，賓王會必聞，辭曹外台，版籍武秩，不是生府君，事五色，騏驥千里，文可以黼黻河，武可以安鄙，解褐授滕王府戶曹，唐，鄧二州錄事，州司右筵，諸侯交辟，圓器適用，則太守坐成輔相，攝殿中侍御史，監軍利丈人之吉，除州永年縣令與能，君山不樂，何稽乎長無壽，造化不仁，開元十四年七月十八日春秋七十五，夫人胡氏，朝議大夫，龍州令之女，事後素，琴瑟右之，母，曾何足時鄧公無兒，緹縈猶在，安其宅兆外感成烈女之有於西晉武，開元十五年八月二日合祔於洛陽之長原超忽，拱木，掩雙龍於夜之可揭，配曰其懸象，其詞曰，肅祖允上王，特達夫子兮夫賢德泉門兮夜鏤黃絹兮紀山烈，照兮，
大唐故壯武將軍行龍武軍翊府中郎將周公墓誌並序魚有鯤也，浮滄海而吞百谷，山有鵬也，搏扶搖而行萬里，士有遇於世則雲霄可致，雖鯤鵬其大，用之莫齊，況我周公興齊國，雖桓桓之士乎，公諱思忠，字思忠，京兆奉天人也，自稷興於周，至王季文武三，剪商室之暴，封子孫之邑，昔天子建德，因生以賜姓，錫土以命氏，公之世族，自茲相襲，郁為上望，曾隋冠軍大將軍諱求，祖皇右衛將軍諱嶷，考馮翊司馬諱朗，公三代英英，冠冕秀傑，幼而穎拔，長而干勇，屬中宗晏駕之載，同恤社稷之難，除勃逆，捧日再明，夫公能經國家，定禍亂，序民人，利後嗣，豈彭韓周邵同年而語哉，且夫度德以輔之，公其智也，量力以行之，公共勇也，相時以動之，公其效也，此三策，公能弼諧厥謀，翼戴我後，功冠今古，允謂難矣，初拜咸寧右果毅，遷天古府折衝，加爵游擊將軍，賜紫金魚袋，稍遷右威衛郎將，累加明威將軍，壯武將軍，轉翊府中郎，公屢遷榮職，簡在帝心，委以爪牙之任，光以金紫之秩，洎乎晚載，深厭輪迴之俗境，志求出世之妙道，常謂子孫曰，吾欲歸身極樂之界，安可以少善樅力，而能生於彼國乎，乃絕茹葷血，棲身禪寂，修以十六觀門，勁以乘正路，精念不輟，行願乃成，公將欲離生滅之苦，示歸化之跡，先端然結趺，靜居其室，斷攀緣於四趣，祈真相於十念，遘疾滯室，天樂遠送而聲聞於空，以天寶三載冬十一月十一日，坐薨於西京普寧里之私第也，春秋七十有一，觀其頤顥若生，容色轉麗，豈不以公之願力，惟精惟一，得置乎斯道，能成乎勝果，夫人云氏，即扶風太守弘嗣之從孫也，鼎族之胤，嬪於公，不幸早卒，所不合，遷而葬之，亦公之遺命矣，又以其載十二月七日，遷兆於長安西平鄉之禮也，公有三子焉，庭玉，庭竣庭誨等，僉儻儻之士，有義有孝，義能恭順，孝能徇力，用存泉壤之記，刻斯銘曰，太山之頹，良木壞，有裴忠節，功能濟世，身榮金紫，魂歸靜界，坐兮若生，神杳杳力何有，卜宅兆而長居，記茲名於不朽，
大唐故冠軍大將軍行左龍武軍大將軍員外置同正員上柱國薛府君墓誌公諱義，字成，河東汾陰人也，昔奚仲居薛，仲虺相湯，薛之所封，其來遠矣，三族仕魏，蟬冕登朝，一葉居蜀，忠貞奉主，曾祖魚，亭亭高竦，不雜風塵，與時偕行，聲名光國，父知信，以公之效，贈安化郡都督府司馬，公稟氣非常，以虛受物，少習戎旅，意候時須，果中宗業隳，牝雞竊命，梟聲內發，狼顧相驚，公血氣方剛，難易有備，以懸布之勇，隨龍上天，既拔立極之勳，自取當時之貴，河洛為帝王之里，蠻夷為貢賦之賓，開國承家，盛莫先也，公玄發新束，朱紱方來，解褐授絳郡長祚府左果毅，自初任至冠軍，總十三政，躍馬載，春申有立楚之功，食邑五百戶，周勃有佐漢之力，公駿馬疊跡，朱輪成行，每一命有加，三揖而進，河圖二堅不去，秦醫徒良，三牲豈虧，已歲為夢，以其天寶八載閏六月十日薨於西京長安金城里私第也，春秋七十有二，以其載七月廿八日旋葬於國門之西龍首原之禮也，嗣子光太，光俊等，哀慟羸瘠，悲感行路，但恐筮短龜長，山移谷變，欲標壯士之隴，須識將軍之墓，是鐫玄石，乃作銘曰，奚仲居薛，仲虺相殷，三族在魏，一葉離秦，晉傳清職，周有忠臣，名芳青史，質已黃塵，乃祖乃考，惟忠惟孝，功不因虛，言無徇巧，動靜寬猛，溫良容貌，舉之若鵬，變之如豹，漢有諫議，唐有將軍，令問令譽，乃武乃文，躍馬何效，隨龍勳，言行鐵石，意氣風雲，逝水不還，往年無再，生崖忽毀，魂依冥昧，月作添燈，松為永蓋，貞石有名，傳之萬代，
唐鴻臚卿致仕贈工部尚書琅耶支公長女煉師墓誌銘並序季弟朝議郎權知司農寺丞兼度支延資庫給官謨纂師姊第卅二，法號志堅，小字新娘子，曾祖諱平，皇江州潯陽丞，祖諱成，皇太子少詹事贈殿中監，顯考諱，皇鴻臚卿致仕贈工部尚書，先妣汝南譚氏，追封汝南縣太君，繼親清河崔氏，封魯國太夫人，長兄裕，早世，防，終澤州端氏令，愛弟向，終鄂州司士，詢，謙，少亡，訥，誨，謨，詳，讓，，諺，迭居官秩，咸在班朝，永惟尊靈，天植懿德，不恃不怙，再罹憫凶，性能均壹，稚齒抱幽憂之疾，九歲奉浮圖之教，潔行晨夕，不居伽藍，或骨肉間有恙災咎，南北支離，未嘗不系月長齋，剋日持念，孝悌之至，通於神明，年十八，鍾汝南太君艱疚，居喪之禮，至性過人，柴毀偷生，感動頑艷，江塞浮泛，溫清無違，訓勉諸弟，唯恐不立，好古慕謝女之學，擇鄰遵孟母之規，雖指臂不施，而心力俱盡，中塗佛難，易服玄門，自大中七載，因鄂州房傾落之際，其主孤，猶女孀婦，不離瞬息，今天子之明年，訥兄蒙授籐州牧，傳聞土宜，不異淮浙，嘉蔬香稻，粗可充腸，願執卑弟奉養之勤，得申令姊慰心之道，假路東洛，扶持南州，到官逾旬，旋屬蠻擾，方安籐水，忽改富陽，日夕有徵發饋漕之勞，食膳厥甘辛豐脆之美，因涵癘氣，奄然終天，端坐寄辭，沉無撓，春秋五十，咸通二年九月十二日沒於富州之公捨，嗚呼哀哉，冥理茫昧，積德者不壽，至仁者不華，謨詳忝官，未遂迎覲，寸心莫報，上清所臨，出富至伊，引歸祔，以三年十月八日葬於河南府河南縣平樂鄉杜翟村陪大塋西北原禮也，時謨縻職國庫，乞假東歸，卜宅附棺，庶必情信，刀腸刻石，文血濡毫，臨壙籲天，哀音永訣，文不足以達志，禮有防陵谷之變而已，其銘云，昭昭彼蒼，隱見微遠，忽忽浮生，孰明舒捲，常聞輔德，何期罰善，金堅玉貞，鶴去松偃，難言者命，莫問者天，乳哺驚疾，身世纏綿，釋氏稟教，玄元養賢，口持經律，心游法田，我性不動，我形屬遷，才及中歲，未為得年，奄化桂嶠，安靈邙阡，嵩雲自東，洛波居前，壽堂斯，幽魂歸仙，剜身斷手，摧裂銘焉，
唐故南陽縣開國男行貝州司兵參軍事張府君墓誌並序夫功崇惟志，業廣惟勤，才子趨班，垂衣道長，忠臣奉國，文思化成，前哲克播彝倫，後胤傳乎載籍，君諱思道，字勤王，京兆涇陽縣人也，在鐘鼎，代襲璋，氏以國生，班隋地進，才華挺出，文武秀成，弼諧聖謨，敷奏天闕，薦文儒則清河吐月，命武士則黃石開符，列史攸存，遺編可驗者矣，曾祖魏輔國驃騎大將軍西郡公謚曰恭，雄風貫代，壯氣凌雲，長劍倚天，揮戈退日，祖隋胡，勝二州刺史，皇朝梁州總管，謚曰順，襟靈雅，志節貞明，來蘇遠謠，惟良是賴，位升九伯，名震二朝，父金紫光祿大夫司馭正卿贈原州都督，謚曰安，曠代逸才，博文多藝，僉能見寵，位處列卿，帝曰汝諧，星光照隴，功成身退，歸驂華山，始辭九之榮，終贈一藩之寄，公思理清遠，心鏡沖虛，膺五百之賢臣，千年之聖主，解褐授綿州參軍，親紫禁，遣丹墀，國門而斷心，瞻岱峰而謝魄，自貝州兵參軍事，如元年十月廿八日殞於私第，春秋五十有四，以開元九年十月十日遷祔於豳州宜祿縣之西原禮也，嗚呼哀哉，扣人長謝，魂兮遙遙，默斯隔，靈龜啟兆，仙鶴占墳，一代英雄，玉顏淹晦，萬春令譽，金石流芳，其詞曰，望自西涼，乘雲帝鄉，來朝北極，錫命南陽，門傳將相，代襲璋，猗歟宗祖，永嗣無疆，師尹赫赫，功業巍巍，根深華茂，泉廣龍歸，二朝徵辭，九命聯輝，百城仰則，千里宣威，代秩公卿，雅譽清英，天王發詔，傳辭京，西戎退境，北狄銷兵，哲人其逝，牧馬悲鳴，承恩紫庭，贊洽貝城，琴前雉，鏡下鸞呈，月滿則缺，天道惡盈，暫逢淪，終冀康寧，清河霧斂，黃石霞霏，庭蘭掩馥，桂沉暉，哺鳥群集，愁雲亂飛，
大周故處士韓府君墓誌銘並序君諱逢，字文遠，南陽人也，帝嚳之苗裔，姬發之胄胤，不常厥邑，爰居廣平郡，因南和縣矣，原夫丹雀開祥，承家冠七雄之彥，素鱗呈瑞，維城列四國之英，馬史郁其芳猷，麟經騰其茂實，逮乎漢室龍興，先君豹變，籌謨近幄，坐定三秦，雄略遐宣，行飛萬里，赳赳得爪牙之趣，皤皤撻鷹揚之誠，哂煮弩以充飢，刺山而求水，至於削恥少年，稟寬廓之亮，釋慢田甲，蘊英達之襟，鳥冊載其芳，龍圓騰其美，加以養竭慎終，孝殫追遠，垂負木之泣，流不痛之啼，邁古超今，惟韓有之矣，君以歲標奇，挺魁梧於岐嶷，弱冠富有，綜能事於情田，春蘭秋菊洽其芳，冬柏寒松齊其色，忘言釋性，命月於四鄰，得意攄情，弘煙霞於兩目，豈其與善無徵，輔仁斯，四蛇遄速，二豎埏災，疾起膏肓，針藥無療，以永隆元年七月日終於私第，春秋七十有四，是使女停綦組，咸懷罪之，，俱銜墮淚之泣，夫人廣平宋，爰自初笄，作嬪朋，六行虧，於垂拱二年壹月廿四日於蘭室，春秋十有一，是使斷機絕訓，翦發無門，澤空留，梁容已泯，今二年十月十二日合葬於舊塋南和縣東南四里之平原，禮也，南洪渠，清流，北臨綺塗，黃稻阡阡，左列溝塍，龍，右渠，荷插成雲，唯此池台，平高望顯，非氏白揚蕭瑟，抑亦紫柳成帷，息溫古等，並以悲切昊天，哀深罔極，睇蓼莪而瀝血，瞵風樹以崩心，遂抒鴻猷，刊諸玄石，其詞曰，四國隆基，七雄列峙，緯晉經漢，鄰哉代起，其一，隙影易流，樹風難止，徒泣藜莪，空悲負米，其二，二鼠淙流，，感余，無再滿，
君諱元，字趙買，潞州上黨人也，若乃究其原緒，早銘勳典，金懸動韻，賞有常班，茂績滿耆舊之談，節制逸古今冗，雖以備寫，可略言焉，曾祖貴，國圖肇建，載烈元戎，奮戟揚旌，群凶銷潰，授朝散大夫，酬節也，父洛，下車輔政，吏靜人寧，擢加厥能，授殿中御史，君綠綺調性，語默飲情，六行總修，一智獨舉，文兼質，邁魯國之遺風，學綜縑智，越漢南之獨步，物濟匡時，去貞觀元年，兼授并州主簿，既而飛光西落，流東遷，風樹俄傾，徙陵遄及，春秋五十有五，卒於私第，夫人暴氏，青州甲族，有德有，言告言歸，貞操言沈，濯穢息堪，弱歲重道，極溫清於扇枕，始開卷，盡愛敬於嚴家，鄉黨稱楊顯之名，道俗譽和光之，何期夢抉梁木，風勁雕蘭，過客難留，眩靈幽壤，粵以儀鳳二年歲次丁丑十二月己八日丙申合葬於城西廿里平原禮也，西望鳥陂，旋波有舊浦之戀，東瞻漳滸，閱川無故友之歡，遽戢荒郊，綿淪壙野，恐物遷時，故刊而，
尉歐陽府君夫人河東裴氏墓誌殿中侍御史內供奉白季隨纂維夏九日，涇陽縣尉歐陽瑛遘疾終，哀昭微之廨，春秋二百五十二甲子，天興縣郡吉原，從先塋，禮也，暨二日，夫人裴氏卒，其年十月十有，歐陽族渤海郡，厥先尚矣，爰自漢纓，迨曾祖謀，皇朝散大夫，洛夫邢州鉅鹿縣令，考黎蒸卜居，郊墅立慈訓，
文字似經刪節，君姓趙氏，名寵，字廷貴，平昌人，平原君勝之裔也，祖恢，齊重乎縣令，父遵，周安陵縣尉，君秉靈秀出，神機早悟，檢跡筋躬，非禮勿居，迨隋運告終，君操履堅貞，窮斯不濫，未嘗足蹈偽庭，卒乃擇君而仕，仕唐至恆，濟二州刺史，永徽三年，年百有六歲而卒，葬平昌西原，銘曰，遐哉茂緒，帝軒之允，開國維周，承家肇晉，珠岸圓流，璇源方折，盛德必祀，代有名哲，昂昂夫子，澄神毓德，行捨其華，言歸其默，促晷何短，厚夜何長，佳城雖掩，徽烈彌彰，
大唐故定遠將軍同州連邑府折衝都尉兼仗內供奉扶風茹君墓誌銘並序自大遘洽，見象倫奐，鳥官命氏，軒軒羽儀，金虎誕族，群秀，君諱義恩，扶風代人也，昔周鼎遷期，秦鏡昏物，田龍斗血，海鷗飛雲，則河外之先，郁為英首，暨乎少陰銳氣，京國風謐，太陽晴空，輪台煙荊識符者衣冠上京，命侯者鐘鼎關輔，咸賴君族，允迪中，曾祖諱惠，字，祖諱安，字，父諱哲，字，純儒之後，含章懿行，紛茹秀葉，宛成林，脫落簪纓，耽玩經史，探寶禹穴，乘桴於海，非徒變鵠，伴山林之野麋，不系虛舟，作江潭之明月，君幼而奇，長而斷，氣宇宏碩，風神凜如，乘翅足者，幾星霜矣，屬清朝屯過，中闈構隙，我皇帝膺千齡，挹五瑞，鳳鳴阿，葉乾坤之心，龍飛先天，光白月之道，君附時而舉，潛識歸真，主聖登元，既富東觀之史，臣功佐命，遂例南陽之封，解褐拜游擊將軍，岐州三交府左果毅，累遷定遠將軍，同州連邑府折衝，兼仗內供奉，樽俎千里，鵬圖六月，禁墀氣清，曉入鏘金之影，里光射，晚歸鳴玉之聲，猗歟威歟，昭俾寵錫，未終干陸之遠，俄軫在川之歎，享年五十有一，以開元十七年五月廿一日寢疾，終於長安私第，即以其年六月廿五日卜葬於阿旁宮之遺趾，禮也，夫人太原王氏，有子二，元超，元光等，痛貫移天，形羸枯棘，瀝高柴之血，系苞桑之命，刻金石以志之，固河山而哀敬，銘曰，寶劍在匣，神龍隱霧，劍劃而風清，龍飛天兮雲附，主貴臣榮兮臣幸時明，聿修厥德兮寵命斯亨，乃族伊何，魁傑之胄，乃祖伊何，儒林之首，如彼高崗，松柏其質，我之君子，珠玉於室，何鼎年之不永，墜虞泉之光景，貞妻孝子，紀莫大之德，號大擗地兮哀慕增鯁，
大周雍州長安縣弘政鄉游擊將軍王伏生四月十五日身亡也，證聖元年四月廿五日景寅朔孤子思本記之，神功二年正月伍日合葬，
故河南府新安縣丞清河崔公墓誌銘並序右金吾衛錄事參軍宋華撰公諱諶，字貿本，清河人也，中祖受賜田於鄭，今家管城焉，曾祖君宙，中書舍人，祖千里，貝州長史，考元緒，壽州司馬，族冠宇，官連中外，時人稱之，故相元綜，公之伯父也，常樂縣主，公之先姊也，公遠承山苗，外接天，幼標奇器，長擅名以性情，故時許直而人莫之惡，虛以應用，故常坦然而眾無以猜，夫難進易退近仁，先行後從為信，理財正辭曰義，近恭遠是禮，故君子之道四焉，公殆庶幾矣，雖曰未學，吾必謂之學也已，弱冠以諸親出身，解褐補州參軍汴州參軍，稍遷左驍衛胄曹，參卿望郡，位愈下而聲雄，戎鈴，綱有條而事，選授新安縣丞，職毗贊，邑誦推多，吏服深慈，政成不忍，自去秋遘疾，迄慈夏彌留，禍結無瘳，乖勿藥，以開元廿五年四月五日，歿於東都擇善里之私第，春秋五十有九，是月廿三日，遷窆於河南縣金谷之原典也，先夫人清河張氏，早世無祿，有子四，曰明，朋，倡，昭，在疚罔極，今夫人廣平宋氏，余之仲姊也，守靡他之志，均養遺孤，甘至難之戚，藏喪事，懷親悼往，遂為銘云，至道常昧，浮生罕期，善者，亦或夭之，之子信立，暗室寧欺，之子福倚，明神庶持，累任，聲績咸熙，庭驥方逸，隙馳旋追，奄喪壽，處捐盛時，惑符同畔，親即維私，志以彰往，情唯見辭，邙山之足，金谷，洛城之隅，自此幽去兮返千齡兮已矣夫，
唐故鄉君鞏縣大德鄉君和氏墓誌銘並序鄉君諱姬，字仙，上黨人也，其先出帝顓頊，即堯四岳和氏之後，世掌天地，紀歷數以匡時，燮理陰陽，正人神而方物，祖儀同三司，父道，大都督，並器方瑚璉，材堪華國，孤千仞，直上萬尋，蘭室芝房，實誕令嬡，鄉君芬芳蕙芄，嗣美瓊柯，符彩貞凝，資靈懿淑，既覯君子，和如瑟琴，貞順內修，義外備，年甫六十有五，奄鍾罰，既喪配偶，累紀孀居，育孤遺，義方無爽，聖上孝理天下，垂煦耆德，授河南縣金谷鄉君，表其居里，名高宗婦，望重鴻妻，又改授鞏縣大德鄉君，寵賜優渥，實宜永錫偕老，模楷將來，之說無徵，咒壽之莫驗，以永徽二年歲辛亥閏九月辛酉朔四日甲子薨於私第，春秋九十，即以其月廿四日甲申殯於洛陽北芒山平樂里禮也，嗚呼哀哉，山，珠沉水，懼田成碧海，陵變深，令儀莫紀，音徽將，故鐫玄石，勒之泉戶，其詞曰，嘉苗，綿綿胤祉，或掌夏歷，或端堯紀，歷代組，門杞梓，玉質瓊，水清映里，猗歟疾嗣，令儀，作配君子，室家是宜，梁妻遠謝，冀婦所推，杼袖垂訓，織無虧，無虧以貞，庶此齡，如何不吊，遽泯芳聲，羅帷寂寂，聆聆，鳳台虛設，鸞鏡無形，無形寂寞，夜台寥落，玉含，金風吟薄，行嘶服馬，悲聲切鐸，翠石徒刊，終淪幽壑，唐永徽二年閏九月辛酉朔廿四日甲申，
大唐亡宮九品墓誌文並序亡宮人，不知何許人也，初以名族名家，幽閒窈窕，選充於職，侍奉中闈，鏘玉於雲亭，濯金鈿於霞觀，漢儀，已分八子之榮，周禮德遷，猶望九嬪之貴，龍頭枕膝，未應靈心，豹尾行車，俄辭華堂，風摧桂苑，霜墜芝房，享年不永，以春秋五十，奄終於某所，大唐神龍元年十一月四日也，山沈兮煙黯，林梢梢兮樹寒，永佳城，何年月日，銘曰，蕙心蘭質，星嬪合彩，月媛分光，朝升瓊閣，夕宴金房，天乎不假，人之雲亡，銀繩緘露，珠樹摧霜，佳城冥漠，隧蒼茫，玄扃一閉，心摧以傷，
大唐故竇希寂銘並序公諱希寂，字澄遠，扶風人也，夏後氏少康之後，遠祖融，著名漢代，累葉之後族，冠冕英，史不絕書，高祖恭，周太傅鄧國公，祖熾，雍州牧，南兗州諸軍事，亳州總管，上柱國，國公，祖琮，即大唐穆皇太后之再從弟也，屬隋季道銷，天命改卜，武皇帝正四維於絕紐，拯三才於阽危，既資牧力之功，方籍韓彭之略，龍潛析木，杖親戚以專征，鳳舉鶉郊，憑英傑而驤首，功錫命，茅社本邦，妖廓清，改封譙國，仍除金紫光祿大夫，左領軍大將軍，贈左衛大將軍，永徽之始，順勳葬疇終禮，又蒙贈特進，公考孝，即特進之中子也，若川忠孝，率由禮義，范人物，亮采當時，如以過志學，立而後趨奉示兄，長，禮逾於常，撫念，情同寮友，同居率務六十年，老，工於篆隸，雅妙篇章，釋褐以乃親除尚捨直長，遷朝散大夫，行涇州司馬，公又司馬公之中子也，幼而岐嶷，道近生知，在髫齔，兵，五行俱下，未謂稱奇，七步成章，夫何足，怡守以尚白石隱於太玄方執棲遲為事，搏總群典，尤練論，垂露於春閨，澄情月彩於秋波，量苞山海，不拘小節，情有遷榮祿不以人事居心屏絕人事，既而泣珠召夢，貽縑在傷，以永隆二年十二月廿四日遘疾，亡於里之私第，春秋有三，梁木里歌，秀苗增歎，蓋至夫人韓氏，即雄州韓使君之第三女也，婉淑賢，四德六禮兼備，年及笄始，即娉舅家，不以外族愆儀，不以至親感，兩髦幼族年之戚，移天苴，不幸沉嬰固疾，以咸亨元年十一月九日傾逝，台貞去，空想吹簫，巫嶺雲飛，唯余杖，以歲在辛巳三月十五日，同穴於龍，禮也，松苦霧，雖晝猶昏，蒿里悲風，逢春忉，黃場，日何，，用畢陶甄，乃為銘曰，瑤源演派，夏後之胤，炎漢開基，分疆佩，累葉清華，宮懿，公侯之秩，卿相之位，爰自聖唐，亦姻後族，揮戈，銷推轂，開國疇庸，錫是加，功參燕楚，基峻高華，公，克聰克哲，光緝前輝，祚流後裔，高尚丘園，雅好墳典，豪素既染，風雲，居肓，夢珠盈，奄棄光景，古之遺愛，
唐故泉州仙遊縣長官張府君及鉅鹿魏氏夫人祔葬墓誌猶子留守都防禦要籍將仕郎試太常寺奉禮郎漢璋撰上敦煌張氏將祔葬其先於河南府河南縣平樂鄉王冠村之原，凡葬必志其墓，懼陵谷之變也，後代相習，撰錄其行，以文於石，惟小子不造，始生而奉命出嗣諸父之後，未幾而孤，又漂在異縣，公之喪不果奔命，歲月不久，不敢以其所不知文於他人也，故止於錄其系緒，謹其日時，以為志而已，漢常山王耳，吾宗之始祖也，後魏太常博士湛，公之十代祖也，父載，皇城都府雙流縣尉諱梁，娶河南元氏，公其長子也，世代相承，考諱進，字正德，一子為命，一命為杭州於潛縣尉，又命為睦州桐廬縣丞，三命泉州仙遊縣長官，兼學究周易，東都德懋坊僦舍，享年八十八，常對百僚，朱紫來賓，上知天聞，下者柔和，運命至大和十二年五月廿日，歿於易，夫人鉅鹿魏氏，天平大雅之女，以大中五年六月十八日，先公而歿，嗚呼，公在家以孝友聞，居官以清慎著，夫人奉姑承訓，柔順和敬之德，咸出人表，而皆命之淑，祿之不豐，天無顯報，神無顯示，其至此，葬於州之邙山南原，祔葬北約一里，是先塋也，終於旅也，有子二人，幼子先亡，有女三人，一曰王，二曰李，三曰未笄女最幼，號奉帷裳，翱受命於元龜未克，故知君也備，翱謹孝而文，積善者其復可待，崩號乞文，志其石藏於隧路，後丞一日，天水趙氏之人只，已燈里無光，任運八載，受命不長，見此心傷，麻衣素裳，念君先亡，公之不留一言，交他後人難語，其銘曰，布車出洛，哀哀孝子，泣盡血兮哭無聲，於至年歲在戊寅七月庚申朔白露後廿五日甲申，嗣子漢璋奉公及夫人之喪，合祔於河南縣平樂鄉王冠村之原，從龜筮之言也，嗚呼，公之孝友忠恕之德，享重名於，慈惠之道，彰令譽於周族，而祿與壽皆不稱也，如此豈報施之理，獨不集吾先哉，漢璋銜哀只事，謹其年月日時以志於名，
諱寂，字僧空，隴西敦煌人也，建侯於赫，元六國之前，啟土封連，本枝百代，可略而言，高祖緒，魏任沁州和川縣令，曾祖紹，齊朝任晉州岳陽縣丞，祖恭，隋任銅縣長，並預重一峙，器光百行，五車躡惠施之跡，一馬控壯周之道，形影雖沉，風流無替，繁文縟藻，尚結謳謠，東箭南金，由傅耆舊，君唐授朝散大夫，解印西都，縣還東野，散浩，揖清樽，命琴書而娛耳渾，夫人賈氏，晉州臨汾人也，標梅會禮，灌木滕聲，輝德七以齊輝，指文姬而接影，春秋八十有一，乾封元年八月十三日卒於私第，即以其年歲次景寅十一月癸亥朔廿日壬午合葬於縣西南三里陽澤之原，湧道之際，東眺霞釜之峰，西接馬銜之，南觀鹿台之阜，北背鵝城之山，恐田移海變，谷實陵虛，刊石泉途，乃為銘曰，乃祖乃父，惟孝惟貞，心憎濁富，意好貧清，
大周故常州無錫縣令楊公墓誌銘並序公諱陶字安師，本弘農郡人也，將軍下甲，動武帳而宣，太尉光朝，翊文昌而振彩，祖處樂，隋林慮郡王，父，唐陳州司馬，陳思王之鸞舉，行樂鬥雞，龐士元之龍伏，方堪展驥，公天極麟友，丹穴鳳雛，生而五色，一日千里，爰自小年，甫游大學，升堂睹奧，得夫子之文章，良玉不琢，即先王之瑚璉，大周任常州無錫縣令，百姓自理，獨富鳴琴，督郵無事，但觀馴雉，吏人著去思之詠，鄉城立生禮之祠，乃面洛背伊，俯臨城闕，丘園養性，心跡罕尋，與善無徵，奄隨往化，以載初元年五月廿九日卒于思順坊之里第，以天授二年二月廿八日葬於北邙之原禮也，桓君山之寶客，揮涕無從，陳仲舉之子孫，攀號何及，粵以天長地久，為谷為陵，行勒不朽之名，式表邙山之首，銘曰，長河渾直，仙掌削成，稟之粹氣，誕以英靈，家傳舄弈，代襲簪纓，父則展驥，祖乃維城，公之秀哲，載闡嘉聲，四科郁茂，百里馳名，聊辭下秩，言歸上京，歲窮鄭已，夢奠殷楹，朋友，胤嗣煢煢，百年之外，式表堅貞，
唐故蘭處士墓誌銘並序處士諱達，字義通，洛陽人，周幽州刺史宗，即其後也，祖亮，父祖，並早蘊松筠，雅符止足，浮子休之高節，浪公和之遁情，鏟跡銷聲，有能終老，處士漸素風之逸慶，庶微尚之嘉游，信以招朋，貞而接友，賞東籬之菊，泛雕觴於月夜，悅西園之竹，奏雅詠於風朝，斯樂難常，奄促悲谷，春秋六十有一，去永徽元年八月六日，終於敦厚坊私第，夫人陰氏，隋殿中侍御才之元女也，祥延遠慶，德習時英，懋清節以雕相，鏡貞明而勖亮，既笄納采，作婦蘭閨，潤玉清音，高雲志秀，方積慈之，堂九刃之增歡，俄閱衰壑之流，促十枝於危嶠，春秋七十有三，越以龍朔三年六月廿五日終於私第，即以其年八月三日合葬於邙山禮也，長子感仁，次子元歆等，恐山虧積翠，岸毀雕金，敢述嘉猷，其詞云爾，蕙齊暉，金瑤切響，既茂春朝，同虧秋望，隴煙徒翠，孤松空亮，岸毀金卑，名愈，
張君夫人王氏夫人諱媛，字，琅琊臨沂人也，爾其崇基聳峙，冠惟岳於嵩華，洪原派分，表洱流於江漢，是知王離王剪，昭晰嬴秦之書，王吉王昌，布炎劉之策，祖Γ，父榮，並矯矯惟直，肥遁居貞，恂恂善誘，安排處順，脫屣榮利，棲息衡門，瑩磨道學，捐魏闕，夫人稟質清貞，幽閒性之自遠，溫恭成德，婉淑之道逾深，爰始副笄，結張氏，具榛脯之敬，冠母儀於遂古，饗酒醴之饋，推婦德於茲日，只應保斯遐壽，訓稚子於余機，祚此遐齡，敬如賓於舉案，豈謂流星發匣，長淪飛劍之魂，夜月傾台，永歇游鸞之影，以顯慶三年四月廿六日寢疾，卒於私第，春秋三，以五月廿一日殯於邙山，嗚呼哀哉，乃為銘曰，咨惟夫人，清徽遠映，婉娩淑德，幽閒婦性，具榛備禮，溫恭致敬，容止可尊，發言成詠，黯黯西傾，滔滔東逝，嗟彼，傷茲不待，寶鏡徒懸，紅妝已改，夜台雖，芳尚在，
唐故穎川陳氏季女墓誌銘並序外兄鄉貢進士徐元一撰陳氏妹，其先穎川人也，即南朝忠壯王之裔，曾王父繇，皇禮部郎中，王父昌卿，皇秘書省校書郎，房州司馬，烈考從，皇贊善大夫，右監門衛錄事參軍，妹即贊善之季女，性稟自然，柔姿婉娩，謙穆令淑，母當寂門，宿罹憫凶，早丁酷罰，伯姊幼弟，悉季父鞠育，及成長，許適弘農楊氏，自蘇台而至南袞，冀遂所歸矣，三星在戶，百兩將迓，忽嬰斯疾，一宵而斃，雖修短有期，而倉卒何甚，春秋廿有二，元和十年十二月廿二日終於江都縣贊賢里從父之私室也，季父皋，右金吾衛騎曹參軍，季弟鄉貢經，哭繼晝夜，哀慟過禮，即以其月廿七日權窆於蕪城馴翟里孫奉禮之園蜀崗之原禮也，恐陵谷湮墊，勒茲以紀時，其詞曰，妍桃李，巧笑兮，星隕於天，玉沉於泥，先人松柏，莊彼北邙，今爾墳隧，權窆蜀崗，旅櫬塊然，還鄉未卜，痛感路岐，哀傷親族，
維大唐瀛州河間縣人也墓誌並序唐初肇建，宇宙洪荒，如殷家之重興，似周家之創業，命封惟五，列爵惟三，天有建德之宜，錫土姓而，高祖禮，隋任楚州司，曾祖陽，隋任蔚州錄事參軍，皇祖父諱才，武藝過人，超倫俊拔，唐授游擊將軍，皇考父諱基，明七略，洞曉九宮，一角當千，萬夫莫敵，上柱國，唐授博州司馬，即帝嚳之遺苗，姬公之胄胤，書云，降霍叔於庶人，是其所出之祖也，皇考父，皇考妣劉氏去開元八年十一月十二日合葬於州城東南卅里九原之地，東與本第連薨，西接甘棠之伯，南臨廣陌，北俯大，蕩蕩巍巍，斯丘樂矣，長子景，天性明，稟η，溫良儉讓，蹈義行仁，品品接凡，多益，天庭宿衛，忠謹誠，第二秀，第三嗣，並武臣宿衛，天子之爪牙，能孝能忠，是王臣之，刻石記號，鐫字勒銘，乃為頌曰，其一曰，聖謨詳洋，嘉言孔章，既葬之後，富貴吉昌，
大唐故忠武將軍右衛率鄧府君墓誌之銘並序公諱溫，字恭，南陽新野人也，軒轅錫系，宗周列土，食菜於鄧，因而氏焉，楚大夫曼，漢司徒禹，蓋餘慶也，洎有隋滅陳，官族乘運，家於長安，今為長安人也，曾祖，隋任銀青光祿大夫，營州刺史，皇朝左庶子兼散騎常侍，遷冀州刺史，臨川郡開國公，食邑三千戶，祖弘政，隋任左千牛，皇朝通議大夫，新野侯，父憚，皇朝金紫光祿大夫，殿中監，遷雍州長史，除營繕大匠兼尚書左丞，刑部尚書，淮陽郡開國公，上柱國，食邑八百戶，食乎舊德，列乎大任，貂蟬近侍，喉舌貴臣，詒厥孫謀，光大其後，公機神俊邁，室宇宏邈，仁而有勇，簡而能廉，祖德家風，代濟不泯，懷芳善人之室，擢秀君子之林，年十有六，解褐任太子左千牛，金鼎承榮，綺紈筮仕，捧黃離之光景，肅晝闕之威儀，改授邑左果毅都尉，除灌鍾府折衝都尉，除金谷府左果毅都尉，殺敵為果，致果為毅，扶風石柱，位總雄夫，洛陽金谷，勳高武衛，除游擊將軍，淮陰府折衝都尉，尋拜朝散大夫，檢校西州都督，加朝議大夫，使持節，都督西州諸軍事，西州刺史，天子再錫，爰服藻文，諸侯五等，方持竹使，克備文武，保界遐荒，除使持節杭州諸軍事，杭州刺史，道合循良，林光鎮撫，洛縣懷德，江始弭怪，除使持節貝州諸軍事貝州刺史，三駕朱︶，驟傅瑞，化行河朔，潤及京師，除使持節郎督秦州諸軍事，秦州刺史，十三州之重，二千石之寄，河塞頌中和之風，秦谷無害群之馬，奏課連最，朝廷嘉之，除定遠將軍，右衛率，加忠武將軍，職司環衛，地總戎機，衛率具僚，式嚴宮禁，方期諸後命，而沮謝中年，嗚呼哀哉，以太極元年五月十二日遘疾薨於萬年縣之安興里第，春秋五十有六，衣冠仕族，喪德而變容，故吏門主，懷惠而垂泣，即以延和元年歲次壬子七月戌朔十五日壬子遷窆於雍州藍田縣之白鹿原，禮也，位虛列象，殞金精於天上，榮開甫遷，埋玉樹於土中，秦山陰幽，緣古相畢，有子為岳，次子如對等，夙踐義方，克循孝行，佩趨庭之明訓，稟鑿楹之遺范，俾揚家業，以述先志，篆乎陰石，乃作銘云，軒丘乃神，餘慶弗論，司徒其往，懿爾後人，獻替功著，圖書任殷，育茲上德，重光縉紳，弱冠筮仕，少海承春，寶祠岐下，金澗洛瀆，式機累授，爪牙倏申，畫秦大夏，江甸河潯，蝗遷政洽，俗變風淳，拜命仙禁，稜威武臣，跡流功業，識反玄真，風於送，煙郊是堙，繒雞兮畫月，有夜兮無晨，先天，
隋故江都安德府司馬孫君墓誌銘君諱隆，字道泰，平陵安德郡人矣，孫蕃之苗裔也，文異談天，武同君受，信義不慟閒辭操，冠蓋接葉，歷代相承，隋大業十年四月十七日，春秋七十有五，遘疾終於家，祖為西平陵侯，父晉陽宮監，並縉紳絕閾之庭，高才注其妙指，故知世改時移，傾覆俄爾，死生異路，豈其若哉，幽格永終，無逢無見，遂使希靈之子，抱恨輕生，咽郁迴腸，思顏慈父，東園遊興之所，絕跡無蹤，西延仕之堂，頓離歌笑，夫人慕容王之女春秋六十有八，以大業十二年七月十二日己酉殞在於室，然朝總英礫，禮德備焉，分河洛之器，調雜眄棄，其延年者乎，方知靈陟遠，遠見無聞，溷不濁之心，澄不清之結，奄反泉壤，哀哉痛哉，反歎逆嗟，驚魂斷骨，尊遷永日，以畢極世，大唐貞觀八年十一月己巳朔，廿八日景申，合葬於洛州洛陽縣清風鄉芒山所，於是廣旭長風，陰雲日，白露朝結，夕煙昏列，舉目慟感，天地回車，則義存斯制，蘭高美玉，荊礫隨身，珍藏墓壁，喬逐孤墳，風飄錦色，綺合羅塵，建節操之斷志，守千載兮為塵，乃為頌曰，儼儼仁事，長辭世俗，無復任歸，絕離榮祿，天生篤士，信不虧盈，名高徐孺，識性豐城，可愛可惜，義同金石，才喻三卿，功名絕跡，隨楊歷運，知滅紀龍，咨嗟可念，歎滿心凶，棄離四馬，獨奄墳中，空歸粉壁，分守長松，明明賢仕，照臨下士，無復還人，長啼戶，
大唐故尚府君墓誌銘大唐故道州長史汲郡尚府君墓誌銘並序昭武校尉前守京兆府甘谷折衝施誼撰男遜書公諱弘簡，字長卿，衛州汲郡人也，周封太公為尚父，少子居之，公即後漢高士子平之裔，曾祖首敬，蜀州司馬，祖進興，彭州司戶參軍，先考諱明禮，泗州司倉參軍，代襲簪纓，聯蟬靡絕，公即司倉之次子也，髫年學，弱冠經明，春秋得元凱之心，周易嗣康伯之跡，嘯傲高尚，攻業無擲於歲華，逍遙取適，師逸不拋其旨，就太常禮寺舉之所知，尋授武成王廟丞，歲滿，授宗正乾陵丞，從調累授武成王廟令，獻祭之禮，儀注無違，肅敬嚴，有度有則，秩滿，屬以招義軍師劉稹跋扈，敕命誅夷，公素業韜鈐，時蒲關節使石雄尚書竊聞奇略，辟署副參，仍請於澤潞西面沖營，斬將搴旗，深入賊壘，未逾一紀，劉稹就誅，至會昌二年十一月十二日敕，優其功茂，可檢校殿中監，余如故，洎大中十二年選授朝議郎，行道州長史，到任未幾，又屬南昌小寇石再順逐師據城，郡邑擬結蜂聚，公遂發號施令，靡不克從，月雲未期，元丑梟戮，道郡百姓，歌頌仡今，尋兼知江華縣事，佐理人懷其惠，宰邑我愛其人，報政之聲，遵振鄰境，綽有暇豫，嘗閱琴書，凡有名山，罔不遊觀，於戲，里人為美，逝也難逃，夢起兩楹，患生一，以咸通三年四月十二日寢疾，終於道州官舍，春秋六十有七，公先婚弘農楊氏，生男一人，曰逵，稟桂玉之姿，體溫雅之操，靜守天爵，友乎文章，嗟乎，弘農夫人華不駐，薤露先，再婚同郡楊氏夫人，生男三人，長曰遜，次曰遵，小曰逢，皆茂襲德風，綽綽有裕，女二人，長女禮嬪康氏，次女禮適郭氏，並得和諧琴瑟，相敬如賓，公以中年不幸，同郡夫人寢疾又終，後婚天水尹氏，生男一人，曰贊，禮樂克修，儒行彌著，女一人，婉其容，柔順其德，俱以未從婚嫁，萬里離鄉，迢遞關河，望孤雲而哭斷，差池歲月，哀孝水而泣枯，則以咸通八年二月三日扶護靈櫬於上都萬年縣長樂鄉王柴里，兼遷奉弘農二夫人靈柩同葬於茲，乃刻貞石，銘曰，周崇尚父，得姓其始，世不乏賢，公之繼趾，幼習經傳，至於暮齒，蒞理誠明，汪洋彼美，奇謀歷數，指掌由通，北征連師，南拒元兇，文垂竹帛，剪落雲鴻，道部馴雉，江華割雞，教與時化，學從道歸，嗚呼明哲，奄歸冥路，咽塞難申，穹蒼罔訴，二妻先逝，年矜已故，同穴樂鄉，祔其墓，京國壯觀，灞環互，安安我靈，永永其祚，中書省玉冊官陳從諫刻，
大唐故開府儀同三司鄂國公尉遲君墓誌並序若夫良臣誕秀，應星躔之象，烈士殉功，風雲之會，故能弼成帝道，肇開王業，是以淮陰豹變，終翼漢圖，渭渚鷹揚，遂遷殷鼎，然後疇庸疏爵，誓波河山，懿德嘉猷，潤茲金石，揚名不朽，其在斯乎，公諱融，字敬德，河南洛陽人也，重山昭慶，玉理導其昌源，流星降祉，石細開其遠胄，自幽都北徙，弱水西浮，派別枝分，承家啟祚，曾祖本真，後魏西中郎將，冠軍將軍，漁陽懋公，贈六州諸軍事幽州刺史，祖孟都，齊左兵郎中，金紫光祿大夫，周濟州刺史，並風神秀朗，器宇環傑，總七萃於兵鈐，控六條於刺舉，父伽，隋儀同，皇朝贈汾州刺史，幽州都督，幽，檀，媯，易，平，燕等六州諸軍事，幽州刺史，常寧安公，襟清懸鏡，量澈陂，道悠運倏，中年早謝，聖朝永懷遺范，縟禮追榮，恩洽九原，寵光千載，公稟剛柔之德，秀岐嶷之姿，下列將於文昌，凝間氣於神岳，忠孝之道，發自齠初，溫恭之操，彰乎始，年甫十二，雄略載馳，嘗游野澤之間，乃潛籌兵眾，陰為部勒，結構茅草，擬儀行陣，其因風而動者，便令斬伐，昔鄧艾之遊山澤，規置軍容，孫武之試官闈，準繩兵法，比事前烈，芳猷孤映，隋煬帝申威海外，薄伐遼陽，征駕南轅，乘輿西反，公時領千騎迎於幽州，有山賊翟松柏，劉寶強等擁兵數萬，據山斷道，公乃率麾下百騎以擊之，矢石才交，賊徒殲殄，獲馬三千匹，俘虜五萬人，以功授朝散大夫，又擊王須拔，歷山飛等，以功授正議大夫，時劉武周鴟張塞表，狼顧邊垂，公委質行間，任輕都尉，屬皇運聿興，霸圖伊始，舉赤旗於晉野，杖黃鉞於參墟，爰委茂親，董茲戎律，太宗躬整兵甲，以擊武周，獲其偏稗，兇徒並潰，公乃率其餘眾，投誠拜款，辭袁之節，抗跡於前荀，去隗之誠，比肩於往寶，即授秦府統軍，於時王充竊據伊，偷安神器，建德擁兵越魏，潛規問鼎，輔車之勢，運連雞之謀，太宗受東征，公參謀盛府，雖神謀妙略，允葉聖衷，斬將搴旗，實資雄傑，此二役也，策勳居最，累降恩錫，用旌軍賞，武德九年，拜左衛大將軍，尋除石武候大將軍，六校嚴肅，八屯巡警，聲馳削樹，寄重銜珠，雖馮異之望重東京，衛青之名飛西漢，無以尚也，加太子左衛率秩高千石，兵總萬人，夙奉龍樓，劬勞鶴禁，凌道胤而高視，駕處默以長驅，其年突厥大掠於涇州，詔公為涇州道行軍大總管，縱兵奮擊，所獲萬計，賚金鞍勒駿馬十匹，又以公昔陪戎幕，早預軍謀，賜絹一萬匹，金銀各千兩，拜上柱國，吳國公，食實封益州一千三百戶，故勒丹書而誓信，燾黃土以疏封，邑啟東吳，踵太這遐軌，境連南越，嗣黃歇之清塵，除襄州都督，襄，若，鄧，浙，唐五州諸軍事，襄州刺史，建奧壤，分竹名藩，道著褰帷，威懾浮江之獸，仁深露冕，恩流出境之蝗，既而紫塞紆餘，城鄰十角，黃圖彌望，地分三輔，連帥之重，允屬勳賢，除靈州都督，鹽，靜等四州諸軍事，靈州刺史，尋加光祿大夫，行同州刺史，貞觀十一年，封建功臣，冊拜使持節宣州諸軍事宣州刺史，徙封鄂國公，食宣州，實封一千三百戶，仍命子孫承襲，又拜光祿大夫，行州都督，，坊，丹，延四州諸軍事，州刺史，十六年，以本官檢校夏州都督，夏，綏，銀三州諸軍事，夏州刺史，公居滿誡盈，成功不宰，深鑒止足，固辭榮位，於是敷衽陳辭，叩帝閽而披款，如絲成旨發，皇鑒而重違，十七年，抗表致仕，乃拜開府儀同三司，祿俸防閣，並同職事，六日一參，又降詔圖畫公等於凌煙之閣，越思范蠡之功，方申鑄，漢述霍光之美，乃絢丹青，儔今望古，彼多慚德，屬辰韓負險，獨阻聲教，憑丸都而舉斧，恃壩水而含沙，太宗爰命六軍，親紆萬乘，觀兵玄菟，問罪白狼，乃授公左一馬軍大總管，被堅執銳，陷敵先登，雁翼晨開，翦風雲而摧八陣，魚鱗曉布，蹈湯火而入重圍，載奉神麾，躬參駐蹕，援桴才振，雜種分崩，獻凱疇勳，榮高列將，而歲在懸車，恩隆咒鯁，金娛老，疏太傅之遺榮，留劍待終，陸大夫之宴喜，方當聿膺多福，遠錫遐齡，而閱水不追，尺波東逝，馳暉永謝，寸景西沉，顯慶三年十一月廿六日終於隆政里之第，春秋七十有四，皇情軫悼，為之流涕，於雲龍門舉哀，輟朝三日，乃敕京官五品以上及朝集使等就宅弔慰，贈司徒，乃下詔曰，飾終之典，實屬於勳賢，追遠之恩，允歸於器望，故開府儀同三司，上柱國，鄂國公敬德，志局舉，基宇沉奧，忠議之事，歷夷則不渝，仁勇之風，雖造次而必踐，乃誠申於霸府，茂績展於行陣，西漢元功，韓彭非重，東京名將，吳鄧為輕，著恭肅於軒陛，馳聲猷於藩岳，方隆朝寄之榮，便追止足之分，闡雄圖而兼濟，植高操而孤往，道映千古，譽光百辟，與善俄褰，殲良奄洎，永言遺烈，震慟於心，宜崇禮命，式旌幽壤，可贈司徒，使持節都督並，汾，嵐等四州諸軍事，并州刺史，余官封如故，所司備禮冊命，給班劍人，羽葆鼓吹，贈絹一千五百段，米粟一千五百石，陪葬昭陵，葬事所須，並宜官給，並賜東園秘器，儀仗鼓吹，送至墓所，仍送還宅，並為立碑，仍令鴻臚卿琅邪郡開國公蕭嗣業監護，光祿少卿殷令名為副，務從優厚，稱朕意焉，惟公器宇嚴峻，牆岸夷邈，珠角奇徵，山庭異表，夙挺公侯之望，早馳將帥之能，逸氣凌雲，觸雷霆而靡撓，貞心貫日，契金石而不渝，運偶經綸，時逢草昧，坐揮三略，策蘊龍豹之韜，遙制六奇，力騁貔貅之勢，左甄右落，殲契窳而冰銷，箕張翼舒，掃槍而霧廓，及道符魚水，契葉鹽梅，依日月之賒光，排閶闔而遐舉，爵兼千乘，位重六軍，飛纓曳綬，腰金鳴玉，登朝體國，義貫王臣，忠圖讜議，屢陳天，守訥緘言，韜其湧泉之思，而慎剛持操，晦其扛鼎之材，事君盡禮，致欽明於堯舜，奉國忘身，保忠貞於鄧李，貽訓隆侈，履操沖，林泉與廓廟同歸，紱冕與薜蘿齊指，方陪翠蓋，奉介丘之儀，遽掩玄扃，深蒿里之痛，顯慶四年歲在協洽月次中呂十四日庚申陪葬昭陵，詔謚忠武公，禮也，龜謀葉兆，裊旌啟轍，落日沉兮楚挽哀，郊風急兮邊簫咽，山門晦兮夕霧黯，松徑昏兮愁雲結，嗟實劍之孤懸，歎瑤琴之永絕，有子銀青光祿大夫，上柱國，衛尉少卿寶琳，思履霜而切慮，仰風樹而銜哀，感寒林之落筍，痛夏枕之凝埃，恐陵遷而海變，圖茂范於窀台，乃為銘曰，烈山鎮地，弱水浮天，蘊靈遂古，衍慶遐年，台衡舄弈，軒冕蟬聯，誰其繼美，芳流在旃，猗歟矯翰，郁奇節，夙挺天姿，早飛人傑，氣薄霄漢，操凌冰雪，比玉齊溫，方珠共潔，時逢鵲起，道屬龍飛，瞻雲吐秀，捧日揚暉，翼宣宏略，光贊沉機，乾坤載造，寓縣攸歸，刑馬著功，紐龜分職，譽高領袖，道參槐棘，肅肅鉤陳，英英鼎食，國之禦侮，邦之司直，嘉庸克遂，居寵若驚，縣車告老，掛冕辭榮，煙霞逸志，山水幽情，俄歸樗墓，遽掩滕城，畢陌陪塋，盧山即兆，雲低隴路，日沉松杪，宰翔仙鶴，埏悲瑞鳥，大樹空存，夜台難曉，
故朝議郎守魏王府諮議參軍郭公墓誌銘鄉貢進士王行儒撰者垂遠，德博者後昌，雖代載而不息，公諱傅則，先太夫人也，昔號或以虢為郭，因而命氏焉，俊子孫派分，今為京兆長安人也，曾祖諱於，祖諱揮，父諱興，公稟中和之氣，受仁茂之性，沖默寬異，精簡尤能，初釋褐，授承議郎試左金吾衛兵曹參軍，至大中十四年，授朝議郎試左金吾衛長史公憲章惟古，文武在躬，凡日孰不欽崇，至咸通二年七月，授朝議郎行左衛率府胄曹參軍，咸通二年十月，遷朝議郎魏王府諮議參軍，公擢升之美，時所瞻重，既登朝列，以歷班榮，何期才與命乖，數隨景晏，膏盲處至，藥石無瘳，以咸通四年歲次癸未八月廿二日終於大寧理之私第，春秋有八，夫人孟氏，霜訓庭闈，坤儀令范，內蘊克柔之節，外彰三從之風，公兄傳禮，別敕授左神策軍同正將並累受恩榮，禁軍守職，美譽昭彰，夙推令望，言惟今雅，動必依經，哀傷手足，痛貫於心，侄敬述，游擊將軍守左羽林軍將軍上柱國知軍事，忠良奉上，惠愛臨人，芳聲以播，洋溢中外，公有子二人，長曰從彥，次曰從告，並材干有聞，學由天假，孝行生知，皆稟嚴訓，哀摧過禮，柴毀無容，營辨之儀，必誠必信，嗚呼，日月有吉，龜筮葉從，以其年十月庚申朔廿五日甲申宅兆於京兆府萬年縣長樂鄉鄭村，禮也，恐年代之綿遠，慮陵谷之變遷，請述斯文，紀於方石，乃為銘曰，於戲郭公，休其有光，歷官四任，久而彌芳，大夢忽至，千何彼蒼，身為代隔，名逐風翔，宅兆萬年，長樂之鄉，泉扃一閉，空悲白楊，
大唐蜀王故西祭酒蕭公墓誌公諱勝，字玄寂，東海蘭陵人，梁中宗宣皇帝之孫，太尉安平王周柱國巖之第十三子也，豐谷雕雲，騰三傑於星漢，金陵王氣，軼五馬於天枝，爰自騎年，已膺茅社，封為宜陽侯，俄而青蓋雲歸，咸陽起布衣之歎，家聲不隕，高辛隋授散騎郎，皇朝為上輕車都尉蜀王西祭酒，質虛玄，立操貞白，學綜書府，文藹詞林，緇銖紱，脫落塵滓，物我於臨濠，照空有於虛室，龍宮之旨無以，之，自足符其想，信圻巖之金碧，為羽毛之麟鳳，然而過鳥忽驚，悲鼠籐之何促，巢駒俄謝，怨鶴林之已空，春秋七十有四，永徽二年八月十五日遘疾，薨於萬年縣之崇義里，即以其年歲次辛亥八月壬戍朔廿三日甲申窆於萬年縣寧安鄉鳳棲之原，鳴呼哀哉，山可移兮日難系，海成田兮川而逝，因寶宇於窮泉，振芳聲於來裔，其詞曰，楚國琴響，秦時故侯，寂寥下位，棲遲一丘，情涵水月，心虛舟，持蓮淤盡，援桂芳留，人事超然，生涯浮脆，溢露銷津，翻霜蒂，夕陰先下，泉扃早閉，長夜不追，攸然來際，
大唐化度寺故僧海禪師，年六十有六，俗姓劉，綏州上縣人也，永徽五年十一月八日卒，禪眾以顯慶二年四月八日於信行禪師所所起方墳焉，顯慶三年歲次二月廿五日癸巳建，
唐故上黨苗君墓中哀詞並序長兄鄉貢進士義符撰並書君諱景符，字禎運，上黨人也，苗本楚同姓，楚滅仕晉，晉命地於苗，其後氏而稱上黨人也，唐揚州錄事參軍諱穎，即君曾大父也，太原參軍贈禮部尚書諱蕃，即君大父也，先大夫諱惲，與伯季鱗射進士策，著大名於世，先大夫以疾礙步武，優詔授華州別駕，吾等荼禍於華，先大夫娶河間劉夫人，夫人生七子，君最小，君聰敏深厚，寡言難合，挺然有老成，樂左氏學，善屬文及八韻賦，嘗為季父所奇愛，君納高氏女，生女曰清明，始四歲矣，次女曰上元，始三歲矣，男曰主賓藏，才七月矣，君比無恙，忽病熱旬餘，競以咸通辛卯歲九月四日不起於靖安里第，吾與仲弟廷同經營，粗備窀穸之用，以其年十二月十三日，吾護葬於洛陽縣平陰鄉陶村北原，從先大夫之右，禮也，君生三歲偏露，十一而孤，廿七而亡，嗚呼，未定交何章乎信，未事君何顯乎道，未蒞政何稱乎才，吾又何強器渾璞之寶，欲繁志華銘，又安無列於年代宗嗣哉，既哀不已，遂刻詞藏墓中，詞曰，何為生，何為死，聖賢不言其旨，吾已矣，嗚呼，異者形，同者氣，吾又何已矣，
大唐隴西牛君夫人天水趙氏同葬墓誌銘並序君諱子珍，隴西遐苗，先賢遠胤，本枝百代，即公侯之子孫，接統千齡，承之裔胄，祖乃家傅禮樂，將相連鹿，可兢道恤人，蒙授海州司馬，君則文武不墜，分憂獻勤，前授朝散大大，試光祿少卿，上柱國，賜紫金魚袋，可衣冠不絕，可略言焉，夫人趙氏，以稟質異神，襟柔風著，母儀傳范，淑德含芳，流詠采蘋，克諧君子，自適於牛氏，積有歲時，夫人三十四而早亡，君可清心而守道，並乃敬崇福，將契真門，六時禱心，無輟心門，於以大曆二年歲居丁未，有言告疾，藥餌無徵，其年正月十九日殞於私第，用其年十一月二十日同葬於河南府福昌縣永固鄉張袁村西一甲，安其宅兆平原，禮也，其地南據宜水，靈沼以長流，北詣堵波，玉光而璀璨，東先人之營域，霧奄以倉浪，西接名山，古稱熊耳，但恐時非地是，物在人亡，碧海桑田，變流無定，飾茲芳篆，以勒銘雲，其詞曰，赫赫宗枝，營營大業，族承鐘鼎，家傅棄葉，文經武緯，大川舟楫，名宦絕倫，同津利涉，其一，夫人敬信，積善無徵，志齊松竹，貞若壺冰，塵外清素，水月明澄，盈盈含德，俄奄丘陵，其二，天地造化，偶物虛聲，變動囂假，萬象虛名，終旋寰內，空其有名，四風將謝，千載皆傾，其三，索索寒風，淒淒劃草土，揚樹悲鳴，哀聲烈苦，尊魂長往，慈顏罕睹，恐桑田而變海，飾標銘於萬古，其四，君行平生，道含莫測，潛真清素，立孝遺跡，事國盡節，於家秉直，天縱物外，宿習名職，戒慎為心，德傅先植，日滿月移，永茲無極，
大唐綿州萬安縣令故毛府君墓誌銘君諱祐，字千里，安定鶉觚人也，纂胄承基，則毛公之玄裔，祖貴和，羔泉鎮主，入贊中台，授內直進馬，父寶成，帥都督，周太祖盛開府望，廣召莫謀，憑軾勵機，樹為方策，玉門鳴鏑，氣尚浮，朔塞胡塵，犬羊猶暴，揮戈薄指，似傾之陳先披，戎羽裁臨，如山之鉀可聚，詔加大都督，授撫軍司馬，宣暢方部，事合神規，尋遷東涇郡太守，君則府君之世子，幼承家重，早據英黻，少稟風威，資容藉甚，武德四年，授萬安縣令，池台之際，與邦里而沉浮，風月之間，任天時以消息，豈圖不述，仁之雲亡，貞觀四年九月十四日終於私第，春秋八十有二，夫人張氏，令淑矜莊，夙恭禮典，靈草未加，先從物變，粵以其年十一月十二日合葬於姑臧縣方亭里，勒石記功，乃為銘曰，君子挺生，懷仁秀出，靈因道，稟氣由質，隴留結霧，雲浮翳日，一別華堂，千秋永異，
蘇大夫之夫人，任氏之女也，粵以天姿淑媛，鏡徹凝規，苑惠質以為心，周玉貌而成性，貞專令德，實閨闈之軌儀，婉順思柔，誠內則之規矩，尋而授樂安縣君，榮班命爵，啖月殿以承輝，寵冠和房，俯星宮而耀川，貂蟬遞襲，代有人焉，龜組相趨，英奇間出，父隋任荊州長史，學優藝述，澄清萬頃之波，德刃具瞻，弘太之化，金柯照族，諧秦晉於笄年，玉葉榮，偶潘楊而結好，志期偕老，俱契月衾，而以彼蒼者天，殲良奄及，遂使鏡鸞孤影，碎錦羽而沉魂，龍劍分霜，念驚鱗而獨逝，羅帷倚幄，唯懸照簟之光，朝夕班筵，空想如神之艷，以年十月四日終於內寢，春秋四十有二，有八人，乘羊室，取號明琰，匱鯉亦庭，恭聞大禮，惟賢惟學，令問令望者與，今以咸亨四年歲次二月朔十六日卜宅於雍州咸陽縣杜鄉之原，即青烏之舊地，葬之儀如其禮也，是以哀纏陟屺，厚地以摧容，痛貫心靈，高足而鯁，嘶驂顧步，即鶴徘徊，將歸玄夜之索，即此佳城之穸，以為芳猷歇滅，鏤翠琰而騰聲，岸谷陵遲，沉峴山而不朽，其銘曰，氤氳造化，像判天，三才實始，示位初萌，其一，卿雲布玉，星緯編珠，姿靈孕寶，委照庭宅，其二，廉均松竹，俄亢蒲柳，德邁傅芳，令名斯久，其三，
唐故掌闈麻氏墓誌銘宮人姓麻氏，丹陽建康人也，往因充選入宮，仕為掌闈，以大唐貞觀五年三月五日卒，春秋七十有圩，即以其月九日丁時，葬於雍州長安縣之龍首原，乃為銘曰，赫奕遙緒，暗聯後昆，雲姿玉德，誕高門，花如桃李，馥比蘭蓀，庭充選，女史承恩，巢駟不留，閱川長逝，物外懸解，人間下世，昆山碎玉，芳林折桂，蒿里誰家，佳城永閉，
唐故譙郡曹府君墓誌銘並序鄉貢進士賈湘撰府君諱謙，字岩退，宋州譙郡人也，高祖諱恪，涇州司馬，曾祖諱瓊，澧州司馬，贈州大都督，太子少傅，父諱琳，儀州司馬，義成軍節節，檢校尚書右僕射諱芝之子侄也，府君稟三代之遺風，奉伯父之明教，每習弓馬，常慕文儒，情性孤高，不求人仕，閒居襄野，守道逍遙，以寒暑所侵，奄歸大夜，娶樂安孫氏夫人，百行無虧，四德皆備，有子一人，名曰志言，不幸早世，有女三人，長李坤，次適張罕賓，次適宋，皆宿奉嚴教，俱遵儀範，以今泰寧節度以府君骨肉之分，追慕前修，力謀遷祔，令孫子弘郎泣血禮送，以咸通十二年五月四日，歸於先塋，從周禮也，宅兆之地，鄉號汶陰馬坊村，孫子弘郎，伏恐陵谷推遷，徽猷莫紀，見紀述，敢貴乎詞，銘曰，日昏兮還復午，人之斯兮還復土，誠知世路自倫還，馳驅若似風中樹，有榮有辱有貧富，唯留生死從今古，襄郊誰不無淚痕，今日荒榛閉門戶，其一，自楊颼颼萬古立，小孫泣血玄堂別，知向何天日月中，其二，大唐咸通十二年歲次辛卯五月丙午朔二日丁未畢記，
大唐高士明君妻故王氏墓誌銘並序夫人諱淨，字金素，并州太原人也，其先漢相陵之後，既而源流皎潔，譬清洛以逶迤，基此崇高，嵩華而共峻，英聲馳乎史牒，茂實表乎人倫，故得奕葉簪纓，蟬聯組，祖諒，少稟異靈，倜儻殊俗，每歎州之職，身是徒勞，遂匿跡丘園，不求聞達，但以有無隱，為時須，歷位隋朝，授汝州司馬，父通，抱質懷文，蘊珍待價，彈冠人仕，遂宰碭山，惠化於百城，威風邁於千祀，夫人幼挺生知，特標雅度，瑤姿外朗，淑質內駐，厥順居貞，用仇君子，三從顯美，四德攸彰，佇范閨庭，軌儀親族，積善餘慶，故可永年，朝露，淹從風燭，春秋年六十一，構疾終於私第，以永徽六年歲次乙卯正月壬申朔五日景子，瘞於邙山之陽，嗚呼哀哉，但恐海變成田，陵谷遷徙，用鐫金石，永記徽猷，其詞曰，姿神外朗，惠質內成，任范閨門，履順居貞，三從顯美，四德流名，令問克彰，永英聲，其一，炎精朗，逝水東流，芳音永固，玉質先秋，一朝風燭，萬古山丘，勒銘石室，用表徽猷，其二，
唐故緱府君墓誌銘並序君諱綱，洛州洛陽人也，若乃疏源命氏，開國承家，稟川岳以降生，仰仁智而垂范，蓋備諸史冊，可得而言者矣，祖達，周任相州司馬，毗贊一同，化行千里，父定，隋任鄭州陽武縣令，導德齊禮，威恩並著，君承華祖武，藉慶風聲，自幼及長，資忠履孝，往因隋季，海內播遷，不苟容於偽庭，必投戈於有道，是以每辭徵賁，志在丘園，雅度清襟，怡然自得，既而攝衛乖理，痼疾彌留，針膏靡效，至於大漸，顯慶二年歲次丁巳六月戊午朔廿一日戊寅，終於里第，春秋六十有一，粵以其年七月十六日葬於邙山之原禮也，君器量清遠，風神標緻，友朋歸信，鄉邑稱仁，豈謂與善無徵，燭風旋及，嗚呼哀哉，然恐日月遄運，陵谷傾回，式題芳石，記之泉戶，其銘曰，長波帶地，崇巖極天，家承祉福，代表英賢，英賢給何，實鍾明德，孝乃奉親，忠可光國，春以始樂，秋露已，神儀永謝，冥漠何依，蕭索松風，蒼芒隴日，式陳景行，藏諸夜室，顯慶二年七月十二日鐫記，
大唐故荊州松資縣令湯府君妻傷氏墓誌銘並序夫人姓傷氏，諱大妃，京兆縣人也，其先受氏於傷琳，得姓于湯武，父薄俱，隋懷遠公，成州刺史，夫人即刺史之長也，幼而貞潔，少而明敏，年才二八，即適激發氏之門，卷耳之行早聞，昏定之文先注，以大唐永徽二年正月四日卒於醴泉里第，春秋八十有二，行路悲歎，親識流淚，即以其年正月十五日葬於長安縣嚴村之左，乃為銘曰，賢哉哲婦，孝矣難同，長埋玉體，永墜花紅，孟母之本，令姬之宗，如何玄鳥，喪此名龍，
唐故開府太原王君墓誌銘並序君諱林，字常主，并州太原人，漢司徒允之後也，陽爻在六，首千里，王雄鼎政，九土星分，下逮卯金，爰至斷索，或篩經綸日，或年，或高枕於專城，或曳屣於雙閣，曾祖定，大魏任鎮東，鎮西將軍，冀州刺史，黎陽侯，祖，齊諮議參軍，州長史，父嵩，隋雍州涇陽縣令，惠及強仕，不幸早終，渤海長源，激清流於百代，華山峻岳，峙璧立於千齡，雖復東漢高門，寧堪潔大，西都盛族，詎可慶長，公宇量內融，閏晉都之垂棘，風神外朗，耀宗國之驪龍，黃石玄女之奇，莫不商榷，緗佚縹囊之詵，本所權衡，英辯榮枯，妙識機變，暨乎雙童入夢，海水群飛，鹿逐中原，羊驅天下，一城一旅之眾，爭立長君，三川八水之地，競為元首，乃悟並柏谷，識彼東路，投袂西征，早攀鴻翮，以武德三年詔授開府，公以馬安四至，潘岳三遷，歎巧之匪躬，知通塞之在運，羝子自誡，潛龍養德，縱琴而娛神，葉劉阮之疏誕，玩詩書以怡志，契黃綺之不傾，是顯慶二年歲次丁巳正月庚申朔十六日乙亥終於家，春秋六十有四，妻宋氏，廣平人也，祖湯，齊金紫光祿大夫，父順，隋西韓州澄城令，秩滿授雍州藍田今，夫人即其第五女也，誕四男四女，男等訊以義方，女輩教以列纊，既而兩楹夢莫，二豎為妖，曰以垂拱四年歲次戊子八月二十四日卒於私第，春秋八十有七，長男師俊，次道，次哲，次信，並攀號擗踴，五內崩裂，高柴泣血，未足方之，曾子絕漿，殆可庶矣，即於其年九月景辰朔六日辛酉，合葬於村西北一里，禮也，恐桑田有變，巨壑移舟，俯刻他山，乃為銘曰，昔在劉贏，播美騰聲，爰及晉魏，丹轂朱纓，弼諧三輔，羽翼兩京，南鄰擊罄，北里吹笙，惟公載德，嶷爾孤標，芳風連延，秀嶺碧桃，亦稱衛霍，筆號鍾蕭，東南竹箭，西北琨瑤，江不可越，一期，四海波振，五嶽塵飛，皇綱更紐，天地初維，仰追夫子，時實鏡機，廣甲族，貞芳魏土，道邃玄沖，德冠今古，蝗越韓郊，化融秦部，訓誨無方，字毓於，聲規娣姒，為幾有補，樹枝折，昆山玉分，桑榆罷照，蕙苑，佳城已閉，石鳥長存，
唐故通直郎行河中府猗氏縣尉苗府君墓誌銘鄉貢進士晦撰並書苗氏先祖，自帝顓頊之後，與楚同姓，昔若敖氏生斗伯比，伯比生子文及子良，子文為楚令尹，令尹自此始也，子良為楚司馬，生子越椒，越椒一名伯棼，亦為令尹，越椒生賁皇，賁皇后奔晉，晉人與之苗，苗，晉邑也，子孫因以為氏焉，賁皇奔晉，晉以為謀主，鄭叛吳興楚失諸侯，則苗賁皇之為也，其後子孫冠冕不絕，皆業尚儒素，亦世多才略，君諱素，字繪臣，即其後也，曾祖元震，大理司直，贈秘書監，祖藏器，陳州司馬，父詢，光祿卿致仕，贈工部尚書，堂曾叔祖晉卿，太師，為我朝宗臣，事戰國史，外祖河東柳公應元，池州秋浦縣尉，君承世德之清源，采群官之奧旨，行出於眾，文高於時，君始名損，字又損，以兄晦方應進士舉，遂用門蔭出身，調於天官，補河中府參軍，扶侍之官，官罷，寓居蒲津，介潔自持，不交非類，後又調補河中府猗氏縣尉，君嘗告其兄晦曰，祿養之榮，孰問高卑，是以雖為塵吏，必盡其心力焉，秩滿東歸，室無私積，怡然膝下，盡其歡心，問安之外，唯以讀書著文為事，咸通七年十二月十九日寢疾，終於東郡恭安里之私第，享年三十三，嗚呼哀哉，德優運促，才高位卑，芳蘭忽摧，白玉遽折，冤痛哀哉，昆弟二人，爾今逝矣，弔影孤立，泣血長號，慈親羸老，撫棺哀慟，二女幼稚，臨穴冤叫，生人之痛，無以過矣，君未娶，有一男，行者，二女，秀娘，猗娘，行者始年六歲，又先君而夭，如君所守，夭而不嗣，世之惑者，猶曰尚有天道，嘻其甚耶，兄主其喪，女守其祀，吊於殯者，咸加哀焉，考時定制，合於古道，三日而殯，三月而葬，明年二月二十日，歸葬於洛陽縣清風鄉西郭原祔於先塋禮也，孰謂哲人，而茲早世，追想平昔，隳裂肝心，又有深恨者，當爾屬纊之日，余隨計在京，存歿永辭，不克一面，長緘萬恨，莫展丹誠，是用文血，書詞刊石，記行以申哀痛，以謝平生，銘曰，孝友生知，聰明獨異，行孰與鄰，文疇克比，生而不壽，為善是疑，歿而不嗣，行路同悲，先塋在前，稚子居右，有松有楸，可安可久，清風之鄉，西郭之原，勒銘玄堂，垂千萬年，
唐故處士楊君墓誌銘並序君諱約，字君素，洛州永昌人也，其先出自有周伯僑之後，四代五公之美，國史家諜之談，蔚矣煥乎，不可言也，祖威，隋任陝州芮城縣令，父才，賞蓬茨，輕軒冕，重道義，蔑王侯，君夙稟英靈，弱不好弄，琴書縱志，煙霞心，山在地中，謙光之操彌勵，風行澤上，孚吉之道逾隆，同子輿之日省吾身，行有餘力，若嗣宗之不論人過，口無擇言，而經明行修，擢充高選，芳蘭俗茂，棠陰遽移，春秋二十有八，以咸亨三年三月十八日卒於綏福里第，夫人喬氏，同鄉邑人也，少崇婦德，長闡母儀，姻婭以為美談，閨門稱其肅穆，以大周萬歲通天貳年次丁酉貳月戊辰朔拾柒日甲申同窆於邙山禮也，恐岸移成谷，海變為田，敢勒玄銘，冀陳素節，其詞曰，隆周開國，俾侯於楊，大漢承運，其道彌光，惟君克紹，德行有彰，如玉之潤，如蘭之芳，善事父母，友於弟兄，非禮勿視，非道不行，隴中日皎，松上風清，永移夜壑，空垂誦聲，
唐故彭城劉府君墓誌銘並序府君諱通，其先彭城郡人也，家承漢緒，德襲堯風，門稱碩儒，世躡高位，父諱滔，養真不仕，處順而安，唯道是從，居簡無悔，靈鑒豈惑，慶流不私，況府君性自天姿，幼沐庭訓，式備詩禮之義，克修敬慎之容，恩惟睦親，謙以和眾，豈在遐邇，其誰不瞻，奚圖上天，止賦中壽，奄折梁木，旋萎哲人，以元和八年九月十日終於揚州江陽縣崇儒坊之私第，享齡七十矣，夫人清河張氏，蟾宮降德，虺夢膺祥，聲華既芳，容範增肅，鳳唱斯洽，龍光奄分，離魂九，哀臨三絕，男一人，名士舉，恭惟世德，言念孝思，爰自執喪，毀過常制，泣奉龜策，將謀所安，人神葉心，靈兆彰告，以其年十月十八日丁酉，躬護喪櫬，安厝於江陽縣嘉寧鄉五乍村之原禮也，恐陵谷有變，乃刻石紀德，銘曰，漫漫豐谷，霏霏碭雲，盛德不亡，逮生府君，智實天假，學如素聞，光景莫留，英靈已分，奄卜五乍，屹為一墳，川水夜流，松煙晝昏，空有書劍，傳於子孫，
唐咸通六年五月十六日，鄉貢進士孫備銘其妻葬於河南府河南縣邙山杜翟村祔大塋，嗚呼，夫人于氏，河南人也，其始宗於漢，高門之所昌，厥後世有勳哲，至唐滋用文顯科爵，高祖諱肅，入內庭為給事中，祖諱敖，宣歙道觀察使，父諱，不欺暗室，韜踐明節，其聲自騰逸於士大夫，上期必相，時君康天下而壽不俟施，首擢第春官，赴東蜀周丞相辟，入藍簿，直弘文館，纂新會要，皆析析藻雅，時宰執超擬補闕，會有舊懿暱間當軸，眾亦以公不妨矣，丐已之，今崔塚卿故賢相，金陵幕中監察御史裏行，妣弘農楊氏夫人，外王父左馮翊太守諱敬之，韓吏部，柳柳州皆伏比賈馬，文章氣高，而訶卿相，豪盛之非，蓋不得為達官，念一女德此生以妻之，卅而逝，悼之，移愛於夫人，夫人才語步，洞人機矚，聞金絲喉響之美，效箴管女工之妙和老手，況謙淑怡邃，仁而嗜施，馮翊彌顧於二子，不斯須去之，外姑幼與太夫人為中表善，始撫腹期為二親家，楊老舅喜聞之，飛檄盟太夫人，且器小子於髫，賄金帶誓之，馮翊歿世，夫人方還侍金陵，大中七年，年十八，余冠有二歲，先君率太夫人徵金陵舅如約，故余與金陵二世於外氏重姻，其懿也如此，況夫人厥姿，天人之餘，下筆成詩，皆葩目滌耳，誦古詩四百篇，諷賦五十首，奉太夫人闔族如謹，其釋氏者日恭，噫，何不邈祚於六珈哉，蓋天始華余，以夫人偶之，而天竟咎余，使夫人夭之，果不才一紀八黜於小宗伯矣，二年垂成，為中外反擠而貢所匿者，夫人恚泣成疾，忽一日強出侍太夫人之側，敘謝始終之恩，退染毫追銘外王父之煦命，介奉蜀舅亦檄所憾者，未浹旬，以咸通六年二月八日終於上都永樂私第，享年卅，可謂死不忘其恩矣，有男三人，長子道全，始十二歲，次天奴，五歲，次︵兒，四歲，一女汶娘，十歲，今更名賀老，其不育者二女，鳳娘，四譙，銘曰，嗚呼夫人，女節婦式之餘，其淑惠篇藻感激始終之義，可以折二三守規之士矣，以斯垂芳，又何愧年祿不芳者耶，況忍擠夫人義歿者耶，江總題陳將魯廣達棺雲，黃泉雖抱恨，白日自流名，悲君感義死，不作負恩生，今志我夫人，斯亦云雲，
唐故鄧州穰縣主簿成府君之墓誌銘君諱庫，字萬壽，河東汾晉人也，即成周之苗裔，本枝貞秀，代有其人，高祖進，使持節陝州大總管，曾祖約，能克紹先家，光隆祚，有隋之日，任湄州刺史，褰帷分竹，化美百城，仁風扇於河表，芳名播於箱史，而君丕承基緒，幕統嘉猷，當官以清直流名，立身以信義為奉，環姿特扶，令望高華，隋末唐初，官為主薄，當官穰縣，德積越於恭，制錦南陽，敷化高於先哲，屬將順，致土家，以大唐顯慶五年十二月遘疾彌旬，卒於私第，春秋七十有一，夫人史氏，授許州長社縣德星鄉君，貞親內湛，閫範永揚，四德克宣，六行無，以上元三年三月七日卒於私室，春秋七十有八，即以其年三月十六日合葬於張藥村東之高原，禮也，只恐高岸為谷，深壑為陵，故勒銘辭，敬題貞石，其辭曰，淒忉鄭鄉，寂寥韓，艱逾聞雷，傷侔墮淚，勒芳規，旌斯難懿，白日千年，玄扃永，大唐上元三年歲次丙子三月己亥朔十六日甲寅日，
大周故崔處士墓誌銘君諱德，字，博陵人也，漢汶陽侯之餘胄，清河郡之近裔，昔渭川應兆，佐周武而建洪勳，姜水延宗，襲炎皇而明遠緒，然而光贊四岳，流派五房，析胤分枝，歷齊韓而著稱，承祧共葉，自虞夏以標名，博綜古今，嶷之猷載遠，識該文質，山嶽之量逾高，而聽越荀龍，聲融賈贊，彰靈，其在君乎，曾祖詡，齊任青州錄事參軍，才深韞玉，在於西河，職弼還珠，蒞政得鄰於北海，且繩愆糾忒，道楊鉅墨之威，而字物能仁，毗贊符之績，祖，隋任益州九隴縣丞，簪纓襲構，偉代之量殊高，冠冕再隆，保家之器彌篤，遂能懲奸息暴，代馴雉之榮班，去罰勿疑，輔棲鸞之雄，名通錦浪，聲播劍門，父嶷，唐任文林郎，登山拾玉，堅白之辯匪虧，泛海求珠，出青之學無怠，爰以五常習性，六藝拘懷，雌黃有重於孫弘，刊定必祈於張子，君周任將仕郎武騎尉，先崇武略，或振勇於山西，早御戎旃，亦謀於漠北，故得酬庸薊，紀效燕峰，雖得拜於郎官，必從於武職，春秋六十有八，以長壽二年正月廿八日卒於私第，松遷蔦谷，凌霜之勁永移，桂落猿巖，負雪之質長奄，時歌薤露，田橫之恨寶深，方歎浮休，莊子之譏彌遠，嗚呼哀哉，粵以其年臘月廿五日葬於北邙山刊禮也，東鄰銅井，地近周公之基，西枕玉津，土帶石崇之宅，川原央，實多銜塊之塋，堆阜崎嶇，猶依植柏之壟，安乎宅兆，簋之祭不渝，眷此悲哀，擗踴之情彌肅，其詞曰，鶯谷松凋，猿巖桂落，魂魄超忽，形神寂寞，蜃駕垂旒，龍需震鐸，盡柳森聳，悲楊簫索，薤歌行泣，祭留龠，枕掎川原，剪除叢薄，塋多紫柏，墳移幕，地近灼龜，山臨駕鶴，同悲逝水，共傷遷壑，何白日之易昏，痛黃泉之難，長壽二年臘月廿五日，
大周故張方仁墓誌銘若夫白水疏源，出南陽而冠美，清河演派，入東郡以標奇，人物冠於一時，英靈傳於萬葉者也，曾祖，奇材七步，寫六義以先成，雄略三端，飛八分而流譽，祖白澤，氣調如雲，風姿若月，潘安仁之玉貌，未可擬義，夏侯湛之朱顏，焉能取類，父方仁，筠操，金石標奇，棄名利以身，守忠信而成己，青山固壽，黃齊年，何圖一旦雲終，百年俄至，以長安四年歲次甲辰八月甲寅朔七日庚辰葬於洛州合宮縣之北原也，其地形勝，山之奧區，其勢最奇，洛川之第一，北臨千里，黃河一帶而長流，南枕百城，皇都四面而麗，九泉下辟，窮地脈以疏基，千日長辭，仰青天而漸遠，人子元哲，思哲，思盛，法珍，文琰等，同胞共氣，俱承造化之恩，花萼連枝，各稟陰陽之氣，劇談之日，思渡海之嘉珍，泣血之晨，仰過庭之盛德，風枝未靜，地戶旋開，三年易過，七日難裁，爰修帳，建彼泉台，號天叩地，瞻雲候雷，魂兮一去，何時暫來，逝水東流不息，落日西飛飛不回，故知人有死生，物無常體，迷至道之多端，知先王之制禮，仰瞻人事，宛然如在，長安四年六月廿九日亡，
太唐故冀州都尉崔府君夫人清河郡張氏墓誌銘並序夫人張氏，本貫清河人也，高曾祖父，代有顯職，夫人孝睦居心，幽閒守性，門標樸素，禮出閨庭，方及笄年，歸於崔氏，三從謹備，四德有聞，內和六姻，外睦九族，效陶氏之賢，依孟家之教，忽於寶應元年歲次壬寅六月廿四日，疾終揚州江陽縣德政里私第，夫人享年四十有七，生二子一女，長曰守訓，英敏孝，禮樂無虧，次曰守基，尚幼，女適姚氏，子女泣血號訴，以其年十月六日，葬於城東嘉寧縣平原，就府君之塋而合祔焉，禮也，故刻茲石，乃為銘曰，賢哉夫人，令淑彌彰，和順內積，仁慈外揚，何期逝矣，子女感傷，松柏蒼蒼兮含愁，冥路茫茫永別，
大唐故使持節懷州諸軍事懷州刺史上柱國臨都縣開國男京兆韋公墓誌銘並序公諱泰真，字知道，京兆杜陵人也，今分京兆在都為四縣，故為雍州長安縣人焉，其先黃帝之孫，昌意之子，帝顓頊高陽之後也，至豕韋氏，實為商霸及漢楚元王傅，子孫代為丞相，以經術知名，歷東京及魏晉，為海內冠冕，故至今為望族焉，曾祖雅，後魏洛州刺史，祖峻，後周千牛，通事舍人，侍御史，司隸刺史，父師，皇朝度支倉部郎中，虢王府司馬，兼虢州別駕，漢王府長史，洛州都督府司馬，洋博二州刺史，深沉有大度，才質高奇，簡易清白，為當時稱首，公即博州府君之第二子也，弱冠起家為太宗文武聖皇帝挽郎，尋受梁州城固縣丞，轉絳州司戶參軍事，時蔣王為梁州都督，越王為絳州刺史，並降殊禮於公，又越王學窮天下之書，文藻宏瞻，非海內才秀，未嘗引接，公特為王所重，宴語為恆，王每恨得公之晚，皇帝之開藩邸也，始封殷王，聖慈之所鍾愛，以中書令李義府為府長史，寮佐選人才地胄資次高者以充之，記室仍兼善詞筆，識古今禮度輕重有當代問望者以知文翰，時以難於求備，曠其秩者久之，龍朔三年，乃授公記室參軍事，未幾，王氏夫人憂去職，乾封中，高宗天皇大帝以通事舍人奉宣帝命，非風質端雅機神英肅者則無以居之，令宰臣及有妙窮其選，乃以公為通事舍人，每至戎夏充庭，萬在方列，大帝臨軒，有詔皆命公宣，總章初，遼東平，司空英國公李積擒男建，男產以獻，聖旨以國之大禮，王公已下文武陪位者數千人，乃令中書侍郎戴至德喻旨於公，令公宣，永隆年，禮部尚書裴行執突厥史伏念，獻俘虜於庭，大帝備文物以臨之，如獻男建等故事，公時已遷職，既以非公莫，乃特命公宣，公威儀進止，折旋吐納，韶音爽氣，悚動於廊廟焉，咸亨初，關中失稔，天子思致淮海之粟以實東京，而以吳楚輕躁，難於徵發，急之則動而不安，緩之則怠不供命，乃詔公於江南轉運，以便宜專決焉，江淮晏如，而海陵之倉已於京廩矣，二年，除虞部員外郎，上元二年，除度支郎中，儀鳳二年，除戶部郎中，三年十月，以恭陵復土，加授朝散大夫，調露初，除兵部郎中，時大駕將幸太原，國用難給，命公收租賦以實之，公於河北次近數十州，裁取郡縣，無擾行者，則謠於塗，而太原俄有餘積，天子降璽書慰勉，冠蓋相望於道路，優詔詔特加三階，授度支郎中，尋除戶部侍郎，公自通事舍人去職，漸已隆貴，又屢專大務，宣揚暫輟焉，至是帝難其人，故永淳中，又詔公以本官兼通事舍人，內供奉，二年，將有事於中岳，營奉天宮，故事，諸有興建，動損國儲，以巨億，工徒數萬，累歲而績用不成，至是詔公修造，不費資於府庫，不創興於力役，先是有廢省宮宇，以取材焉，郡縣租賦率先期聽還，因而以致孱木，莫不連軒接軫，謳歌相繼，剞劂無所施其用，林衡無所幹其職，堯椽禹室以成焉，又免丁防，令其版築，公躬自巡撫，悅以使之，於是有不召而義役者千有餘人，操畚而雲集，百堵之制乃興焉，故得經始勿亟，成之不日矣，時無怨黷，人不疲勞，宮成，鑾駕幸之，聖懷甚悅，臨軒廣宴，二聖賦詩，皇帝時為相王，並太平公主奉和，咸述子來之美，以為得卑宮之制度焉，有識者咸謂周公營洛邑，蕭何造未央，無以尚也，詔公加等，授中大夫，殊賜其厚，嗣聖元年，授太中大夫，尋又加上柱國，臨都縣開國男，時方上事起，詔攝將作大匠，並吏部尚書韋待價馳赴乾陵，公晝則臨視眾作，夜則寢苫悲涕，因以成疾，力至東都，殆至不濟，既而恩旨重疊，醫藥相尋，乃漸瘳差，而竟不痊復，光宅元年事畢，蒙授正議大夫，行洛州長史，賜物六百段，為政寬簡，恤下愛人，望之儼然，即之溫然，見於斯矣，垂拱初，車駕留神都數歲，秦雍資重人以鎮之，今之二都長史，即昔之京尹也，乃以公為雍州長史，兼給傅乘發遣，公發神都日，寮吏父老及百姓扶老攜幼送於野次，號泣攀援，公行不得進，乃遂至於昏夕，其惠愛也如此，至雍州為政，如在洛州，吏人畏威懷惠，旬月而譽達於神都矣，二年，疾甚，七月，遷授懷州刺史，即以其年入計，二年正月卅日，薨於神都崇政坊私第，春秋六十一，聖情哀悼，優詔有隆，贈懷州刺史，賜物數百段，璽書弔祭，以垂拱四年歲次戊子正月庚申朔十三日壬申，葬於洛州河南縣平樂鄉安善里，禮世，惟公生而岐嶷，數歲則有若成人，為內外之所嗟異，博州府君特所鍾愛，太夫人敏識明鑒，為中表所宗，嘗目諸子，至公曰，此子寬和仁恕，抑抑揚揚，必為廊廟器，識者謂如太夫人言，長而果為海內通人之所推伏，謂古人無以過也，鬢眉如畫，聲如洪鐘，善談笑，精於名理，雍容蕭灑，觀聽之所欣矚，博涉經史，尤好老莊，非聖之書，未嘗玩習，至如造次諧謔，與賓客賞對，出言有章，游談者稱之，以為實，人有造者，雖王公將相，舊德高名，一見莫不體敬而心服，閒居無事，或以琴酒自娛，飄飄然，忽若出物表而超塵外矣，其於琴德，雅有新聲，為知音之所深歎，謂時莫能及也，志必有道，不牽於俗，貴賤窮通，不以介意，與士信，臨財廉，清節皎然，未嘗受人所饋，雖生於貴胄，身享榮祿，居常貧素，家僮不過數人，然周貧濟乏，始終不怠，或遇時賢名輩，親故朋游，則傾貲以給之，不以為憾，不徇名利，不干攏重，榮辱之間淡如也，自少及貴，不以才位驕人，誘進善道，孜孜不倦，性至孝，未嘗有犯於親，事兄甚謹，昔太夫人有疾，晝夜憂歿，人不之識，聞中岳有劉先生，乃曉夜奔請，先生既感誠懇有異常人，乃入都為療，應時而愈，時人以為孝誠所感焉，其後居憂，日夜號泣，聲聞數里，行路莫不為之哀感，公昔狀貌魁偉，腰帶八圍，至是乃柴毀骨立，人扶乃起，服闋，竟衰減於平素焉，有弟崇操，儀鳳中，天子聞其有境外之才，命西藩為使，藩王留而不遣，公夜則悲涕，晝則如常，人莫之知，積十餘歲，因又加，至弘道中，高宗大帝遺俗脫屣，公志不求生，及營山陵，因以增疾，竟不瘳損，以至於薨，嗚呼，其始也有道德仁義，其終也則忠孝友悌，為觀古之君子，或碌碌於一奇，區區於一善，而輔政成名，況公之美乎，斯全德為不朽矣，而降年不，命也夫，命也夫，公有詩賦表奏並傳於好事雲，有子仰孝等，並有才行，至性過人，恐遺芳無紀，思所以刊實綠於玄隧，其詞曰，在帝舜，洎乎高頊，豕韋命氏，扶陽興族，璧其儀，朱丹其轂，於彼京兆，終南之曲，終南何有，有紀有堂，降神生德，為龍為光，彼，陽耀陰嶺，如竹柏，負雪凌霜，可大可，公才公望，金石為心，滄溟為量，庶極三壽，方登六相，運也伊何，仁焉喪，千載，降此惟賢，如何泯，送窮泉，蘭滅地，松路終天，獨余南史，清風檁然，
唐故張禪師墓誌銘並序香山禪師諱義琬，字思靖，俗姓董氏，河南陽翟人，紹嵩岳會善大安禪師智印，法歲廿七，世齡五十九，開元十九年七月十九日，長天色慘，塞樹凝霜，頂白方，面赤方，右肱枕席，左臂垂膝，言次寂默，奄魂而歸，舉體香軟，容華轉鮮，感瑞嘉祥，具載碑錄，師未泥洹，先則玄記，吾滅度後，卅年內，有大功臣置寺，度遺法居士為僧，卅五年後焚身，留吾果園，待其時也，果廿八年有文武朝綱國老忠義司徒，尚書左僕射，朔方大使，相國郭公上額於居士，拜首受僧，奏塔梵宮，牖乾元寺，法孫明演授禪父，葬祖黃金，述德於中書令汾陽郡王郭公徹天請號焚葬，借威儀所由檢校，大曆三年二月，汾陽表白，義琬禪行素高，為智海舟航，是釋門龍象，心超覺路，遠近歸依，身歿道存，實資褒異，伏望允其所請，光彼法流，其月十八日敕義琬宜賜謚號大演禪師，擇吉辰八月十九日荼毗入塔，今載，無記不從大禪翁也，行慈悲海，得王髻珠，施惠若春，研芳吐翠，破邪寶劍，見網皆除，業為學山，萬法包納，練行凝寂，方能勳天，塔磨青霄，砌下雲起，星龕月戶，面河背山，清淨神靈，庶幾銘曰，行破群邪，業為學海，戒月青空，心珠自在，塔面長伊，鈴搖岳風，動天威力，無住無空，
大唐雍州萬年縣故趙君墓誌銘君諱隆，字世貴，魏郡零昌人也，家承台輔，聳長干於天綱，代襲冠纓，結磐根於地紀，祖節，魏車騎將軍，漁陽鎮都尉，揚旌玄菟，東夷絕西軾之車，卷旆朔方，北狄息南羈之馬，詎彝倫於衛霍，豈等列於韓彭，邁前世之晉卿，越先宗之趙將，父景，齊業縣令，淮陽太守，河無妖祀，逾西門之志誠，庭有懸魚，甚楊續之清慎，屬齊朝凌替，周室克昌，詢召英儒，徙居三輔，伊君年歧嶷，夙遭閔凶，卓爾不群，仍然獨秀，文章鬱鬱，將霓霞而煥輝，盛德巍巍，與嵩華而崇峻，去爭奪若探湯，履禮讓如弗及，嚴厲類秋霜，溫潤同春日，九睪之響逾振，三誡之譽遠彰，頻被上徵，固辭不仕，翱翔乎仁信之圃，馳騖乎禮義之塗，遊藝依仁，奮身怡志，豈謂桑榆未照，暮槿遽，二鼠不停，懸籐已絕，春秋五十有四，終於京師常樂里之第，粵以貞觀十二年歲次戊戌正月辛巳朔廿六日丙午，窆於義善鄉少陵原，禮也，遂使鯨鱗一墜，無游渤之期，鵬翮既摧，罕有陵雲之日，嗚呼哀哉，乃為銘曰，將軍暢武，作鎮宣威，黃山啟路，白波解圍，東夷送，北狄攸歸，建功前烈，纂緒承徽，業縣茂功，淮陽樹德，伊此哲人，閒之唯則，乳虎逃蹤，飛蝗戢翼，美績攸彰，甘棠茂植，英賢載誕，冠纓世挺，顯德銘鐘，揚功鏤鼎，修干千尋，洪波萬頃，弗矜弗伐，嘉猷徽，逝川東注，落日西傾，魂隨暮景，身逐流萍，泉門書，松風夜清，雕金勒石，傳茲令名，
大唐故田夫人墓誌並序夫人田氏，西河人，大夫之後也，議郎效績，辭名爵於當塗，刺舉治民，設忠貞於炎漢，膏華茂族，可略言焉，祖徹，齊瀛州平舒縣令，父暉，晉王府司倉參軍，並仁明表譽，忠信臨官，易俗移風，有稱氓誦，夫人幽閒婉順，志閱女史之圖，閫德淹和，深崇傅姆之教，端莊淑慎，令則有儀，爰自待年，言歸柳氏，垂纓佩，勤恪婦功，奉掃持箕，肅恭賓敬，四德閑雅，六行溫柔，蕙問川流，英華郁穆，豈其春蘭罷馥，秋菊遽，傷哀逝於潘生，悼長歌於莊子，以大唐貞觀八年八月十一日，終於洛陽里第，春秋六十有二，粵以其月廿二日葬於邙山，禮也，有子德師，率性純孝，至自非敦，怨覬風而徒攀，號穹蒼而罔極，式鐫玄石，以作銘雲，其詞曰，昭哉世族，赫矣冠纓，誕生淑媛，玉潤金聲，端莊外朗，溫肅內成，惟蘭之馥，惟竹之貞，爰在妙年，作仇君子，閨闈秀質，幽閒挺美，率禮修仁，依箴順軌，婉慝婦道，肅恭載理，晷運難留，生崖何久，茂菊秋零，芳蓀夏朽，杳杳窮泉，昏昏隴首，紛綸遺跡，名存身後，
唐故濟州別駕李府君墓誌銘並序公諱君絢，隴西狄道人也，高陽之緒，庭堅之裔，佐命於堯，因官賜氏，冠冕紳，昭著圖牒者，曾祖虔，銀青光祿大夫，袞州刺史，驃騎大將軍，贈冀州刺史，謚景公，為國之棟樑，佐時之羽冀，祖皓，散騎侍郎，征虜將軍，涼州刺史，高庸懿績，當世所推，父士操，安東將軍，南袞州刺史，梁郡太守，富平縣開國子，英聲茂實，光映朝府，公夙挺璋，早能砥礪，奉親以孝，事長唯恭，金玉相暉，克隆前構，解褐荊州司倉，大業之初，任彭城郡司戶，屬隋運道銷，寇盜蜂起，懷集有方，吏民安息，轉任彭城縣令，皇祚肇興，擬西徐州刺史，武德四年，敕授濟州別駕，公宏謀遠略，王佐之材，梁悚之志未申，士元之足將騁，在公貞，治術閒明，歷宦驅馳，並著庸績，方欲躍鱗滄海，矯翼雲霄，未及搏空，風力已盡，武德五年五月十日遘疾，終於官舍，春秋六十有五，以貞觀廿三年歲次己酉十二月辛未朔，十二日壬午子遷窆於河南偃師縣之西原，恐陵移谷徙，事絕名沉，敬勒徽猷，式昭鴻烈，乃為銘曰，高陽茂緒，庭堅盛宗，因官賜姓，鑄鼎銘功，世稱模楷，弈葉光融，冠冕相繼，徽音克隆，積善勵德，載誕哲人，摩霄振羽，沖波躍鱗，門資良冶，家有紳，筆華喻蜀，詞高劇秦，鑒同許郭，行侔曾史，價重璋，名高杞梓，功業未就，遽歸蒿里，教跡空存，音容莫視，丹旌冒露，素蓋排空，松寒月冷，隴暗塵紅，有子純孝，長號樹風，恨泉門之永閉，痛玄夜之難終，
唐河東郡故張府君墓誌銘並序從弟河南府進士張肅撰府君諱謙，字景倩，河東郡人也，吾家譜諜，史籍昭彰，故不敘爾，祖瓊，尤明政術，代許忠清，皇朝請大夫，守壽春郡長史，上柱國，考鏡玄，多識前載，規模古人，居上克寬，鳴弦以理，皇朝議郎范陽郡會昌縣令，府君家承禮樂，性本聰明，詩筆見知，經史足用，載廿四，秀才登科，詞人俯伏，每聞東，則賓從盈門，陪賞西園，而諷詠得禮，晚游江外，刻意於雲山，遇疾客中，懸心於鄉國，降年不永，遽往泉台，以天寶十一載三月八日，卒於吳縣旅館，遠斥風波，旋歸故里，以其載九月卅日，窆於河南縣邙山北原也，嗣子綺，繹，緯，綸等，號扣無從，感傷行路，式題芳石，以播徽猷，銘曰，孝悌垂裕，詞賦知名，晚游江外，都忘宦情，景促虞淵，魂歸夜壑，素飄揚，回舟轉泊，雖還故國，直往荒田，森森灌木，寞寞愁煙，春來秋去，萬古千年，
唐故正議大夫持節都督雲州刺史充大同軍使兼侍御史賜紫金魚袋長樂郡王食邑三千戶渤海吳府君墓誌銘並序鄉貢進士王叔簡撰並書公諱卓，字山立，其先太伯以建國命氏，吳有世家，其後子孫盛強，勳德茂著，至秦州伏羌縣令，贈澤州刺史游，伏羌生光祿卿，贈太子少保燕客，光祿生開府儀同三司，太子詹事仲孺，詹事生公，公即詹事之次子也，生而好學，不喜狎弄，豁達大度，如老成人，始以門籍蔭庥，名位坐至，制除太常寺協律郎，節宣樂章，舉視禮數，尚以不求諸己，退又改為，遂脫其冠裳，孜諸墳籍，逾年，以童子明經上第，特拜衛尉寺主簿，糾平更之署，肅宮門之禁，遷秘書省秘書郎，優遊世渠，讎校內府，授太子司議郎，雖規諫無聞，而侍從斯在，轉殿中省尚衣奉御，仍賜緋魚袋，足躡煙霄，手持御服，藝有十善，譽流京師，屬天步方艱，王師薄伐，公詣闕陳請，願身先登，揀練家僮，自成卒伍，乃署行營節度副使，兼太子右贊善大夫，陳師於襄城之野，轉戰於汝水之墳，旋遇朱亂常，腥穢宮闕，公慨然憤發，不俟駕行，杖劍西來，誓赴國難，會西平王晟擁兵於渭，作鎮東門，多公之功，書奏天子，乃拜太子中捨，封長樂郡王，妖氛殄滅，寰海廓清，除簡王府司馬，無何，丁太夫人之艱，後十句，又丁詹事之，哀號過禮，毀瘠不形，西平王累陳表章，有詔許公起復，授寧遠將軍，監門衛中郎，墨從戎，摧鋒岐下，參牙門之職，冠虎賁之師，逮西平人覲，公隸屬神策，宿衛中禁，垂二十年，上加勤勞，授循王府長史，未幾遷王傅，帝子升堂，王系擁，三益之友，聞於聖聰，除雲州刺史兼侍御史，統十百夫，食二千石，六條不紊，三載政成，天不遺，殲我良吏，春秋六十三，元和八年正月十五日終於位，里有慈仁之美，內無行歌之聲，公之孤侄寮，根自天性，發為孝慈，與次子從儉泣護靈車，越三千里，以元和九年七月廿八日歸葬於少陵原，祔先塋，禮也，夫人河東裴氏，河南洛陽令賽之女，先公而逝，有子五人，長曰宰，同州司法參軍，次曰從師，靖陵挽郎，次曰從儉，豐陵挽郎，次曰獻可，前通王府參軍，次曰從巽，號天，以申罔極，高柴泣血，顏氏居喪，吳氏子其後乎，以叔簡忝接姻姬，備詳行實，敢刊貞石，以休令聞，銘曰，振振公子，見於國危，挺身東征，摧凶汝圻，建中季年，帝幸奉天，公自襄城，兵屯渭川，從國元老，操戈被堅，西平建功，天子，大將軍勞，酬勳王府，成師範，克諧友輔，王念朔野，俾其分憂，露冕施化，
王府戶曹參清河張故妻鉅鹿魏夫人墓誌銘並序夫人魏氏，鉅鹿郡人也，曾祖滿，行刑，戶二侍郎，贈侍中，負邁代之名，蘊禾氏之璞，祖正見，庫部郎中，宣，彭等五州牧，材學映古，道業光時，父施，貞白貫俗，才優命薄，終衡州新寧縣丞，夫人清貞自結，殆越笄年，歸於張門，有典有則，無異議，心無異思，廿餘年，六親為范，淑順天授，華飾性鄙，閨門之內，代莫與籌，積善致欺，且誣厚德，少嬰微，遂先風露，春秋有五，嗚呼哀哉，以開元廿一年七月廿五日權殯於河南縣平樂鄉崔村之原禮也，有子四人，並幼而至孝，長而工文，嗣子等，將恐陵谷有改，志此銘雲，銘曰，溫惠其心，松柏其性，恭儉中禮，肅穆其令，應道則同，與物無競，何神福之不，而壽年之夭促，嗚呼邙山，永佳躅，
大唐懷州司戶參軍陳氏故賈夫人墓誌銘並序彼姝者子，實邦之媛，習至教於公宮，炳柔德於宗室，有繼於此，惟夫人焉，夫人賈氏，本家太原別駕之孫，諸侯之子，聰悟明敏，氣態閒和，女弟數人，倬出群表，讀內則之記，有肅昏昕，誦采之詩，能法度，此蓋先太夫人之遺訓，年十有三，歸於陳氏，成嫡婦也，爍四德之儀，行一獻之禮，饗於客位以授室，降自阼階以著代，躬纂組醴配之勤，專委積蓋藏之饋，叔甥既孺，助養知方，女妹有行，執勞不匱，有大蓄之儉，無小過之愆，富長世之規，寡享年之壽，開元十九年五月八日暴疾，終於立行里之私第，春秋卅，以其月十四日假窆於邙山之南禮也，嗚呼，淑德三女無男，長也未笄，孩也在哺，藐爾諸小，呱呱在房，何生人之至艱，而冥錄之斯酷，夫利見，有才名於天下，開元中，歷河南緱氏主簿，懷州司戶參軍，怨嘉偶之永暌，思德音之未沫，勒銘樂石，以紀繽風，詞曰，何彼矣，顏如華，被服綺羅兮德柔嘉，花未兮人已謝，奄冥冥兮歸長夜，嗚呼夫人宜永兮天不借，配於君子，輔國才之光價，夕台兮邙山曲，靈之安兮松已綠，空仿像於帷燭，
唐故隴西董夫人墓誌銘並序安定胡憬撰夫人望於隴西，匡城房之苗裔，曾祖依彥，皇黃州司馬，祖欽，皇將作監丞，父安，皇贈雲麾將軍，兄成，以文字進身，悉有冠冕，金紫相繼，顯於班行者有焉，夫人辟慧自天，淑德稟族，婦禮不由其師訓，女儀無愧於大家，笄年娉於河東薛公，公衣冠茂族，氣為時，琴瑟配合於韶年，魚米至期於偕老，公始入仕，以秩卑不就，會知己出鎮，闢為上賓，累遷台憲，官寓疫，先喪子高，時尚何難，患無所知，夫人以詩禮訓心，以霸祿諭志，待客義深於陶母，徙居皆得其益鄰，洎高成人，漸熟人事，詞授參軍事於寬城，秩滿，謁侍中疾，不終歲而歿世，嗚呼，生死常道，夫何足哀，悲夫人之獨，夫與子俱無壽而先喪，何也，天乎，會昌元年，自京抱疾，善醫者至門館究病所得，奉公竭誠，藥無微而不祿，蓋天命歟，是年五月一日，終於雲陽縣私第，享年八十有六，有遺言曰，吾無子侄，勿葬吾於夫之塋，卜地於我家先塋之側，君身後所有辦其事焉，歲十月十日，附於萬年縣霸城鄉南窯村先塋之左，禮也，孫番，沖幼愚，主喪哀號，發聲動天，流涕閭里，新婦夫人之從女侄也，遵守道命，奉喪罄家，晨昏哀哀，了無生意，於戲，人寰景急，宅兆有期，志文刻石，用紀歲月，銘曰，禮華之歿兮霜鋪蕙蘭，娥失素兮雲翳蟬娟，秋凋兮春妍，此數虧兮中圓，何夫人兮魂銷黯然，嗚呼，生死一致，各歸逍遙，去也兮擾擾，樂松柏兮蒼蒼，生者備禮，魂兮昭昭，
大唐高君墓誌銘並序君諱德，字士進，其先渤海人也，若夫崇基峻遠，疏派靈長，在周為同姓之封，居齊乃正卿之胤，斯則詳諸史牒，可略言焉，曾祖泰，魏任蒲州東縣主簿，器宇沖深，風神爽俊，光毗百里，式佐一同，祖迥，閒居不仕，父洛，隋任建節尉，並志懷沉靜，性狎幽貞，不規軒冕之榮，獨守丘園之樂，君則識度夷雅，令譽夙彰，德行被於州閭，信義傳於親友，馮公白首，空負大材，原伯素驂，俄臻虛壙，以顯慶三年五月十九日終於私第，春秋七十有九，夫人黎氏，稟質幽閒，凝姿婉粹，未盡如賓之好，俄成同穴之悲，顯慶五年九月廿二日終於私第，春秋八十，即以其年十月三日合葬於州城西北之原禮也，恐年代綿遠，陵谷貿遷，式纂徽猷，紀之泉壤，其詞曰，赫赫前烈，亭亭秀峙，慶發德門，入標義里，聯宗郁構，奕氏垂祉，胤緒載昌，英賢繼軌，忽隨朝露，俄同閱水，苦霧晨昏，悲風夜起，勒銘泉壤，流芳千祀，
櫟陽縣尉襲國公李景裕撰一月廿日前京兆府櫟陽縣尉襲國公隴西李景裕妻王氏於上都安邑里之私捨，享年廿六，李氏先塋澠池縣，俱以日時，未葉歸祔，取其年六月廿九日，葬於萬年縣洪固鄉鳳棲原，從權禮也，其夫孺涕抑哀，書石識事於墓雲，夫人諱循，字柔之，其先太原人，太尉中書令忠烈公諱武後之曾孫，司徒平章事景襄公諱上真之孫，僕射贈侍中恃中諱承宗之女，司空贈司徒諱承元之侄，蟬聯奕葉，傳芳繼美，持雙旌者四世，乘朱輪者百人，榮曜當時，輝映前古，太史氏備之，此固闕而不書，其夫即夫人姑之子也，太師平章事康武公諱抱真之曾孫，右領軍大將軍國公諱緘之孫，州司馬殿御史諱承鼎之子，當建中之年，朱滔勃亂幽薊，賊發於咸秦，時忠烈公秉鉞常山，康武公擁旄上黨，犄角相應，封圻接連，俱勵盡萃之，同成戡靖之業，銘動竹帛，垂不朽矣，後景襄公以愛女於司馬，修舊好也，爰及司空，以猶之子念，又歸夫人於李生，姻不失其親也，嗚呼，夫人自嫁及夭，未二十月，非至傷痛，則曷以書夭，夫人幼而聰惠，長溫和，德茂蘭間薰，儀標玉立，在家必仁孝，既嫁已彰令淑，婦道固自天知，女工不待師受，至於正家事，肅閨闈，勤謹以睦，六姻柔明，以主中饋，徵之當代，罕得其儔，於戲，夫人誕公侯之門，媲丞相之嗣，宜享福壽，以保余家，豈謂日月如流，青春遽歇，格言有曰，大道無親，唯與善人，而今反是，其天也，取其不天也，仰悲塞，言不成文，銘曰，心兮芳蘭罷薰，逝水東流兮雙劍俄分，福善禍淫兮道其何，淚盡繼血兮天不復雲，已矣哉，陵谷雖變兮永永斯文，
隋故朔州長史徐君墓誌銘君諱彪，字仲斌，兗州高平人，其先帝嚳之苗裔，有周之自出也，神基層構，華山作鎮於西州，長瀾自遴，漠水流湍於南國，固以昭彰史冊，冠冕縉紳，標時景俗，風流素起，祖虔，魏鎮西將軍，冀州刺史，父慶，齊龍安將軍，海州司馬，並風裁雅峻，道素弘深，籍甚徽猷，堂構斯在，君含和命世，資神秀出，爛雲霞於襟抱，結黼藻於胸懷，至夫孝友仁義之心，忠諒篤誠之節，斯實得之天性，匪由矜尚而致諸，起家為襄州總管府戶曹參軍事，雖劉仲雄孤芳前葉，岑公孝道映曩辰，相與提衡，彼此而已，又遷朔州長史，弼諧庶政，參贊大邦，素譽清規，如可言世，方膺高門之慶，允當天材之徵，福應相愆，梁陰遽盡，春秋五十八，以隋開皇十九年十月廿四日終於鄴城，權窆於張網里，夫人河東郡君爨氏，雁門陽平郡守善道之女也，淑性優閒，機神爽厲，既而來儀君子，載華邦族，及偕願不遂，遽慟崩城，端居潔行，克隆家道，至於輟食斷機之訓，埋羊徙宅之規，藐爾諸孤，析薪是荷，春秋七十八，以大唐貞觀七年正月廿二日終於家，粵以八年歲次甲午十一月己巳朔五日癸酉，祔穸於洛陽清風里，恐龜兆無論，陵谷遷移，故式昭景行，置諸貞石，其詞曰，神丘弈弈，德水湯湯，猗歟世胄，為龍為光，仁賢踵武，冠蓋相望，惟君間出，德音無競，玉潤金聲，霜嚴冰淨，光前絕後，風規迥映，理翮從事，驤首登庸，天工克代，物譽斯鐘，琅琅昆玉，肅肅風松，參差報應，冥昧蒼昊，遽動津門，俄乖世道，去矣玄堂，傷哉黃烏，丹雙，素輻方轍，祖遣淒斷，薤歌哀咽，白楸已朽，黃腸新列，一遵魯祔，永永同穴，風悲隴路，日者松丘，幽幽泉燭，烈烈行楸，城闕阻兮人世遠，白日墓兮玄夜，酉勒銘於沉壤，庶貞芳兮獨留，
大唐故洛州都張君墓誌銘並序君諱欽，字子伯，清河白水人也，其先漢相留侯之後，然則將軍魏代鼎臣，司空晉朝上相，莫不羽儀萬古，台鉉百王，春蘭秋菊，芬芳無絕，祖曹，周弘農太守，令問令望者也，父騷，隋武縣令，威惠兼施，弦韋雜佩，德侔三異，化洽一同，君稟靈上哲，含和獨秀，風飆茂乎早歲，孝友彰於童齒，桂蘭始樹，便散含風之芳，栝柏初萌，即聳陵雲之，以廉讓而自守，棄榮華如脫屣，每歎州縣之職，自是徒勞，遂匿跡丘園，優遊桑梓，天不輔德，與善無徵，春秋五十有一，構疾終於私第，嗚呼哀哉，粵以永徽三年歲次壬子十二月甲申朔一日甲申，與夫人成氏合葬於邙山之陽，夫人少履貞順，用仇君子，蘭儀無歇，玉度長存，壽極期頤，乃錫鄉君之號，一時尊顯，終貽萬代之榮，已切盡哭之悲還申同穴之義，勒銘玄室，永記芳音，其詞曰，惟斯華胄，弈葉簪纓，依仁履義，抱質懷貞，像賢是繼，道冠前英，備諸縑素，詎假言名，既稱有美，宜享永年，如何不淑，搖落秋先，滄茫丘隴，蕭索風煙，勒銘玄室，萬古尤傳，
朱書，大唐故偽吏部侍郎張歡夫人麴氏墓誌銘夫人諱連字成，高昌偽左衛大將軍之女也，積善無徵，奠楹人夢，粵以永淳二年二月五日嬰疾，奄然物化，春秋八十有七，以其年歲次癸未二月己未朔廿四日壬午，窆於城北原舊兆，禮也，嗚呼哀哉，乃為銘曰，嬋嬡淑質，肅穆風神，光浮月宇，影泛星津，笄年訓誠，伉歲承賓，三從克順，八敬方申，氣序遄謝，年鬢傷人，壑藏匪固，台色徒春，黃鶴一別，紫劍雙渝，柳需咽水，蒿飛塵，
唐故行涿州司馬金紫光祿大夫彭城郡劉公墓誌銘並序夫人弘農楊氏祔宣德郎前節度驅使官試左衛兵曹參軍郭洪撰仁德忠貞，君臣之節義，理家孝悌，亦為政之榮基，方府君能盡忠於國，純孝於家，可謂忠孝雙全者矣，府君諱建，字建，漢室本宗，彭城是望，昔因塵飛中夏，達士蓬征，逐勝而遷燕台，應納於茲數代，不復彭城，今即燕人也，自大父以前，多遇荒虛不明，難為具載昭穆，故順化州刺史兼侍御史諱瑰，即其先人，府君伯季六人，房居第二，元兄諱逸，青春之年，已喪人世，痛哉絕嗣，府君天授仁孝，襲繼為綱，閒居即共被同餐，分飛乃哀鳴霄漢，大曆中，詩書成立，節行天，特賜金紫光祿大夫行涿州司馬，仁佑勳賢，乎千里，次第九愛弟諱迅，藝人文筆，儉素守官，行幽州司戶參軍，再歷檀州司馬，謝於瀛州景城縣之令長，其次弟十諱才兼文武，勳業望重，歷職轅門，驅雞五邑，奄於潞湄縣之仙宰，次諱述回車，二宰大邑，終於涿郡歸義縣，季曰諱遘，守檀州司法參軍，三十歲余，已傾下壽，或曰群翥，聖代急難，延及子孫，餘慶未墜，府君歷任年代，碎務關心，氣俄臨，疾忽於甚，貞元十四年十二月八日謝於刺之公館，時春秋四十有五，有子兩人，長曰式，次曰模，聰敏孝行，人所難偕，模則殂於不幸，式乃孝嗣奉先，有女一人，適吳郡朱氏，婦德世知，朱君早逝，府君靈櫬，比者龜筮未，權在大塋，今乃兆遷潞城西南舊里之原，禮也，哀號送往，孝思未柴護儀毀容，誠可繼於曾氏當相幼沐殊恩，無路效於始終，志銘記於貞石，詞曰，府君物望兮間氣自天，雙持文武兮聖代勳賢，雁行忽斷兮各沒天際，空存嗣子兮孝行相傳，新闕巍巍兮看成拱木，銘記昭昭兮將憑萬年，
大唐故楊君墓誌君諱佰隴，弘農人也，唐上騎都尉，漢朝光宅，早馬之封，晉國肇開，已登彝器之賜，乃祖乃父，且武且文，或播九功，時旌七德，燮諧帝道，則媲彼鹽梅，調御家邦，則同斯霖雨，昌華奕葉，軒冕蟬聯，懿德瑩於當時，鴻名酉於一代，奉君之道，則進思盡忠，事父之經，則退思補孝，汪汪乎與冬日齊衡，洋洋乎與春雲競爽，故能外毗鄉黨，內睦閨門，入則含香握蘭，出則剖銅分竹，可謂如如玉，含問令望者也，君之先業，可略言矣，惟君周旋祖范，免前蹤，使溫仁被躬，而清明天性，雄圖挺發，有鄒紇這才，英傑穎標，著仲由之列，丑蘭生之一弊，美班子之再通，遂投筆忘親，援戈徇國，所征無敵，志勇爭先，俘馘有歸，勳庸居最，君之祿籍上騎都尉，豈直上頤宗祧，故亦下榮苗胄，此乃雲過松竹，其郁難名，風拂椒蘭，其馨更遠，君年逾耳順，歲迫桑榆，杜氣不停，盤桓鄉邑，宜其眉壽，以保期頤，不任蒼昊無徵，亟嬰疚，呻吟未幾，疾篤彌留，遂以永徽三年歲在壬子二月戊子朔六日癸巳卒於私第，春秋六十有五，即以其年二月廿二日己酉崩於北邙之里禮也，背河面洛，左鞏右，恐年代推移，深谷為岸，故勒斯記，庶茲不朽，嗚呼哀哉，圖銘翠石，
唐鄭府君故夫人京兆杜氏墓誌銘並序維大唐大和三年歲次己酉十一月十五日，夫人歿於鳳翔府軍營官舍，享年七十八，以其年其月廿三日，安措於天興縣三良鄉三良里禮也，夫人京兆杜陵人也，其先本周杜伯之苗裔，夫人以幼齒，遭天寶末年，國有喪亂，至於土地分烈，衣冠淪墜，雖甲族大姓，未知厥所，於是夫人並不記三代官諱，夫人以道自樂，以貞自保，雖單孑立，而不失閨帷之志，縱蓬居萍食，而令問益峻，及適鄭府君之門，薦羞之禮，執之勞，未嘗忤纖微之節，不幸府君早亡，有女一人，裙相系，數十年間，教以三從，示其四德，及踐朱軒玉墀而不虧茅屋之操，縱曳金縷彩翠之服而與素無異，粉黛花鈿，見如瓦礫，唯親經佛，導潤志性，實謂青敷蓮花生於火中，世塵已出，而享斯壽，雖日奪其嗣女之恩孝，其誰奈生死何，殮藏之禮，裳帷之具，皆嗣女鄭氏躬自營護焉，嗚呼，松梓之，歎孤女之煢煢，巢駒將奔，痛夜台之寂寂，岐山之下，鎮孤墳焉，乃為銘曰，幼離艱兮長居，無夫無子兮晏如如，嗣女所養兮八十餘，體大道兮任虛徐，中壽木拱兮命有諸，勒銘紀石兮岐之墟，西河任唐詡撰，
大唐故巫州龍標縣令崔君墓誌銘並序君諱志道，字元閏，清河東武城人，原夫赫赫營丘，演韜鈐而翦暴，昂昂中尉，杖名節以匡時，代有哲人，門承鼎族，詳諸史諜，可略言焉，曾祖公華，齊主客郎中接陳使，風規挺映，問望清華，束帶立朝，時稱茂選，祖大質，隋復州司兵參軍事，父玄覽，皇朝相州錄事參軍事，並信必由中，言無可擇，丘園高蹈，空懷游霧之資，州郡下寮，未展搏風之用，公稟和授氣，資靈毓德，妙年立節，卓爾不群，負笈從師，雖千里而無遠，集螢志學，歷三冬而有成，隸乎弱冠，聲猷籍甚，甫應賓庭，射策高第，解巾泰州萬春縣尉，地邇關河，人多澆詐，既明且斷，綽有餘閒，屈此函牛，同夫絆驥，尋而詔求良宰，公以清恪見推，擢補唐州湖陽縣令，廉平率下，嚴正在公，將弘癉惡之規，翻致盜憎之咎，於是斂衽歸來，抽簪別業，得性仲長之第，怡顏潘子之筵，候景春皋，無衍播殖之節，追涼夏牖，自偶羲皇之人，棲遲淡泊，標緻閒遠，養素衡門，馳芬魏闕，既而以德隆舊齒，爰降明揚，加朝議郎，授澤州司馬，又轉滑州司馬，粵以王祥之德，兼資龐統之材，屏星顯懿，繼軌前哲，以公事左授巫州龍標縣令，掀然命駕，得喪無屑於襟懷，迨及下車，風政已行於俗，方謂魯恭三異，弘盛烈於當年，何圖隋會九原，痛閱川於此日，春秋七十有二，終於官舍，惟公自少及長，懷貞踐義，出言有音，動則由禮，敦樸素，抑浮華，正衣冠視聽，閨庭之內肅如也，所以士林取則，雅俗欽風，方之中人，亦何以尚矣，夫人隴西李氏，素履恭和，柔儀閒婉，短裳之儉，芳規冠於德門，大被之慈，雅訓彰於仁里，善虛應，俄悲過隙，以大唐永淳元年十一月十七日同遷窆於北邙舊塋禮也，百年飄之儉，芳規冠於德門，大被之慈，雅訓彰於仁里，善虛應，俄悲過隙，以大唐永淳元年十一月十七日同遷窆於北邙舊塋禮也，百年飄忽，嗟氣運之難留，萬古寂寥，懼陵谷之方徙，式刊玄琰，永播遺芳，其詞曰，貝丘聳嶠，漳浸涵清，地靈騰祉，人寶斯生，如蘭有秀，如菊有榮，外溫內朗，玉色金聲，學高待問，藝優從仕，夏日馳威，秋豪析理，佇聞徙蝗，方觀馴雉，木秀胎災，然歸止，誅茅沃壤，激水通渠，氣高雲月，神玉林墟，載紆芝璽，榮暨蓬廬，乃馳驥足，亦擅題輿，窮通有命，清貞無缺，未臻鳩杖，俄嗟蟻結，壟月宵寒，松風曉切，勒銘幽遂，庶傳徽烈，尚書兵部員外郎范陽盧獻制文，
大唐淨域寺故大德法藏禪師塔銘並序京兆府前鄉貢進士田休光撰文世之業生滅若輪環者，則雖塵沙作數，草木為籌，了無遺織哉，呈，不可知者，其惟流浪乎，夫木性生火，水中有月，以凡筌聖，從道場而至道場，追因及果，非前際而於後際，行之於彼，得之於此，禪師諱法藏，緣氏諸葛，蘇州吳縣人，昔群雄角力，三方鼎峙，蜀光有龍，吳恃其虎，瑾之後裕，蟬聯姑蘇，曾祖，吳郡太守，蘇州刺史，秘書監，銀青光祿大夫，上柱國，開國男，大父穎，隋閬州刺史銀青光祿大夫，父禮，皇唐少府監丞，吳會旗裳，東南旖旎，洗墨而清夷落，衣錦而燭江鄉，山海禁錢，蓬萊秘府，屢游清貫，歷拜寵章，禪師即蘇州使君之曾孫，少府監丞之第二子也，年甫二六，其殆庶幾，知微知章，克岐克嶷，此寺大德欽禪師廣世界津航，人非鑽仰，禪師伏膺寂行，禮備師資，因誦經，至永徽中，頗以妙年經業成長，奉敕為濮王度，所謂天孫利益，禪門得人，禪師自少出家，即與眾生作大善知識，道行第一，人天殊勝，開普門之幽鑰，酌慈源之蜜波，由恐日月居諸，天地消息，每對天龍八部，晝夜六時，如救頭然，曾未暫捨，非乞之食不以食，以至於頭陀，非掃之衣不以衣，得之於蘭若，禪師自少於老，馳騾象馬，莫之聞乘也，以為金為像非本也，裂素抄經是末也，欲使賤末貴本，背傷歸真，求諸如來，取諸佛性，世二相八十種好，眾生對面而不識，奈何修假以望真，且夫萬行之宗，眾相之本，生善之地，修善之境，禪師了了見之矣，夫鐘鼓在庭，聲出於外，如意元年，大聖天後聞禪師解行精最，奉制請於東都大福先寺檢校無盡藏，長安年，又奉制請檢校化度寺無盡藏，其年又奉制請為薦福寺大德，非禪師戒固居龍象之首，清淨開人倫之目，不然焉使天文屢降，和眾相推，揚覺路之威儀，總禪庭之準的，護珠圓朗，智刃雄鳴，伏違順之鬼魔，碎身心之株杌，廢情屬境，卑以自居，如谷王之流謙，百川委輸，若周公之吐哺，天下歸心，菩薩下人，名在眾生之上，悲哉，三界即火宅之所，四大將歲時之速，即從道來，亦從道去，遂拂衣掩室，脫舄繩床，惟惚惟慌，不驚不怖，粵以開元二年十二月十九日捨生於寺，報齡七十有八，門人若喪考姒，乃相謂曰，和上雲亡，吾徒安放，乃文血相視，仰天椎心，即以其年十二月廿日施身於終南山便梓谷屍林，由是積以香薪，然諸花疊，收其舍利，建睹波於禪師塔右，自佛般入涅，於今千五百年矣，聖人不見正法陵夷，即有善華月法師樂見離車菩薩，愍茲絕紐，並演三階，其教未行，咸遭弒戮，有隋信行禪師與在世造舟為梁，大開普敬認惡之宗，將藥破病之說，撰成數十餘卷，名曰三階集錄，禪師靡不探賾索隱，鉤深致遠，守而勿失，作禮奉行，是故弟子將恐頹其風聲，乃掇諸景行，記之於石，銘曰，有若禪人，凝稜心不易兮，身世洞，探討真賾兮，寂行沖融，渙若冰釋兮，軒裳蟬聯，晴暉相射兮，奕裔不染，乾乾衣錫哉，蕭灑喧嘩，地自虛僻兮，玄關洞開，亡珠可索兮，吾將斯人，免夫過隙兮，魂兮何之，聲流道格，若使天地長久而可知，即相與摭實，刊之於石兮，開元四年歲次景辰五月景子朔廿七日壬寅建，
大唐故奉義郎行京兆府涇陽縣主簿王府君墓誌銘並序中大夫恩王府司馬賜紫金魚袋嗣澤王潤撰並書公諱支＋，字文秀，琅耶臨沂人也，曾祖同皎，駙馬都尉，琅耶文烈公，贈太子少保，尚定安長公主，祖繇，駙馬都尉，琅耶懿公，贈太子太傅，尚永穆長公主，父訓，累授光祿卿，娶嗣紀王纖誠之季女，公聰明生知，忠孝天與，出身從仕，為眾所知，不以得失繼懷，不以喜怒形色，謙以自牧，寬以養閒，足可永保盛名，克終天壽，公自弘文館明經虢州弘農尉，次任楊州江陽主簿，考秩尋滿，蹉江鄉，累佐諸使，勤勞偕著，名績時稱，以去年入調長安天官，以書判取人，授公京兆府涇陽主簿，今春季月，遂赴所任，宿疾不瘳，漸嬰羸瘵，千攘萬療，神道何依，以其年八月九日，終於萬年縣興寧里永穆觀之北院，享年五十七，嗚呼，淮水不絕，君家自昌，豈圖藥餌不靈，與物爭謝，故知短是定，古亦無替，夫人則秘書監贈楊州大都督嗣澤王惠長女，潤之姊也，居家守禮，出事恭儀，淑順不虧，天生自得，公任弘農日，染疾不起，權殯於縣界，長子貞素，泣血號天，柴毀過禮，終身之痛，唯茲是憂，遂策杖於弘農，扶護棺櫬，將及合祔，公有子二人，次曰貞鎰，女一人，猶未及笄，出我家也，後娶楊氏，有子三人，女二人，楊氏與貞鎰尚家維楊，嗟之道路遐遠，報不及期，以其年閏十月七日，卜擇於萬年縣川鄉先塋之側也，貞素以東海尚變，陵谷恐平，啟潤紀之，庶乎不朽，潤以天倫之痛，內兄之哀，石敘情，備於歲月，慚無刀翰，有愧於文，握管慟傷，銜悲述作，銘曰，天不藏寶，必降賢良，公貞有度，雅淑無量，將永保於閨祿，何忽變為代傷，嗚呼，郊原寂寂，松柏蒼蒼，嗟白日之晝短，痛泉台之夜長，
唐故朝議郎行郴州義章縣尉上柱國張府君墓誌銘並序君諱守珍，字珍，其先范陽人，因仕居東周，今即河南人也，自軒後錫胤，得其姓者十四族，天枝世業，所憑厚矣，或英偉冠群，門承七葉，或文章絕俗，世謂三張，佐主則業霸東吳，坐帷而功成大漢，昭假不泯，列系相承，厥後洪才碩德，持衡秉鈞者半士林矣，祖德，敦德崇道，而郡國著聞，父真，淑慎玄默，為時輩悅服，皆養高不仕，吾聞明德若不當代，其後必有達人，公之謂矣，公允迪遺烈，克荷先軌，明義而執信，溫良以守忠，仁厚潤身，孝思徇物，人倫之望也，弁髦歲補國子生，經律墳典，靡不該覽，弱冠後，預仙曹選，詞彩風雅，熟方弘博，推誠利物，良多董厥之才，理道適時，未遇孔明之鑒，解褐授將作監左校署丞，庶務清，舉事公恪，苟守彝典，於何不臧，公乃歎曰，慈顏在堂，干祿不給，及親而仕，即我願兮，是以黽俯從事，雖才高位下，晏如也，非夫溫溫恭人，熟能臻斯者乎，秩滿，以常調轉太僕寺乘黃署丞，效職乘輿，騰芳棘者，動罔不法，言皆有章，復轉都省主事，官聯粉署，常聞劍履之聲，交接仙郎，每襲蘭薰之氣，司存勾，事不苟留，職總繁蕪，物無壅害，又轉中書省主事，無何，遷主書，尚德也，跡佐鳳池，名參溫室，清警明理，亮直恭肅，縉紳之士，曷不嘉之，頃以青蠅構慝，白見玷，是萋是斐，不慮不圖，我罪伊何，逢此譴怒，遂貶愛州軍安尉，非其罪也，是時廣付都督王公冕，尚德能賢，以公充推勾判官，由是探微折滯，罔不肅厲，可謂英偉君子，所游見珍也，爰奉恩詔，改遷郴州義章尉，於戲，彼蒼不予，降此鞠凶，色捧之政未敷，青雲之姿遂泯，雖官階黃綬，則不曳不婁，位設仙庭，而不灑不掃，六姻疾首，三友悼心，春秋有七，開元廿七年歲次己卯七月辛卯朔十日庚子遘疾，終於廣州南海縣安定里大雲寺，嗚呼，崢嶸五嶺，莫覯帝鄉之雲，浩淼三江，空睹桂林之月，聽南風以洩涕，望北闕而撫膺，遂乃背荒陬，遵上國，靈舟動楫，丹言歸，迨歷炎涼，方言戾止，以開元廿九年歲次辛巳二月癸丑朔廿日壬申返葬於東京邙山之陽，不忘本也，嗣子竦等，克紹遺訓，保光後葉，欒欒在疚，罔知所圖，飲恨嗟如，出涕沱若，命余文者，式記銘云，俊美淑人兮邦之彥，遭鑠金兮竄荒甸，何在世兮如巢駒，君倏忽兮已矣夫，丹旒孑孓兮邙山路，青松陰陰兮白楊樹，哀哀孝子號蒼，誰能見此無悲辛，河南府鄉貢進士陳眾甫詞，侄孫鄉貢明經有鄰書，
唐故天德軍攝團練判官太原府參軍蕭府君墓誌銘並序從兄國子監丞策撰士君子之處世，所貴慎其始而敬其終，公之始也，從乎鄉賦而登文詞之甲科，其終也，佐乎已知而歿於邊陲之王事，豈不謂慎始敬終之者歟，公蕭姓，諱鍊，字惟柔，命氏派，自蕭同叔子，侯何，洎晉末中原喪亂，人遷渡江，公則南蘭陵郡人也，十代祖道成，為宋元臣，澤及生靈，群情樂推，遂化家為國，則帝裔相承，王封繼習，詳諸史策，略而不書，曾祖德緒，皇銀青光祿大夫，舒，杭，穎三州刺史，蘭陵郡公，祖元晃，皇徐州蘄縣令，父凝，皇信州錄事參軍，皆禮樂克傳，詩書遵習，才宣其業，位不逮名，公則錄事先府君之次子也，幼而神嶷，長而識精，孝悌因心，詞華自學，尋丁先府君，先夫人鄭氏之艱，毀瘠欒欒，殆將滅性，後以選敘參於吏部，書判入暗等，授太原府參軍，至任，元戎特以才幹見知，軍府之煩，事多詢委，未幾，為鄰境天德軍使御史大夫任公辟充團練判官，公佐之翼之，人安軍肅，嗚呼，天不假壽，以永貞元年八月三日遘疾，終於豐州之官舍，商賈輟市，將校失聲，夫人陳郡殷氏，門承德義，性稟賢和，行協於璋，令聞於姻族，及遭公之喪，哀過乎禮，哭不絕聲，有男二人，長曰紹初，才能捧雉，幼曰鄭兒，未及扶床，有女三人，長逾毀齙，二猶在懷，皆孺慕哀哭無容節，夫人乃茹痛銜悲，營護歸櫬，發自遐徼，達於洛都，遂以元和元年二月二日權窆於洛陽北原，以時月有妨，貴從宜也，乃為銘曰，文實身干，德惟道藩，爰始筮仕，參軍太原，堆積詢委，剖滯柝煩，豈雲遐遠，所從已知，恩深軍府，德及戎夷，遽聞喪逝，胡不遺，哲婦號絕，誓歿無違，銜哀營護，旅櫬攸歸，丹旌萬里，孤魂是依，洛陽北原，箸龜協吉，荒阡甫，長夜幽室，貞石記銘，千秋永畢，
貞觀廿一年歲次於丁正月戊子朔，廿五壬子，交河縣神山鄉民唐妻辛忽遭時患，以今月十九日身便亡，春秋一十有七，宜向殯葬於墓，唐氏之墓表，唐妻辛英︹之墓表，
唐故朝散大夫漢州刺史賜紫金魚袋李公墓誌銘並序從外甥前義成軍節度副使朝議郎檢校尚書戶部郎中兼御史中丞柱國賜緋魚袋崔鍇撰並書夫四科具美，哲人用著其徽猷，七德備修，君子克諧於典誥，其李公之謂歟，公諱推賢，字匡仁，趙郡西祖之後，自漢魏已來，枝派相繼，繁衍昌盛，至於國朝，實山東之茂族也，曾大父煉府君，皇相州鄴縣令，大父悅府君，皇密州錄事參軍，烈考應規府君，皇衛尉少卿，累贈太傅，公衛尉府君第三子，府君前娶馬女，贈秦國太夫人，後娶田氏，贈紀國太夫人，公紀國所出也，塚兄相國讓夷，天產異氣，岳降英靈，自清化源，彌振德業，是以一門光大，弈葉蟬聯，勢逸雲霄，聲馳寰宇矣，公少負奇節，夙蘊殊能，富三年積字之功，貯一鳴驚人之業，相國持權，諸侯累辟不就，常曰，仗當塗之力而掛簪組，曷若罄生平所志而求遇於王公哉，古人恥沒世而名不稱，苟名不立，身亦何榮，其秉操也如是，愈為時人所重，竟奪其志，遂授秘省校書武寧軍節度巡官，府罷，授河南府陸渾尉，直弘文館，秩滿，除國子廣文博士，依前值弘文，故馮尚書審，雅重於公，出居左輔，拜請為長春宮判官，奏中侍御史內供奉，馮公受代，公以殿中丞升朝，改太子右諭德，衛尉少卿，再授左諭德，太子左右庶子，歲滿，加朝散階，復為右庶子，拜茲郡焉，中謝日，懿宗皇帝寵愛其材，特賜金紫，公之解褐也，聯居清貫，美廁郡英，道不苟合，心無所營，退不懷憤，進不為榮，凡百多士，罔失其情，故首列班行，未嘗以一言干於時政，而欲圖身，是以並處於閒散，在儒家執謙光之義，在道門然之宗，在佛書究真如之理，是以勢交舀利，莫可易其心矣，加以植性溫和，默舊，骨肉不知其喜怒，親朋莫見其愛僧，信可為士族之圭表，衣冠之宗范，衛曰，人之不逮，可以情恕，非意相干，可以理遣，故終身無怨怒，曠百千歲，無人是效，公實為之，理漢州日，顧謂郡中人曰，漢帝云，與我共理者，其為二千石乎，則知刺史之任非輕也，及歲滿，耆童懷父母之德，井閭知水薤之方，爭投劉寵之錢，競臥龔黃之轍，廉使高相國駢累表聞薦，稱蜀郡之課最，即化恨阜俗之道可明矣，罷郡三年，年七十四，寢疾，終於上都通義里，親猶子在蒙，登進士第，從知相府，七貴賜緋，乞假歸京侍公之疾，因奉遺命曰，吾歿之後，第從薄葬之禮，無越吾生平之所尚，以乾符三年十一月十七日，葬於京兆府萬年縣義善鄉大仵村鳳棲原先塋，夫人蕭氏合葬焉，禮也，嗚呼，當大漸之際，能守初心，不殞獲於存歿，斯亦前聖所難也，娶蘭陵蕭氏，左補闕敞之女，先公十五年而終，有兒女二人，女在室子策，仕為畿丞而亡，別出四人，兒曰丑兒，年十三，機性邁俗，綽有父風，次曰，女娘九娘，皆尚提稚，鍇與公猶子侍御早接交遊，得熟其事，因以斯文見，銘曰，喧喧世人，默默君子，世人名，君子修己，不忮不求，無非無是，行寡悔，而言寡尤，用則行而捨則止，理郡功成，居家道美，龔黃之政齊，之風，自著休光，熟與儔比，鬱鬱佳城，滕公居此，
大唐故張府君夫人喬氏墓誌銘並序夫人諱娥，字留女沛國譙人，漢太尉玄即夫人之遠葉祖也，原夫分基黃序，峻趾於崇丘，疏派丹泉，引靈源於大豁，由是家傳鐘鼎，代表簪軒，雄傑相尋，英髦接武，斯並揚蕤竹帛，今可略而言焉，祖仙，絕國挺生，時稱驥足，具瞻之美，朝野攸歸，遂作牧專城，褰帷方岳，固任南郡太守，俗易風移，父雲，錫翼鳳毛，分蹤麟趾，溫雅之聲既遠，仁勇之志斯隆，釋褐早衛鉤陳，晚昨參蘭，隋，任膺揚郎將，遠近爪牙，目典禁戎，乃家於洛邑，夫人凝瑜瓊圃，流輝潤於雞冠，發秀桂林，挺幽貞於免影，幼而婉敏，長表華，初笄之年，女儀特立，有行之始，婦道斯，悅禮敦詩，遐邇規矩，洎乎降嬪張氏，道葉塤篪，若父之義卓焉，如賓之禮備矣，四德疊映，鄙梁高之未奇，六行重輝，陋鴻妻之猶薄，鄰黨騰其懿淑，侄娣尚其慈嚴，調韻克諧，似春風之吟玉樹，襟素清朗，若秋月之皎瑤池，既而葉露同，豕火流石，戢義光於滄溟，積善無徵，遂彌留寢疾，以龍朔元年十月廿日終於永泰里第，春秋五十六，行路兩泣，列津傷嗟，豈真鄰女罷機，孀妻焚緯而已，即用其年十一月十一日，權殯於北芒山北四里，
唐故處士孟府君墓誌銘並序，君諱運，字穆，隴武威人也，宦游漂泊，因寓河南之洛陽，遂為人焉，曾祖獻，魏太中大夫，左將軍，祖景和，齊金紫光祿大夫，父洪度，方州石樑縣令，並材冠鄧楚，曜掩隨珠，茂葉鬱於雲柯，芳枝垂於日，惟君毓質幽貞，誕靈虛寂，仁慈植性，孝友居心，志尚謙光，情希嘉，是以名韜白屋，跡匿青巖，乍轉於松林，時玩琴於桂圃，自可嗽流枕石，采菊紐蘭，不謂日色，悴昆峰夜掩，俄漢水之儀鳳元年十二月廿四日遘疾，卒於私第，春秋八十有六，即以其二年歲次丁丑正月乙丑朔九日癸酉，權殯於北芒之原禮也，孤子祖業等，罔極，思慕難居，傷返哺之長辭，痛之情永訣，峻，海清流，銘鐫琬，式風休，千載傳其芳烈，萬古挹其嘉猷，乃為銘曰，周藩析祚，開封，列姓受氏，啟邑承宗，疏源漢派，壘萼雲峰，風侵宿竹，操逸寒松，惟君宅兆是卜，魂兮是措，幽隱泉門，荒涼塋路，勒茲豐石，式光，將月魄而長，松與日光兮俱暮，三百，
延壽九年壬辰歲四月甲辰朔，廿七日庚戍，鎮西府領兵將趙悅子，春秋六十有六，以虯車靈柩殯於墓，趙氏之墓表，
大唐故光祿大夫工部尚書使持節都督荊州刺史駙馬都尉上柱國莘安竇公墓志銘並序公諱誕，字光大，扶風平陵人也，昔魏其總戎，殄七國以寧東夏，安豐作牧，八以保西藩，故得望重台儀，位隆端右，其後或卿或相，為龍為光，榮鏡一時，貽慶千祀，備在記牒，可略而言，曾祖善，魏衛尉卿，侍中，北華州諸軍事，北華州刺史，永富公，祖榮定，隋上柱國，右武候大將軍，右武衛大將軍，秦冀洛等十州刺史，陳懿公，並英偉秀邁，識度弘遠，德高朝，譽冠人倫，父抗，隋上柱國，幽等四州諸軍事，幽州刺史，皇朝將作大匠，納言，左武候大將軍，贈司空，陳容公，溫潤內蘊，符采外發，簪纓之表率，鷺之羽儀，公檀宇祟峻，器局恢弘，岐嶷之姿，見於撫塵之歲，磊落之志，著自捧履之年，櫛沐禮儀，組織仁信，博聞該於書圃，縟藻麗於詞林，獨步帝京，高視戚里，仁壽二年釋褐，補隋獻皇后挽郎，三年，授朝請郎，尋除潭州長沙縣長，武城善政，德美弦哥，中牟令積，化光馴雉，於玄象絕於乾綱，洪濤滕於地紀，山鳴鬼哭，狼噬鯨吞，豪傑爭興逐鹿之師，懷生並有瞻鳥之望，武帝龍顏日角，膺錄受圖，始立匡之功，終踐九五之位，公先參霸跡，晚屬天飛，前除相府祭酒，後殿中監，剖符胙土，誓之以帶礪，書社苴茅，錫之以勳德，封安豐郡開國公，食邑二千戶，薛舉胃起鳥飛之山，駕寺昆戎之壤，營多隗囂之眾，壘甚葛亮之師，今上統率貔貅，以戡大惡，義寧二年，除右元帥府掾史，翊贊軍機，緝諧兵略，英謀秘計，孕郭吞程，武德三年，遷刑部尚書，天府望隆，喉舌寄重，荀景倩以淑慎被任，賈文和以匡濟見知，今古相方，差無慚色，四年，授太常卿，上柱國，秩宗任掌補只，奉常職司禮樂，嗣然明之清軌，紹稚都之博聞，若非辟以時英，允於眾選，豈得主斯祀典，蒞此宗卿，其年遭容公憂，毀殆滅性，既忉陟岵之悲，骨立過禮，更深風樹之歎，參墟之地，石城失險，郟辱之境，金未賓，戎務須人，奪情起復太常卿，仍攝參旗軍將，判刑部尚書，事緒殷繁，薄領填委，隨機剖斷，綽有余閒，其年兼國子祭酒，建國君人，庠序實為政之本，辯方立極，黌乃設教之原，作訓青襟，孫況創膺斯任，為范胄子，劉毅方受此官，梁山西寺，漾水東流，沛公天漢之鄉，魏王雞肋之地，設險之所，委以腹心，貞觀元年，除使持節都督梁集洋巴興壁六州諸軍事，梁州刺史，能方伏湛，政化大行，術比蓋延，威信克著，二年，遷殿中監，加左光祿大夫，四年，拜右領軍大將軍，官兼五戎，剛毅肅於└柢，任司八捨，巡警厲於鈞陳，秋卿人命所縣，士師團運攸寄，執三尺之律，本屬公平，革五虐之刑，實資仁恕，其年轉大理卿，懲波凝脂，設斯疏網，異社周之輕重舞法，同張季之正直無冤，九年，奉敕營太廟，上棟下宇，窮大壯之良規，審曲面勢，極旌人之妙術，以公勤誠可錄，特加茅土，封莘國公，食邑三千戶，賜物五百段，公志尚清曠，性篤逍遙，挹商山之芳塵，欽穎陽之休烈，其年上表請致仕，蒙敕允之，授光祿大夫，十八年，除宗正卿，攝養乖方，忽感風疾，屢降手詔，冠蓋相望，又遣司空梁公繼墨敕慰問於後，使命駱驛，恩潭綢繆，近代人臣，莫之為比，然百齡易謝，九轉難逢，終瘞黃壚，徒思丹，廿二年二月寢疾，薨於輔興里第，春秋六十八，哀動宸極，悲感朋寮，似漢後思祭遵之功，如鄭邦懷國喬之德，又降恩敕，贈工部尚書，荊州都督，詔曰，安葬事所須，並令官給，仍遣五品一人監護，惟公風采標映，識悟弘道，懷瑾握瑜，含章挺秀，捐青雲以竦干，則玉潤碧鮮，漸陵陸以奮飛，則搏空忉漢，蘊九言以行己，六行以揚名，布政佇評謨，立政資經啟，儀刑雅俗，冠冕周行，開館待賢，所招者三風之士，懸榻延友，引者五龍之賓，命偶會昌，運鍾休泰，攀轔附翼，襲紫傳龜，百寮之隱括，九流之師鏡，豈謂三芝罕遇，歲月難期，東都開夏侯之銘，西州折文公之石，其年八月，合葬於襄陽公主之塋，庶茂鄉之中，更長子之墓，安陵之側，重識魯元之墳，乃為銘曰，積石長源，削成崇趾，丞相匡贊，司徒燮理，寵渥重光，蟬冕繼軌，方騰緗素，名傳青史，隆生英哲，克嗣良弓，季儀岸，叔則清通，文華筆海，辯逸談，憲章祖德，沐浴家風，運屬雷屯，時逢世故，卜靈改卜，真人應務，參殉鼎業，預清國步，寵威徽章，榮光茅賦，曳綬八坐，飛纓九棘，禁衛總戎，藩降述職，蕭雲曜采，培風矯翼，世號忠貞，朝推亮直，俄分今古，幽明，玉碎昆岫，劍沒豐城，松高蓋偃，碑久金生，唯余隴月，徘徊九京，
唐故濟陰郡王墓誌銘並序太子太傅上柱國岐王範撰並書王子諱嗣莊，字延敬，隴西成紀人，睿宗皇帝之孫，開元皇帝之侄，開府儀同三司，兼太常卿，上柱國寧王之第二子也，幼而明惠，長而聰善，忠孝成性，禮樂在躬，書學一覽而便通，劍術免經而即妙，皇上篤猶子之愛，敦懿親之重，以開元五年十月八日乃封濟陰郡王，食邑三千戶，有制符加夷等，借紫金魚袋，授太子左諭德，承天帝緒，列漢國之旌旗，建社開封，專魏家之詞藻，夙令譽，朝議稱榮，鶴馳芳，龍樓佇職，聿求英戚，方任親賢，但時不兩昌，物罕兼遂，俊令傷其道德，才明奪其年壽，沉痼之日，駕幸溫泉，中使名醫，道路相繼，屢回天眷，特軫皇慈，雖載奉恩榮而其如賦命，嗟乎，西山靈藥，行受貺於雙童，東岱遊魂，竟延災於二豎，開元九年十月廿七日薨於京師勝業里之私第，春秋一十有七，嗚呼，侍醫李柱，徒留方伎之書，仙伯劉安，無復長齡之術，王痛心哀悼，悲慟於懷蘭，茂方摧苗而不秀，有敕京官一人監護喪事，凡厥所須，並令官給，即以其年十一月六日葬於京兆東原，禮也，嗚呼，風嘶寒木，月苦新塋，琬琰常存，歲年無泯，庶勒生金之字，而為刊玉之銘，其詞曰，枝分帝緒，派接天泉，黃童幼日，甘羅小年，居家樂善，戚里稱賢，忠孝其志，禮樂在躬，文章得俊，劍術稱雄，二南芳躅，兩獻清風，哀挽嘈嘈，靈儀肅肅，松價煙靄，山川起伏，舊隴初開，新塋是，王失掌珠，撫心哀痛，帝曰猶子，登朝流慟，京兆魂飛，荒郊禮送，疚精靈兮長往，泯浮生於大，開元九年歲次辛酉十一月甲辰朔六日己酉，
大唐武騎尉朱德故妻李氏墓誌銘並序夫人諱嬇名姝，隴西人也，緬惟先，菊茂蘭芳，婦德天資，靡由人獎，豈謂天斂曜，雲霧生昏，彩潛暉，影，而生崖有盡，奄及佳城，仙藥，福慶寧效，粵以咸亨二年七月五日寢疾，終於延壽坊之私第，春秋卅有九，其年七月十二日，殯於京城西龍首原，禮也，有子神威，追慕無從，高谷為陵，深江變野，閨儀一墜，四無，若不記之於石，無以保其芳，嗚呼哀哉，乃為銘曰，靈源迥派，標，芳慶匝地，氣凝霄，爰有，，，，
唐故青州長史長孫府君墓誌銘並序公諱安，字弘安，河南洛陽人也，粵若稽古，皇皇者軒，天飛龍光，作我人極，實命昌意，鎮於陰山，倬哉熊融，肇此公族，遠自後魏，迄茲聖代，作茅分竹，佩玉懷璜，尚主為郎，軒游鼎食者，詳乎國史家諜，公擢根芳苑，養秀華池，隋太常卿緯之嫡孫，蜀王府長史曜之元子，恭順之色，發於孩笑，孝敬之心，著自齠齔，聞喜則學，見賢思齊，才為文宗，行作人范，眉目若畫，志氣如神，時國步初夷，才賢實急，詔選良家子為左右千牛，非夫點漆凝脂，渾金璞玉，家傳閥閱，代襲貂蟬者，疇其以堪，堂堂我公，雅稱休選，秩滿遷符璽郎，公才行獨高，藝能兼美，趨侍軒禁，勤勤歲時，天聞嘉聲，出為隰城宰，時仰休政，改為會州佐，汾水之曲，隴關之外，人貪於利，俗異於華，公先陽春之熙熙，則人吏蘇息，後巖秋之肅煞，則奸豪畏威，人不忍欺，吏不敢卞，尋拜益九龍令，牛刀再鼓，弦復調，闔境馳聲，不仁自遠，俄轉硤州司馬，又授襄州司馬，復拜青州長史，毗是千里，翊彼六條，不以私害公，不以義通利，官雖半刺，職是端寮，俗政人謠，在公偏得，夫如是者，則循良傳有遺愛碑存，於戲，他人之賢，譬彼丘陵，邈矣府君，如日之升，方期坐廟堂，宰天下，豈神無善，禍則鍾賢，春秋七十三，咸亨二年三月十五日遘疾終於官舍，有識興慟，無恩不哀，夫人同郡孤氏，華其質，涓其心，獎是閨風，弘諸婦道，作福無驗，哀禍重臻，時以年月未便，權殯長安城南，粵開元九年龍集辛酉十有一月，塋開六英，金雞鳴，玉犬吠，蓍蔡攸吉，人神葉從，合葬於白鹿原，蓋遵周公之曲也，孤女張氏妻，哀無怙恃，酷彼劬勞，淚終以血，氣韻而號，仍懼陵谷貿遷，歲月相易，謹銘洪懿，勒此玄石，詞曰，鳳城之東，苟之北，墳上燕銜來葬，田烏相得，佳城兮鬱鬱，松賈兮蕭瑟，于嗟公兮埋此室，于嗟公兮埋此室，
大唐故朝散大夫洛州司兵薛公墓誌銘公諱忠，字處惇，河東人也，曾祖清漳令，人弗能誣，鳥訓無懼，愛，高尚其志，不屈公侵，雖弓屢至，不可而奪，公武德之際，擢自青衿，釋褐熊州司兵參軍，以沉淪英俊，遷洛州司兵參軍，雖日月貞明，風雲尚慘，仍授淮陽王行軍長史，討賊劉闥，公為王前驅，輕生重氣，致身授命，死王事其如歸，春秋卅有六，以武德五年十月八日名存身歿，命也如何，以顯慶三年十二月十二日，改殯於邙山之阿，庶使流芳萬葉，用刊貞石，其詞曰，名節所歸，爰資文武，采度德義，光一區宇，不墜在余，為物規矩，一銘幽石，英傳萬古，三年歲次戊午十二月己酉朔十二日庚申志銘並序，
唐故南康公國尉孫君墓誌君諱玄則，字元象，其尤樂安人也，祖長遷，隋清德鄉長，父建，皇朝蓬州安固縣令，君踐其餘祉，起家太廟齋郎，任滿十周，希成九仞，龍津駭峭，多辟暴鰓之流，鳥道驚飆，翻躡退飛之侶，於是九重易遠，尺木難階，隨命屈申，任南康公國尉，雖免從事，常懷一郁之心，耿介就，抱支離之疾，是以不平損壽，失志傷年，春秋五十有五，終於私室，以咸亨元年歲次庚午十一月庚子朔廿一日庚申葬於清河東二十里信城鄉崇仁里之舊兆，天地久而人道役，氣序推而年代深，萬古無歸，百齡何遽，愁陰起，哀吹生郊，拱樹行森，蔓草將列高岸為谷，巨海成田，故礪石標名，庶斯銓不泯，嗚呼哀哉，
大周入正議大夫使持節都督州諸軍事守州刺史上柱國高陽縣開國男許君墓誌銘並序雍州萬年縣尉邵昇撰君諱樞，字思言，高陽新城人也，唐年外臣，山林則穎陽傲帝，漢家外戚，鐘鼎則平恩列侯，豈直孜孝於家，褚忠於國，子將月旦，高論動於寰寓，玄度風宵，芳徽流於簡諜，曾祖胄，齊奉朝請西袞州司馬，祖楚玉，齊通直散騎侍郎都永使者，父士端，隋宋州治中，瓊聯音，銀章疊映，望高中禁，榮半外台，士元展驥，載騰驤於闕里，盧化鶴，坐騫翥於睢園，君沖情霧豁，逸性霞舉，韞丹穴之光彩，揚青田之羽融，一量含輔，材贍棟樑，秋桂有芬，寒松多節，至如周用三典，漢法九章，皋呂則科簡雲合，鍾王則條例波委，觀璧寧分，罰金無當，公乃開披靈府，綜彝章，解褐以明法授詳刑評事，遷大理丞，盛筆無冤，於門有待，轉洛州鞏縣令，蘇州司馬，秦，越二州長史，鞏洛雲鄉，吳閭水國，會稽南越之奧壤，狄道西秦之巨鎮，公出入數藩，謳謠載路，累遷龍州刺史，封高陽縣開國男，食邑三百戶，俄除泗州刺史，又重授泗州刺史，加上柱國，岷山導江，朱︶是騖，泗濱浮磬，皂蓋頻飛，錫文命之封疆，尊昭陽之職位，抑所佳政，綏懷獷俗，任人而風化大行，作則而文儒一變，高班盛績，朝野榮之，頃除太中大夫，使持節都督州諸軍事州刺史，又加正議大夫，時青羌尚梗，赤阪猶艱，自矜蛛蛑之衛，載舉螗良之斧，天子以公有連率之才，授公以一方之任，滇池遠俗，穴遐陬，張八翼於天門，撫九隆於地首，至如安邊長策，禦寇深謀，卷蒼松之氛，清白蘭之亭壘，公若運諸掌，人無間言，則高柳風秋，長榆景暮，屢竭懸車之請，方承錫幾之澤，閒園草樹，多逢杖玉之遊，虛館煙霞，無輟揮金之賞，以久視元年五月廿五日遘疾，薨於神都進德里，春秋有八十，墜鵲成災，巢任鳥構禍，武擔之山已折，薛縣之地忽平，以其年閏七月六日，遷葬於邙山北原，笳簫惻愴，松柏陰幽，滕公之室已扃，隨會之原不作，喪事官給，賻贈優厚，可謂歿而不朽，禮極哀榮，夫人琅耶王氏，琅耶郡君，齊姜宋子，桂馥蘭芬，玉樹臨雲，銀河映月，簫台鳳曲，俱飛京兆之樓，劍匣龍文，共沒延年之水，以聖曆元年八月廿三日遘疾，終於私第，春秋七十有五，即以其日合葬禮也，嗣子前朝議郎行太子左奉裕長史，上柱國惟忠等，並崇蘭接秀，芳棣連輝，懷捧檄而將，仰藏書而已泣，卜其宅兆，式建銘云，太岳之胤，世載羽儀，高陽之國，簪裾陸離，方流孕卞，圓折生隨，良冶必復，英才不羈，三題輿座，四引旌麾，東川閱水，西奔曦，梁木其折，哲人其萎，天兮無親，德兮有鄰，如何斯地，而瘞斯人，鬱鬱佳城兮不曉，峨峨隴兮無春，悲簫楚挽兮新隧，白馬素車兮故人，萬古邙阜，千秋洛濱，吊松門之苦月，望蒿里之窮塵，
大唐魏君志銘夫赤烏挺瑞，周胤實繁，白魚躍鱗，姬瀾爰派，而爵居五等，望烈三尊，茅社號是克昌，星以之爰及，榮光滋於姬水，鳴鳳翥於岐山，盛德久而彌芳，英聲遠而逾振，祖，水鏡涵明，凝皎徹，父，松蘭炎彩，令譽貞芳，君器淹華，含璋秀逸，孝友於閨，悌順於鄉閭，而幼號神童，目無雙於日下，弱齡奇嶷，炳芳名於月中，業陽秋書，古人佇面，文華春菀，鳥翥毫端，道蓄金，精通頤隱，文鋒玉屑，彩鉤深，既而捐命以仁，捨生以斟義，福愆於輔德，神於贊賢，莊閎掩扇，鍾弦響絕，視化山之蓮，向秋落，望君子之樹，先寒雕，既悲悼親寮，哀纏宿草，淒嗟執友，慟切金蘭，春秋六十有四，以顯慶五年八月廿四日卒於私第，以其年九月八日葬於北芒山之陽禮也，日昏埏隧，風切松吟，冀無望於照乘，用志於徽音，乃為銘曰，於鑠遠祖，高朗令終，德侔萬載，業纂圓穹，騰蘭啟瑞，暉融，奧滋錦胤，器深宏，學優西孔，道邁東平，汪汪溟渤，岌岌嵩衡，美珍北棘，潤曜南荊，駕翩翩，遄箭涓涓，哲人其逝，不吊昊天，蕭索松徑，陰埏，銘茲窀穸，用志芳堅，
維證聖元年歲次乙未八月景子朔十六日六卯，上柱國張思賓卒於私第，春秋有五，惟君器標聰敏，早著嘉聲，惟孝惟忠，克岐克嶷，詞林藝美，早自髫年，武略奇謨，匪惟茲日，故知挺質沖襟，材標綺歲，方欲獻奇獲策，展效申誠，未窮穿札之工，奄見夢楹之釁，是知與善無應，俄聞蟻斗之災，痛結黃穹，倏見棲任鳥之咎，烏呼哀哉，孤子迦葉，悲蓼莪之永謝，痛之無追，恐陵谷之遷移，故勒銘而紀德，即以其年八月廿七日葬於邙山之嶺，乃為銘曰，玄穹不，黃壤無依，如何淑哲，掩棄明時，神遊蒿里，氣逐雲飛，痛茲厚夜，悲結無虧，恐陵谷之傾覆，故勒銘而記之，天冊萬歲，
大唐故吉州刺史隴西李府君墓誌銘並序夫命過中壽，何必期頤，位列諸侯，何必銀艾，故議年至於是，議職又於是，孰不韙之，府君諱昊，字守賢，隴西成紀人也，道德有後，模楷相承，蔚能文為世家，茂清閥為士族，曾祖和州刺史綱，大父絳州別駕壽，烈考左羽林衛長上令終，惟和州克濟其美，惟絳州克和其中，惟羽林克成其終，府君即羽林之第二子也，與季弟考功員外，吏部郎中昂幼差肩學詩，尋比跡入仕，考功以文詞著稱，而府君兼忠信知名，有碩德，有琦行，自強仕至大官，辟書相交，幕府更入，萬歲登封年，以門子宿蘭，尋拜務州武義縣主簿充海運判官，天塹無涯，連檣百里，風濤之下，舟楫所難，軍實指期，不差一息，授太原府交城縣尉支度判官，邊鄙或聳，糗糧是務，轂擊監監，動盈千箱，克贍軍儲，常積余，授懷州司士，會寧郡長史充朔方推覆判官，加朝散大夫，特賜緋魚袋，安北都護府城兼朔方推按，單于咫尺，萬夫成城，錘聲殷天，橫制約塞，庀徒畫一，廉察生風，授銀川郡司馬，無何，拜靈武郡長史兼本道防禦使兼採訪判官，尋拜廬江郡長史知郡事，淮海之服，土風澆，撫寧此人，如轡在手，易俗齊禮，洋洋頌聲，至德元年，除黃州刺史，又除吉州刺史，自一尉八徙官日，十數年致二千石，得為不達矣夫，春秋七十有三，以至德二年閏八月考終於潯陽縣客舍，遠邇悲惻，追惟朱紱鶴發，皤皤如絲，畫戟森然，眉壽益貴，得為不永年矣夫，且葆光於和，同塵於物，不以寒暑從俗，不以軒冕待人，時行則行，能適其適，常立言曰，名教之地，宴樂所崇，況樂能和人，聲可知變，故清絲急管，泠泠中堂，輕盈舞羅，以清唱，達人之不拘常節也，公家之從政如彼，私室之自娛如此，君子，賢哉大夫，奄忽逝川，長辭昭世，嗚呼哀哉，以乾元元年歲次戊戌八月庚子朔廿一日庚申安厝於河南縣伊洛鄉之南原，夫人博陵郡君崔氏，故州肥鄉丞之女，長女饒州長史房正諫妻，子巽哀哀號天，卜此宅兆，乃刻石紀德，傳之無窮，銘曰，長河東直，滑台孤峙，世有明德，及於君子，君子維何，行仁由己，曾是果行，曾是濟美，亦既入幕，三河允理，亦既作牧，六條致美，厚德在人，徽音盈耳，聲窮白雪，音善綠水，當年取適，以合止，時稱達者，今則亡矣，刻此貞石，與貞堅而終始，
唐故東宮左勳衛騎都尉宣義郎馮翊吉君墓誌銘並序君諱懷惲，字崇東，馮翊人也，若夫曾構連雲，郁瓊柯以布族，昌源接海，湛玉液其疏流，匡周韞台袞之規，輔晉開佐時之略，像賢弈景，鴻胄聯芳，聲溢管弦，勳流帛，曾祖賢，齊青州長史行台左丞，祖昂，隋任涼州總管府記室參軍，新安郡主簿，父義臣，皇朝驍騎尉，朝散大夫，並風清邃局，月鑒韶衿，軼翠燕之曾騫，超白義之天捷，故得贊墨綬而孤出，貳彤以高視，坐升朱黻，行應紫綸，惟君劍束芳，琴梧擢秀，宏姿天骨，人傑地靈，學海文波，孕驪泉而吐色，詞鋒竦仞，爍虹彩其耀，解巾東宮勳衛，趨鶴關而肅已，陪執戟於銅樓，循雀窗以祗心，奉懸盾犬於銀榜，君覃精三尺，鏡十簡之明科，專懷九章，洞五刑之妙頤，既該條憲，作應褒然，高第文昌，佇升清列，方振圖南之羽，遽閱歸東之流，以垂拱三年閏正月十日遘疾，卒於延福里第，享年有五，則以其年歲次丁亥閏正月己酉朔廿五日庚寅窆於邙山之陽禮也，悲夫，奄扃玄壤，長分白日，對雲隴之蒼茫，瞰松原之蕭瑟，勒風徽於泉宇，與終古而相畢，其詞曰，玉流演派，瓊巖聳趾，弈景符，聯輝青紫，騰三異，翔英千里，磊松竹，蕭森杞梓，烈祖溫明，顯孝韶令，詞峰山上，文波海鏡，白賁光時，黃中孤映，宰人臨物，興謠動詠，爰誕瓊秀，卓絕居貞，心台月上，靈宇霜明，雀窗馳譽，龍闕飛聲，金條該總，玉署升榮，方騫五色，溘三泉，鱗摧運海，羽落排天，淒涼雲日，蕭索風煙，一刊豐琬，盛烈長懸，
故隴西李府君墓誌銘並序前崇文館進士成撰君諱系字系，隴西成紀人也，氏胄之起，煥乎方書，周隋之先，郁為鼎族，我唐之際，幸稱皇枝，寶葉瓊根，未之比也，曾祖諱德穎，皇濮等袞州刺史，祖貞實，皇朝散大夫，尚書工部員外，太子舍人，父庭訓，皇朝議郎濟南郡禹城縣令，皆敏識霞騫，英情天逸，介然挺貞標之節，油爾峻朗拔之風，宣伯廉平，率職有不傾之合，叔龍格正，清能著齊價之名，公即禹城之長子，公行不軌俗，學嘗師心，昂藏古風，散誕自得，頃者府君宰化禹城之即世也，公兗摧內疚，毀外彰，執禮三年，加人一等，時太夫人攜孤返洛，侍從將行，稽顙山門，已泣高柴之血，板輿歸路，寧忘閔子之心，公誓令弟曰，兄弟二心，足慰母心，墳闕千里，星霜歲深，遂飾駕辭親，反廬齊國，且封且樹，一十餘年，天不報善，殲於名賢，天寶七載五月廿日寢疾，終於濟南郡禹城縣，春秋卅八，權殯於初君之塋側，令而歸之，幸有終也，季弟啟府君之故陸，兼公之舊殯，天寶九載十一月十七日，遷葬於河南府洛陽縣北邙之南原新塋，已矣嗟乎，出身數載，青紫未就，何圖志未立，奄羅斯咎，誓沒身兮廬墓之右，天無知兮反奪爾壽，銘曰，天之降靈，維公之生，古之遺烈，維公之哲，妙氣穎秀，奇峰卓，如彼篁，外致其節，如彼明鏡，內含光潔，嗚呼彼蒼，殲厥報其善，反罹於殃，殯齊國兮樹蒼蒼，啟舊塋兮歸故兮洛之陽，千年萬歲埋北邙，父子塚兮遙相望，遇，傷，
唐故鉅鹿魏府君墓誌銘並序鄉貢進士盧煚撰府君諱仲俛，鉅鹿人也，皇考琦，高道不仕，以知空門，早悟玄教，依於經典，能生信心，積善立身，雖俗若釋，處眾自靜，大隱同名，府君吳氏之出，承習之道，不逾家法，然倜儻多才，性能周物，親戚朋友，無不恩，忽嬰疾疹，以寶歷元年四月三日奄終於清化私第，享年四，以其年五月六日歸葬於河南縣平樂鄉先塋舊原，府君前娶賈氏，先數年而歿，今自他穴啟舉合祔新塋禮也，有女一人，年幼在堂，婉淑惠茂，親族稱之，後娶徐氏，婦儀有則，邕穆閨庭，今主喪執禮，皆府君長兄仲連，追天倫之厚情，悲同器之先落，感孀婦之晝哭，念孤女之號擗，盡力竭財，以資窀穸，有以見仁孝之切也，恐丘隴變更，封疆改勢，勒銘泉壤，以志千秋，銘曰，為智之上，性直心明，存積其善，歿有其榮，送終既厚，在原之情，茫茫先室，同祔佳城，刻石泉壤，標封萬齡，鄉貢明經李邵南書，
唐故法界寺比丘尼正性墓誌銘並序夫釋氏正法浸遠，像法頹靡，其捨家求道，率自草野而入，由是六識昧暗，難悟知見，如或佛性照融，宿惠圓朗，澄心利智，默契真諦者，見之於梨，梨裴族，釋號正性，河東聞喜人，曾祖諱光庭，皇朝侍中吏部尚書忠獻公，祖諱稹，祠部員外郎贈太子賓客正平公，考諱倚，駕部郎中御史中丞，閉梨即郎中之愛女，胤襲卿相，福流聰明，然離塵，資於積善，故能棄鉛華而甘落髮，斥綺而披壞衣，繁曜不棲於心，嗜愛永離於著，則定惠之香，常樂之淨，不待詞而昭昭可睹也，嗚呼，貞元六年八月十日，現滅於櫟陽縣修善鄉之別墅，稟春秋之年四十有八，受菩提之夏二十有三，以其年十月八日遷神於城南神禾原郎中之塋，從俗禮也，梨初上都法界寺，嘗雲清淨者心，心常解脫，故生不居伽藍之地，嚴飾者相，相本無形，故歿不建荼毗之塔，從始願也，夫垂空文，刻貞石，非所以頌休美於泉扃，亦虞陵谷之遷變，銘曰，崇崇相門，克生至仁，捐俗從道，觀空悟真，此生何生，此滅何滅，想法身兮常寂，痛世心兮永絕，
唐故滑州白馬縣令贈尚書刑部郎中樂安孫府君夫人贈隴西縣太君隴西李氏遷祔墓誌太君李氏，姑臧公後，代為鼎族，王父皓，博州司戶，父宣，宋州楚丘尉，貞元丙子十一月十二日棄背於郢州，開成庚申十一月廿四日，嗣子景商，自郢州啟護，歸祔於東都先考之塋，縣曰河南，里曰陶，三女，次適竇氏，幼未嫁，皆早世，長適崔氏，二子，長曰霸，不育，次景商，今任殿中侍御史，娶河南于氏，生孫男五人，女一人，今皇帝嗣位，詔贈先考尚書刑部郎中，先妣封隴西縣太君，皆以積德懿範，垂訓於後嗣也，其系胄備於前志，嗚呼，昊天罔極，欲報何因，銜冤泣血，以為後志，嗣子朝議郎行殿中侍御史上柱國景商撰書，
大周故相州臨漳縣令慕容府君墓誌銘並序君諱懷固，字抱貞，何南登封人也，襲冠為姓，已赫弈於燕郊，堡山開國，名幾蟬聯於虜塞，昌黎棘城之人也，帝子天孫之後焉，備在縑緗，可略言矣，曾祖魏光祿大夫，驃騎大將軍，儀同三司，并州刺史，尚書左僕射，薨贈尚書令，謚曰景惠公，追贈武威郡王，祖三藏，隋金紫光祿大夫，河內縣開國公，和州刺史，淮南郡太守，襲爵武威郡王，父正則，隋工部侍郎，唐隴州吳山縣令，並封歷公王，門稱將相，道光文史，位列台司，翼子謀孫，斯之謂也，既而邦國有道，公生於中，資孝悌以立身，備文武而為用，解褐定州參軍，又授齊州司士相州臨漳縣令，滯牛刀於河朔，屈驥逾於鄴中，似見重泉之鸞，如遇中牟之雉，方期植梓，遽迫夢桑，嗚呼哀哉，長安二年七月九日，逝川長往，即以大周長安三年歲次癸卯三月癸已朔廿四日乙酉，葬於洛州洛陽縣界北邙山禮也，嗣子琨，訴倉昊而無從，對郊原而何極，生事之以禮，死葬之以禮，恐高岸為谷，深谷為陵，靡貞石兮不凋，冀披文兮相質，銘曰，帝王之孫，公侯之子，位列文武，道光圖史，山嶽降靈，公其生矣，鄴中蒞職，雷聞百里，道飆易往，巢影難留，朝薤露，夜徙壑舟，白楊早落，壟樹先秋，金石不朽，永播徽猷，長安三年三月廿四日於北邙山大塋北薤也，
原夫稟粹三川，擢靈五嶽，望隆仙掌，英傑表於東周，族邁靈津，雄略光乎西漢，曾祖緯，齊任許州錄事，綰茲勾局，儼規矩於六曹，統彼方畿，肅楷模於三畏，祖暹，周任汾州戶曹，旌升朝，資賢筮仕，移軒蒲阪之邑，蒞職汾水之鄉，父曇，隋任齊州全屺縣丞，文光素鳳，才絢丹禽，毗職一同，化隆百里，公字依仁，隋任鹽山縣市令，息師奴，任縣錄事，息師辱，唐上騎都尉，任多州市令，息弘︱，早亡未仕，其詞曰，露薤易曦，風枝難靜，玉犬徒喧，金雞虛警，
大周故司禮寺太醫正直左春坊藥藏局巢思玄神靈，久視元年五月十三日亡，
故張君夫人秦氏之銘夫人諱詳兒，字尼子，懷州冗止人也，始導鴻源，纂西周而遠，初分茂族，振東魯以騰芳，曾祖海，岐州刺史，祖達，貝州錄事參軍，父亮，早著英聲，武當文位，並功重任，才高譽顯，夫人承教義之餘風，稟端莊之美操，三星比曜，四德連華，十五之年，言歸君子，躬儉節用，內位克修，孝敬以聞，言容以度，怡聲奉掃，事姑之禮盡焉，舉案齊眉，為妻之儀，豈謂灰管不留，風霜遂及，生香罕遇，靈草難逢，逝矣浮生，促齡斯在，以貞觀十四年歲次庚子正月七日卒於私第，春秋八十，即以其月己亥朔，十七日乙卯，窆於千金鄉之里，長子朗，次男舍利等率性貞閒，至情孝悌，改安真宅，言歸舊塋，乃為銘曰，逖矣長瀾，悠哉盛跡，光茲三黜，承諸七百，鼎鉉相輝，簪裾赫弈，式備九儀，言從百兩，仙路雲飛，巫山響，停機奉掃，成規合象，日往月來，煙銷兩滅，未秋蓮碎，方春桂折，式旌華墓，泉門永絕，
大唐故冀州南宮縣尉武騎尉邢府君墓誌銘並序君諱，字輔元，其先瀛州河間人也，遠祖從宦，因家於洛，故為洛人焉，奧以平林積慶，化梓祥，龜川挺七百之期，岫肇三分之業，樹大功於天地，奄有龜蒙，建塚土於家邦，祚流凡蔣，氏因錫社，彰乎系月之書，慶襲良箕，無資言伐之筆，曾祖泰，周任朝散大夫，時屬棟傾，大夏之材不任，運賒鼎革，小往之慶無期，祖隆，隋任安州安陸縣令，百里跬塗，未暢士元之道，同小邑，竟屈言偃之刀，父卿，隨任信都郡戶曹，位屈藩潦，器光瑚璉，任總黔庶，道冠黃中，惟君父之蠱，聲芬綺歲，資國之敬，譽表立年，是知抵鵲之巖，控秦城而顯價，靈蛇之掌，包魏乘以馳光，永徽元年，釋褐任利州三泉縣尉，佩黃綬以臨人，南圖之志已遠，宣皇風而撫俗，東道之足未申，顯慶三年，遷冀州南宮縣尉，再輔翔鸞之政，終屈鴻漸之姿，兩贊烹鮮之君，未展縱鱗之力，於是挹知殆以捐冠，覽若驚而散，邙山洛水，應叟之願已從，朝露夜舟，孔梁之歎行及，以永隆二年正月廿六日遇疾，終於河南福善里之私第，春秋六十有一，嗚呼哀哉，即以其年歲次辛巳二月辛丑朔九日己酉葬於北邙山平樂鄉禮也，嗣子昭武校尉行媯州代川鎮將上柱國智滿，次子登仕郎智等，將恐懸劍之樹，不固於桑田，藏書之墳，有遷於陵谷，式題玄礎，以旌不朽，其詞曰，岐茂祉，龜蒙錫胤，組蟬聯，英聲昭晉，乃祖乃父，實為時賢，材高位卑，無時有道，惟君誕載，克光鴻閥，未極牽絲，俄從散，嗚呼君子，與時行藏，常聞福善，如何彼蒼，歲躔荒落，月旅夾鐘，龜謀無悔，馬鬣斯封，金碑有毀，石鳥徒傷，唯余令范，地久天長，
大唐故萬泉縣主薛氏墓誌戒並序太中大夫守兵部侍郎修文館學士盧藏用撰縣主姓薛氏，河東汾陰人，鎮國太平長公主之第二女也，水朝宗，會諸侯而為長，穆陵居相，致群客而稱賢，故其禮樂常，鐘鼎玉帛，聯華疊懿，輝鑠圖史，曾祖懷昱，司衛卿，絳，衛二州刺史，河東侯，敏識端雅，素風簡曠，人望國，載在縑竹，祖，尚城陽公主，駙馬都尉，奉宸將軍，神宇恢傑，高標朗秀，達學成務，通才應物，父紹，駙馬都尉，散騎常侍，右武衛將軍，平陽縣開國子，玉潤金清，凝脂點漆，識明政要，理洞玄微，縣主稟淑真之靈，資環寶之粹，生而凝貴，幼則柔嘉，騫鴻龍之閒婉，穆芝蕙之貞秀，翠帷珠綴，彩麗韜華，蘭膏鉛澤，珍芳褫妙，色受神會，惠問發於初孩，目領心傳，聰識揚於將，頌椒狀柳之敏，遇律斯融，彈絲捻之妍，旋宮莫滯，年十一，有行於豆盧氏，環有節，有文，巾櫛不俞，盥不懈，貴而逮下，攀木以自持，和以秉柔，詠要草而為誡，至於碧樓初藹，銀庭始徹，妙唱徐吟，駐遲光於綺榭，商弦暫拊，弄清月於華軒，則雅而不流，靖以知禁，加以節勵清玉，志邈高雲，思入纖微，藝兼妙巧，裁紅翦翠，曄若春林，縟黛攢朱，粲成赤錦，故振振公族，咸貴慕焉，則天皇后嘉其嬪則，錫以崇號，封萬泉縣主，孝和皇帝中興之後，加食實封三百戶，豆盧君作藩近甸，縣主義在從人，方將和鳴椅梧，靖友琴瑟，苕英早落，碧樹先秋，年廿四，景雲元年八月廿一日，遘疾終於延州官舍，嗚呼哀哉，瑤華瓊敷，絕代獨立，魚軒鳳吹，希寶群資，而方春霜，光陰不借，詩人所以哀窈窕，思賢才，楚老泣其蘭芳，阮公慟其鄰子，將有以也，長公主鍾情淑惠，慟結音，感千秋於七旬，傷百齡於一別，心搖隴樹，靡日不思，望絕夭桃，中年永隔，是淒行路，矧在慈親，以其年十一月廿五日，歸葬於咸陽縣洪度川之禮也，乃纘述賢懿，旌紀遺芳，彤有煒，玄石無忘，其詞曰，邑邑鳴鳳翔高椅，婉婉游龍曜天池，貞姿彩章代莫擬，明心閒態從所宜，開緘發笥裁靡妙，彈商激徵吹參差，珠帷寶帳坐生孽，春霜夏雪銷桂枝，華灼灼鍾貴念，棘心夭夭傷永離，玉顏秀色翳泉壤，遺芳余懿旌在斯，壯武將軍行左千牛中郎上護軍豆盧欣期書，
故左神策軍護軍中尉兼左街功德使特進行右武衛上將軍知內侍省事上柱國沛國公食邑三千戶贈開府儀同三司劉公墓誌銘並序將仕郎守宋州寧陵縣尉王琡撰皇唐十有四聖，自邸第誅內虐之前月，護左神策軍中尉特進沛國公寢疾薨於萬年來庭里之私宮，先帝輟朝，近臣出次，五營淒愴，七萃興悲，於時寶歷二年冬十一月廿八日也，大忠貞出於俊賢，功業資乎明哲，往者穆皇不涅，儲副未安，公時身在內庭，職居近密，捧重離於黃道，引少海於青宮，一有元良，遂登大麓，授彼武衛，總茲和門，休勳耿光，偉操彌勁，宜哉，公姓劉氏，諱弘規，兼以字稱，京兆雲陽人也，其本炎靈胄胤，彭城冠族，曾祖諱，皇朝同州白水縣令，祖諱信，梁州漢川府折衝，考諱英，左武衛翊府中郎將，咸有惠詞，而無爽德，公即郎將府君之第二子也，學識該博，風神警拔，有君子之儀表，蘊人倫之紀綱，經武體文，知微達變，講貫乎詩史，研味乎精華，爰自壯年，至於知命，累授大官之秩，亟升朝右之榮，克昭茂功，無忝厥位，故能德輝於外，誠動於中，五月渡瀘，萬里通，諭蠻陬如反掌，定巴徼如拾遺，出護方隅，詰誅暴慢，入居近密，翊贊雍熙，斬單于妖亂之兵，降淮左逋誅之寇，洎訓齊北落，總統師門，位亞元侯，權侔上將，謙和內恕，無回天轉日之譏，周慎溫恭，有下車數馬之對，歷職自天威軍副使監翰林，左右神策，兼兩街功德副使，兩監河東，一護淮南，一內飛龍，再掌樞密，改內莊宅鴻臚禮賓等使，遷左神策軍護軍中尉，左街功德使，歷官自內僕局丞，內府奚官等局令，內寺伯，內給事，內常侍，內侍省少監，右監門衛將軍，封彭城縣子，進封沛國公，食邑三千戶，門列森戟，筵皆貴賓，遷左監門，乃授特進，右武衛上將軍，皆忠貞之所致也，公本名湛然，憲宗嘉其勤績，賜名弘規，用旌殊獎，惟公處貴不驕，居寵思約，自總兵中衛，佩玉趨朝，常以止足為心，每以掛冠為意，東郊別業，種竹開亭，月晃琴軒，剪茅通徑，豈圖鬼瞰於室，任鳥巢在門，愛君之志不渝，夢豎之災俄及，春秋五十有二，嗚呼哀哉，敬宗痛勳舊之淪亡，惜忠良之永逝，下詔褒慰，獻欷者久之，贈開府儀同三司，以大和元年冬十一月十四日鹵簿哀導，塗芻備物，葬於川西原，從新兆也，夫人密國夫人隴西李氏，同官鎮遏先鋒兵馬使，太子賓客兼侍御史文告之女，玉質蘭姿，柔嘉雄則，追和鳴於懿氏，哀書哭於敬姜，嗣子朝散大大，宮闈局令，彭城縣開國伯，賜緋魚袋行立，次子中散大夫，內給事，彭城縣開國公，賜紫金魚袋行深，次子朝散大夫，內府局丞，賜緋魚袋行方，次子解褐賜綠行元，季子朝散大夫，內府局丞行宣等，並恪慎克孝，同寅葉恭，趨馳紫禁之中，宣導彤墀之下，追攀厚穸，號慟摧心，共切深長之思，永懷陵谷之變，俯命章志，勒銘佳城，其文曰，昔在炎運，源流慶長，俊賢代興，文武昭彰，山水之後，清風載揚，赫矣我公，勃焉高驤，單耀洪伐，︳謨允臧，才略縱橫，德宇忠良，出入二紀，勤勞四方，三護大藩，兩平遐荒，樞贊密勿，功勳煌，危疑既祛，日日重光，乃胙茅土，亦銘旗常，書戟在門，金印在旁，鉤陳警衛，環列周防，宜恢永圖，致彼大康，天奪何速，人恩痛傷，舟沉逝波，劍折雄芒，萬乘軫悼，五營淒涼，詔贈上階，即遠崇崗，旁臨素，下翳黃腸，霧郁丹，風悲白楊，于嗟封樹，永代其昌，
大唐故司勳郎中楊府君夫人韋氏扶陽郡君墓誌銘並序朝議郎行萬年縣丞韋希撰昔嘗觀書，見賢婦人德操，豈三復而已矣，亦累息嘉之，蓋立義節，君子其猶病諸，況坤柔之體乎，夫人號淨光嚴，京兆杜陵人也，肇自豕韋居，鄒魯至大，丞相陪葬於陵，闔宗衣冠，聿徙京兆，龍赫以炳粲，蟬冕光乎紹復，圖冊之美，可略言焉，六代祖華，晉尚書左僕射，太常卿，太尉公，弈代人英，匡時國寶，南宮八座之列，位總尚書，北闕三台之儀，職隆宗伯，高祖量，周使持節撫軍大將軍，散騎常侍，汝南縣開國子，食邑三百戶，文武期於不墜，將相可以兼升，新徵無返顧之變，撫軍斯重，陳力有正辭之美，散騎何優，開團承家，自葉諸侯之禮，分茅胙土，載延明辟之恩，曾祖瑗，陽武令，襲汝南子，衣冠美胤，弓冶良材，釋尊官厚祿而不居，貴庇影同塵而出仕，小邦為宰，初逢逐鹿之秋，大道方亨，旋偶飛龍之運，大父德倫，皇朝瀛州任丘縣令，屬興社始基，求賢未浹，懷公輔之量，猶且為，播人謠之聲，因而作，父仁慎，皇朝雍州參軍，同州司戶，屯田，駕部員外，朝請大夫，兵部郎中，種德依仁，自家形國，強學以待問，見賢而思齊，命我參卿，始資鴻，分曹理郡，方舉鵬霄，尚書郎之茂才，列星交映，明光殿之連闥，彩璧相輝，飾以青縑之榮，加其朱紱之美，台鉉之貴，于嗟不及，夫人巽為長女，嫁實從夫，年十有八，歸於楊氏，秦晉匹也，家道正焉，夙夜無違，行止有度，郎中府君，賢明特秀，風範成規，納婦而箕帚載持，將而琴瑟逾理，藝乎川組，自諧嘉偶之歡，整其衣冠，不懈如賓之禮，先是前夫人童男幼女，並夫人鞠育提攜，無異己生，不邀他譽，如自子髫齔，成之以冠婚，語於其倫，豈止加等，夫人先人後己，存讓寡慾，明識大觀，無能與偕，尋而府君暴終，心事獨斷，因其卜厝，不俟終日，行周公之禮，命與前夫人合葬焉，當其易衣衾，徙棺櫬，凡護凶事，莫匪夫人躬親之，蓋書曰，非知之艱，行之惟艱，夫人一處孀，亟環星，柏舟明於信誓，蓬首絕於容華，身不服於綺羅，耳不聆於絲竹，內敏而先覺，行柔而體和，言且合於禮經，惠必施於宗屬，加以深警泡幻，懸探妙有，晏坐一室，諦觀六塵，雖泯色空，尚嬰煩惱，日者聖善不忿，夫人心疚形贏，溫席以興，嘗藥而進，俄積旬望，遽丁內艱，夫人不勝喪成寢疾，以景雲二年五月七日終於靜安里第，春秋六一十，平昔之日，嘗召諸子勒言，以為孝實天經，哀纏風樹，生不遂於廬墓，死願陪於窀穸，諸子敬遵先旨，以其年七月廿九日，窆於萬年縣義豐鄉銅人原父塋北一里間，庶冥通也，夫人家風祖德，士大夫推而先之，惟送迎不出門，見兄弟不逾閾，椒花柳絮，恥矜才，舉案承筐，自然成德，有敬姜之禮，有孟母之訓，宋伯姬之貞節不渝，曹大家之婉度斯在，夫人有四子，伯至玄，朝散大夫，左台殿中侍御史，仲履常，前同州蒲城縣主簿，叔昭微，前汾州參軍，季希寂，前薛王府典簽，並四世三公之子孫，三虎八龍之昆季，推王祥，王覽比之元方，季方，棠棣之華，萼不華華，希損地孤子，禮謂諸姑，恩庇殊深，哭慟何極，與之子，忝延中外之親，命虛薄，鬼勒貞芬之，銘曰，昭昭大彭，弈弈重相，子孫踵武，衣冠令望，諺彼儒書，遷因詔葬，人物相，吾家不讓，其一，誕生媛，作配君子，雁旭禮行，翟衣容止，爰奉巾櫛，克諧官徵，雄劍先飛，孤桐半死，其二，落落書，月將，不窺明鏡，就養高堂，恩同孟母，孝亦王祥，宗黨之譽，儀形有章，其三，薄言世途，誰不同穴，以光懿，昭其達節，懇誠歸依，庶解纏結，了絕人我，深知生滅，其四，劍巨之痛，名教，德，大夜依灞北之原壟，異關西之墓林，誰忍虛帷之寂寂，載看孤隧之沉沉，其五，
君諱路，字叔道，魏州頓丘人也，伯翳佐舜，嬴姬啟其源，造父匡周，趙氏分其派，資暖愛於冬日，功冠五臣，識符寶於恆山，祚除三國，貂璋世代，交映青紫，弈葉連輝，被乎載籍，可略言矣，祖安，魏銀青光祿大夫，并州樂平郡守，父延，齊兗州曲阜縣令，並譽結民謠，功傳史冊，君德由天縱，道自生知，雅量弘深，神機洞遠，齊趙郡王闢為參軍事，周平東夏，為衛國縣功曹，立志無違，出言必踐，仁信顯州里，孝友著閨門，豈其逝水不歸，夕光迥隙，以隋大業十三年四月九日終於寢室，春秋七十有二，男以大唐貞觀五年十月丁亥朔廿三日己酉遷於塋，山河恐帶礪之期，竹帛有磨滅之歲，刊諸金石，冀存不朽，乃作銘云，佐舜之後，匡周之餘，蟬聯廊廟，赫弈簪裾，縑緗不絕，日月懸諸，惟君嗣美，挺此秀英，承藉地胄，風味天，臣顯，孝乃揚名，川流不息，風燭寧借，佳城泯，，蘭桂俱，令需轉駕，萬古千秋，，
大唐左驍衛萬歲府折衝都上柱國韓府銘並序公諱昭，字炅，洛州河南縣人也，若夫秀異，地洩英靈，傳茂緒於遐方，列清源於永代，載德無泯，箕裘相襲，高祖周驃騎大將軍，開府儀同三司，青，虞二州諸軍事二州刺史，新義郡開國公，祖雍，周開府儀同三司，左衛大將軍，洛，宜，華，陝五州諸軍事五州刺史，新義郡開國公，父擒，本郡太守金紫光祿大夫，和，永二州諸軍事二州刺史，盧，，慶，涼四州總管，上柱國，新義郡開國公，清素業，鏡緗編，德盛宏規，昭彰天宇，公釋褐東宮千牛，上台千牛，左衛翊府校尉，右勳府校尉，陳王府典軍，縱容藩邸，聲芳顯著，知名於童之歲，敏悟有成人之德，東宮率府郎將，左驍衛萬歲府折衝都尉，公志氣縱橫，風情侗儻，林猿，遍知，，代為名將，見於矣，以大唐咸亨三年十月十六日終於東都里第，春秋七十有一，即以其年十一月十五日河南縣之北郊芒山之陽，禮也，面清洛，背，日黯而空，涼風急而雲，懼岸谷聲塵於翠琬，其辭曰，玉山落構，珠，，黃壚瘞賈，好非可恃，仁亦促齡，悠哉，，
唐殿中監博野縣鎮遏大將太原王公妻韓氏墓誌銘並敘夫人穎川茂族，家世雄傑，遠祖至於父昆，凡九世為此邑人也，貌美心善，性自天得，女史婦言，動有所稟，自結歸室，十有二載，每晨昏就舅姑之堂，盥嗽箕帚，手執躬奉，為將軍之妻，玉珍之位，儉服素容者，未之前聞，嘻，有桃李之農，無松篁之壽，奄遇疾未旬而喪，春秋卅有二，哀哉，有兒女二人，長始七歲，未知死為永訣，猶啼而呼之，撫視增慟哭矣，庚申，權殯於城之右隅，塗車萏靈，不豐其禮，公全家素帷，行哭春路，小草新柳，堪悲盛年，燈作夜台之晨，鏡為泉下之月，欲示其久遠，刊貞石以銘，銘曰，書年勒銘，閉之泉門，歷千終以萬古，知夫貴而妻尊，貞元十三年歲次丙子三月癸巳朔廿八日庚申記，
唐故朝議郎行尚書刑部員外郎會稽余公夫人河南方氏合祔墓誌銘並敘文林郎守尚書都官員外郎賜緋魚袋權寔撰大中五年秋八月癸卯，尚書刑部員外郎余君卒，甲辰，訃於尚書，其同列諸郎聚立以相吊，吊罷，語君之平生，或曰吾豈唯與君同為屬於此，蓋昔者亦嘗同為御史，於是遂各各有言，或曰嘗同為博士，或曰嘗同為集仙之職，或曰嘗同為王畿尉，或曰嘗同為秘書官，或曰嘗同為貢士，同為貢士者曰，君始少時，從東海徐先生學，君家貧親老，常五日一歸，歸必負薪米以資其養，養固無怠而學亦不息，居數年，盡得徐先生業，徐先生特善草隸書，故君亦傳其能，忽一日束揭書囊，徒行來京師，以明經為鄉里所舉，再舉登上第，既而益嗜學，其探賾淵奧，性得懸解，諸生皆不如君，君既歸江上，遂取前人之善為詞判者，習其言，循其矩，無幾而所為過出前人，復持所志詣有司請試，有司考其言，拔萃居四等，因授秘書省正字，同為秘書官者曰，君在省閣時，其儕多自喜其門地聲彩，借其官為基級，殊無意於事事，君獨謹嚴以博閱，考正為績，他僚久而咸伏其實，同為王畿尉者曰，君之去正字，歷數年，又從吏部選，其試不求高於人，而下筆自入高等，遂授縣尉，因乞假迎其親，至洛而丁親喪，凡當時與君列者，雖未熟君而愛君甚，聞其丁喪皆歎惜之，同為集仙之職者曰，君之終喪也，闃居洛表，不與人交，故相國司空李公知君之文行，起君為奉先尉校理集賢御書，後轉為修撰，今相國司空白公又以君為直學士，君與諸學士講敘經史，四座未嘗不推敬，同為博士者曰，吾為直學士時，已拜博士，屬上有事於南郊，又屬恭僖太后將祔廟，又屬懿安太后崩，君詳定禮儀，無不協當，初，宣懿太后已祔，穆宗廟室，既而議者欲以恭僖代之，君以為自古無已入復出之文，遂敗眾議，今浙東觀察使李公時掌貢士，聞君之抗直，乃奏君考試諸生之業經者，君杜枉逕，塞濫源，諸生皆歌誦之，同為御史者曰，君自博士為侍御史時，京兆有殺人者，反誣平人，訊鞫留歲余，比奏，上疑之，事下御史台，君覆問未竟，三日而賊首明白，上嘉其能，歲滿亦終用君為刑部員外郎，同為刑部之屬者曰，君初為郎，會大赦天下，君草起請文，請流謫之人當遷移者加常時千里，其仁惠如此，君自居南宮，益有美譽，白相國嘗從容以君姓字為上言曰，其人精密可居翰林，因使攝左千牛衛中郎將，冀稍殿，得親侍左右，欲使上自知之，嗚呼，今歿矣奈何，於是諸郎又聚歎者良久，然後各往其家哭君而吊其孤，既逾月，君之從父弟前杭州參軍弘休狀君之緒，與君之行，及君夫人之緒之行來請銘，且曰，君諱從周，字廣魯，其先會稽人，秦昭襄封勾踐之後為顧余侯，侯之季子因命受氏，其後在南朝間，名爵相繼，逮有唐武德已來，雖軒裳稍衰，然亦宦學不絕，君之曾祖諱琰，仕為大理評事，祖諱庭，仕為饒州司戶參軍，父諱憑，仕為蘇州吳縣尉，因君贈秘書省著作佐郎，著作娶洪氏，實杭州餘杭丞如筠之女，因君贈宣城太君，君著作之長子也，氣端而和，心清而廣，進以恭儉自處，退以虛澹自居，獨享年不淑，年四十有六，君夫人方氏，其先河南人，漢有洛陽令儲，其遠祖也，夫人曾祖諱履寧，仕為和州司馬，祖諱初，仕為杭州錄事參軍，父諱佇，仕為溫州安固令，夫人安固之長女也，年十八而歸君，事舅姑盡孝敬，奉君如嚴賓，凡衣裳牢醴，非目視手治者不以進，當寒苦時，樂之如無所不足，及處榮顯，又若固有之真婦之賢者也，而亦享年不淑，年三十九，生男子五人，曰向，曰，曰，曰璋，曰頊，向已明經第，方礪修文行，卓然有繼君之志，女子三人尚幼，夫人以君歿之年夏五月乙酉，先君去世，其殯未啟而君從之，今將以冬十一月庚午同葬於河南之平樂鄉北邙原祔君先妣之兆禮也，非銘其墓則無以贊其幽以充孝子之心，實曰吾君之僚也，曷敢以辭，遂為之銘，銘曰，丘居者易為堂，澤居者易為沼，卿子公孫之為人，方圓自巧孰是孤生，有若夫子，不漸不膏，不蔭不倚，生以道終，名以行始，嗚呼，後之人無室其毀，
唐朝請郎前行陝州大都督府文學李瞻亡妻蘭陵蕭氏墓誌李瞻撰夫人姓蕭氏，蘭陵郡人也，門風奮揚於百代，家聲籍甚於四海，弈葉傅芳，蕭族，著在舊史，略而不書，遠祖思話，仕宋為左僕射中書令，碩德祟勳，光於典冊，曾大父廷載，皇州平恩縣主簿，大父良玉，皇舒州太湖縣令，贈秘書省著作郎，皆蘊德蹈仁，脫略榮利，雖位負其才，而慶鍾於後，父曾，任商州刺史，天授直方，性稟忠孝，清儉樸素，有古人之風，華省憲台，累連踐履，蘊蓄利用，為國之楨，娶戶部員外郎鄭日華女，夫人即商州之長女也，溫潤稟之天然，禮度資其宿習，年十八，歸之於我，中外樂得，酌為規範，輝映九族，邕睦閨壺，雖詩書所稱，何有佳，加以留心內典，洞識真宗，貴賤榮枯，恬然不變，嗚呼，天與其仁德而奪其壽命，芳蘭霜摧，明鏡霧掩，以元和七年龍集壬辰七月一日終於商州官舍，疾也，享年二十三，有女子子一人，曰瓔珞奴，年始四歲，雖未知禮，亦有呱呱之泣，親戚百其冤痛，行路為之淒感，嗚呼，夫人逝矣，我年長矣，孤苦餘生，不如速死，待幼女之成立，尋夫人於泉路爾，爰以龜兆未從，不克歸祔，以其年八月二十二日，窆於京兆府萬年縣義豐鄉銅人原，蓋權殯也，泣血撫事，銜哀直書，用紀日時，而藏之於墓隧雲，銘曰，天道福善，嘗謂其然，徵之於今，一何謬焉，夫人積善，夫人修德，宜享百祿，齋考無極，何忽芳年，奄從顛仆，哀我餘生，顧茲新墳，願殞此身，祔於夫人，
大唐皇四從姑故正議大夫使持節鄴郡諸軍事守鄴郡太守上柱國賀蘭府君夫人金城郡君隴西李氏墓誌銘並序太子司議郎蔣渙撰夫人隴西狄道人也，陶唐以理官命氏，宗周以真人見世，緒業之盛，圖錄詳焉，高祖蔡王，生西平王安，安生皇廣陵牧行台尚書左僕射河間元王孝恭，恭生皇金紫光祿大夫，京兆，河南尹，刑，戶二尚書，河間公晦，於惟祖考，代篤忠貞，勤於王家，動有成績，固以地居盤石，派接天璜，皆道冠人倫，名書竹帛者矣，高門濟美，弈世能賢，儲慶所歸，爰生淑德，夫人行本乎先范，義形乎古訓，擬雪成詠，聞弦識，年十有九，歸於賀蘭氏，蘩所務，環為容，夙稟箴規，載弘風檢，始尊師傅，非禮節不行，忠和琴瑟，得閨房之秀，末貽教義，為中外所則，兼此三者，古無一焉，君子以為始見之於夫人矣，先是二尊同日薨落，夫人執喪過禮，沉瘵彌年，國人曰，孝哉河間公之季女也，天授中，奸臣擅朝，皇綱中圮，夫人以本宗淪翳，居常疚心，服必繒帛，飾無金翠，凡今稱之，為難效矣，開元末，第二子臨，任陳留郡雍丘尉，夫人版輿就養，夫其持標正性，深悟禪門，心獨繫於真空，身乃齊於泡幻，樂道知命，含和待終，澹然無為，而乘化，以天寶二載四月廿三日遘疾，薨於雍丘縣之官舍，春秋七十有七，以四載十月廿五日，歸祔河南北山府君之舊塋，禮也，長子晉，故河南主簿，第三子賁，故大理丞，特負盛才，俱淪短運，名高當代，痛結同人，次子臨，前雍丘尉，季子恆，前中牟尉，行堪軌物，憂實終身，惟此仁賢，式弘徽范，銘曰，何彼善慶，延於淑德，訓稟女儀，禮弘嬪則，道存勤儉，心詣玄真，運促浮世，哀纏今人，卜連崗，勒貞石，洛水陽兮邙山陌，于嗟夫人居此宅，
故州司馬隴西辛公夫人君韋氏墓誌銘禮正乎人極，化，成乎閨門，非采蘋之德，柏丹之志，不能宜其室家，以翼，夫人諱憲英，字道韞，京兆陵人也，曾祖隋中書舍人福嗣，生烈祖唐刑部郎中，生列考故徐州蕭縣令賓，鳳池有光，蘭署有芳，武城之綱，文綱之紀，代載淑美，故其德成公官，禮傅世籍，嬪於令族，是歸辛公，冠劍裳，家刑國，方盛必復之慶，俄軫亡之虞，始自忠而州府君乎，惟憂是萃，匪石可轉，陶侃之德有聞，謝朗之子克荷，冀用永錫難老，傳子傳孫，何圖高堂奄傾，極天終地，以開元十六年十二月九日寢疾，卒於萬年縣蘭陵里之私第，春秋七十有五，嗚呼哀哉，以其年十二月廿三日，權殯於萬年縣川鄉之塋，禮也，長子前滑州匡城縣尉浩，次子岐州扶風縣尉瓊，並哀毀柴立，孺慕無階，諸不朽，紀石而頌，哀哀母氏，德如天兮，高堂既謝，泣血漣兮，育之，報無兮，
大唐故兵部常上柱國王府君維大曆元年歲在敦羊六月廿一日兵州易縣桑里私第，春秋五十有四，建大廬江河氏，卒於易縣崇化里私第，春合葬於州城東南五里平原禮也，嗚呼諱，字，其先太原晉陽人也，皇祖雄，忠武將軍討遼，至中山北頓軍，以捷胯馬以功遷鎮軍大將軍，行左武衛大將軍，上柱國，還軍定州，請地州東北七里，子孫因家焉，王父黃石，朝議郎行滑州白馬縣令，烈考神蹇，宣節校尉行左衛司戈騎都尉，公即司戈之長子也，頃天寶末，賊臣構禍，幽薊稱兵，傾覆周秦，誅夷豪傑，公避地雲林，晦跡泉石，志工黃老，心期赤城，洎河朔克清，下山歸業，術成扣齒，身恥折腰，遂高道不仕，悲夫，夫人廬江何氏，其先韓人也，韓滅，子孫避難江干，吳人以韓何聲之相近，因為氏焉，早日孀居，鞠育偏露，十年之外，三子成名，晝哭避敬姜之嫌，擇鄰有孟母之訓，晚歲志尚玄言，神棲虛寂，修元秉節，受壇，豈期三山未歸，六氣生疾，望瑤池而心傾王母，瞻洛浦而魂謝密仙，哀哉，嗣子庭暉，冠軍大將軍，試太常卿，上柱國，次子從巖，朝散大夫，試祿寺丞，愛子從芬，忠武將軍，行左威衛翊府左郎將，上柱國等，各襲祖風，間文武，荊玉聚美，隨珠共輝，絕漿減曾子之容，臨櫬嘔阮公之血，交深次子，訖志寡詞，銘德雖及於今時，紀功終慚於永代，詞曰，周德鴻慶，弈世靈長，鎮軍勃興，為國之光，七里卜居，河山之傍，三代以後，子孫其昌，王父滑台，布政琴堂，烈考禁衛，勳立名揚，不自我先，不自我後，哀哉柱國，時逢亂寇，晦跡逃名，飧霞養壽，鶴駕未成，鶚飛禍遘，嗚呼夫人，令淑作嬪，敬夫舉案，為子擇鄰，修元受，苦志棲神，五雲何在，六氣為因，靈壇寂寞，厚夜酸辛，移家中山，合祔易水，自南徂北，官從子，貴玄，四闕雲布，重門山起，夜夜悲風，千秋萬，興元，
大唐故清河張夫人墓誌銘並序弘農楊暄撰外孫子婿彭城劉釓書夫人號威德，清河之族，積善承家，祖考諱延昌二女也，不乏世賢，園林隱跡，夫人既笄之後，嫡於閭氏，婉順和睦，克柔母儀，淑慎於家，聲聞於里，況乎先覺，早悟色空，齋戒在目，持念閉目，奈何善不增壽，命也自來，染疾月旬，歲過不減，貞元八年二月廿八日，終於京長安縣義寧里之私第，春秋六十有九，即以其年五月十八日擇兆吉辰，葬於長安城西龍首原之禮也，嗣子庭萼，右龍武軍宿衛，忠孝之道，號絕過禮，次子庭珍，右羽林軍宿衛，州節度尚書張獻甫奏赴行營，遂忠於國，孝不並行，報哀之情，昊天何極，嗚呼痛哉，又足悲也，一女四，嫡於白氏，半子之分，禮以恭仁，將刻斯石，其銘曰，清河夫人，嫡於閭氏，二男一女，忠孝誰理，公之獨守，痛傷靈機，四時定省，賴之半子，楚挽送終，染疾一周，死生命也，念之何求，孤墳寂寂，松柏颼颼，泉門永掩，萬古千秋，外孫太清刻字，
君墓誌銘並紀人也，其先官五行斯紀，匡周立仗鉞邦齒三台於奉命牧荊州而蟬聯不絕，曾祖立節石鵲輔國純誠，樂羊何能致是盛，祖亮，魏太和廿年任奉朝請齊任漳水府校尉，有文有武，職事明練，施功定遠，可齊能，臨難濟危，紀信豈其為匹，君即校尉之長子也，弱不好玩，幼而成譽，登弱士，性度純遠，優遊文雅，任性推移，乃被抑舉孝廉，隋任奉誠尉也，不謂輔無驗，餘慶靡徵，忽遇纏，彌留大漸，金丹玉醴，罕見長生，葉三丸，徒雲卻死，春秋有九，以大唐貞觀十一年十一月十一日卒於私第，夫人劉氏，出自彭城，戀彼琴瑟，言歸夫室，雅懷淑慎，妙禮組川，禮節承家，姆儀成軌，常修善行，流意法門，畢竟苦空，專崇釋典，但以巢駒難駐，辰已遽臨，五福奄遠，積善無驗，春秋六十有一，以永徽五年四月十八日卒於麼第，嗣子僧壽，孝行純深，殆逾禮制，王蔡不若，曾閔無加，即以其年歲次甲寅五月景午朔十五日庚申遷葬於洛陽縣清風鄉張方里平原之川禮也，文經武器，俱葬泉宮，繡被羅裳，同歸幽壤，可謂舉號未及，罔極難追，思陟岵而長嗟，荷析薪而掩泣，卜宅之兆既彰，孝終之情斯著，大夜難曉，小年易流，在幽石而須刊，庶芳徽之方永，嗚呼哀哉，乃為銘曰，巍巍盛裔，興乎西成，赫赫鴻族，軒冕漢庭，惟君體道，晦跡韜名，方期萬壽，忽夢兩楹，閱川長逝，人代何促，眷然石火，掩前風燭，蒿結惟，丘中舞曲，九泉悠永，百身何贖，吉行兇返，物在人亡，深路遠，野闊川長，新墳凍，宿草凝霜，車遵隴路，入松行，清徽永遠，梁木纏悲，孝乎，泣涕漣，大年難曉，陵谷遷移，銘斯石，泉門記之，
唐故處士穎川郡陳府君夫人漁陽郡甯氏墓誌銘並序夫人諱，其先漁陽人也，我國家高祖神堯皇帝討伐亂逆，自北徂南，則夫人先門，曾是在位，宣力王室，信美樂土，今為河南人焉，且康叔之德，文公之惠，殖之弘允，喜之宣明，或激揚商歌，或卷舒任道，高門繼軌而昭列，明德與時而會昌，父安，明經甲科，楚州盱眙，贊德充位，薄匪惟今也，夫人克覃弘裕，保合大和，纖不在於繪飾，儀止不由於師範，式謀好合，歸我陳公，公諱懿，穎川人也，性契真宰，心融大和，孰雲孔臧，曾是不，而夫人榮光在質，痛毒增懷，撫孺子而含酸，向孀帷而弔影，乃著以善誘，弘以義方，雖家嬰屢空，而師導不乏，蓋陶之教，孟之徒，曷能過也，故嗣子曰希望，碩邁弘敏，賢良方正，爰在弱冠，早著甲科，尉相之滏陽，丞汝之梁縣，皆聲華載路，惠化在人，每御以版輿，祿以嘗膳，嗚呼，天乎不惠，降此鞠凶，以天寶元年歲在壬午，月建酉，日庚子，壽終於洛陽睦仁里之私第，春秋七十有四，以其年十月丁酉，歸於洛陽邙山清風鄉陽陳公之故塋，禮也，玄堂蓋祔，式遵先古之儀，塗車芻靈，方協稱家之禮，銘曰，皇王蒸哉，封建厥國兮，股肱良哉，衛有明德兮，子孫繩哉，焯著令則兮，和鳴鏘哉，休徵允塞兮，天何酷哉，降禍孔棘兮，神何冥哉，永歸沉默兮，
大唐故戶部郎中泉州長史姑蘇張府君墓誌銘並序君諱言歲，字響彥，清河人也，漢趙王耳之後，代有人焉，或氣膺連珠，指七車而有問，學苞圖籍，盡千門而靡遺，亦錦緒霞，六義紛於西晉，芝英偃月，八體貫於東京，其後地發二鵝，江浮五馬，衣冠咸徙，家業姑蘇，鐘鼎馳暉，羽儀映，祖洽，陳太學博士，金部郎中，父載，陳掌史學士，度支郎中，隋資陽縣令，並德范澤宮，洞理窟於槐隧，道資天府，環分野於蘭香，公璧生自溫，桂萌斯馥，弱不好弄，夙整恢儀，懿局川沖，韶鑒風遠，猶魚劍霜發，氣駭胡，舒，質驚輪扁，加以業精萬卷，勤厲三余，總藝必能，尤閒吏道，隋釋褐拜謁者台奉信郎，皇朝州司戶參軍，冀州都督府兵曹，又除洛州都督府法曹，尋轉大理寺司直，仍遷大理丞，至於刑名區緒，絲綸案牘，爰下丹筆，不紊黃砂，梧台自清，隸林無怨，又除都官員外郎，又遷刑部郎中，又除戶部郎中，香浮青瑣，襲武帳以騰芬，星麗紫微，映文昌而驚色，又除夏川都督府司馬，又除交州都督府長史，尋轉泉州長史，同趙虞之忠篤，奏用山公，類陶猷之雋望，擢稱王道，當扈翠華於松，乘朱大於槐衢，豈謂逝水奔濤，黃陂遽落，藏山掩岫，嵇玉先頹，以顯慶三年九月十七日薨於德懋里之私第，春秋七十有二，夫人彭城徐氏，陳侍中左僕射太子少傅建昌侯凌之孫，隋秘書丞朝散大夫法言之第五女也，稟玉方流，資旋圓新，文清菊頌，藻瑩蘋詩，嬡范不留，柔華早翳，粵以大唐顯慶三年歲次戊午十月庚戌朔廿四日癸酉同葬邙山平樂之原，禮也，長子覽，泣盡寒泉，思窮風樹，嗟鯨之莫曉，痛鶴埏之永暮，懼陵谷之有遷，庶琬石而無蠹，其詞曰，巖巖瓊構，眇眇珠源，峰橫烏道，枝架龍門，羽儀分映，鐘鼎交喧，基聲咸美，翼子謀孫，其一，猗歟盛德，含和履慶，儀肅霜景，情華冰鏡，照縉家國，問望斯令，梁木遽摧，閱川俄泳，其二，雙棺止奠，兩挽移，丹旌飛捲，白驥遲留，日寒精晦，雲昏色愁，露啼蔓草，風斷行楸，佳城永，惠間空流，其三，顯慶三年歲次戊午十月庚戌朔廿四日癸酉，
唐故華州潼開鎮國軍隴右節度支度營田觀察處置臨洮軍等使開府儀同三司檢校尚書左僕射兼華州刺史御史大夫武康郡王贈司空李公墓誌銘並序朝議大夫守國子司業上輕車都尉杜確纂公本安姓，諱元光，其先安息王之胄也，軒轅氏廿五子在四裔者，此其一焉，立國傳祚，歷祀綿遠，乃歸中土，猶宅西垂，家於涼州，代為著姓，三明盛族，每聯姻媾，五涼霸圖，累分組，曾祖羨，皇左驍衛將軍，祖延，左武衛翊府中郎將，贈代州都督，考塞多，易州遂城府折衝，贈幽州大都督，武習將門，文傳儒行，載德不隕，貽慶無疆，公神爽氣雄，量弘識遠，鶚立其峻，鷹揚其威，環奇拓落之才，感激蹤橫之志，燒牛馬之變，沉船破釜之決，動必合宜，舉無遺算，實惟天假，匡我王國，少居幽薊，歷職塞垣，否傾泰授，方歸京邑，以才幹見推，列在環衛，以將校是選，爰副戎昭，遷太子詹事，充潼關鎮國軍防禦副使，元戎在州，實總留事，訓練綏撫，俾知向方，凡十數歲矣，建中末，賊偽署何望之等輕騎奄至，陷我郡城，公糾合師徒，鼓行電擊，撲滅收復，曾不崇朝，深惟遠圖，莫若持久，是用大卒乘，創立城池，被練盈於萬人，登陴逾於百雉，詔加御史中丞，尋遷御史大夫，華州刺史，潼關防禦使，鎮國軍使，又加工部尚書，庸勳且使能也，夏五月，詔公與副元帥李晟進收上都，師次川，壘培未設，賊眾悉出，以逸待勞，公成列先馳，所向皆靡，是日之捷，獨冠諸軍，進次苑東，公又前合，凌峻，隳繚垣，騎翼舒，步雲會，凶黨決死，既精且堅，公以小利之，奇陣誤之，鼓疾驅，旗靡毒逐，曾未旬息，雜然奔潰，元惡突走，脅從降附，宮省已靜，都人未知，清帝座於太階，候皂輿於平道，秋七月，大駕還宮，詔加尚書右僕射，實封九百戶，錫以甲第，申之女樂，旌殊效也，懷光攜貳，蒲津阻絕，相府東討，俾公副之，累建長策，竟殲大憝，盟戎之役，實領後軍，戎以惡來，我以整待，賊不敢躡，全師以歸，尋丁內艱，毀瘠過甚，詔旨頻降，起入視事，累表陳乞，天心莫從，加右金吾衛上將軍，復領舊職，尋又賜姓李氏，同屬籍也，改名元諒，昭誠節也，四年春，詔加隴右節度支度營田觀察處置臨洮軍等使，良原古城，隴東要塞，虜騎入寇，於焉中休，詔公移鎮以遏侵軼，遷尚書左僕射，諸侯戍兵，爰俾總統，規李牧守邊之議，擇充國屯田之謀，驅狐狸，剪榛棘，補殘堞，舊隍，築新台，彀連弩，撲斷陶，墾發耕耘，歲收甫田數十萬斛，尋又進據便地，更營新城，土開疆，日引月長，賊來寇抄，師輒擊卻，由是豳涇隴，人獲按堵矣，歲月逾邁，霜露雲侵，美疹發於生瘍，凶災成於夢豎，太醫御藥，頻降自天，有加無瘳，嗚呼不淑，貞元癸酉歲十有一月十五日，薨於良原鎮之公館，享年六十七，詔贈司空，裒有功也，聖情震悼，廢朝追念，爰命使臣宣制臨吊，賻贈粟帛，加於常等，歸於上都開化里之正寢，其明年十一月廿八日靈盾啟路，祔葬於華陰縣潼鄉原之新塋，禮也，笳簫鼓吹，瞿干鹵，騎士介夫，夾道衛轂，哀榮之典，於焉畢備，生惟徇節，歿也歸全，忠孝並矣，油幢啟戟，胙土命氏，功業茂矣，參佐皆當時之選，偏裨亦百夫之特，殊俗其威聲，部人懷其惠愛，皆名臣之大節也，周曰申甫，漢惟耿賈，異時共貫，我何謝焉，夫人河南阿史那氏，北海郡夫人，代北著姓也，建國沙朔，為漢藩輔，言德工容，克遵典禮，蘋蘩沼，允葉南風，以大曆六年十月廿七日先公早終，謀於箸龜，乃建兆域，遺命祔葬，勿令改遷，長子朝散大夫，前太子右贊善大夫平，次子朝請郎，前將作監主簿莘，令德孝恭，有聞於代，虔遠日，復啟舊埏，爰命不才，式銘洪烈，詞曰，天祚聖代，挺生良臣，俾蘊明略，以康時屯，建中之難，狂寇竊發，天臨下都，盜入北闕，能以眾正，肅將九，推鋒，決機，既晝亦月，克復本郡，增修外城，葉力渭，進圖上京，擊敗凶黨，前臨賊營，壞垣突人，敦陣駢衡，珍氣席捲，泰階砥平，河東險澀，承製誅討，勝在戰前，師臨電掃，隴外猶梗，授公擁旄，東連折摭，西盡臨洮，增修保鄣，芟蓬蒿，戎馬遷跡，輿徒不勞，在鎮累載，休有成績，董領眾軍，師長百辟，寒暑外侵，勤勞中積，遠圖未申，大限俄迫，將星墜耀，關月復魄，聖心震悼，邦人痛惜，天子三吏，實惟司空，優詔追贈，以酬茂功，鬱鬱佳城，式昭令終，巍巍太華，長與比崇，頌我遺烈，凜然清風，貞石不朽，嘉名無窮，孤子平書，
朱書，惟貞觀廿一年歲次丁未九月甲申朔七日庚寅，新除兵部參軍，屬大唐統馭，澤及西州，蒙授雲騎尉，春秋六十八，唐武悅之墓表，
唐故朝議郎試左驍衛長史汝南荊府君墓誌銘府君諱千載，本望汝南人也，曾祖諱楚長，祖諱思立，父諱抱珍，並青高不仕，遨遊自在，智量弘深，難可側也，州縣鄉黨，無不嗟焉，嗚呼府君，將謂春雲而不散，如秋月而叢明，何圖上天不佑，降於斯禍，以大和九年三月六日寢疾，終於私第，享年九十有二，夫人秦氏，雍容淑質，窈窕天姿，德行早聞，坤儀必備，何花之先墜，以大和三年正月十八日，終於私室，享年七十八，有子三人，長曰證，朝議郎，任絳州龍門縣尉，次曰僧法興，慕道出家，空門軌範，人天瞻仰，僧徒所依，次曰詳，至孝彰名，丞家著美，冬溫夏清，色養無難，悲哀擗地，慟哭號天，報劬勞之恩，禮歸合祔，以開成四年七月六日，遷葬於孝義鄉香洛墅之東南一里先塋，禮也，恐年代深遠，海變桑田，遂刻貞石，以記萬年，其詞曰，賢哉荊公，今事空，想如風燭，雙劍無縱，白楊蕭蕭，松悲風，泉門夜閉，萬事永終，
唐故居士河內常府君墓誌銘並序德也不德，名也無名，混跡潛機，世莫能識，則常府君之美矣，府君諱俊，字英俊，河內人也，曾祖諱澈，儒林郎，祖諱忠，宣德郎，考諱仙，恆王府典軍，並守位以仁，居敬行簡，德以信成，正以從善，府君早歲悟道，榮寵絕求，蒙難藏諸晦明，德閒耶養正，淨乎天根，虛物存誠，陶空見實，謝名知幻，亡憂樂天，默語行藏，常處中道，而有妻子，俱梵行，處塵勞，恆瑩真性，府君形同於無形，心存於無相，淨於無為，味於無事，知而不知，學而無跡，修之無因，果胡能測，淨既成矣，曷能久諸，以大曆十有四年三月廿四日，逝於遼西縣歸化里之私第，享年五十有五，其逝也精爽如歸，謂其妻子，誡念季弟，爾等而一其無二焉，始終念茲，無忝斯語，生死者幻，曷足悲乎，淨爾意，焚寶香，於是乎大稱十念，超間諸禪，俄然無心而歸真也，以其歲閏五月三日，葬於薊城北高梁河南禮賢鄉之原兆，從宜也，夫人太原王氏，同修梵行，尤精妙理，彼美淑人，德佐君子，季弟光朝承重，哀過其禮，孝心天生，世議二龍，花連一寶，嗣子叔清，幼而沖和，以繼父葉，仁善本性，知之自然，薰雜惡聞，肌骨天淨，並號訴蒼天，血染墳域，冀垂不朽之文，永旌罔極之德，假手於我，詞無愧焉，銘曰，間世生兮而可宗，群英仰兮德可攻，我生萃兮觀其風，哲人萎兮何所從，房山野人康濟撰並書，
唐故清河張氏夫人墓誌銘並序布衣裴瀆撰夫人姓張氏，清河人也，父允言，左監門率，蘊德飾行，為時所推，早娶王氏，生夫人，夫人幼惠，十歲知女儀，事父母孝，饔餼刀尺，咸豐於己，行可以表九族，順足以和六親，父祈良媒，以得良婿，遂適於太原王公，官齒班列，守內養，才能匡國，機可讚時，尋奉天旨，遷為南面催促副使，以國計繁總，邊賜乏絕，中外所尚者貞廉，南北所仰者忠恪，苟非如是，即徒撓於公而利於私，不一年而加朱紱，為催促使，夫人福之所臻，而德之所來，公以夫婦之道，益相敬睦，常以王事議於閨門，同公之勤，慶公之清，不累月，公又加紫綬，內榮外貴，人情所歸，夫人熙熙旦夕，宴安閨室，薦祀事惟敬，承賓禮惟重，實謂婦儀畢備，內則可書，何期天壽不修而天不能展其算，神道不鑒而神不能福其善，洎乾符四年二月寢疾，飲食失節，動靜多艱，公憂軫刃心，徵諸良藥，而又廣祈方士，朗設佛像，焚燎香火，不缺晝夜，飯僧薦神，而不有應，至三月六日奄謝於永昌里之私第，清晝若暮，高槐忽秋，愁雲蔽空，悲風戛戶，舉家哀慟，四鄰感傷，畫梁之雙燕不回，庭欄之舞蝶並散，以其年三月廿九日窆於萬年縣銅人鄉灞川之左，祔於先域，慮陵谷之遷改，歲月之徂逝，故為銘曰，芳英不久，賢良不壽，古之所無，今之所有，冥寞何歸，因果何期，問天不言，祈神莫知，痛澈心源，明之，
唐故武騎尉王君墓誌銘並序君諱，字萬通，琅邪臨沂人也，今編貫洛陽縣鄉春里焉，昔司徒憲穆公，即君之先也，祖忠，梁秘書郎曹咨議國，父淵，隋博昌縣令，並以清代，早著於簪裾，俊上陵時，符雅譽於道，故漢東奉筆，或繼平台之篇，北海龜銅，實裁成之美，君即博昌之少子也，歲聞經，游心義，弱年習禮，藻志緗規，高朋夜月之陂，賞異朝花之趣，綰青拾芥，須敦甯越之勤，武騎雍容，正得相如之致，遂安此尉，不覺年侵，方懋老成之，終湊貽厥之冀，錦驚隙馬，俄遄日車，春秋六十二，越以總章元年歲次戊辰九月壬午朔廿日乙巳，終于思恭坊私第，以其年十月壬子朔日癸酉，葬於邙山之陽，夫人解氏之長子登仕郎弘簡，痛岸徙千金，碑沉四水，風隴，霜濃蒿里，挽咽響於芒顛，目徒瞻於青屺，敢情於執友，記言行於終始，其詞曰，淑郁華秩，傅緗素，顯允仁英，今資玉度，分庭，，風落而柯，響音儀於終古，
唐故滑州白馬縣令樂安孫府君墓誌銘並序第廿侄前試秘書省校書郎保衡撰府君諱起，字晉卿，樂安人也，自齊大夫書始受邑於樂安，至後魏光祿大夫諱惠蔚，以儒學振耀一時，為時師友，其後六世，至唐宋州司馬贈秘書監諱嘉之以降，復以文學孝敬，纂揚光祿之道，為唐清門，府君即秘監之孫，右僕射文公之猶子，左補闕，亳州長史諱遘之第二子也，承積德之源，稟剛中之正性，端好惡為規範，秉禮法以周旋，言必可行，學優而仕，釋褐洪州建昌縣尉，歷鄭州新鄭尉，陳州錄事參軍，建中末，淮石不庭，中原多故，因侍板輿，違兵於江南，韓太傅時鎮全吳，雅知府君有理劇庇人之才，累假銅印墨綬，一埤益我，期月有聞，善恥伐之祿，亦不及後，竟以常資授郢州長壽縣令，上有苛政，下無疲人，有以見才智之周通也，相國袁公之鎮滑台，遽奏授白馬縣令，邑訟既理，戎事兼佐，絃歌有裕，樽俎其臧，滿歲罷歸，方安於丘園，以藥餌輔性，天道茫昧，門戶降殃，以元和七年六月十七日薨背於鄭州別業，春秋六十九，惟府君傳儒門經術之業，居孔氏政事之科，根於惠慈，輔以才術，行存家范，績布人謠，而位竟止於子男，壽未極於黃發，與漢之三長，千古同歎，夫人趙郡李氏，生長子非熊，前蘄州黃梅縣尉，夫人隴西李氏，生次子汝水及三女，唯二夫人河魴之族，關雎之行，逮事先姑，偕佐明祀，即冥早歲，寓殯他邦，令龜不從，蓋祔猶闕，今夫人河東裴氏，卿族華胄，公宮令范，奉喪字孤，稱家均養，非熊等教傳詩禮，痛茹荼蓼，即以其年十二月十二日祔宅於邙山陶村秘監塋北禮也，保衡幼蒙獎誨，恩未上報，豈期門戶之畔，降禍相仍，姑叔之慈，此生遂絕，痛實難抑，言不能文，銘曰，光祿之後，代傳文雅，秘監之孫，韻方韶夏，德被鄉黨，惠存鰥寡，漢則太丘，唐惟白馬，位既莫躋，壽胡不假，歸祔舊原，蒼茫寒野，勒銘玄堂，式是來者，
唐故試大理司直辛公墓誌銘姑射處士眭畚撰公諱幼昌，字弘運，其先隴西人，曾父奉國，開府儀同三司，豐州刺史，天德軍使，兼御史大夫，上柱國，隴西郡肅國公，食邑三千戶，贈工部尚書，烈祖榮，朔方節度副使，會都知兵馬使，兼御史大夫，平陽郡王，食實封一百五十戶，父，持節通州諸軍事守通州刺史兼御史中丞，公累傳茂范，籍振能名，聰博機暮，卓然宏異，始總郡會，嬉戲之際，識者目落落之清姿，則駭謂固天縱也，暨長翰墨，撫明示將來一荷莫大之術者，何腰金拖紫之崇貴，得不坐而至乎，何伏波定遠之爵，得不俯而置乎，亦何俟伏膺，然後為學，繇是六奇三略，開闔襟，每鳴弘架鏑，遠近張，謂古之破葉號猿，今足當仁矣，公以業簪組，旌戟交輝，固欲指掌青雲，捧揚白日，仕進之廣路，宦學之多門，躡梯階，式為修立，授試大理司直寄結僚友追游孟仲芬葩芝蘭疊馥豈止趨庭申孝敬之則，節盡周旋之誠，遠望前程，熟究邊極，豈其彼蒼者天，修無算，巨鱗既煙溟勢窮，以大和六年十二月廿五日卒於平陽郡之私館，廿有七，胤子師周，孺未識，熙怡詎悲，零丁雁行，荼且中丞遷牧通川，南北迢遙，山川綿隔，家於已歷歲時，凶訃難飛，增疚，仲兄幼直等部辨儀具，克葉龜從，以明年三月廿七日送歸，附於京兆萬年縣三趙村東原之大塋禮也，固恐桑田凌谷，俄徙星霜，庶摭，實憑不朽，而雕於石，其辭云，命運罕知兮杳冥莫惻，建兮殲我懿德，不可贖兮永春，閉玄宮兮松柏為鄰，
唐故處士霍君墓誌銘君諱方，字定方，鉅鹿人也，周武王之子之後也，遭隋季，振蕩流寓，遂為州武安縣人焉，昔失翠儀稹，毓銑柯於西伯，素鱗，璧於東周，旅霍鎮而基邦，遂因封而命氏，洎乎惟，入彤闈而光漢，兵權擢武，出紫塞而威胡，此皆國史詳焉，略而言矣，祖溫，隋授為鄉長，識仁義，踐，月旦雌黃，品藻人物，父果，志惟清簡，不向繁，神王煙霞，肆情丘壑，君德黃中，韜光白屋，琴書樂性，詩酒怡情，志操於雲露，蕩襟期於風月，上德不德，何之，能驚至道無言，詎夷險之慮，豈謂春秋代謝，寒暑推遷，二侵籐，兩楹入夢，以大足二年五月十八日卒於絃歌里私第，春秋七十有六，夫人太原王氏，質庭芝蘭，恣分日月，德隆，詞艷柳花，輔君子以成仁，梁妻遠鬼，訊閨門而為則，曹婦，既而掃春園，落花無返樹之日，霜夏藕，蓮絕之，以長安三年歲次癸卯十月己未朔廿四日壬未，合窆於西十五里之原，禮也，森疏翠賈，委翳陳根，寒無歇兮起白煙，歲有時兮棲青鳥，嗣子智，文昆季等，或黃冠捷志，和公於宰之中，或削髮緇衣，拔想於清氛之外，悲終天之罔極，痛風樹之無追，泣血三年，絕漿五日，嗟乎，西光馳隙，東川閱滸，望兮登屺，思兮陟岵，風淒淒而入楊，霜霏霏而封蘆，志清於千秋，紀玄猷於萬古，其詞曰，西峻趾，東洛遐源，唐郊啟祚，霍鎮維蕃，丹風振，紫塞威宣，英聲密勿，茂實頻煩，挺生懿德，實曰惟賢，不干物累，無晏蓋纏，瓊瑰警寐，顏侵逝川，一歸大，辭小千，厚地人殪，高天日懸，恐陵谷之遷毀，刊翠琰，
大周銀青光祿大夫司衛少卿上柱國新城郡開國公樊公墓誌銘並序公諱文，字彥藻，南陽人也，卿士構業，翼青精之中興，光祿成功，匡赤伏之歸運，五侯列國，鐘鼎富於朝榮，四世承基，紱高於戚里，曾祖，隋直閣將軍，祖柯，隋武德郡功曹參軍，父君相，唐鄭州原武縣令，家傳鵲印，門襲虎珠，列太山之偉材，蓄昆岳之奇寶，公宏姿降誕，秀植孤騫，游雲於雋氣，灑驚電於神府，無幽不闡，達人許廊廟之材，有賾必探，宗推禮樂之器，六書際，妙乃入神，三略九疇，能惟睹奧，弱冠便有壯志，徇節於遼陽道行，橫鐵騎而取河孫，耀霜戈而摧日子，桂婁廓其凶，遂穴卷其祆氛，以功擢授昭州恭誠縣令，遷廣州存安縣令，地即田，人多豪縱，犀渠自騁，鶴膝爭馳，公訓之以忠貞，敷之以誠耍化清北地，譽動南溟，制使訪召賢良，徵公詣闕，獻書丹，伏奏青蒲，或陳金鏡之樞機，或薦玉之必要，冕旒垂鑒，欣此得賢，擢以甲科，每令人閣供奉，雖任非燮理，而道契許謨，密勿之言，有同溫樹，是時將封中岳，敕公檢校洛州陽城縣令，丁內憂去職，杖而後起，哀毀上聞，敕令起復，還依舊任，服滿逾月，又丁父憂，尋有敕復從追奪，依前檢校，是臨測景之廛，即應占星之用，爰於岳下營建離宮，龍闈則近枕山扃，鳳闕則前臨澗曲，不奢不陋，特蒙昭獎，加朝散大夫，又加朝請大夫，徙授定州司馬，累加中大夫，行洛陽，永昌二縣令，黃圖帝里，赤縣天畿，赫赫王侯之家，藹藹公卿之族，權豪所恃，請時聞，歷政難裁，罕副朝寄，公頻宰二邑，備設三科，皎若冰壺，澄如水鏡，無屈無撓，濟猛濟寬，又歷事我朝，忠逾顯，將疇井賦，茅社開封，封新城縣公，食邑千戶，尋授司衛少卿，顯忠良也，大周受命，被黎元，制以公為河北道存撫使，弘宣旨，廣運皇明，舉賢良一百九十二人，獨光千載，薦善加賞，恩敕前後賜物二百五十段，追為新城郡公，加封二百戶，制命秋官尚書袁智弘為安撫大使，徙雍，鴻，宜，稷等州百姓於懷，衛等州安置，以公為安置使，智弘負罪下獄，公亦因事左遷，授黔州都督府長史，散官勳封如故，尋加通議大夫，恩敕以公嬰疾，聽在都下醫療，屬天地休明，河兼海晏，將告成太室，大啟鴻名，中使召見，訪以崇封之典，對揚敏捷，特蒙殊眷，命公於岳下檢校，登壇降禪，咸從鑾蹕，侍刊金之大禮，陪檢玉之上儀，加授銀青光祿大夫，請致仕，恩制許，岳靈秀出，實光周道，歲精暫下，終非漢臣，春秋七十，以大足元年歲次辛丑十月庚子朔三日辛丑薨於私第，前夫人高氏，渤海人也，隋魏州司馬洪之孫，唐定州司馬威之子，惟祖惟考，如如璋，道茂人英，義光時則，貽慶昭洽，載誕柔明，騰氣於瓊田，仙輝於桂潰有斯及，作嬪君子，四德咸舉，六行兼資，蘭畹俄凋，蕖波遂閱，以咸亨二年七月廿日，終於公館，潘安仁之東阜，有忉長違，季武子之西階，竟聞同穴，以長安二年歲次壬寅三月戊辰朔六日癸酉，合葬於合宮縣谷陽鄉王幼村西崗之禮也，嗣子欽賁，欽遘，欽濟，欽豫，地義冥資，天經，游荀里，契八龍之俊才，肅事孔庭，同伯魚之盡性，忽驚風樹，殞魄屠魂，追慕寒泉，崩心泣血，想茲陵谷，爰琬琰，乃為銘曰，翼翼山父，周頌清風，英英特進，漢紀成功，五侯赫弈，四代光崇，珠寵茂，綰墨聲融，其一，載挺奇秀，猗神授，思無不該，識無宄，陽樂陰，日將月就，春圃舒塋，秋天列宿，其二，效茲勁節，撫劍遼陽，書勳作宰，遽表賢良，離宮葺，京縣惟光，增輝風歷，行，其三，多識故事，備精前，肅侍泥金，爰陪鏤玉，遂荷榮命，弘茲茂躅，桂冠稅軫，去足，其四，東馳逝水，西落高舂，始琴鶴，終同劍龍，夜台一去，幽泉幾重，蒼蒼，空對悲松，其五，
大唐故游擊將軍左領軍衛京兆府折衝都尉長上內供奉宋公墓誌並序公諱莊，河南洛陽人也，本其先則微子祚胤，在漢魏齊晉而列爵者，曷可殫紀焉，洎乎末葉隳墜，纓冕淪沮，公乃勤力王室，勉節蕃衛，保守宮禁，確心不回，亦多歲矣，頃以皇綱失御，靈珠見竊，天紀擾，奸雄方爭，公銳圖聿張，克輔明主，載揚顯戮，贊輯大業，厥功懋焉，帝嘉其能，私其賞，寵錫殊例，光榮不次，特授左領軍衛匡道府折衝仍長上內供奉，公幼而聰明，長術多器，六藝何選，洞幽入神，妙能博弈，秀立無比，嘗以茲技，偏顯聖顏，觀游玉階，戲坐金殿，凡幾年矣，豈期禍胎潛構，恩情中渝，謫竄江湖，吟嘯胡越，公亦知命不遇，歡居歲時，水國昏墊，炎州粵，短狐賁影，沙虱吞肌，練精無方，遂終於茲矣，嗣子等悲心霧咽，號慕星奔，海上呼不歸之魂，荒裔取還鄉之柩，亦幽魄無限，而生情不愧，以開元十五年正月廿四日權窆於洛陽北邙故塋禮也，窈窕窮泉，再啟何年，翠柏芊芊，蕭條曠野，素車白馬，見皆淚下，親戚號慟，叩地申哀，感此傷痛，敘為銘哉，其詞曰，天期漫漫，人事冥冥，灰沉昆沼，壤化蓬瀛，幽骸已，隴樹猶生，悲風暮合，棲鳥晨驚，嗚呼哀哉，千秋是塋，
殤子姓李氏，名洪鈞，字家奴，我臣唐孝景皇帝之裔也，晉城君冀之長子，膠西公孟之孫，生七月而言，骨象環奇，特稟秀異，弱歲夭喪，為世所悲，齊莊周之言，斯亦壽矣，追延陵之歎，誠曰痛哉，年五歲，以天寶十四載六月廿二日遘疾，夭於洛陽政平里外祖父河南尹裴公迥之私第，即以秋七月九日歸祔於太行山南原，儀不備物禮也，銘曰，瓊蕊朝隕，蘭芳春歇，皇天不仁，碎此明月，
唐故處土杜君之墓誌銘並序君諱博，字候仁，京兆杜陵人也，其先有周之苗裔，因采命氏，仕漢繡衣，詩驄之綱，歸吳弛胄，預緝止麟之經，夾河署班，榮二昆於周室，虛庭降禮，紆於夷門，累德漢圖，重光晉史，疏芳嗣彥，貽慶後昆，曾祖天明，魏奉朝請，京兆郡主簿，雍州從事，北地郡太守，具美在躬，深仁被物，大父方興，魏京兆郡功曹，穎川郡太守，寧州刺史，風高絕代，道悠終古，顯考普，周京兆功曹，望重縉紳，聲芳黨，安蒲偶俊，應賁群賢，拜黃台，下蔡二郡守，封始平公，尚德之舉也，隋任驃騎將軍，豫州刺史，閒素經衷，仁明宰岳，宿草雲委，遺芳尚新，君毓德華宗，誕靈英胄，器苞瑚璉，業紹箕裘，落落疏標，勁吳筠於貞節，汪汪巨量，吞楚於沖襟，至孝冥心，宏規驚慮，隨末，以父任為兵曹品子，屬靈夷在牧，弧匪詠，乾坤蕩霧，海岳傾波，拘鶴艦爰，非其雅好，及閔凶在疚，殆不勝喪，深全禮制，勉哀終服，於是韜輝白社，必彩青郊，紉蘭以潛芳，葺松巖而緝宇，庭旅能鳴之雁，池藏不系之舟，嘯黃於春林，羨紫鱗於秋水，方搏鵬翼，極逍遙之遊，奄頓暇齡，畢生平之趣，崦頹暮晷，水逝驚波，以貞觀八年七月十七日寢疾，終於長安縣安樂里之第，春秋七十有三，福愆天萎，道毀人倫，夫人安定皇甫氏，祖宗華族，冠冕士林，秀芳枝於千葉，扇薰風於萬古，作嬪效祉，儷張氏之聯賢，作則宣儀，擅班家而獨妙，終溫且惠，淑慎其身，積善慶余，庶是多福，如何景命，遽落棲塵，顯慶三年十二月十日卒於子任徐州之官舍，以龍朔三年歲次癸亥十月辛巳朔廿九日己酉，合葬於萬年縣川鄉頓丘里高畢之原，禮也，南通楚望，木落商山之岑，北走燕莊，雲愁灞之曲，嗣子林宗，茹荼蓼之巨痛，陟屺岵之深哀，罷相辭舂，輟歌松衢，客而星日薄，壑徙丘移，式題玄礎，克播清規，其銘曰，八川浮紀，三秦表同，爰宅令族，英盈，道蓬門，聲棘路，清音遐暢，英，其一，篤生純懿，徽猷允塞，慶漸聯暉，芳貽累德，非交非昧，有典有則，藉雄，，其二，克岐擅敏，含貞體道，御寂游莊，乘玄老，鶴騰美譽，龍雕，日，悠悠，其三，婉彼令淑，止言歸，虔誠罔墜，肅禮無違，輕雲斂，雪消霏，淪桂浦，婺殞珠輝，其四，九畹銷芳，千秋景，雲愁灞岸，霧商嶺，風淒薤曲，霜影，天壤不窮，清徽斯詠，
渤海李徵君墓誌文並序處士王良輔撰君諱玢，字宣，其先渤海郡縣人也，昔宣王問禮，蔚映龍圖，將軍裔，光輝鳳冊，梁王之園樹，世出衣冠，魏公子之鄉關，人多，紆青馱紫，閥閱相承，祖德家風，子孫無替，高祖，青州司馬，祖彥，廿州長史，父玄恭，左領軍衛長史，長子也，君風樹增感，痛貫終天，組遺榮，因茲避地，松柏立操，冰稟懷，脫落風塵，從茲不仕，以聖武元十一月十五日臥病於洛陽里，因寢疾彌留，而乘化往，鄉鄰慕德，親懷恩，空悲九原，何時可作，長愁隴樹，千秋豈歸，夫人河東裴氏，六行聿修，四德光備，鳳梧早折，龍劍先沉，婦德空存，母儀猶在，以大燕聖武元十二月五啟附於洛陽平陰鄉原禮也，山形起伏，自符白鶴之祥，地勢嵐煙，乃合青烏之繇，孝子有王褒之感，而聞攀柏之哀，詞人無墮淚之才，空愧峴山之石，乃為銘曰，歲聿雲暮，霜卉無芳，空山落月，逝水流長，乘化而往，風悲白楊，鐘鼎餘慶，公侯子孫，芙蓉之室，竹之門，人惟代謝，道氣常存，賢夫哲婦，何遽雲亡，驚公此地，子孫其昌，千秋萬古，人仰余芳，外甥胡涀書，
大慈禪師墓誌銘並序禪師本姓李，名隸於崇敬寺，自稱曰淨覺，號之曰方便慈，眾稱之曰大慈，春秋五十九，僧臘凡卅矣，開元初，悟三世之有，劃萬物之緣，捨俗出家，懇心趣道，住持禁戒，受具聲聞，已殖三千大千之所，匪唯一劫二劫之漸，初趣於大智和上，懸解禪門，後謁於大照禪師，吻合心地，其後住終南諸寺，亦十餘稔，或投曠野，或宴居山林，外示端嚴，內汲引，而心入於無聞勞矣，天寶五載十月廿九日，化滅於靜恭里第，今終於第不於僧房者，蓋在俗有子曰收，致其憂也，臨終曰塗萏禮也，法門儉，吾從眾，於是攀援泣血，罔極崩心，如何昊天，獨貽大戾，瞻望不見，何恃何依，頃葬於萬年縣洪固鄉畢原之東南，至七載十一月甲申，建塔於此原之腹，縣改咸寧而改葬焉，其葬具順僧事而從遺命也，已相川原，將樹松賈，茲塔如踴，惟靈永安，日月雖除，終身荼毒，咨惟小子前左領軍衛倉曹參軍收述德而頌，頌曰，身雖現，心湛然，相不住，度無邊，
大唐故左衛勳衛李府君之墓誌銘君諱難，字同業，趙郡人也，隋宦屢徙，今貴洛州來庭縣焉，曾祖孝友，隋晉州岳陽令，祖楚才，唐右衛廿四府車騎將軍，弘州刺史，父為仁，皇朝朝請大夫行潤州江寧縣令，上柱國，已具於靖志銘，固可略而言也，君溫良植性，忠孝因心，反鵲標奇，麗龜騰妙，釋褐左勳衛，奉敕兼靈州都督陳令英天官常選，丹墀執戟，且繼揚雄，紫塞揮戈，聊毗張諒，方冀馳芳日下，騁驥足於長衢，何期玉泉扃，掩鳳姿於蒿里，咆呼哀哉，粵以長壽三年四月一日，爰從洛，從父江濱，驟涉長途，倏嬰沉痼，其年五月三日，終於縣捨，春秋卅有七，以其月七日遷窆於縣東北長寧里禪眾寺之別園，權安厝也，接境衣冠，罄鄉道俗，欽宰君之流譽，哀胤子之雲亡，省父之官，方承父絹，將兒進路，遽瘞兒墳，薤兌奏而愁雲興，芝庭凋而悲霧落，爰辭縣宇，言陪淨域之塵，將殯寺園，庶庇禪林之影，恐水變桑田，陵移碧海，刊淑質於貞琬，絢風神之如在，其銘曰，岳靈誕秀，河宗挺仁，九齡盛哲，七歲奇珍，先馳逸軌，舊播芳塵，雲誰踵武，伊我為鄰，為鄰匪他，夙懷忠孝，惠實生知，恭非外教，反鵲呈妍，麗龜標巧，執戟申忠，佐條馳效，東川不住，西景難留，溫床永息，扇枕長休，月孤映，楊風自愁，恐遷陵壑，勒美琳球，以證聖元年五月廿六日遷於洛陽之第，窆於北邙之原，與弟同泰東北之塋相去一百餘步，俱作馬鬣之墳焉，
唐故康君墓誌銘並序君諱杴，字仁德，河南恐縣人也，原夫吹律命系，肇跡東周，因土分枝，建西魏，英賢接武，光備管弦，祖安，翼贊周朝，父，匡輔隋室，君稟和交泰，感質貞明，志局開朗，心祖警朗，心神警發，仁惠之道，資訓自天，孝友之方，無假因習，有隋失馭，王政孔艱，君乃晦跡俟時，銷聲危行，屬權輿立極，締構張維，邦命惟新，委名秦府，時乘在位，品物咸亨，攀附之志克宣，廑露之勳攸敘，乃授公以陪戎副尉，公以曜靈西謝，湍逝東奔，乃翔集三川，卜居中土，撫弦薦芰，吟詠情性之間，泛菊蓋荷，高邁煙霞之賞，逍遙去智，妙洞若喪之機，鑒止凝心，夙鏡死生之際，所冀慈雲潤趾，慧日澄神，如山之壽未終，游岱之期斯及，以顯慶元年二月十八日先天而逝，春秋六十有五，夫人曹氏，承懿方池，蘊資圓水，貞順閑雅，令范端詳，受訓公宮，母儀私室，俄潛月浦，奄翳巫山，以永隆二年六月一日終於私第，春秋七十有五，還以其年八月六日改祔於邙山，嗣子善義，痛風樹之難追，忽從滅性，即同其日窆於墳塋之禮也，次子善恭，善行等，集蓼疚懷，結終身之痛，恐英聲代遠，斬板銷夷，紀績幽扃，遺芳無殄，其銘曰，十城蘊彩，九畹資芳，雕神書囿，瑩思文場，行該孝友，體洽溫涼，威儀合度，出言有章，巢駒飄忽，逝水驚潮，池懸銅，帳結輕綃，旌揚河，葆轉山椒，風棲暮鐸，響切晨簫，泉沒雙劍，林棲偶鶴，塵飛素奠，蟻游丹幕，千古易終，九原難作，譽逐時新，涕隨秋，
唐故國子生李夫子銘並序夫人諱魚，字茂，都督長子也，生積德之門，懷儒雅之量，風格峻整，天姿鎣徹，眾相謂曰，此兒李家千里駒也，歲，都督與之弈爭道，都督曰，相與有瓜葛，那得爾耶，九歲通周易，十歲明禮，十三精史漢，十五能屬文，十七補國子生，成均國學，俊選林藪，見其清節令材，風韻韶雅，僉歎其偉曰，今之禰正平矣，開元八年十一月，遘疾五日，一幸而卒，錢有百萬，神來買於王悅，地有三泉，交徵顏子，抑其也，母柳氏，痛河邊青草，偏被犬心，江路鳴，正逢腸斷，中都求石，即是天星夜，硯山碑，懼其陵谷朝易，經侍講，勒銘云，聞衛珠寶，玉平三倒，若對斯子，竊未之比，稠人廣眾，無不驚視，昊天不傭，而死，哀哀慈母痛何已，生割人情，天常耳，
唐縉雲郡司馬賈崇璋夫人陸氏墓誌銘並序夫人諱字英，吳郡人也，曾祖其道，隋昭王文學詳正學士，祖元感，皇朝散大夫，黃州司馬，父趙璧，馬邑郡長史，強學而儒門照瞻，入仕而政道司南，夫人習性既高，嬰孩自異，知味而不茹葷血，勝衣而不愛羅綺，輟卷女誡，深好佛經，及家君作宰壽春，夫人殆將笄歲，強黜無生之業，令從有行之禮，適郡長史平陽賈崇璋，常修梵行，六親取則，尤能字人之孤，果合宜家之道，時賈公轉樂平郡別駕，又除縉雲郡司馬，太夫人在堂，以為太行孟門，勾吳甌越，天下至險，山乘輿，水乘舟，我不行矣，汝其往哉，無摧北上之輪，罷著東征之賦，夫人曰，從政為忠臣，事姑為孝婦，能割隨夫之貴，躬行奉養之禮，縉雲之役，誓將仍舊，太夫人曰，此行令吾子獨往，是益吾憂耳，嚴命臨戶，垂淚首途，亦泛其流，半路生疾，苦口之藥無喜，傷神之悲俄慟，以天寶十載秋八月一日終於官舍，春秋一百有八十甲子，越十一載春二月，歸神於東京，以其月廿四日遷窆於洛陽縣呂村西北陪先舅權殯之原禮也，東岱之魂，悠悠長往，郭北之墓，壘壘漸多，欲志泉門，用篆貞石，銘曰，陸門淑女，賈氏賢妻，婦功或類，孝行難齊，聰明短折，神理予迷，此地哀送，轉令悲塞，皇舅墳西，洛陽城北，阡陌移改，遙瞻不惑，嗚呼哀哉，
大唐故都水監獨孤丞長女墓銘長子字婉，河南洛陽人也，曾祖義順，皇朝太僕卿，涼州都督，祖元遷，千牛，列丹棘而馭鹿︶，躡青蒲而陪鳳，考思泰，協律郎，都水監丞，美聲振於絲管，雅度包舟檄，娘子仙娥降彩，寶婺流輝，率性表於容，因心切於慈孝，年猶未齔，奄偏爵，哀，殆將滅性，既而蘭儀蕙問，方傳獨立之奇，弄杼鳴弦，更擅無雙之藝，謝遂戲雪，初散而飄飄，巫嶺行雲，遽靜光而歌滅，遘疾不，以永昌元年七月九日終於京永寧里，春秋廿有一，即以其月廿三日遷窆於東原，禮也，輕虹黯色，痛美人之不歸，風，悲少女之行，嗚呼哀哉，乃為銘曰，女，矣華宗，六珈未，永對，月松幽，，望丹旒而，聞白楊而，
故大唐睦州桐廬縣主簿李君墓誌之銘君諱桀，字陵漢，趙郡人也，蓋周柱下吏聃之後焉，神基重秀，遠派靈長，文武代興，上襲，祖參，周宋城縣令，雅達從政，治甚有聲，父貴，本郡主簿，器量淹弘，令問攸集，君丕承芳烈，誕縱英姿，玉質幼彰，金聲早振，聰惠明允，雅經遠識，非聖哲之書不觀，非法度之軌之履，恂恂穆穆，郡國休焉，由是隋授朝散大夫，久之，唐室龍興，旁求俊，爰授睦州桐廬縣主簿，贊鳴琴之化，致制錦之功，遠者挹其風，近者悅其治，所謂鴻漸遵陸，將羽儀於上京，豈期蟬稅升遐，奄游神於天路，粵以貞觀十年二月廿九日卒於館舍，嗚呼哀哉，春秋五十有一，夫人楊氏，梁尉武將軍永興公充之孫，唐永寧縣令祚之女也，履柔貞吉，體德幽閒，采澗藻而禮神，濯衣而尊傳，外佐君子，內整閨闈，婦道有倫，母儀無忒，粵以貞觀廿年歲次丙午十一月十一日卒於洛陽敦厚之里第，嗚呼哀哉，即以其年十二月己未朔廿四日壬午，合葬於邙山之陽禮也，恐日月推移，陵谷遷易，庶揚令范，用銘豐石，其詞曰，珍木葉祥，彩雲淪慶，忠愨間出，簪裾世盛，篤生夫子，含章履正，節擬松筠，明齊水鏡，學優則仕，結綬從官，事上以肅，臨下以寬，遽遭二豎，無逢一丸，寮友淒愴，親賓永歎，灼灼夫人，雍雍雅度，蕙心紈質，履柔秉素，朝雲不停，霄娥難駐，永辭蘭室，言尋松路，禮嘉合葬，詩尚同穴，朱啟行，素需遵轍，孺子摧慕，愛女泣血，庶播清猷，刊茲無絕，
大周故右衛翊衛袁府君墓誌銘並序君諱子游，字子游，陳郡陽夏人也，原夫雷繞北斗，氏肇統於三皇，風應南薰，媯姓載升於五帝，弈胄如此，何期或哉，曾祖昂梁吳郡太守，以侯景作逆，躬率義徒，指麾則八校沖，則五裂憤，掉酈生之舌，欲濟王，發亞父之背，俄從憤卒，祖，陳守，隋昌州刺史，免兩朝，優遊二帝，入光獻納，出表修，考奉，隋秘書郎，下車不樂，終超著作之司，體中何如，先就秘書之郟君天骨有餘，地華無對，許子將之題目，聲振當年，李元禮之捧手，名絕代，右翊衛，因患，敕放不仕，禁衛之一語，與善無徵，曠之十旬，殲良奄及，嗚呼，以總章二年十一月七日，終於洛陽私第，春秋五十有七，夫人吳郡朱氏，祖長仁，隋衛尉丞，父延載，唐安西長史，丕緒，折檻之忠規，盛華仍傅，紹棄授之貞節，惟蛇之夢，女子之，之巢，夫人之德，嗚呼，以長壽三年八月十九日卒於洛陽私第，春秋七十有四，以大周萬歲登封元年歲次景申壹月甲辰朔三日景午合葬於北邙北原清風鄉，禮也，長子等一次任，並銜荼茹蓼，永極南陔之悲，考蔡求著，允葉西階之禮，恐棘有道之行，遂朽將來，伯喈無鬼之詞，便旌既往，乃為銘曰，天地，瓜帝王，質文雖革，氏族厥昌，四世彌劭，五公克山，唯祖及，玉質金相，忠烈昭洽，冠冕允喊，於穆餘慶，載誕遺芳，千萼落落，萬頃汪汪，出襲冶，入衛巖廊，人之領袖，國之紀綱，，二豎何傷，華而不實，哲而雲亡，信美嘉偶，誓守恭姜，辭承，禮該四德，誡備七章，資捧檄，遽奄高堂，空悲扇在，幾月藏，魂遊東岱，旌飛北邙，風雲慘切，原野蒼茫，書趙壹之名，郭泰之貞良，縱三田之有變，式萬古之無疆，
大唐故康君夫人曹氏墓誌銘並序夫人曹氏者，沛郡譙人也，漢相曹參之後，實當塗之苗胤，元功上將，暉映一時，代載羽儀，聲流萬葉，祖樊提，周上大將軍，父毗沙，隋任勝州都督，且文且武，不絕於本朝，光後光前，無隔於今古，夫人漸潤藍田，滋芳蘭畹，貞順閑雅，令范端詳，受訓公宮，作嬪嘉室，四德周備，六行齊驅，整肅閨門，實惟和睦，喜怒不形於色，稟自生然，榮悴不改於懷，正符天性，孝同梁婦，節比義姑，撫育深仁，恩流中外，所冀慈雲潤趾，慧日澄神，如山之壽未終，游岱之期斯及，忽以儀鳳二年十月五日卒於私第，春秋八十有五，還以其年十一月廿六日權殯於邙山，嗣子處哲，集蓼疚懷，結終身之痛，恐英聲代遠，斬板銷夷，紀德幽扃，遺芳無殄，其銘曰，荊山璧潤，漢水珠明，照逾兼兩，價重連城，有美良淑，比質均名，譽流閨閫，守義居貞，隙駒飄忽，逝水驚潮，池懸銅，帳結輕綃，旌楊河，葆轉山椒，風淒暮鐸，響切晨簫，泉沒雙劍，林棲耦鶴，塵飛素奠，蟻游丹幕，千古易終，九原難作，痛慈顏之永詞，悲幼子而何，儀鳳二年十一月日，
唐故左武候桑泉府司馬程君墓誌銘君諱騭，字寶柱，廣平曲安人也，考念，隋季因官洛陽，遂家於河南焉，君以顯慶元年十月十一日終於蒲州桑泉府之官舍，春秋六十有五，即以其年歲在景辰十二月辛卯朔十二日壬寅，殯於平樂鄉邙山之陽禮也，恐物是人非，光音寂寞，勒銘泉戶，用紀遺芳，其詞曰，邈矣高原，巖峻極，洪哉遐緒，家傳懿德，長好仁惠，幼而岐嶷，奮旅三河，時攀鳳翼，朝光易奄，物不常榮，幽途一，泉路難明，雲寒霧結，松冷風驚，忽長夜，無復生平，
唐上輕車都尉張君故夫人可那氏墓誌夫人洛陽人也，觀夫桃源鼓浪，演茂族之綿遐，岳侵雲，標華宗之迥架，故八姓盛於中夏，將相溢於魏朝，朱紫紛綸，至今無爽，祖貞，周龍驤將軍，父，上柱國，並朗燭冰鏡，貞振松筠，雲漢以標，澄蘭而凝志，夫人即柱國之元女，夙嫻雅，符，，逾桂林，言行中規，族，於是克諧琴瑟，郁和芳蘭，耀彩閨闈，凝暉姒，實有裕儀範，方教於端莊，何其蘭渚滋芬，露余霜而，李徑方茂，拂寒露而飄英，越以顯慶元年六月十四日，終於景行私第，春秋有六十，府君性中鯁，聲振五營，情高金石，名標八校，去貞觀十年入遼身沒，以顯慶元年十月十八日招魂與夫人合窆於邙山之陽禮也，嗣子上輕車都安等，恐菊高，松山為沼，述德音於玄石，庶千而彌曜，詞曰，邈哉玄胄，佐魏仕周，如蘭茂夏，如菊芳秋，當時冠冕，萬代名浮，篤生四，重振徽猷，猷何謂，紹彼前，言功合度，容行夙彰，豈謂無，奄茫良，雙鳧落，兩劍沉光，霜淒，風悲白楊，
唐故趙夫人墓誌銘並序夫人諱，字，洛陽縣人也，夫華宗慶遠，三爵啟基，後族紛綸，五侯承胤，此可略而言也，祖雄，父業，並茂范英聲，昭彰雕篆，羽儀雅俗，抑揚當世，惟夫人令淑有聞，天姿婉匿，魚軒肇娉，百兩言歸，執輿之禮無虧，捧案之儀盡矣，既而嫦娥流彩，未度牖而先沉，戊葉初開，不及昏而遂卷，粵以咸亨元年閏九月十三日卒于歸仁坊私第，春秋七十有六，即以其年十月一日權窆於北邙山河南縣平樂鄉之陽禮也，嗣子處言，處基等，勞悴之感痛枝，獨之悲，淒如霜葉，恐陵谷俄遷，桑田變海，勒此清徽，乃為銘曰，恆娥上月，弄玉升天，吹簫得道，竊藥成仙，斯須萬代，倏忽千年，一朝分別，三見桑田，酒別綠珠，琴離碧玉，瑟上弦淒，箏間柱促，恨滿玉台，愁盈金屋，變竹之啼，崩城之哭，朝風漸泠，夜月方明，看花落淚，聽鳥心驚，山多寒色，樹足秋聲，埋於桂玉，永別而佳城，
孫質端嚴，蔡室聞弦絮對飛雪之清譏，年廿一，作開鳴鳳，慶表乘龍，宜家展琴瑟之歡，蘩之禮，天桃可美，正對三春，壽藥無徵，月，以長安二年十月廿六日遘疾，終於懷州內縣之館舍，春秋卅三，嗚呼哀哉，良人胡氏，瑤林瓊樹，行聞喪隅之悲，瘞玉沉珠，獨軫傷神之痛，粵以其年十一月甲子朔廿一日甲申，殯於北邙山之原，禮也，榮河東注，唯余逝水之嗟，溫洛南浮，無復凌波之步，乃為銘曰，充國之胄兮必後箕裘，元淑之才兮禮抗公侯，家聲祖德兮慶緒潛流，溫恭貞慎兮爰好仇，其生兮若浮，其死兮若休，積塵埃於織室，罷絃管於莊樓，山寒日下，隴暗雲愁，魂兮冥寞，萬古千秋，
大唐故雲麾將軍左龍武軍將軍上柱國吳興施府君墓誌銘並序左司御率府兵曾參軍翰林院學士太子諸王侍讀王齊同撰天子之軍，古者六，爪牙之任也，今以四，股肱之體也，所以經膂力，制腹心，總彼貔貅，聿歸龍武，其地近，故將皆命卿，其人雄，信若疇圻，父平秩四序，茲乃夏官，仰列三光，則惟星象，職重任者，不難其才乎，席寵攸膺於故將軍，施氏之子得之矣，將軍諱寶，字思琛，吳興人也，家以宦徙，族由德著，故今又為京兆華原宜川鄉之里人也，初孝叔之宅魯也，祚胤公子，弈嗣大夫，故少施氏能禮食聖人，宣父為之一飽，宜其代濟餘慶，必復前修，將軍之曾大父曰九，大父曰苟，父曰文，三葉一心，同底於道，能使寒谷生黍，丘中有麻，自達巢由，致君堯舜，優遊衡泌，逍遙考盤，厚生將軍，克廣舊德，父之能教，必賢其子，子之移忠，必榮其父，用此皇恩，追贈將軍之父為衢州司馬，是謂食其粒者壅其本，飲其流者浚其源，焯見裕成，有如此者，將軍五光分大雲之色，百畝垂大樹之陰，若木生華，光先捧日，鳴鶴在野，響即聞天，扶翼起中興之功，夤亮協升平之烈，爍哉傑出，倬比於三，解褐以元勳拜左須軍衛河南王屋府果毅都尉，轉左武衛京兆居義府果毅都尉，次歷右衛陝郡安戎，右驍衛京兆甘谷，左衛京兆崇仁，左領軍衛京兆甘泉，右衛京兆大明等五府折衝都尉，尋除右武衛郎將，遷左領軍衛中郎將，移左龍武軍中郎將，稍加左內率府率，無何，擢左龍武軍將軍，皆以勞進也，將軍以道也有希夷之精，歸心於象帝，以覺也，有寂滅之旨，稽首於法王，微言必通，泉賾斯睹，施不惟報，戒以齋心，顏回之不茹薰，豈從祭祀，孔聖之忘肉味，何獨聞韶，其專意詣和有如此者，春秋六十，大漸日臻，忠誠日積，讓官而寄重不許，辭疾而貪賢強留，先駟以縑，秘方遣藥，分梨上苑，減膳中廚，賜書為子孫之藏，間遺作吏人所羨，時與運厄，有加無痊，以今天竇五載十月一日薨於京兆太平里之私第，命也，元妻白水郡夫人張氏，嗣子左龍武軍執戟賢秀，俱喪所天，號絕於地，節也，孝也，式遵遠日卜葬於萬年川鄉之平原，禮也，再思陵谷，貞石是刊，宜也，銘曰，傑生碩俊，萬夫之雄，出身入仕，移孝為忠，歲聿其邁，薤露松風，將軍夜落，星芒遂空，泉台不朽，可勒元功天寶五載歲次景戌十一月戊寅朔十三日庚寅修刊，振威校尉守左驍衛樓煩郡嵐山府別將楊書，
唐故段君墓誌銘並序君諱文會，字仁﹀，洛陽人也，漢都尉即其後也，素履貞，雅符忠孝，束松筠而立性，架薰若以凝神，專志禮經，篤誠書傳，學優業就，程試蘭台，忽朝露而條，奄曉風而淒樹，春秋廿有五，越以龍朔三年三月廿八日終於第，以其年四月二日權葬於邙山陽禮也，嗣子多侯等痛年未勝衣，陟屺之悲斯及，山樹琬之志希憑，其詞曰，堂堂遠祖，著自隆周，條繁葉散，枝庶分流，時以路苦，獨映松楸，穆哉夫子，仰繼前貞，凝道性，德洽孔門，義浮竹溜松昆，福祜茫昧，星奔，音徽遙裔，千載名存，曾祖，亡弟子大男，多侯，小侯，女妙兒，祖承，父師，
唐故上騎都尉康君墓誌銘並序原夫玉關之右，金城之外，逾狼望走，越龍堆而指，隨水引弓之人，著土脾刀之域，君長，並建王侯，控賞爵之權，執煞生之標，天孫外降，侍子入朝，日隆於漢辰，由余重於秦代，求之往古，在縑緗，君諱達，自文則河南伊闕人也，十六代祖西華國君，東漢永平中遣子仰入侍，求為屬國，以為并州刺史，因家河焉，曾祖勖，齊任上柱國，祖達，齊任雁門郡上儀同，父洛，隋任許州通遠府鷹擊郎將，並勇冠褰旗，力逾扛鼎，至如逢蒙射法，越女劍端，減灶削樹之奇，塞井飛灰之術，莫不得之天性，合曩篇，君克嗣嘉聲，仰隆堂構，編名勳校，舉重成都，文武兼資，名行雙美，以斯厚德，宜享大年，彼蒼不仁，殲良奄及，以總章二年六月廿二日遘疾一旬，終於河南思順里之第，春秋六十有二，即以其年七月八日葬於北邙之阪，嗚呼哀哉，永言人事，悲天道，小年隨朝露共盡，大夜與厚地俱深，著嬪風於冥漢，紀懿範於陰，璧銀河之不晦，同璧月而長臨，其詞曰，日仕漢，由余宦秦，美祖德，望古為鄰，篤生懿範，道潤松筠，爰有華族，來儀作嬪，四德無爽，六行紛綸，誕茲令胤，時乃日新，奄爾朱景，遽委黃塵，泉扃一閉，春非我春，
大周上柱國劉府君墓誌銘並序君諱善寂，字承慶，彭城人也，春秋左史，蔡墨有言，在秦作劉，其來自，若乃開國典郡，乘軒列，憑圖牒以覽，儼冠而成行，煥炳可尋，郁乎令族，雖金負璽，將非代祿之家，而饌玉鳴鐘，猶得財雄之稱，曾祖，隋滑州白馬縣令，祖，隋汴州博士，父絢，唐倍戎副尉，並公材公望，如如璋，滑台行蒲密之風，夷門說鄒魯之教，專經有裕，佇飛鶴之來儀，為政無欺，見青鸞之戾止，弈葉增茂，徒聞必復，文武不泯，或綰戎昭，顯考策名，斯之謂矣，君荊藍其質，松柏其心，處窮能通，既富而教，性狎江海，擯朱公於後塵，議薄雲天，而置白圭於散地，屬四郊多壘，七萃開營，涼風驚而羌笛淒，秋月亮而胡笳動，將軍深入，候太白之星高，士卒前驅，奮中黃之氣烈，君夙懷驍果，雅好旌旃，才執燕弧，俄班楚爵，方冀奔曦未掩，尚餘連石之輝，豈期閱水不停，遽促幽泉之魄，遂以如意元年八月十一日卒於永泰坊之私第，春秋六十二，即以長壽元年九月十五日葬於平陰鄉之原，嗚呼哀哉，霜積萃，雲蔓幽石，泉洌洌而鳴澗，月蒼蒼而架林，此處此時，生平已矣，其銘曰，寥寥滕室，瑟瑟松門，一違人代，詎辨營魂，昔年花月，歡謔徒存，今時丘隴，冥滅誰論，宿草春茂，愁雲夏繁，風摧古木，霜剪蓬根，千秋萬古，復，
唐故淮南節度衙前經略副使將仕郎試太子通事舍人張府君墓誌銘並序河東裴長川撰公諱汜，族望清河，其先世業宋州宋城縣人也，遂移家少室，選勝淮南，今居高郵焉，乃曾乃祖，紀之前石，今不備書，考諱昌，外族邢氏太夫人，生三子，公即長子矣，貌秀神和，冰姿玉瑩，懷忠抱直，閭里欽風，積善承家，寬仁蘊禮，早年效職，從事元戎，相國段公見知，委其清白，而著能名，乃於麾下，凡十載矣，官有厚入，私無謗辭，克勤於公，克儉於己，悲夫，哲人其萎，梁木斯折，洎開成三年十月廿五日遘疾，終於揚州江陽縣瑞芝里第，春秋五十有三，夫人隴西李氏，賢明天與，德合璋，育二男一女，長曰厚本，年雖弱冠，風神射人，次子厚禮，在乎童稚，女適董氏，貞良君子也，嗣子等，號訴穹，絕漿累日，龜筮葉吉，窀穸有時，即以其年十一月三十日殯於蕪郭之東隅五乍原野，嗚呼，隨珠永溺，秦鏡長昏，二弟悲號，痛貫手足，是日也，奠祭滿野，哀挽相續，逝者之魂安矣，人生之情備矣，長川素不業文，謹錄書實，刊之貞石，庶呼後迷，萬祀千秋，懼移陵谷，其銘曰，東門之前，蜀崗聯聯，吁嗟張公，窆於斯原，墳新柏古，壟月娟娟，丘陵闃寂，風悲楚天，
唐故通議大夫鄂州刺史上柱國盧府君墓誌銘並序公諱翊，字子鸞，涿郡范陽人也，昔者賜履東海，分封北燕，開霸國之圖，受大名之錫，盧氏得姓，厥惟舊哉，烈烈昌緒，綿綿遠系，漢則尚書為之雄，晉則中郎貊其德，代濟不隕，以洎於公，公稟元和之精，擅人倫之英，資孝友而性與，兼文質而混成，藏用晦明，莫能量也，屬則天皇后受圖溫洛，以門子預執邊豆，因調選授杭州錢唐丞，入為右武衛倉曹左監門率府長史，澹乎出處之際，卓然政理之跡，遷御史台主簿，繩按之地，准裁攸歸，尋以親累授梁州城固令，理行尤異，拜太子文學加朝散大夫，轉司議郎，宮朝得人，於斯為盛，又以親累出為滁州司馬，復歷泗，齊，汴三州，元寮提綱，所居致理，緝是聲惠，被於謠，朝廷韙之，故授以階闥之任，遷右衛親府右郎將，軒禁之重，夙夜惟寅，時開元十九年，主上以外台宣風，頗多缺政，精選良吏，以求人瘼，乃授鄂州刺史，軒車首路，江皋胥悅，蓋以克昭惠和，而遠聞風烈也，歲十月屆於南陽，遘疾彌留，以十四日終於旅次，春秋六十二，南通北走，途路哀咽，不崇朝而聞於武昌，達於洛師矣，人吏焉，仁人云亡，孰不嗟悼，邛州刺史君胤，即公王父之父，常州刺史幼孫，即公之王父，公蓋黃門侍郎獻之次子也，兼四科之美，繼三代之風，在公竭忠，執喪加等，居敬而行簡，詞以立誠，與人推多，處已惟約，大門閭以合族，弘訓誘以肥家，有餘則歸之，不足同資之，九族六姻穆如也，士林朝列，以為美談，信謂邦國之光，衣冠之準，而位不充量，道屈頹齡，豈命也夫，而不留，即以廿一年十月十六日遷窆於河南府邙山之南原，從先令也，曩時以緱山塋域，無陪祔之所，因卜遷焉，東望先塋，南瞻天闕，蓋邢山忠孝之志也，初公以弱冠見於父友吏部侍郎房公諱穎叔，有知人之鑒，眷深國士，以元女妻焉，夫人閒婉淑明，動遵禮度，生四子，曰嶷，昂，炅，晏等，祗服義訓，咸有令名，哀迷蓼莪，匍匐窀穸，信臧氏之有後，知公業之不亡，命可贖乎，茲謂不朽，軒裳禮物，或備哀榮，青山白雲，此焉終古，銘曰，佐周建國，封燕得姓，繼代傳徽，蟬聯疊映，允矣昌緒，久而逾盛，文茵暢轂，淑旗章，惟相惟禰，休有烈光，夫君挺生，克紹前緒，孝友天至，溫恭性與，仁焉是，義焉是處，寵祿來假，章黻有暉，謂華袞兮可襲，何之不歸，滕公之室，言貞其吉，於彼崇邙，龜謀允臧，永悠悠以終古，地久而天長，
大唐前齊府功曹參軍尹君墓誌君諱貞，字善，京兆人也，岳靈降祉，勤王之績已宣，神氣凝，大道之風斯闡，長源派其餘烈，盛德蘊其家聲，七世祖景，魏侍中，祖游洛，隨觀城令，獻納九重，貂蟬光於七葉，絃歌百里，政績最於一同，君早擅英聲，夙標令望，志存夷簡，性尚恬虛，淡矣無為，蕭然物表，但以時逢昌運，官不遺才，遂禮盛九徵，榮高五聘，貞觀初，乃應齊府辟，屈節於功曹能軍，俄而辭疾去官，從其所好，於是棲身廡下，晦跡塵中，開通德之門，居全節之里，縉紳攸仰，遐邇挹其雌黃，雅俗所歸，中外酌其淳素，君心存愛敬，情篤友於，事不願從，遂纏痼疾，時不我與，以至彌留，悲夫，天地不仁，與善無效，長生之藥，祈王母而莫從，反魂之香，想漢皇其何遠，粵以廿年五月十四日卒於家，春秋六十有五，傷哉，摧領袖於人物，墜模楷於鄉閭，遂使里相悲，遠近同恨，嗚呼，文魚旦躍，空見於銜哀，綠┴晨抽，徒聞於淒慟，荒涼原野，寂漠階庭，無復池台之遊，遽瞻松賈之列，其月廿九日，殯於終南山禮也，前對蓮峰，冠紫微而獨秀，還瞻魏闕，干青雲而直上，左臨玄灞，右望濁涇，縈帶郊原，沃蕩雲日，實神遊之勝地也，既而靈需肅路，祖奠凝庭，長風曉哀，嗚笳夕引，薤歌淒而入漢，素蓋飄以搏空，白馬徘徊，朱旒委郁，掩松扃於文石，窆玉質於白楸，恐舟壑之屢遷，懼市朝之數變，故勒銘於泉戶，庶休烈之永傳，其詞曰，靈岳降神，翔雲入候，九列既顯，五千方授，功高前古，德流遺胄，世濟不殞，惟君挺出，蘭薰雪映，金聲玉質，情深孝友，性敦閒逸，屈節從命，委質名藩，匪榮黻冕，養疾丘園，光華掩謝，令問空存，白紼斂維，華解馭，佳城永郁，夜台何曙，貞石既刊，芳塵是著，
唐故成府君墓誌銘君諱小師，字文哲，河南人也，原夫玄津瀉液，括坤絡飛湍，建木疏柯，掩鄧林而結秀，加以雄圖霸略，汜川之未，天縱宏規，惟之元勳克著，道曠千祀，詩人興勿剪謠，運拒一辰，虞書啟在茲之頌，今可略而言，祖道，北平太守，指岳分符，誓河析壤，故以晨牧息飲，夜吠銷聲，政善六條，專城千里，頃之，除寧朔將軍，授蜃委推實資，赫怒皇威，徵發驍勇，弓張月勢，白羽，劍偶星文，虹飛野外，父寬，隋上柱國騎將軍，智侔廉，氣冠韓，有棄伏波，無情騎，於是湛黃陂之千尋，筆海躍雕龍，文峰棲綵鳳，帷杞梓，地望膏腴，聲偃紳，道光蟬冕，辯果，攸歸，之齡，雌黃是屬，加之雅莊惠之銘游縱，山阮之高賞，豈謂輔仁無，，嬰二豎以興悲，奠兩楹而軫歎，春秋五十九，以永淳元年四月八日卒於私第，以其年五月十日窆於邙山之陽禮，敬敘尊德，乃作銘云，原，遐哉茂族，鳴璜紲組，槍金佩玉，入參芸閣，時，出掌分符，攀轅是屬，，英材，九詳，索兼該，玄縱素履，實，，論感來，永淳元年五月十日，
唐德業寺亡尼七品墓誌銘法師懸劫樹因，覽龍之，頓果，鏡石室之微言，遂為心，幽閒成德，迥無白之玷，惟管之，豈直戒策獨，固宜勒心法海，春秋四十有二，龍朔元年十二月六日卒於德業之寺，即於其年十二月十日葬於咸陽原，禮也，石玄門，用傅，其銘曰，長流，道代促，轉浮玉，際一粟，法船既逝，德音雖續，刊石，性高躅，
大唐故錦州刺史趙府君墓誌文並序開元拾貳年歲在甲子貳月辛卯朔壹日辛卯原夫混沌將辟，清濁乃位，君臣既著，文武郁興，因古而觀，賢俊紛至，暨乎純粹挺質，海岳資靈，群懿在躬，眾能咸與者，則我使君公得之矣，公諱潔，字思貞，天水人也，出自辛高辛之後，高祖弈，北齊左六驃騎府左車騎將軍，曾祖，周使持節景州諸軍事景州刺史，祖穆，隋登州別駕，朝散大夫，上柱國，縑緗畢奧，文史稱材，且迂王祥之德，行牽龐統之任，父澹，光州參軍，終於利州司法，簪蟬積襲，問望雙舉，器宇沖邈，風神稟然，寮挹其閑雅，吏人欽其盛惠，苗而不秀，凋其國華，公去垂拱中武舉及第，制授左羽林衛長上，天軍擁劍，中壘屯兵，既赳赳而可觀，亦鏘鏘而有序，後制舉英雄蓋伐，詞令抑揚，公第以甲，授左領軍衛司戈，粵奉鉤陳，是司闌，苦節凌厲，稍遷左衛司階，屬柳城狼戾，榆塞猖狂，王師出征，頻喪其律，公受黃鉞，陟之無勳，制授左領軍衛河南府金谷府右果毅都尉，尋轉右衛京兆府平鄉府折衝都尉，日慎一日，久能弘道，俄充中受降副使，塞垣地險，胡騎驕，挺武庫之戈矛，當凶奴之要害，五載鎮壓，風塵不動，公之力也，有制嘉之，擢為右金衙衛河南府竇圖府折衝，時蠻陬作梗，制擇良，授公使持節錦州諸軍事錦州刺史，公自下車問政，褰帷字物，恤隱求瘼，風化冀漸，厥土百姓，古生梗，詎荷仁明之德，潛行梟鏡之謀，奄此非命，終於夷落，於是天子作怒，諸將憤心，短兵萬計，洪舸連軸，期以不日，其鼷頸，仇其怨也，公之薨年，春秋六十有七，葬於河南府邙山盧村南原禮也，至孝期璧，恐鯨飛東岱，龜化南溟，不鐫有道之文，誰識黃昌之墓，銘曰，洪荒既判，君臣以立，代不泛賢，惟材是急，公之降靈，海岳之精，出身事主，爰司禁兵，鴻漸於干，蔦遷於谷，司彼戈矣，制授其祿，其德日新，戡寧歲積，階陛之任，劬勞無犬，惟忠惟孝，允文允武，功立清夷，宦超赤府，眷彼陬落，殲我良人，式鐫貞石，永誌窮塵，
唐故邊氏夫人墓記大聖善寺沙門文皎述並書夫人姓邊氏，晉陵人也，祖考胄緒，載於譜諜，此否繁述，夫人貞懿端淑，麗容飾莊，行不逾於箴誡，志克修於藻，適南陽何氏府君湊，鴛鴦和鳴，琴瑟合韻，內以崇四德，外以穆六姻，殆卅餘祀矣，無何，鳳棲之梧，紛然半落，龍泉之劍，先缺一鋒，夫人頃罹腰腳之疾，又失所天，哀瘥相攻，彌留大漸，遂命諸子曰，災眚所纓，困於瘵蠹，時人以生死同於衾穴，厚葬固於屍骨，吾早遇善緣，了知世幻，權於府君墓側，別置一墳，他時須為焚身，灰燼分於水際，此是願也，以元和七年八月一日奄終洛陽縣毓財里之私第，春秋六十九，卜其年月廿八日祔葬於當縣平陸鄉積閏村何氏之墓次，遵理命也，有子男三人，孟曰，仲曰智，幼歸釋氏，學藝優深，塵水青蓮，居然不雜，季曰遷，並茹荼泣血，悲纏蓼莪，余為詞，篆刻貞石，將陵谷之或變，冀未喪於斯文耳，
周故府君墓誌之銘君諱素，軒帝之苗裔，姬王之胤胄，曾祖留，隋任廣州錄事，祖虎，隋任徐州司法，考瑋，唐授朝散大夫，並思逸麟經，精超豹略，操刀就列，利器從班，暢東里之威恩，西門之風彩，公毓德中和，資靈上善，霜華澡性，氣掩秋輝，露彩凝情，神光春艷，詞林蔥，絢楊鳳於文條，筆海深沉，渙董蛟於辯窟，然志輕軒冕，性重林泉也，風月相趨，琴樽自得，豈謂服襖斯漸，豎釁逾侵，以聖歷二年二月十六日卒於私第，春秋八十有一，其年三月廿七日，葬於村西北一里平原，禮也，嗣子靜，痛貫風枝，悲纏露序，恐旋岸里躍飛庶勒遺芳，而為銘曰，仁敷動道翔議，
唐故常君墓誌銘君諱智，字仁哲，潞州潞城人也，原夫滔天巨，濟生人者神農，地總王人珠泉以流粹，曾祖林，齊任沁州錄事，祖宗，隋任易州司戶，撫符蒞政，下頒朝，勸課農桑，家給民足，父祿，朝散大夫，可謂鄧林高幹，昆閬三珠，春秋五十有五，奄從蒿里，夫人楊氏，年廿有七，卒於私室，有以永昌元年歲次己丑十一月庚辰五日甲申，葬於安昌村東百步之原，禮也，頌曰，東臨苑，西鄰發鳩，北望夫嶺，南邇牛頭，山無溪谷，地有平疇，荒爽，魂兮可，載初，
唐故廬江縣令李府君墓誌銘並序朝散大夫行尚書吏部員外郎上柱國賜緋魚袋劉寬夫撰唐大和七年青龍癸丑三月廿六日，隴西李府君歿於陝州之私第，享年七十，即以其年四月戊午朔廿八日乙酉，歸葬於京兆府萬年縣義豐鄉田冶村東北約二里銅人之原先塋，禮也，府君諱稷，字播之，太宗文皇帝之後也，文皇生吳王恪，恪生嗣王只，只生王千里，千里生金吾將軍，東都副留守峒，峒生鳳翔府司錄參軍，監察御史定，金吾，司錄，蓋君之祖稱也，幼通五經，善聯綿書，弈棋在第二品，當時名公重德，多以此親之，解巾婺州義烏縣尉，秩滿，調補安邑，汜水二主簿，轉廬州廬江縣令，廬江土沃人稠，號為劇邑，府君以清淨不撓為政，故得長幼欣懷，一年面賦入先期，二年而萊盡關，三年而公稅加數，襦之詠，洽於里閭，秩滿西歸，頗有棄早之歎，廉察使方議上請，未及陟課，而二豎告災，恬然委秘，飾巾以俟，遺言條理，方寸不亂，與終之義，君之多之，夫人博陵崔氏，故婺州司兵參軍之長女，明閑淑令，暮宗姻，哭晝襄事，禮無違者，有子一人曰景陽，前任朝請郎，行太原府祁縣主簿，叫號充窮，發於誠志，修身勵行，足以承家，寬夫與君情深中外，當撤瑟之日，留見之詞，翰墨未乾，陵谷為慮，刻石之重屬於菲辭，既無路以導心，因含酸而記事，銘曰，派引天池兮流慶長，宰邑政成兮人樂康，逝水翻波兮激湯湯，銘旌啟路兮還故鄉，魂魄靜安兮舊宅傍，春去秋來兮蒼蒼，
大唐故張君之銘君諱對，字懷玉，南陽白水人也，祖貴，朝散大夫，父素，身有勳宮，潛居白屋，惟君積善餘慶，始驗無徵，遘疾一宵，遂殞私第，粵以大唐乾封三年歲次戊辰正月乙酉朔十七日辛丑，春秋一十有七，即以其月二十五日殯於龍門西平原禮也，恐陵谷遷變，滄海成田，勒石泉扃，傳芳永久，
夫人常氏，其先屯留縣人也，昔黃帝臣有常先為軒轅四佐，其後有常氏焉，代歷綿久，至衛國伯常騫亦其族，自潘楊好合，織功修，占鳳兆而宜家，配龍夫而成德，作嬪高族，受訓公宮，齊體於終年，扇柔風於長代，用能怡顏順色，主韻奉，家道所以克隆，禮法由其自得，將謂日新月故，久延琴瑟之歡，然而暑退寒來，忽變槐檀之序，蒼蒼大夜，與今古而同歸，窮泉，共金石而俱荊儀鳳四年，春秋有五，遘疾終於家，嗚呼哀哉，以景龍三年歲次己酉十一月癸丑朔廿九日癸酉，葬於長子縣東北二里興教鄉懷恩里之平原，禮也，於是訪龜筮之吉，營宅兆之安，周勃吹簫，悲聲動於林木，田橫挽曲，哀唱感於人倫，哀子瓊贊，瓊儼，盆仁，並天至純孝，受氣中和，色養無負於生前，哀感不虧於歿後，絕漿五日，泣血三年，祭之以時，葬之以禮，將恐山飛海竭，不辨於歲年，，刻石書名，永留於泉壤，其為銘曰，貞淑其心，組川其事，容華儀範，尊承教義，三從有歸，四德周備，克昌家，聿修中潰盈虛不定，生死相緣，年來日往，昧谷悲泉，代交喪，俱同逝川，玉，盡荒埏，孝子崩心，良人慟哭，哀淒原野，，隴，悲風，貞堅於琬琰，恐高深，
唐故河南府參軍范陽張府君墓誌銘並序呂巖說撰君諱軫，字季心，其先范陽方城人也，九世祖貞，仕宋南徙，五世祖策，隋梁北歸，寓居襄陽，因為此土舊族，先考漪，朝散大夫著作郎，大父諱柬之，特進，中書令，漢陽郡王，曾大父諱玄弼，益府功曹，贈都督安，隋，郢，沔四州諸軍事，安州刺史，皆諸侯之選，朝廷之良矣，君著作府君之第四子也，孩而岐嶷，而穎亮，卓犖機鑒，汪洋德聲，人難其才，共許遠大，年九歲，以母氏宿願，固請為沙門，自削髮緇流，持衣紺宇，內求三藏之實，外綜六經之微，蹈其玄扃，得其深趣，蓋以為攝慧乘者艮己以弘物，知理道者從義以適權，況乎祖之謀孫，初聞遺旨，兄之誠弟，再有忠告者哉，所以曳長裾，游太學，不諂不黷，為寵為光，尋以進士甲科，拜河南府參軍事，參彼都輦，萬方是則，分茲俸邑，四海能均，雖曹參以獄市留心，魯肅以倉濟友，未足於古也，春秋卅有六，以開元廿年六月五日因調遘疾，終於洛陽陶化里之私第，禍霜露，顏回之才不幸，歎興筵幾，孫楚之涕無從，越開元廿一年十月十六日，改祔於本郡安養縣相城里先祖之舊域禮焉，君立身謙和，為性孝友，兄弟溫如也，鄉黨穆如也，始以甘脆寧奉，至行樂於晨昏，終以醇醪養閒，深仁絕於膻血，斯志固不可得而言已，嗣子單，紹等，風訓有紀，義方成素，其在哀疚，遠近傷之，巖秩自衡閩，道由襄漢，撫嵇孤以央咽，楊塚而遲回，漬絮非馨，柔毫可奠，永惟陵谷，無愧丹青，詞曰，堂堂乎張，川岳降神，文華經國，孝友謀身，我才以通，我命以屯，三魂為主，四體為賓，古樹蒼蒼，幽火磷磷，冥漠千世，悲涼萬春，樊鄧之郊，周楚之津，紀此玄石，知予故人，
唐故元從定難功臣金紫光祿大夫行左金吾衛大將軍兼殿中監上柱國彭域縣開國侯劉府君墓誌銘並序君諱昇朝，字昇朝，其先沛國彭城人也，高祖丕纂鴻業，昆季，弟交王於楚，分瓞實茂，公其繼焉，先因厥官京兆，今為涇陽人矣，曾祖諱敬，皇左武衛折衝，祖諱柱，太府卿，偕當代英髦，為人師範，考諱奉進，皇驃騎大將開府儀同三司，識達古今，道高前哲，聲播遐邇，垂裕後昆，公即開府之第二子也，忠直自然，孝友天假，幼而俊邁，弓劍，矛長七尺，腰帶十圍，容貌魁梧，力能扛鼎，頃羯胡構亂，平武，肅宗闢為細臣，俾覘賊勢，晝伏宵征，往返十度，張從捨，悉皆聞奏，隨機應變，致天之罰，選為射生，克北鄙，猶虞黨項憑凌，坊，丹，延等州，帝擇為假回紇首領，領五百人，登山涉川，環崖透谷，若秋鶻之擊群雁，似韓廬之逐狡兔，捕必獲，拾之無遺，功加上等，改寶應衛前將，代宗幸陝，元從扈蹕，勵節竭誠，忘其寢食，旋復後，大曆十四年分御師，鎮守畿甸，特授十將，鎮雲陽縣，洎朱暴亂，乘輿出狩，首末元從，翊衛，還宮，遷金紫光祿大夫，兼殿中監，前後三朝元從功臣，特承寵渥，及夫年過從心，功成身退，持齋念佛，修未來因，忽纓疹疚，藥餌不救，以貞元十二年六月十二日，終於輔興里私第，春秋七十二，嗚呼，天喪善人，速歟，夫人李氏，樂棘纏悲，循陔興感，長子全珍，次子叔並崩心泣血，杖而能起，匍匐問吉，龜兆葉從，即以十三年四月十一日安葬於先塋西，禮也，桓詞殫識寡，不足敘其音，昆季情殷，乃敢傅其遺烈，銘曰，吾兄奄逝兮去何長，盛德雄名聞四方，身痤泉台兮寂寂，青松明月兮空蒼蒼，弟撰並書，
大唐河南府陽縣丞上柱國龐夷遠妻李氏墓誌銘並序麗正殿修書學士右拾遺毋煚撰夫人姓李氏，諱，隴西成紀人也，高祖神通，出自太祖光皇帝後，唐受命封淮安王，歷右僕射，贈司空公，曾祖孝，右千牛衛將軍，貞觀初封高密王，贈滑州刺史，祖，歷房，忠，易三州刺史，封狄道郡公，父延明，中散大夫，睦，鐃二州司馬，德，趙二州長史，今任右衛率府郎將，天出仙潢，積潤流為九派，星銜建木，曾林吐成十枝，源則珠浦並洪，高蔭則玉山偕廣，夫人承先葉積勤之後，居德門持禮之，風範端明，聲姿妍穆，秉柔和之操，沖識本於天知，飾高潔之容，清規肇於生稟，非道則不語，非禮則不言，大明匪惟乎六行，正誼信過乎四德，年十有九，歸於龐氏，則河南府河陽縣丞夷遠之元室也，龐氏儒雅通，仁賢輝懋，夫人禮容崇絕，經教宣明，內睦二姻，外親六族，舅姑孝敬，郁成鄰里之儀，姨叔溫沖，光闡閨門之化，謝庭道韞，獨許臨沂有，辛氏憲英，居得南城之最，古之辯通節義，楚女魯姑，仁智賢明，鮑宗周婦，永言弘懿，曾何尚茲，嗟呼，天假智能，未昌胤嗣，神資聰慧，空謝年齡，苕華閉夕而銷滋，蘭苑藏春而韜馥，維開元九年十月三日，卒於東京洛陽縣興藝里之私第，春秋卅有七，嗚呼哀哉，粵開元十一年，歲在癸亥，十月朔惟癸巳，五日丁酉，旋殯於河南府河南縣邙山之原禮也，悲夫，母坤非，黃壚奪德，後月乖靈，蒼輪隱耀，流黃罷彩，無傳織室之霞，鉛素緘芳，空閉妝台之月，敢咨彤史，用勒青，其詞曰，倬彼貞柔，良人好仇，韶容鴛鳳，至德屍鳩，榛栗方薦，蘩正羞，美襟離乎得禮，覬闕之雲儔，奚浩露以驚夜，惜曾飆而動秋，星霾婺掩，月落娥收，槐火方遽，松塋遂周，移帳於先室，返靈需於舊丘，閉金扃之眇眇，泣丹旆之悠悠，猗猗帝族惟公侯，乃生淑德稱修，嗟其來兮時若浮，痛其去兮順若休，容衛逶遲兮指邙丘，隴路差兮樹行楸，萬古黃泉兮凍不流，兮徒悠悠，
唐故苗府君夫人彭城劉氏墓誌銘並序嗣子哀子弇撰並書先妣劉夫人，其先彭城遠裔，流落江左，家籍失墜，故匿名不書，嗚呼，夫人乾符四年六月六日薨於河南府福昌縣三鄉官舍，其哀等，孤失怙恃，孺慕銜恤，擗踴泣血，號絕數四，相視言曰，無諳孰可敘事遠親戚委其銘紀，乃輟哭興涕，扶力自述，無文飾詞，實載其事，夫人天受聰明，生而知禮，笄年之始，歸我先君，孝愛承家，和順親友，撫養訓導，嚴慈兩全，我先君鄉薦十上，黜於有司，竟失顯榮，俄畢人世，其後鞫育孤幼，二紀於茲，備歷辛勤，未嘗慍色，及後女聘他族，子從宦名，雖免闕於飴甘，且尚辜於榮耀，豈謂天奪壽考，俄閱逝川，痛毒諸孤，昊天罔極，享年六十五，以其年十月三日歸葬於洛陽北原先君之塋側也，有子三人，長曰，前任許州臨穎縣主簿，秩滿復以他選授福昌縣尉，次曰彝，次曰異，皆各修立，克持門戶，女三人，長適蒙刺東海于思晦，先夫人終，次適前臨穎主簿范陽張夢殷，次始定滑州韋城尉隴西李瑜，子婿悉有宦名，夫人歿無恨矣，號叩敘事，刻石為銘，其詞曰，逝水滔滔，浮生冉冉，人世難回，泉台永掩，高墳嵯峨，悲風淅瀝，為千萬年，先君之側，
大燕故嘉山府果毅廣平宋府君墓誌銘並序府君諱字文博，廣平郡人，昔玄鳥降而生商，白馬朝而封宋，厥有斯氏，源流派分，府君幼挺貞和，識兼仁勇，宅山東之奧壤，稟河朔之至精，克義於家，克忠於國，祖延期，隋銀青光祿大夫，齊，袞，深，相四州刺史，父志玄，唐朝請大夫，幽州薊縣令，並深仁厚德，紫綬金，府君唐授游擊將軍中衛嘉山府果毅，臂弓懸月，劍凝霜，虎力如七擒之秘策，龍韜莫測，立三捷之奇功，竟以壽終，夫人清河張氏，華宗淑德，早歲待年，行蘩，功高川組，蛾眉螓首，貌比齊姜，嫠處撫孤，志方孟母，亦以壽終，嗣子，襁褓而孤，而卒，長子宣德郎行內黃縣尉上柱國衍，次子吏部選，並孝孫志重，尊祖義深，以大燕順天二年七月九日合祔府君夫人於衛縣北十五里乾坎之君子鄉之平原禮也，且府君餘慶，榮哀之禮克申，孝孫竭誠，窀穸之儀允備，恐春秋遞代，陵谷遷移，勒石幽埏諸芳烈，其銘曰，玄鳥殷始，白馬宋初，英賢靡絕，游擊繼諸，室家貞順，可比瓊琚，昊天不吊，哲人其殂，勒休名於翠琰，傳厚德於黃壚，順天二年七月九日，
大周宣德郎李符妻摯墓誌名夫君子好仇，秦晉稱匹，淑女作配，潘楊世親，夫人摯氏，其先祖虞，垂名當代，慶流後葉，或居宰牧，或處山林，父護兒，高尚不仕，夫人年十有五，適洛陽李氏，昔在閨闈，早聞四德，爰奉箕掃，克協三從，粵以長安四年二月廿五日終於洛州洛陽縣立行里第，春秋七十有一，即以其年三月五日窆於北芒山之陽，嗚呼哀哉，乃為銘曰，昔聞萊婦，今見其人，藜藿不厭，紡績彌勤，聲楊閭里，德洽親賓，輔仁愆應，精魄俄淪，一從幽隴，何時復春，
唐故中大夫使持節江華郡諸軍事江華郡太守上柱國和府君墓誌銘並序夫惟遠觀帝系，近鑒人倫，莫不道葉乾坤，明齊日月，其有鼎運潛移，風雲契會，率封茅土，惟德是興，君諱守陽，字守陽，扶風人也，始祖夏後氏之苗裔曰淳維，嘗居北地，逐豐水美草以自恣適，代為酋長，至突跋從後魏入都河南，拜龍驤將軍，封曰南公，其本為素和氏，後魏文帝分定氏族，因為和氏焉，高祖士開，北齊中書監，尚書左僕射，封淮陽郡王，尚書令，謚曰文貞，曾祖世達，唐朝散大夫，尚捨奉御，祖品，光祿丞，考禮，僕寺東宮使，廣城監，並鼓譽寰中，英席上，言為士則，行乃人師，君孝敬表於鄉閭，忠果垂於沙漠，景龍之歲，以軍功授義陽別將，磧西支度營田判官，夙興匪懈，極稼穡之艱難，飭躬律人，大邊垂之倉廩，時安西大都護郭元振與宰臣宗楚客有，恐禍成貝錦，身陷誅夷，以君德輝宏達，質直不回，奉義而行，有死無隕，拔邪拯難，非君莫可，使馳表奏，未及到見，楚客陰求結，約以重利，令誣元振實有反端，如或不從，必加刑劾，君以為危人利，貪夫敗跡，二心應事，忠義不為，而乃堅明元振，遂得脫禍，遷承雲府果毅都尉，冊立突騎施可汗使，時突厥美君德性明敏，素量弘深，遺數百金，願因結，君以為臣無境外之交，固辭不受，由是突厥益奇之，使還，以功遷北庭都護府長史，尋遷播川郡太守，居無幾何，轉北庭副都護兼右司御副率，專知倉庫支度營田使，始終十年，儲蓄巨億，持兵絕境，場無虞，遷左清道率兼隴右節度副大使，除隴西郡太守，轉南賓郡太守，庸蜀之氓，以強凌弱，以眾暴寡，下車未幾，豪猾戢肩，頃者逋亡強負而至者不可勝數，遷江華郡太守，南賓之政，早播於九疑，蒼梧之人，承其風而大變，凡典四郡，譽重百城，歷事三朝，聲高萬國，開元十九載充計吏，寢疾於路，浮生既促，舊國猶賒，其年八月廿一日，行逮尋陽郡，卒於途，春秋六十有五，夫人湘陵縣君京兆杜氏，名節甚高，義結恭姜，痛深溫序，仰邙山而隕血，望水以摧肝，嗣子七人，奉遵遺訓，且扶且負，克慎克終，粵以天寶四載歲在作各十月乙酉朔，十三日丁酉，旋葬於北邙山平樂原，禮也，僕嘗謫居湘水，君牧江華，於眾人中，見國士遇，恆思報德於生前，豈謂纏哀於歿後，寂寥千古，有恨如何，徒寄揄揚，終慚述頌，銘曰，乾運坤貞，覆載功成，陰陽感激，瑞雹呈形，凝輝素質，皎鏡含靈，既執既飲，明德斯馨，神元據圖，龍驤分琥，爰居茅社，突跋光祖，建號疇庸，和氏錫土，猗歟日南，徽猷萬古，岐山之粹，育聖生賢，維君懿德，挺五百年，信義是守，軀命可捐，歷辟遺愛，清風凜然，神遊故里，柩返他鄉，笳喧遠陌，騎指崇邙，輕煙敦素，疏樹翻黃，百年超忽，千古流芳，前信安郡龍丘縣丞滎陽毛肅然文並書，
大唐故銀青光祿大夫湖州刺史朱公墓誌銘並序公諱崇慶，字紹隆，吳郡錢唐人也，顓頊靈苗，姬王錫土，因誅命氏，去邑為宗，則折檻匡君，義光西漢，季以強直濟物，德重東京，次倫雄略全城，晉廷是賴，循之見危致主攸嘉，俟賢繼生，公侯接武，以建於今矣，曾祖達，隋普州刺史，王父君會，朝散大夫，梓州司馬，皇考方惠，朝議大夫，比部郎中，南陽縣開國男，體陳氏而樹德，三君之望咸吭，比應室而多儒，七代之材逾俟，朱紫弈葉，榮曜天衢，清白傳家，式貽令胄，公器宇純粹，材行鉤深，長策絕倫，則眾推王佐，登高能賦，乃壯氣陵雲，道或不同，雖王公而莫屈，志有所洽，縱杵臼而猶交，起家調選授綿州西昌縣丞，非其好也，乃獻書天門，上陳時政，事歸益國，義在尊君，近臣忌賈誼之賢，志希勿用，天子高主父之議，擢列清班，拜御史裏行，累遷監察，殿中二御史，埋輪措枉，頓使豪貴避驄，直指舉能，果得異材連茹，嘉謀密啟，補闕尤多，忠慎不言，代流莫委，又遷太府寺丞，君利不顧，是表清貞，國賦孔殷，允臧出納，無何，拜洛州汜水縣令，困窮來附，喜見恩臨，兼併革心，化歸淳素，政息掣肘，豈惟密子之賢，德洽馴，非獨魯公之感，轉遷宋州司馬，尋拜魏，汴二州長史，官得其材，朝嘉展驥，人安既富，化比海沂，轉遷均州刺史，通州刺史，又拜洪州都督兼知江南西道按察使，職務六條，寄重八道，所任惟劇，所理惟精，求瘼褰惟，自群牧而仰止，登車逐鳥，舉皇華而儔明，主深深知，欲資調鼎，命也未隅，復屈外台，轉婺州刺史，以公正忤詔使，左貶虔州刺史，直道不容，無瑕棄謫，天聰遠察，枉滯見明，加銀青光祿大夫湖州刺史，德以受服，榮觀聖朝，政以禮成，化美刑措，夫以朝有九命，君加八焉，地有九州，公典六矣，富貴亞於台輔，吏人遍於天下，歷官推善，固惟不器之材，樹德無疆，庶銜勿翦之愛，方冀啟沃聖日，為舟濟川，比萬物於萏狗，致一人於堯舜，豈期彼蒼不吊，妖延災，寢疾彌留，藥禱無降，以開元十三年八月三日薨於汴州龍興寺之淨宇，享年六十有六，其年九月十七日，殯於河南縣河陰鄉邙山之原，近舊塋也，言邇先墓，孝達於幽，遺愛在人，感者斯眾，朝端征瑟，是謂悼材，良絕弦，永悲埋玉，嗣子炅，仲耀，季子峻等，並仁孝克彰，言行斯厚，終晨泣面，殆欲喪生，先德懼遺，願志於石，之夙承善誘，曾廁末寮，敢陳無愧之詞，於穆洪緒，出自高陽，因誅命氏，代有賢良，垂裕於後，公其允臧，材聞海內，譽冠周行，初遷縣丞，鴻漸由興，擢列御史，埋輪旌美，乃轉司賦，出納可度，爰綰銅章，視人如傷，三拜治中，草靡猶風，六經典郡，詔用材雄，所居則理，是曰君子，無施不遂，固為利器，古言積德，常斯永年，曾未中壽，遽沒幽泉，嗣子號擗，齊怨天，瞻碑墮淚，留棠慕賢，宅兆余觀，邙山習吉，既有華蓋，爰造幽室，淮水比祜，公侯是出，神道永安，天地終畢，
大唐故陳君夫人楊氏墓誌銘夫人姓楊氏，弘農華陰人也，源流遐廣，積巨浪以天，華宗浚極，聳枝條而拂日，太尉表邦楨之訟，尚書落紙之功，映後光前，替纓代襲，詳諸簡牘，可略言焉，祖辨，齊兗州刺史，清忠邁於李，蒞政光於叔度，愛逾夏門，威若秋霜，父威，幽州安次縣丞，恢弘至道，仰之彌高，茂實英聲，輝映朝府，夫人夙恭四德，素稟幽閒，望月方蛾，看星比婺，爰以初笄，適於陳氏，蘋藻取則，織俱功，擅以母儀，獨勤箕帚，而朝光易掩，夜俄飄，霜結桂林，花枝頓折，以永徽三年三月四日疾終於私第，春秋七十有三，即以其月十六日瘞於洛陽縣清風鄉邙山之陽，嗚呼，佳城既謝，永夜長歸，雖天道之自然，何生年之迅速，孝子伏念，悲溫清而永闕，痛倚廬之有虧，恐舟壑向潛移，慮徽猷之靡托，故鐫茲翠石，用固芳麈，其詞曰，攸哉盛系，浚矣高原，洪波壯浪，枝條拂雲，堂堂縣宰，峨峨史君，赫奕祖考，譽美蘭蓀，郁茲茂序，唯其夫人，閒華四德，逍遙典墳，貞淑殊妙，絕世芳芬，彼蒼不，碎此奇珍，奄辭朝鏡，言歸夜泉，麈封綺帳，草肅荒田，風悲墓柏，月慘松煙，金顏爍，德長聞，
大唐故亡宮六品墓誌承芳蘭蕙，秉性松筠，族茂五陵，望雄六郡，嬪風早著，柔范夙彰，粵以良家，言充永巷，盤龍明鏡，契玄鑒於靈台，回文綺機，符巧思於神府，春秋六十，以儀鳳四年十月二日葬於城西禮也，其詞曰，暉過隙，閱水驚川，一辭明宇，永窮泉，隴寒宵月，松深曙煙，唯余令范，千載攸傳，
大唐故忠武將軍攝右金吾衛郎將上柱國豆府君墓誌並序聞碣石嶽峙，滄溟殊奧，雲雷振鼓，氣熙和，稟茲神靈，克生賢智，則我府君之謂也，君諱善富，字暉，其先扶風平陵人也，十八世祖統，漢雁門太守，避族文武之難，亡於朔野，子孫世居焉，至後魏南遷，賜紇豆陵氏，六世祖步蕃，西魏將，鎮河曲，為北齊神武所破，遂出奔遼海，後裔因家焉，為豆氏皇唐征有遼之不庭，兵戈次玄兔之野，君考夫卒慕遠祖融河外納款，遂斬九夷列城之將，稽顙旌門，扶邑落塗炭之人，歸誠魏闕，天書大降，榮寵一門，昆季五人，衣朱拖紫，犁木二州諸軍事，賜紫金魚，君以岳牧子解檢校軍事，又以方不靜，朝廷徵任，擢授潞州銅府左果毅都尉，加游擊將軍，兵臨西戎，亟戰超勝，授上柱國，轉絳州武城府左果毅都尉，開元十三年中，扈從東封，禮畢加忠武將軍，進絳州府折衝都尉，徐國公蕭嵩按節朔方，兼巡河右，請為裨將，時晉州晉安府折衝都尉，玉潔冰雪，歲寒不凋，理有能名，聲華遠播，侍御史鄔元昌請監東都大和庫，我皇思帑藏任重，罕有克堪，以君眾推，帝曰俞往，積行累功，始終不替，特攝右金吾衛郎將，依前監庫，竊聞人與者德，天奪者年，嗚呼蒼，不吊厥理，以開元廿九年八月七日，侍太夫人之疾，不堪其痛，遂暴殂於洛都皇城右衛率府之官舍，時年五十八，哀慟蕭曹，悲纏僚友，物色改貫，煙雲失容，緱山不歸，遼城不返，嗣子溫，遂，丁茲鍾，三朝泣血，一溢寢苫，日月不居，將遷幽室，以開元廿九年八月十八日，葬於洛都河南縣梓澤鄉邙山之原禮也，恐陵谷遞遷，紀其蒿里，氏號泯替，刊其即年，垂諸不朽，以示來世，其詞曰，大漢戚里，魏氏虎臣，分流東派，嗣葉西春，克光厥緒，啟迪後人，德振聲雄，名動中外，國藏重任，萬邦都會，理劇若閒，永息奸憝，勳勞大著，榮顯未加，奄及徂逝，人神所嗟，刊茲貞石，以紀遐，
國子祭酒致仕包府君墓誌銘並序銀青光祿大夫守左散騎常侍上柱國張賈撰君諱陳，字，大父融，蘊江山之秀，以文藻知名，開元末，相國曲江公將所賞異，引為集賢殿學士，大理司直，贈秘書監，考諱佶，天寶中，以弱冠之年，升進士甲科，文章之奧府，人物之高選，當時俊賢，咸所景附，洎登朝右，蔚為名臣，歷銀青光祿大夫，尚書刑部侍郎，國子祭酒，掌禮部舉，秘書監，丹陽郡開國公，贈禮部尚書，太子少保，雖文學政事，擅當之名，而︳謨弼亮，負平生之志，用未濱極，人咸冤之，君即少保之胤，孝友端愨，慎言敏行，童年門蔭，補千牛備身，嗜學益專，琢磨不倦，未嘗侍紫宸，升內殿，而放蕩其志業也，人咸奇之，授華陰尉，丁少保府君之憂，因心之孝，哀則有餘，柴立中疚，杖而後起，咸謂大賢之有後也，從簡書，強志干蠱，辟荊南永安軍判官，左衛兵曹，為度支使所命，授理評事，改山南東道營田判官，監察御史裏行，劍南，西川判官，殿中侍御史，內供奉，襲丹郡開國公，授雅州刺史，本州經略使，福王府長史，王傳，國子祭酒，致仕，年五十七，終於西京平里第，嗚呼哀哉，初少保府君之為汴東兩稅使，治於楊子縣，地主淮南，連率怙亂，保奸，懷叛志，蒼卒迫脅，以攘公積，少保府君知力不可遏，遂乘流而下，其後朝廷示天地之容，不正其惡，府君乃名子以志之，亦由古人之道也，後君在雅州，為風恙所中，及扶持至城，遂有長史王傅之授，噫，夫年方五十，才可理人，而右揆平章事竇公，工部尚書張正甫，太子賓客皇甫鏞，洎左散騎常侍張賈皆門生也，感恩追舊，永願扶獎，仰憑神理，日俟有痊，神不鑒臨，溘然長往，嗚呼哀哉，凡我門生，相顧長慟，報德無所，痛可忍言，以太和二年二月十六日葬於東都河南縣平樂鄉杜翟村之北原，一子恭，年未弱冠，明經登第，號泣孺慕，禮無違者，刻石以志，庶展哀懷，銘曰，有德有裕，不垂於，慶不長兮，有學有行，不承於後，門不昌兮，嘻門生，或列於相，咸顯於朝，報恩無所，心悲傷兮，河東柳汶書，
唐故太子右千牛衛率井陘縣開國公劉府君夫人隴西郡君李氏墓誌銘並序夫德應坤柔，齊貞慶於牝馬，道凝專一，表榮顯於鳴鳩，其有挺粹瓊柯，延輝鼎族，踐孟母之高范，遵九師之懿，則我井陘夫人諒無慚色者也，夫人諱娘，字五，隴西狄道人，唐景皇帝之玄孫，天皇大帝之從姊也，士翼虞廷，垂忠言於秋典，史居周祿，述妙旨於春台，信勳著於燕儲，廣名馳於虜塞，跨秦涼而錫胤，俊連衡，拓寰宇以開塞，公侯疊軫，曾祖貞，魏宜州刺史，靈齋公，祖慧，周衛申二州刺史，開化公，並早襲簪纓，少傳弓冶，建鶉服，仁加瑞鳥之翔，剖竹淇園，政超靈鳳之集，父世文，隋永嘉郡守，唐朝贈會稽郡王，猿臂龜文，鳳龍翰，道符終，才延佩印之榮，庸含樞，遂享封茅之胙，夫人即王之第五女也，降神方澤，誕淑圓精，少稟幽閒，成彰慈孝，柔姿皎，若素日之臨空，惠質夭夭，類紅桃之散囿，鑒通今古，識逢機神，閨之法度備該，纂組之勤勞咸習，暨乎譽贊李，睦葉標梅，年十有七，言歸於我，二族爰契，高謝於潘楊，六珈已陳，自和於蕭瑟，奉上以敬，接下惟謙，采蘩藻以供陳，儷松篁而表性，豈直斑姬婉順，播美於曹門，謝嬡仁明，勝芬於王氏，諸倫，抑有逾焉，井陘公方履台衡，奄先蒲柳，夫人悲深染竹，慟切崩城，執志婺居卅八載，所產男女，唯有八人，或蒞職名藩，或作嬪高慶，虞令望，實由孫媼之規，杜華貞柔，諒資嚴憲之誡，門庭漸化，不言而禮教斯行，戚屬欽風，無代而徽猷自遠，況復凝心碧落，想金田，三乘之義是精，一馬之談唯闡，所冀鸞歌鳳舞，儼神於三清，鬼殄魔消，泛慈舟於八解，豈謂久嬰沉痼，歷夏徂秋，針艾莫施，膏盲有甚，夫人夙持善行，早稱良緣，屬纊之時，神精不撓，固言薰修之有福助，薄葬足以光親，咸命子孫與之離訣，嗟乎，奔曦易往，逝水難留，未盡養於南陔，處遊魂於東岱，以長壽二年八月廿五日於雍州長安縣義寧里之私第，春秋八十有五，嗚呼哀哉，粵以證聖元年正月廿九日遷祔於鼎州涇陽縣杜原鄉之舊塋，禮也，孤子玄暕，早傾嚴蔭，忽背慈顏，趨庭之訓已虧，倚廬之誨遄棄，而號不及，陟屺無瞻，思酬聖善之恩，罔答劬勞之施，將恐泛舟貞操，不敘於青編，斷織仁規，匪揚於彤管，爰命狂鄙，式贊清徽，忝預微姻，肅承嘉旨，旋懼芳猷盛烈，遂庸以韜淪，冀茂績休聲，昆乾坤而永久，謹詮余范，敬述云，祥膺類馬，慶延象帝，道德唯鐘，溫柔罔替，景皇潛隱，纘靈開系，育瓊環，林抽松桂，其一，靈壽弘博，開化嚴明，宣風載偃，酌水彌清，會稽翹俊，克荷家聲，昏朝戢影，聖日追榮，其二，重規疊矩，積仁累德，誕此賢明，謙恭靜默，李蹊舒彩，芝筵佇則，降王宮，作嬪侯國，其三，婦功已洽，母德斯馨，蘭堂罷養，柰苑馳誠，禮奉遺躅，神業榮，仙禽會偶，寶劍還並，其四，親朋酸鯁，子孫號擗，朝背黃山，暮扃玄穸，
大唐故天水郡權府君墓誌銘並序穎川陳公肅撰府君諱秀嵒，其先天水人也，祖諱陽，博學儒門，養高不仕，父俊，皇任丹州通化府左果毅，公即果毅之第二子也，少而敦敏，長而溫願，性本沖淡，不樂浮華，故冠冕縉紳，不能加也，將善積而慶遠，何彼蒼乎不傭，長慶二年閏十月十三日，終於鳳翔府建平里之私第，春秋七十有八，嗚呼哀哉，有生有終，古雲常道，夫人隴西李氏，幼習女史，夙閒婦道，爰自笄總，歸於我公，亦謂鸞將鳳飛，偕老同穴，豈期大運忽改，俄沉逝川，元和四年四月九日先終於夫之私第，享年四十有七，即以長慶三年歲在癸卯十六日合祔於鳳翔城南原李保村，禮也，嗣子公緒，次子公素咸泣血毀瘠，見請為志，公肅雖不敏，用述芳音，詞曰，英英我公，天祿永終，降年不永，難問黃穹，隴西夫人，先公而卒，逝水東馳，西傾白日，爰修合祔，嗣子之儀，風淒古柏，月吊荒祠，佳城掩兮萬古，痛徽音兮長遺，
大唐故淄州淄川縣主簿汲府君墓誌銘並序君諱奉一，字奉一，西郡人也，漢都尉黯，君之遠祖矣，忠公貞正，面折廷爭，悠悠千春，世濟厥美，猶是衣冠承襲，清風郁然焉，高祖邃，朝請郎，陳州司馬，騏驥千里，鳳凰五色，舟戢之用，當涉於巨川，州縣徒勞，空悲於外郡，大父道師，左台監察御史，骨清氣遠，鷹瞬鶚立，持斧將清於寰域，埋輪且懾於權豪，未弭雄斷，遽哥梁木，顯考無隱，壯武將會府折衝都尉，頷之相，豹韜之略，祭遵洞曉於軍事，曾何足儔，韓信累成於武功，僅以為比，高天不輔，大樹空名，君幼而聰明，長而敏悟，居家以理理，事親以孝聞，廉於財，勇於義，守於信，執於禮，操刀必割，見善若，形神皆清，叔則，衛之倫也，談笑不輟，方朔，葛亮之比也，弱年措意，則有宦情，效充國屯田之功，遵毛義捧檄之節，解褐拜淄川簿，清澈壺冰，直如絲繩，退食有至公之心，確乎無可拔之勢，時從政君子，皆以為美談，星霜不居，考秩遄已，侍潘輿以歸國，坐陶園而晏如，測於微，委於命，氣深沉而言出無玷，性剛急而動不躁求，像生若人，成此秀異，天乎天乎，天輔人以德，天生人以才，既與其才，又與其德，何不假其壽，令斯人也，將喪斯文矣，沉不起，劉公臥疾於漳濱，今也則亡，顏子銷魂於魯邑，開元廿八載冬十一月一日，卒於河南永豐坊客舍，春秋有七，哲人其萎，邦國殄瘁，十九日，將遷神於北邙南原終矣，太夫人在堂，垂老泣送，元夫人先世，同穴未偕，嗣子，棘心樂樂，叩地何訴，左右魄折，親賓涕零，動德音之不聞，歎佳城之未曉，愛求翰墨，浚忝恭承，敢不隋生於文，文成，淚墮於石，乃為銘曰，五百一賢兮賢出，于嗟君子兮當其一，求忠臣兮孝門，孝方出兮忠存，於嗟君子兮黯孫，直木兮先伐，甘井兮先竭，于嗟君子兮萎絕，北邙巍峨兮南原平，寒松幽鬱兮窮冬榮，于嗟君子兮同里行，開元一八一失，大唐故冠軍大將軍行右武衛大將軍啜祿夫人郎氏墓誌銘並序夫人諱實活，本涅加部落，鮮卑人也，即陰兔之精，鸞河之英，含巫山之暮雨，作渤海之朝霞，皓質若雷，紅姿若花，而據林，日逐直長，攢伯子而為帳，僻萬馬已為衛，占風峨峨，候乃丘拜者即夫人出適於冠大將軍，右武衛大將軍啜祿之偶也，乘月五而爭戈，下浮而大獵，水，嘗報漢赤誠，不期諸而卒於彼，夫人去開元十八年，林胡不寧，酋首背伴，夫人霜操不易，忠志不移，乃贊謀運奇，與男旦禮等出死入生，率眾投漢，聖恩遠優貢特加，開元廿年十月五日，制授夫人滎陽郡太夫人郎氏，十年八月十三日制授男旦禮襲父冠軍大將軍，右武衛將軍，左羽林軍上下，賜錦袍鈿帶，開元廿八年七月，制充河東道軍前討擊副使，仍充雲州十將使，特賜姓李，名旬忠，更與紫袍金帶，母因子寵，子襲父榮，志孝志忠，乃文乃武，夫歲不我與，時使我憂，夫人以開元廿八年十一月廿一日卒暴於京師義寧里之禮第也，春秋六十有五，嗚呼，逝川不住，風燭難留，喪淑質於很山，悲母師於鶉野，支山下，花落空而不春，馬邑川傍，雲結愁而不動，以開元廿九年二月廿一日，遷於京師龍首鄉之禮也，常恐時歲海變，陵谷注沉，曜徽猷之永遠，鐫玉石而旌記，嗚呼哀哉，乃為銘曰，古往今來，痛矣悠哉，背彼竭石，歸我章台，期實，玉樹中摧，雄劍彼流，劍此折，胡吹偏飄，寒四，千秋萬歲，孤墳幽，其一，開元一八二大唐龍君唐故處士上柱國龍君墓誌銘並序慶傳無窮，德嗣不隕者有矣夫，越龍侯見之矣，君諱叡，字思叡，晉陽人也，昔裔豢龍於虞，賜姓曰董，大宗御龍於夏，命氏曰龍，雄崇寶閥，光赫圖牒，暨德之以樂匡大漢，月之以武佐西楚，伯高亢節，叔達安貞，偕鏘前聞，可得而略矣，祖諱恆，遼州刺史，河潤九里，百城風靡，以良刺馳聲，大父世義，朝散郎，才兼卜張，富埒陶白，以雄豪自處，考諱孝德，有驍敢，以勇聞，屢拜戎，策勳上柱國，以節立而退，君少而沖淡，長而簡素，神韻秀徹，博學宏通，不釣名，不干祿，傾然物外，邈與道游，所謂賁於丘園，隱居以求志者也，至若率禮自躬，正容悟物，士子以之道長，邦鄰以之化睦，仰模前哲，垂范後昆，固陶唐之遺老，河汾之重寶矣，始以應運降德，終以乘比素幽，享壽八十有六，委和私第，即開元廿九年歲在辛巳暮春三月巳三日，少微寢元於上，隱淪流慟於遠，豈直野不餉，鄰不相而已哉，夫人清河張氏，有齊莊之德，隨運先終，春秋七十有六，其年閏四月十六日，合祔葬於井谷村東北原，禮也，嗣子七，連采，至孝純一，立苫次，殆不勝喪，雖參其絕醬，柴也潸血，曾何喻焉，懼萊洲之必遷，悼松郭之潛變，，刊德樹聲，銘曰，碩人，潛盤令音，德既儉兮陸以沈，人之鏡兮國之深，半千遙兮下壽疾，違昭代兮晏玄室，哲其亡兮雲何，唐山左汾水松涼兮曰迷晝翳魂於中與天地兮開元一八三大唐故騫府君墓誌銘唐故朝議郎行中部郡宜君縣令騫府君墓誌銘並序國子進士鄔載撰公諱晏，字承暉，其先閔子騫之裔也，孔門以德行其四科，周室以公才荷其百祿，故因名以命其氏，受封而食邑金城，厥後孫謀孔多，因官京兆，今為萬年人也，公隨梓州司馬暄之曾孫，皇大理少卿基之孫，故益州大都督府士曹參軍思泰之子，明德孝友，振其家聲，美材溫恭，郁為時傑，弱冠以工甲令擢第，補洋州司法參軍，尋轉弘農郡湖城縣丞，詳刑則噬膚滅鼻，潔己乃枯魚在竿，無何，調遷中部郡宜君縣令，不小千室，始聞操刀，為之數年，遂以去殺，方從灌壇之軌，遽徵洹水之夢，以開元廿七載十二月十一日終於川里之別業，春秋五十有七，嗚呼哀哉，夫人京兆韋氏，茂族流范，宜家善名，之死靡他，以諒天只，後公二載八月十二日告終，春秋有四，嗣子巽等，血泣之茹，已外除於終大，遷厝之期，方葉卜於先遠，以天寶四載二月十四日合祔於白鹿原，禮也，嗚呼，六龍不頓，萬化於尋，閉松門於此時，瞻歸旆其曷日，銘曰，四科之首兮族以旌，百里之寄兮化方成，痛矣不淑兮聲，悲哉合祔兮長此塋，侄肭書開元一八四失，大唐故榮君墓誌銘並序君諱胡子，字槁，越州會稽郡人也，榮啟期之後歟，賢緒灼灼，興於曩時，清流今日自枝越嶺，族茂鄴墟，雖代祿有，而尚遠，祖德，考玄龍，皆德象前烈，價重，英美聲，彷彿如在，邈高趣，冥茫存，空肆謀，痛克之義，天道若曰，謂之何哉，公素行有覺，清華無點，直弦性，匪石堅心，恢孝敬而守，酌仁而浹外，頗游酒德，兼妙管絲，觸類能長，舉宗無，何言奄忽，大冥，時春秋六十有，開元廿九年閏四月廿二日終於家，里久乎天子無嗣，何即年，歲在辛巳十月已巳朔，八日丙子，窆於西南一里永固之原，先塋次也，其地則廉，惟欲逝水悠悠，路旁橫，征塵逐逐，歲月遠，，夫人趙氏，怨龍劍之先沉，肝心若隕，捨，思雁行之中斷，手足如廢，嗚呼哀哉，德為，矣，殲斯今人，溘隨朝露，混兮，，窮泉不春，念孀妻之無嗣，常踽，開元一八五失，唐故李府君妻段氏墓誌銘並序前押引駕長上太原王文英段夫人諱慈順，京兆人，述乎九仙上首，李老君為道德之尊，五土封家，鄭共叔作衣冠之祖，西海侯之權勢，權動於秦，太尉公之文華，光於漢，昭乎史冊，大父權，列考珍，孝以動神，文堪軌物，懿於國代，夫人萬柔成行，婉順生知，四德弼容，女雲嫻天縱，恭以事長，謙敬之禮蘭芳，恕以寧卑，雍雅之風海，玄談箴誠，景齊沉薰，妙葉管弦，神清月朗，醑痊罔乎，聞乎貽老至之身，錦銑不衣，見矣斂孀之日，韻瑟契從夫之悅，斷經流訓子之規，屺岵魂沉，骨立過於蔡女，趨庭運奄，毀疚亞於王孰，不為功德澤於門庭，魂識歸於月道，粵開元廿九年九月十四日，亡於永興里之第，春秋七十有八，嗚呼，金屏綱暗，傾秦贈洎之悲，玉座塵寒，舉族屬心之痛，用其年十一月十三日，窆於京兆府萬年縣川鄉原，禮也，地則鶉野天郊，塋乃麟堂齋里，枕弗韋之阡陌，四澳薦形勝之容，瞰良娣之川原，千載簪裾之位，其禮也，玉帛充遂，蘭桂為祠，隘乎衢巷，彩幸看花，發素雲，霏悲乎郊野秘器千數，羽衛百重，孤子庭芝，彥芝，澄芝，俊芝，返祚等，丁嚴君於東野，泣血多年，掩茲訓於西秦，屠情異域，恐時搖風月，地變險阡，茲詞士，紀德幽泉，詞曰，倚歟淑兮箴誠睦，門庭光兮文史族，傷鄰里兮代無福，悲仙顏兮運何速，旌旌兮引悲風，青搖搖兮輾落水，紀爵里兮玄局，冀音徽兮不黷，孫升嶠書開元一八六大唐故李夫人墓誌銘左中郎將郭府君妻贊皇郡君李氏墓誌銘並序滎陽鄉管城縣主簿李思言撰開元廿年秋八月，唐故中郎將郭公夫人讚皇郡君李氏疾，卒於東京審教里之私第，春秋六十四，粵明年冬十月，葬我夫人於河南縣清風里北原祔也，夫人洪源自唐，本系居趙，在隋之代，烈曾日倩，為州阜城宰，因家海隅，世為著姓，祖弘，皇幽州固安縣令，父操，皇太中大夫，夔府司馬，弈葉載美，誕生夫人，夫人稟天貞純，得地華茂，未笄自飾，師氏無所規，乘龍有祿，君子於是刑其德，閫儀修而六姻，家而九族諧，鳩之仁息其宗，嗚鳳之兆來與，君福祿升降，五十餘年，中致大夫之榮，內成其外，演義方之訓，嚴出於慈，長男尉於豫之城，次於慶之牧，季也揚於後之名，惟贊皇武緯其夫，文經其子，而壽不偕老，祿無終養，哀哉，先君之憂於覃夭莫悔，禍延於未亡，子謙，說，重集蓼莪，繼成樂棘，圖孝惟遠，存形及今，啟山川之舊塋，號天地畢，廣崇四尺，即封夫子之墳，賓客千人，同會林葬，銘曰，，和鳴鏘鏘，百歲之後，歸於高崗，有令子，哀窮泉，石流芳，天寶，
大唐故幽州盧龍節度監軍宣義郎內侍省掖庭局令員外置同正員上輕車都尉賜紫金魚袋隴西董府君墓誌銘並序國子監廣文館進士習緷撰並書兼篆蓋夫易有象氣而茂之，大道既幽，樸散得癢，公諱文萼，字元昱，本河中寬鼎人也，曾祖思，皇贈兗州都督，祖琳，皇太子洗馬贈揚州大都督，父秀，皇車大將軍左衛將軍知內侍省事魏國公，食實封三百戶，咸以有於勳，書之國史，公即魏國公之次子也，遇聳奇峰，志出表，能襲盛業，承慶後昆，爰自弱冠，職分清禁，名列天庭，洎乎德宗皇帝，拜公殿前內養，朝侍龍，暮直丹墀，傳聖旨於霄漢之，播皇風於無方之域，逮貞元初，西戎大下，俯邇城闕，任以務弘國體，無以加兵敵之，將仁義為干櫓，以忠信為甲冑，乃詔於中書令渾公，涇州節度馬公及紫微重臣，盟會於平涼，公捧綸旨，赴彼宣慰，於是陳設備儀，國禮方啟，不料犬獸之心，而臨事變革，公當此日，執正不回，中矢及戈，傷膚刻骨，上以委公捐軀徇國以表丹誠，有詔加優，且令赴涇州將息，損日朝見，及還闕，具奏艱險，帝曰俞哉，公溫良秉禮，惟道是從，恩惠以洽於六親，仁義以通於三益，至於貞十一年，改授文直省，十六年賜緋魚袋，廿年遷宣義郎內侍省掖庭局令上輕車都尉，賜紫金魚袋，惠澤偏濡，優詔盈篋，清機可范，蒞位居明，廿一年奉敕充回鶻告哀宜慰使，跋涉沙磧，靡鹽不遑，元和二年寵拜幽州盧龍節度監軍使，四年屬恆陽背命，公與節度侍中劉公濟親統戎馬行營，誓剿狂寇，及承宗悔過，洪恩雪滌，遂偃干戈，還於軍府，且諧戎律，數年後，忽嬰風疾，體氣不怡，爰修表上聞，請歸朝覲，敕宜依奏，於戲，久綿茵褥，扁鵲方窮，期鼓翼於垂天，何棟樑摧毀，而以十年四月十四日薨於永昌里之私第，春秋六十有九，夫人隴西郡夫人李氏，婦道柔明，宜蒙淑慎，有子三人，長曰承悅，先授登仕郎，內侍省內府局丞員外置同正員兼殿前內養，昂昂出群，月杞秋水，妙年從仕，貞白在私，前後兩度充新羅，渤海二國等使，動經萬里，歷險盡忠，仁孝溫恭，勳庸茂矣，豈期仲弟冒法，連枝共榮，今即貶充橋陵職事，次曰承忻，季曰承怡，並先公而亡，嗚呼，即以明年三月十八日就從周典，遷窆於萬年縣川鄉之禮也，軍人飲風義，幸列吊賓，竊序此遺芳，志於貞石，銘曰，肅肅府君，以義為利，嗣德不孤，出賢智，青自致，紫禁馳名，有始有卒，必信必誠，外輯蕃維，入侍明聖，匣啟龍泉，，國之孫，將軍之子，氣鎮九霄，千齡振美，邵契刻字，
唐故慧靜法師靈塔之銘法師諱慧靜，河東聞喜人也，俗姓裴氏，晉吏部郎楷之裔胄，師幼懷穎悟，器寓澄明，信冠蓋如浮雲，棄簪纓猶脫屣，年十有四，發志出家，望大道而孤征，趣菩提而一息，至於三藏奧典，精思幽求，十二博文，討窮漁獵，於是鉤深致遠之照，恬悅性靈，符幽洞玄之鑒，炎焉自逸，法師雖復群經遍學，而十地偏工，伏膺有年，談麾方舉，但以屬逢隋季，偽教陵遲，紺金言，櫛風沭雨，感斯流慟，淒斷傷心，遂輟聞思，盛修功德，經凡一切，像集數軀，特造一堂，莊嚴供養爾，其雕梁畫，粉壁朱墀，像則鎣以丹青，經則闕文續寫，豐功粗畢，景業且周，師寢疾彌留，漸衰不愈，春秋六十有九，以大唐貞觀十五年四月廿三日卒於寺所，弟子法演，早蒙訓誘，幸得立身，陟岵銜恩，展申誠孝，維碎骨，遷奉靈灰，鑿鏤山楹，圖形起塔，銘諸景行，寄此雕鐫，盛德徽猷，庶傅不朽，其銘曰，奕葉冠蓋，蟬聯世襲，有覺煩籠，簪纓羅縶，四生難寄，三寶易依，通人憬悟，落爰歸，戒定慧，聞思克勵，彼巖未窮，奄辭人世，孝誠追感，圖形畫像，覲神儀，時申敬仰，山虛谷靜，松勁風清，勒諸巖岫，永播鴻名，
唐故處士房君墓誌銘君諱寶子，字子寶，河洛陽人，漢司空植之也，祥石乳，峻崇趾以干雲，啟國房郊，淼長源而括地，自茲厥後，英賢繼及，雖班嗣羽儀，穆家台鉉，相與提衡，足為連類，曾祖慶，周交，洵，長，顯，恆五州刺史，儀形秀整，風條暢，褰帷露冕，俗阜人殷，隋使持節萊徐二州刺史平高公，履信義以立身，蹈清素以表質，扇仁風於千里，沐甘雨於百城，父叔，故齊王右一府大將軍，襟靈爽澈，識晤沉遠，兼古冶之勇，盡韓安之智，君含朗俊之姿，體溫和之性，早聞韶令，夙標聰敏，固無筮仕，且有懷於藏且，混一榮辱則巾褐與幽冕齊塗，忘上處則心跡共閭閻同致，湫隘有居貞之慘，沉冥得大隱之情，才類陳平，恆多長者之轍，志同原憲，時有結駟之遊，而川送波，草棲遺露，傷飄塵之易遠，悲去日之苦多，粵以顯慶五年九月廿日終於私第，春秋六十，君性沖深，立行精潔，孝以安親，信而結友，貞而不雜，和而不同，養素蓬門，既詢於鄉黨，怡神陋巷，豈慼慼於賤貧，家鄰洛，且悅閒居之指，地接芝田，有符背芒之說，月華寒砌，樽酒虞傾，氣叔春墀，詠歌斯暢，方錫遐齡，遽淪厚穸，邑里人物，州閶故老，豈止輟春掩泣，固亦羆祖興哀，妻王氏，婦德母儀，恭事組，庶姬仰則，娣姒稱仁，未申偕老之歡，先絕如賓之敬，以貞觀十八年六月廿三日卒於家，粵以龍朔元年歲次辛酉十月癸亥朔十一日癸酉，合葬於河南縣平樂鄉王村之東北一里半之原，潘床長簟，昔流恨於九原，滕室幽扃，今同於千古，其子僧榮，志性過人，哀號靡及，陟岵之悲終身何望，倚閭之訓，一化無追，思旌不朽，乃為銘曰，唐餘慶，因封啟姓，司空積猷，累映累映，猗歟處士，丕承休命，神府玉溫，靈台冰淨，矯矯識量，飄飄清雅，應實懷真，藏名非假，從道語默，與時高下，譽滿鄉縣，聲飛朝野，志輕軒蓋，性重幽棲，追蹤白杜，擬跡青溪，林泉歡宴，風月招攜，得喪同遣，物我俱齊，舟移夜壑，隙流朝景，人逐時故，哀隨日永，松對孤墳，劍沉雙影，蘭菊無絕，芬芳茲騁，
周故府君墓誌之銘君諱素，軒帝之苗裔，姬王之胤胄，曾祖留，隋任廣州錄事，祖虎，隋任徐州司法，考瑋，唐授朝散大夫，並思逸麟經，精超豹略，操刀就列，利器從班，暢東里之威恩，奮西門之風彩，公毓德中和，資靈上善，霜華澡性，氣掩秋輝，露彩凝情，神光春艷，詞林蔥，絢楊鳳於文條，筆海深沉，渙董蛟於辯窟，然志輕軒冕，性重林也泉，風月相趨，琴樽自得，豈謂服斯漸，豎釁逾侵，以聖曆二年二月十六日卒於私第，春秋八十有一，其年三月十七日，葬於村西北一里平原禮也，嗣子靜，痛貫風枝，悲纏露序，恐璇峰畫躍飛庶勒遺芳，乃為銘曰，
大唐故朝散大夫尹君墓誌銘並序君諱達，字博通，瀛州樂壽人也，昔帝雲流祀，爰為王者之師，史氣降祥，方應真人之舉，自茲以降，代為卿相之門，高祖撥，燕恆州長史，大父高，齊代州五台縣令，父貴，隋懷州河內縣令，並騁逸驥於千里，化馴雉於一同，教被燕南，聲流趙北，君即河內府君長子也，少而聰敏，長遂大成，委質明時，早從驅策，及太武皇帝龍飛晉野，鳳寺秦中，即為侍從之臣，復作股肱之任，起家授朝散大夫行軍司馬，未經多歲，志在歸田，遂散黃金，偃扉綠野，常以浮失軫念，息死安懷，大情田，廣開心路，一乘啟教，八解發機，悉罄家財，用營淨土，輔仁未驗，福善無徵，去貞觀廿二年二月二日，終於私第，春秋五十九，即以其年二月廿二日，殯於清風鄉之北原，夫人孫氏，吳郡富春人也，曾祖梁邵陵王記室，祖陳水部郎，父隋壽春縣令，並文苞白鳳，化表，詞朋雲，政兼移雨，夫人即壽春之長女也，年甫初笄，移天從禮，四德無爽，六行具聞，豈只曹號大家，梁稱高行，方之今古，自可齊聲，大夜難違，小年易往，以大唐咸亨三年歲次壬申五月辛卯朔十日庚子，終於時邕里第，春秋八十，即以其年六月庚申朔一日庚申，合葬於舊塋禮也，酆城雙劍，終亦相隨，晉兩環，中塗暫別，哀子行欽等，痛露草之易落，惜風樹之不寧，命彼工人，勒銘泉戶，其詞曰，家臨滄海，地帶清江，野稱守一，朝號無雙，文兼玉振，食總金，錫芳祚土，承家列邦，惟祖文華，思兼夢，惟父清慎，言必三反，含光閣，流聲菟苑，坐綰白衣，行張組，魂驚廣野，曳長空，百身難贖，千歲易終，玉壺低箭，金波上弓，悲聞薤露，泣聽松風，鶴關一掩，雞鳴不通，
大唐故婕妤三品亡尼墓誌銘並序宮人諱字，不知何許人也，祖代閥難可詳言，某雅志，窈窕其儀，蘊范維之工，體溫恭之德，奉獸闈之列，夙興匪懈，參鶴之流，晨夕無怠，方將永承景殿，長奉青宮，忽掩娥暉，光沉婺彩，以轔德二年十二月日遘疾，於某所，春秋處，禮也，紀清徽，乃為銘曰，峻趾極天，長闌紀地，金碧斯蘊，殊毗雲，蟬聯，襲葉承徽，載誕莊，真懿斯歸，色艷綠波，鮮侔翠羽，領鋪爾佳，晝堂晨武，藏舟遽徙，夜俄沉，名香徒馥，虛帳莫臨，去去靈輿，悠悠大暮，山煙引碧，隴凝素，翠石方傳，清風永樹，
唐故飛騎尉王君墓誌銘並序君諱則，字孝才，太原人也，其先奮傑標奇，光帝師於漢室，弘文博物，盛王業於魏朝，所以列峙，派流，固難得而祥矣，曾祖泰，齊任鄭州陽武縣令，祖行滿，隋任雍州錄事參軍，父寶德，隋任滄州鹽山縣丞，並流美譽於一同，飛英聲於百里，德高仕伍，道冠周行，公幼有令聞，宏量遠，故慕林泉而縱賞，夢城闕而不游，麗景芳辰，命二難而遣慮，風前月下，引三雅以陶情，豈謂金丹不成，遽悲星隱，煙霞未御，遂位梁頹，粵以貞觀十五年四月廿七日，卒於時邕坊私第，春秋五十有三，夫人陳氏，井人也，籍緒高華，資裔芳婉，清規有曜，奉無虧，敬合蘩，行彰圖史，自可享茲多福，錫以遐齡，豈意生香無返魂之徵，人事有去留之驗，以咸亨四年十二月廿七日，奄從窀穸，春秋七十有二，即以咸亨五年歲次甲戍二月辛巳朔四日甲申，合葬於河南縣平樂鄉界邙山之平原禮也，南瞻書，彷彿珠波，北眺圖津，依希貝闕，嗣子玄亮，幾於滅性，以禮，毀瘠偷存，但恐陵谷貿遷，桑田變易，所以刊文勒石，永紀芳猷，嗚呼哀哉，乃為銘曰，桓桓遠胄，邈邈遐芳，偉哉，是曰晉陽，毗漢輔魏，歷代彌光，簪裾赫弈，繼軌相望，六行久著，四德不移，膏腴文史，優柔姆儀，如賓詎怠，琴瑟無遺，將求軌則，實曰在斯，四蛇起禍，二豎興災，誰言輔義，翻泣梁頹，哲人斯朽，行路傷哀，幾筵設，空想魂兮，時序代謝，人事無恆，高山為谷，深谷成陵，鐫文刻石，永清風，庶同不朽，乾無終，咸亨五年二月四日記，
唐故處士吳興施府君墓誌銘府君諱昭，字昭，吳興人也，曾祖獻，大父言，厥考，皆不徇微祿，浪跡自怡，善效風規，未嘗隕德，是以逐勝避地，就土築業，乃貿遷涇川，君之昆季有四，而君嗣其嫡，頃因天寶喪亂，遂羽翼分飛，花萼隨風，枝葉離散，君守道自適，而儀範特殊，諷以和，清虛肅慎，積財能散，義與道合，禮不趨路，信聞於人，尚靜，物我如一，君夫人穎川汪氏，婦德貞操，蘭桂同心，禮適施君，有一子一女，男字清河，孤標慈孝，稟性溫厚，亦可比於高孟也，竭力侍省，嘗無慍容，膝下之報才申，溫清之年不待，夫人先君而故，已五稔焉，心喪之憂始平，昊天之痛旋迫，君以元和四年夏五月遘疾於方術不荏苒六旬，藥石不救於膏肓，災崇乃沉於骨髓，皇天不，殲於淑人，以其年秋七月十九日終於涇之南第，春秋七十有三，號天叩地，泣血無訴，嗚呼，光陰不駐，世情倏忽，朝薤露，夜壑藏舟，平生風流，一旦已矣，然則士庶有制，幽明路殊，舉厝從時，塋兆將備，龜筮習吉，窀穸乃修，絳引車，哀歌即壙，以是年冬十二月一日歲在己丑朔次壬申，祔窆於故夫人之墳東禮也，原墅鄉里，已載夫人之志焉，雖非合葬，有若同穴，亦恐年代將來無聞，乃刻石為文，以昭其墓也，銘曰，荒墳峨峨，邱陵匪他，夫妻並穴，瘞此南坡，颯颯青松，綿綿女蘿，日月其逝，恐易山阿，志於貞石，以贊哀歌，平原郡華齊望纂文並書，京兆刻字，
唐故絳州夏縣丞張君志文公諱弘，東京洛陽人也，爾其疏瀾白水，導派燉煌，茂族流輝，盤基煥彩，是以術生五里，南漢旌遠系之奇，道發九丹，西蜀表長源之異，徽題篆素，可略言焉，祖伯，齊任邛峭史，執銅蒞職，戴玄弁而宣條，分簡臨蕃，贊皇歌而警俗，父朗，隋任柳州龍城縣令，文逾五樹，絢春旦之開霞，德越九思，美霄之合璧，鼓琴字俗，百里斯清，高枕調人，一同流詠，公弱言有志，雅量難窺，苞筆海於胸中，睹文濤於目際，三端並發，如瀑布之下層崖，五間競申，猶鼓氣之喧幽谷，每自言曰，夫三屍不變，欲出塵而無由，九液叵尋，成道骨其何日，從吾所好，豈非樂哉，是以刷羽龍門，尺木斯具，釋褐任絳州夏縣丞，又轉授東宮典倉署丞，前後守秩，懸秦鏡以鑒形，兩代奉公，煥魏珠而照物，既而積慶無效，福兮禍倚，春秋六十有八，以顯慶四年四月三日卒於第，閭伍淒惋，邑里增哀，豈止織婦投機，春天不相而已，嗣子孝德，俯從泣血，陟岵何依，悲感九清，悼深八濁，乃以其年五月八日瘞於洛鄉邙山之陽禮也，俾夫玄廬靡鑠，黃場有紀，式鐫金響，以振清猷，其詞曰，峻祉重光，長源疊彩，夏璜無考，歟罕類，金石克諧，松筠無改，質玉鳴弦，名留響，梁木斯摧，神鑒罔昧，
唐故穎川陳夫人墓誌銘並序將仕郎前守鳳翔參軍馬若訥撰夫人姓陳氏，春秋有隱諱之義，故不書其名字，其先穎川人也，漢丞相曲逆侯平之後，自始祖得姓及今，譜諜具存，不復備載其事，曾祖宣，皇易州刺史，檢校工部尚書兼御史大夫，贈太子太保，祖雍，皇平州刺史，檢校左散騎常侍，贈太子太師，列考君佐，皇泰寧軍左廂部押衙兼青州長史，侍御史，地襲勳庸，門承軒冕，登壇重鎮，紀四塞之烽煙，或戡難除凶，得九天之妙略，分符有襦之化，總校發營柳之春，唐策所書，盛族無比，夫人即都衙長史之愛女也，性茂質，瓊樹華，矩步成章，裒然端敬，不師而天縱，不學而生知，雍容表儀，自為式范，古之謝氏之女，亦未可齊其令德也，乎移天於泰寧軍節度馬軍都知兵馬使兼館驛都巡使，銀青光祿大夫，檢校太子賓客兼侍御史蒼梧翟建武之次子朝議郎行趙州司兵參軍，秦晉齊名，琴瑟高韻，四德備舉，九姻顯明，雍肅自律於閫闈，禮樂克諧於娣姒，溫清得式，承順有聞，鳳凰遽阻於同飛，賓客俄乖於執敬，因寒暑作癘，遘茲大禍，以咸通十三年八月十四日終於兗州瑕丘縣臨泗里之私第，享年廿九，用十四年癸巳十一月壬戍朔廿三日甲申，遷夫人之柩於州之南進賢鄉臨泉里之原陪大塋之禮也，日月雲邁，山川宛然，刻貞石以紀芳名，敘嘉聲用旌不朽，若訥中外有素，事分頗深，而序之，豈敢飾讓，其銘曰，公侯女，賢彥之妻，令問克著，雍容表儀，，逝水無波，珠沉玉折，人生幾何，春遲遲，春霜葳蕤，雲來鳳去，人生幾何，
唐故東都福先寺臨壇大德廣宣律師墓誌銘並敘前河南府河陰縣尉清河崔章撰維唐太和元年七月二十有四日，東都福先寺律院大德年七十三，寢疾遷化於院居，僧夏五十四，其徒以其年八月五日，奉窆於洛陽縣平洛園，遵遺命也，大師姓成公，諱志鞏字，廣宣，澤州晉城人，童年問道於濟源縣化城寺明照大師，年二十，受具戎，遂依律學大德曇因隸居福先寺，先是祖師定賓著章疏甚高，為學者所尚，而福先律儀，首冠天下矣，宣公承大名，繼積學，天立儀表，冥資操行，端清而和，備成而嚴，故得顯式僧徒，紹登壇位，講求其道，誘誨群蒙，自初學而卒業者凡七十人，肆筵席演義理者凡四十遍，吾所謂至也，勇於弱年，勤於中年，兢於暮年，凜凜栗栗，若猶廢墜，率是自畏，以至於終，嗚呼，其不可及已，即儒衣偶聖，非顏閔歟，故軒裳有道者及士族知名者，無不誠向，京兆杜師古弟兄暨愚之弟兄，皆四紀之舊，其敬最深，大師嘗以門弟子真滿踐修類己，待之甚厚，至是寢疾，悉以德稱壇位屬焉，省署得與告，自賓至宣，四葉相承，今滿又承之，其盛哉，遇病不文，且不敢以全德列於年地之識，異時咨於作者，冀表其墓雲，銘曰，仲秋命節，泣送吾師，順化何苦，塵情自悲，霜明其操，冰其儀自此不見，孤立巋而，嗚呼哀哉，華州參軍事清河崔罕書，
唐故雲麾將軍齊公墓誌銘並序公諱子，字胡，其先周太公姜，厥表有東海，封之營丘，身佐西周，子孫君國，因生賜姓，命氏曰齊，枝扶疏，毓多材而構廈，派流浩瀚，浮舟楫以濟時，自彼迄今，冠纓相繼，詳於史牒，可略而言，曾祖高尚不仕，祖皇左清道率府率，父節，皇右龍武軍翊府中郎將，並爪牙重寄，扶護警蹕，公居難興王，盡忠翼主，良平之策未多，吳鄧之功何貴，若乃宗族稱孝，朋友推仁，非公獨能，先業是繼，國祚重興，元勳見賞，初任晉州羊邑府左果毅，賜緋魚袋，無何又遷華州定城府左果毅都尉，又遷陝州忠孝府折衝，又遷游騎將軍，陝郡上陽府折衝，賜紫金魚袋，又遷右驍衛郎將，又遷明威將軍，右龍武軍翊府中郎將，特授雲麾將軍，右龍武軍將軍，上柱國盧龍縣開國男，食邑三百戶，出入清禁，宿衛紫宮，聽漏刻而顛到衣裳，待鐘鼓而冠冕假寢，久冒霜風，勤勞染疾，以天寶十一載正月廿七日疹積彌留，薨於河南徽安里之私第，春秋六十有八，即以其載五月十五日朝厝葬於河南縣北邙山平樂鄉之高原禮也，孤墳回寺，對宮闕而銷魂，荒壟獨存，顧朝儀而影滅，有子五人，長曰景金，任上郡義閤府別將，次子景之，任右驍衛高平郡沁心府別將，右龍武軍宿衛，次子景俊，任西河郡陸璧府別將，次子景珍，任河南府王屋府別將，愛子景未堪仕進，仁義之門，克昌後胤，哀毀過禮，真孝居喪，滅性而終，恐違親旨，苟存瞬息，以奉嘗，但恐時移代變，谷改陵遷，不有志銘，洪勳何紀，勒之貞石，以曉將來，其詞曰，營丘作鎮，氏曰大齊，承家繼體，名與功階，興王定業，以息黔黎，君子晝策，應時克諧，後胤保祿，永代無睽，天乎不，賢佐忽乖，華堂二別，蒿里長埋，東海臧華刻字，
大龍興寺崇福法師塔銘並序法師諱崇福，俗姓王，太原府人，自受氏之後，世無專業，初以太子晉賓於大羅，次及太常，肅宗於闕里，終以法師歸於釋氏，千有餘載，興我三教者，具在茲乎，法師年弱冠，身未離俗，以為父母遺體，期於報復，先宗不嗣，罪莫大焉，雖受之以妻子，固忘於梵行，以人代如泡幻，以冠冕為蓋纏，物成雙遣，色空齊置，時有清信昔，未嘗不歸依焉，景龍元年十二月二日，敕擇精恪許令出家，而法師預焉，隸於龍興精舍，離於繫縛矣，習靜而六趣俱寂，修心而三明自，神遊雖吳，緣相何常，行不住因，忽焉遷化，去先天二年五月十八日，泥洹寺房，春秋七十，權瘞於長安城西，以開元九年二月廿四日，遷窆於金城北原，先王制禮，而非無封樹，釋氏遺教，則崇乎寶塔，於是發菩提之勝因，規育王之慧跡，闕豎岑立，增盤崔嵬，閉以金棺，藏諸齒發，與諸眷屬，瞻仰知歸，庶使終劫長存，業風不壞，豈以東府之墓，毀及池隍，驪山之墳，災生牧豎，度流沙而已遠，應復無歸，過壟樹而興嗟，詎知神理，若斯而已哉，銘曰，前因已報無人諳，誰證菩提且輪沒，嗟嗟上土不復歸，空見寶塔藏金骨，
唐故陸公夫人宋氏墓誌有唐元和三年歲在戊子六月己未朔三日甲辰，吳郡陸公夫人宋氏不期疾，藥餌無功，終於揚州江都縣風坊寄居之享年三十有五，夫人德行賢明，音容柔淑，自笄年以歸陸氏，內和六姻，外睦族，何其天不與壽，魂赴泉，夫人育三子，長守仁，次守訓，再次幼，泣血哀訴卜兆吉辰，以其年九月壬戌葬於城永豐鄉五村之原禮也，恐年久易，因刻茲石為記，銘曰，哉夫人，儉唯勤，以以今，
唐故滎陽縣君鄭夫人墓誌銘並序親表侄朝議郎前行河南府功曹參軍上柱國范陽盧壺撰有唐大中四年十月十三日，故光祿卿致仕賜紫金魚袋博陵崔府君諱廷夫人滎陽縣君鄭氏終於東都從善里第，享壽六十五，從夫年，自移天至於就木，令德藹然，無諸訕議，即賢行懿烈，學一舉可以知十矣，夫人祖明，皇遂州別駕，父液，皇梓州新津縣令，夫人即長官第三女，以其明敏超越，故得歸於當時才人大卿府君，生於茂族，依於相門，貞元初，名太常，元和中，位陪省署，憲宗皇帝嘉其人物，重其皇華，遂假旌旄，錫金紫，銜命弔祭於樂浪國，雖泛滄溟，叱馭而往，朝廷以為難，實由夫人以事君之理助焉，往返三歲，貽憂六親，夫人自始去至於言旋，蓬首濡瞼，堅意空門，求福以助行，果安逸而速返，旌旆既至，大卿府君謂中外曰，立吾家由吾內子加敬，敢不等於恭姜輩，爾後大卿累遷官秩，夫人隨其位封邑，朝於興慶宮，榮耀士林，亦難儔比，長慶二年，大卿薨於位，夫人痛切未亡，勉於從子，食貧晝哭，垂二十年，嗚呼，子又先歿，夫人悲不勝情，有孫三人，咸幼而未立，賴夫人勤於撫訓，力致宦名，逮至成人，皆甚孝謹，即大卿昔日稱立吾家由吾內子，信有徵矣，嗚呼哀哉，修短有數，膏肓難逃，遽謝昭時，不享遐福，何神理謬歟，嗣孫慶之，稱家營奉，孝孫鐵師，毀瘠主喪，以大中六年閏七月廿日，歸祔於河南縣梓澤鄉杜村大卿府君真宅，遵周公之制，緩葬以力褊故也，大父相國恭公，即大卿元舅，姓雖分其崔盧，情頗逾於骨肉，家法有教，世代相傳，懿範可誇於古今，纂揚敢效其刪削，不愧荒拙，謹而為銘，銘曰，恭惟夫人，令德日新，志切承家，義重如賓，位果配於九列，行復貫於六親，榮封本郡，貴為縣君，閨門娣姒，曷可比倫，痛風儀之已往，思讚詠於明神，嗚呼樹，永保千春，
唐故路氏夫人司徒氏墓誌銘並序夫人兮容卷，朝烏之過塘，肆人時代，謝隙馬難羈，七緯循環，明天文於碧絡，太虛旋轉，滋它理於玄輿，是知朱景西遷，拂桑津而戢翼，滌波東逝，會蓬瀛以舒鱗，但傷新故之形，便切秋春之狀，借使窮神盡聖，不能拒遷謝之期，古往今來，不能測盈虛之數，嗟乎，藏山易遠，閱水難停，百年有必紀之期，九泉無重歸之路，斯乃漢時七貴，周代五侯，徒沉星觀之容，謬飾雲台之閣，豈以德賢君子，獨免埃塵之悲，庶品庸流，偏結風霜之痛，路氏者，即上黨路河路子劉吁子嬰之後胤也，榮班品失，高步雪宮，鼎食繡衣，曳裾雲渾，論其胤緒，令問與江海爭流，語以宗祧，遺胄共嵩華並峻，略陳梗，則玄遠未詳，敘宗門，曾高可悉，夫人司徒氏，隴右扶風人也，即周文王之苗裔，父均，棄俗從真，恬泊養性，以澄德水，質靖禪林，別恩愛於妻孥，擯榮豪於朝市，伯亮，唐任荊州長史，石稱珍，松筠節操，道兼千里，德會百城，然而枝葉扶疏，波瀾旰，夫人能仁遠聽，淑性僉聞，稟貞順於自然，得溫柔於天性，乎百兩，育四美於鳩，之七枚，藺三周於鳴雁，家僮荷澤，猶子銜恩，期樹善無徵，風摧良木，為因莫，露殞香苔，雙童之葉昧彰，二豎之災愛及，夫婦之道，冀保齊年，詣林泉而兩歡，玩琴樽而並興，豈謂孤鸞獨返，旅雁歸，辭虛帳於半魂，別空床於只影，去開元八年十一月三日，遘疾終於家第，哀子龍慶等，情深色養，孝極觀，歎靜樹於驚飆，愴秋葭於行雲，既而診綠沉聽，侯纊無瞻，測溫涼以腐摧，啟手足而糜爛，粵以開元十二年歲次甲子十月朔辛酉廿二日壬午，原權殯於上黨城西北六十五里高陵之陽，厥田惟上，西鄰驛路，馳逸騎於浮雲，東枕鳥陂，濯漣漪於明月，俯瞻黃埠，孝父皇之大疑，卻控絳川，賈辟翁之小曲，需車既駕，將進玄宮，窀穸有期，窆茲泉壤，乃為銘曰，痛矣世間，悲哉年代，墳隴荒芒，山雲晦昧，階上蘭榷，掌中珠碎，斷，城崩杞淚，刖足賤珍，黃鐘毀棄，自可潛烏，何論秋氣，其二，日月逝，，俄變春秋，遷寒暑，德賢君子，庸流雜處，概灰塵千秋，
大唐張處士故夫人朱氏墓誌夫人朱氏，吳郡人也，吳，洎此迄今，冠冕，夫人機神光韶，器量風馳，愛故徵名，有行張氏，織組浣紗之妙，旦夕忘疲，中饋藻之儀，肅雍無怠，處噎遠朋，堂密友，雲桂，飛竹葉以迎賓，雕餚走薰而紀族，望陶品之母，無愛簪裾停長之妻，專名貴客，冀照龍台之鏡，千月，俄雕庭樹之瓊，九夏雲萎，春秋卅有，越以龍朔二年五月廿九日終其年六月十五日殯於邙山之陽，子爰疚寒泉，瞻血流而冰骨，時興極而形銷，乃為銘曰，玉泉鏡清越，蘭徑罷芳披，芬馥光千古，儀，
侄廣撰，府君諱字齊祚浸衰，禪位有梁，梁有睿德，故宗黨奉之，七代祖五代祖鄱陽王恢，祖蔡定二州刺史，溫，鄭州別駕，州長壽縣令，咸積德茂勳，昭彰袞憲，以贊翊後位，繼長壽元子也，公局度弘敞，慎言，至忠孝，旁務經濟，初試州城縣尉，以貞白之政，為時所重高才，德冠當世，屬元兇而歎知儒術不可以戡難，投筆，克壯其猷，大曆中，同州刺史兼吏部郎中梁公乘美公有匡時之略，委之以師旅，奏充押衙兼兵馬使，貞元初，鑾輿避狄之歲，相國韓公闢為上將，克鎮江滸，四年，宣歙都團練使御史大夫劉公贊嘉其義勇，籍之英略，奏充右廂兵馬使兼押衙守右衛率府率，八年，奏為都虞候，十四年，洎廉使崔公衍聆公盛烈，乃褒其職，奏右廂兵馬使右領軍衛將軍，廿一年，補都押衙，俾軍容內肅，澆浮外息，常貞白一致，穆如清風，雖幽室獨處，亦如對君父，俄積疾淹留，興夢奠之歎，廿一年夏五月廿八日歸全宣州私第，享年七十一，時軍膂相吊，行者或默其涕，公出於趙郡李氏，先娶彭城劉氏，長女適州錄事參軍彭城劉仕，次女適宣州參軍河東裴懿，咸俊德博達，再娶晉昌唐氏，誕一男二女，一女適句容縣丞隴西李室之良秀也，長女幼男，不幸早世，夫人中歲既乎柏舟之誓，克守閨門之節，以塗在堂，先遠將兆，十月日，權窆宣州西原禮也，子廣則，笄女董董，柴毀過禮，故琰，以志陵谷，銘曰，裔自有梁，遙源慶長，克荷茂，世其昌，森然英姿，鶚立迴翔，紆拖金紫，方，水東匯，川流湯湯，逝者如斯，永永貞元年十月日侄孫同雅書，
大唐故索處士墓誌銘君諱謙，字文綱，敦煌人也，自玉筐呈瑞，金鉤表祥，播宅海之靈源，詔配天之盛業，大夫司眾閒之序，御史職台衡之務，被諸緗冊，可略言焉，祖超，道德之干，人倫之羽儀，懷瑾握瑜，含章蘊耀，父韓，隋掌設府車騎將軍，折沖秦日，威漢青，勇冠三軍，聲飛六事，君乃傳芬蘭畹，資芳桂林，交交焉，若旭日之開雲霧，森森焉，似寒松之拔灌木，以為道在則尊，顧台槐而俯視，德成者上，越才藝而先鳴，契動息於榮枯，齊出處於朝野，事苻大隱，其惟至人，遂乃出入五陵，優遊三輔，富埒陶白，資巨程羅，乍開通德之門，交接簡通之彥，時置候賓之驛，家富秦趙之聲，雖卓鄭之雄華，朱甯之汲弘，此之數子，其何足雲，重以梯山航誨之賣，昆峰麗水之珍，莫不警達因心，顧盼增重，天朝玉，嗤少和之未工，詣闕獻珠，鄙握之重價，封越天旨，屢動宸衷，頻蒙寵錫，每縻榮賞，方期永錫難老，萬壽無疆，豈謂積善無徵，輔仁徒語，楚老之悲俄集，大夜之恨斯臻，以永徽六年歲次乙卯六月己亥朔三日辛丑，春秋卅六，卒於隆政里，其年七月己巳朔五日癸酉窆於龍首之原，嗚呼哀哉，隴路兮玄遠，悲風起兮白日寒，垂芳裕於末葉，譬秋菊與蘭，其銘曰，白狼錫瑞，玄乙降祥，三人去受，九有來王，璁珩朱紱，態軾龍章，宅漢生金，遷荊育梓，懷珠韞玉，紐蘭佩芷，奕葉重輝，世載其美，惟君嗣德，式挺英靈，蹈和率禮，履順居貞，才包眾藝，識洞幽明，寄跡顯晦，游心出處，譽重三秦，聲高六輔，爰動宸卷，光錫是與，倏悲楊塚，俄歎籐城，徒思百贖，空悲九京，勒茲沉礎，終古飛英，
唐鄭氏殤女權葬墓記滎陽氏殤女，幼名三清，左監門兵曹則之之孫，婺州金華縣丞申之曾孫，其女敏而惠，柔而和，進退有度，動靜有節，必謂宜其家而成於他門，嗚呼，苗而不秀，因遘疾而不起，至九歲而終，時大中六年夏六月丁未，歿於文城郡之官舍，後凡一十九日，權祔於長姊之墓右，近外氏先祖塋也，我家松柏在平陰，歲時拘忌，未卜歸兆矣，父慈州刺史倚記，
唐蔡州司法參軍翟晉亡妻蕭氏墓誌蕭氏十九娘，漢中山相後，故舒州太湖縣令良玉長女，唐貞元十二年十月十九日卒於陝州安邑縣樂貴坊私第，權窆於縣南郭，以無子息至永貞元年十月十九日，歸葬於偃師縣石橋店東北本家大塋之側，禮也，其年歲在乙酉記，
故處墓誌銘並序君諱玄，字曇仙，琅邪臨沂人也，若夫柱礎流潤，雲族烈於瑤巒，條風凝煦，秀萼光於瓊樹，是以文獨步，挺龍躍於漢南，豪端絕妙，標鳳寺於江左，是以龜章耀彩，貂珥凝華，疊繡轂於棘林，控紫燕於槐略，詳諸史諜，略而言焉，十一世祖晉司徒憲穆公，祖林，梁鄱陽王諮議，父揆，隋青州博昌縣令，並景徵瀾，紐璋而特達，風規絢藻，總蘭畹而流芳，不唯德冠梁園，材橫楚澤，千乘而光價，化一同而成俗，君博昌之長子也，邵名綺旦，鎣質髫年，苞詩禮於趨庭，總孝友於弱冠，優藝洽，方署行以議年，經明廉潔，揮智刃而高蹈，不謂隨口言謝，風振塵飛，亙野森綠林，陵崗走青犢，銷聲削跡，不面庭，自歸有道，年逾知命，於是志存微尚，心去榮名，欣風月林，時吟鳳吹，玩池園之春煦，乍賦鶯鳴，爾乃情田夷簡，貞鑒，既逸思於銀編，復流連於金谷，陶波嘉月，不待千賓，賞此蕙樓，詎假三清之興，不謂未窮楚樂，弦絕秋風，菊池，舟遷壑，越以顯慶二年八月十五日終於履順，春秋五十九，以其年九月景戍朔十七日壬寅殯於博禮也，次荒郊，輪移洛渚，霧黯黯而離合，雲慘慘而，露悲兮振松賈，哀笳凝兮淒宿楚，勒遺德於貞碑，邁流譽，其詞曰，派，輔周佐秦，尹歌京兆，文擅江濱，顯允君子，履信輔，顏閔，如德近鄰，蹈道無驗，福扃吉固，如何昊倉，殘此，凝塵，蘭齋早暮，空淒隴月，終黯泉路，
大唐故崔府君墓誌公答，清河人也，曾祖考等，並攉散雲林，愛亟自逸，榮冠不仕，守道將閒，公自束髮仕君，盡忠以身報矣，有二子燕嗣，長曰政，幼曰士寧，有二女，國水清而渾濁不容，潭深瑩明則眾流而不誨，每聞身清監也舉賢而可知，行敬恭也則克己而逾謹，何期命也殄留，期漸特極矣，遂命男女曰，吾臥疾聽林鳥之辭哀咽而有期，坐聞漏鍾散嗚咽而填塞，言盡，數日大壽將極，行七十有四，去長慶二年九月十五日而薨也，男女等並號訴於天，天容慘色，擗踴於地不容，西李氏夫人，嗚呼，保期同榮貴族，空破鏡之悲，首飾枕延留諱於寢室，親姻送舊並副於塋，男女等並行，哀哭，扶護先人之舊廬，銀字數行，翩翩烈先塋之後禮也，崗臨廣武，瞻嵩岳非遙，勢接長川，對千林而並秀，嗟乎，煙生暗柳，月秀疏林，雲莽愴以散空，風簫筱而蕩野，慮陵谷摧折，海激桑田，刊石千秋，保名不朽，烈烈同兆，何殊故鄉，
唐故朝散大夫守潤州長史賜紫金魚袋隴西董公墓銘並序季弟鄉貢進士交撰寶歷元年正月乙丑，隴西董氏子復，自金陵護先君長史公柩歸京師，越月景申，兆告吉，與季父交奉長史祔先營，禮也，長史諱岌，字不危，皇朝將作丞，贈將作少監欽之孫，蘇州長史楹之元子，咸德尊位閒，不耀於時，長史明敏博識，好讀書，業左氏春秋何論，一一窮聖人奧旨，貞元中，以天屬拜懷州長史，自懷改潤州司馬，繇司馬遷長史，長史常慕子產行事，得寬猛道，民愛吏恐，不浹歲而政成，於潤時，潤將王國清作亂，脅吳人將掠州庫，州吏匡怯四散，逃墉竄竇，各奔其屬，獨長史神貌不擾，叱於吏曰，彼狂賊也，不訖日當誅，胡若之耶，命左右闔州扉設御，果如長史言，卒完其庫，時廉察使亦嘉之，竟不為薦奏，豈非命耶，長史秦人，為澤國氣所中成疾，長慶四年四月十八日終潤州廨宅，潤人罷嬉，相吊於路，男曰復，曰隨，曰泰，皆受嚴教，達於成立，號慕旦夕，將以揚先人之美，故授筆於交，交衰病逾時，詞不能文，但直語其事也，銘曰，嗚呼，生有慈仁，睦於宗親，歿有追思兮哀於路人，官不崇兮命胡其屯，秩不終兮引歸秦，金陵之吏兮哭望江濱，嗚呼，公之仁，公之仁，
大唐毗沙妻楊夫人墓誌銘並序夫人姓楊，字玉姿，弘農華陰人也，源瀾啟其周室，盛業隆於漢朝，叔節四世知名，伯起五侯受稱，匪直詳諸史策，實亦備在良謠，祖定國，周右衛將軍，出典戎師，入陪軒陛，父彪，河陰縣主簿，位總六條，職參案首，操刀本邑，衣綿故鄉，夫人誕斯貴族，應此挺生，無勞班氏之誡，妙合女儀，不覽內則之篇，尤明四德，但石火易盡，電影難留，日落西山，流光詎幾，春秋五十有二，大唐貞觀十六年六月乙酉廿五日己酉遇疾無痊，殞於私第，即以其年歲次壬寅七月甲寅朔，廿日癸酉，窆於河南縣千金鄉北邙山之原禮，其地南瞻伊闕，北帶長河，右顧王城，左逮平樂，孝息仁軌，居喪逾禮，毀過滅性，慮居諸不駐，陵谷貿遷，日往月來，桑移海變，寄鐫玄石，式紀洪音，乃為銘曰，悠悠遠系，渺渺長源，拓宇周室，竦基漢藩，隨珠間出，荊玉叢繁，承茲慶祉，代有英賢，孝子哀深，義夫悲慟，昔日歡迎，今晨啼送，望祧增酸，瞻墳益痛，三光分阻，九泉希從，東流逝水，西傾落日，百齡過隙，倏焉斯疾，靈芝少驗，人世辭畢，瘞矣玄宮，長埋室，貞觀十六年七月十八日，
唐故正議大夫行太子右贊善大夫判太子率更令上柱國清河崔府君墓誌銘並序公諱孝昌，字慶之，清河東武城人也，其先太岳之胤，昔虞典三禮，以命伯夷，是作秩宗，齊封四履，至於穆陵，乃稱尚父，慶靈自遠，多士斯皇，太守之立言，司空林之清直，代為冠族，天下宗之，曾祖樞，皇朝使持節陝州諸軍事陝州刺史，司農卿，散騎常侍，上大將軍，武城縣開國公，祖義直，皇朝長安縣令，紀越二府長史，使持節陝州諸軍事陝州刺史，武城縣開國公，父知溫，皇朝英府司馬兼尚書右丞，黃門侍郎，同中書門下三品，監修國史，中書令，贈使持節荊州大都督，謚曰良，文毗台明，地列方鎮，具瞻允公才之望，簡久稱賢人之業，保我後，為龍為光，公含辰象之精華，熙愷悌之純嘏，行有枝葉，言成采章，至道擇乎中庸，強學進於明德，目其國士，時議攸推，聞於公卿，聲名籍甚，年甫十三，以門子補修文生，明經上第，解褐洛州參軍轉率更寺丞，太子通事舍人，城門郎，太子舍人，出拜鄭州司馬，入掌儲命，出貳邦紀，馬季以經儒見擢，周景以時選共稱，柬我王繇，德用不擾，俄以清白尤異聞，遷華州長史，神龍初，公兄以葉贊經綸為奸臣所忌，轉徙邊郡，公亦隨泛衢州長史，景雲二歲，徵拜太子右贊善大夫，是時明兩惟初，海內觀德，師友傳道之列，博采端儒，諷議敷善之官，非止恆授，公承禮樂之門，稟肅恭之訓，縱容獻納，宮陛增華，雖孔坦有獨之名，華恆奉更直之詔，殆不過也，謂道輔良，雲何不淑，曾未知命，哲人其萎，春秋三，以景雲二年八月卅日遘疾，終洛州永豐私第，公生知典則，極詣幾深，儉德謙尊，守休否而無咎，居易俟命，左夷險而莫加，道足庇人，位不充量，嗚呼哀哉，即以太極元年歲次壬子二月廿一日葬於洛州城北十二里北邙山平樂鄉之原禮也，式昭遺烈，用紀幽泉，銘曰，唐典有禮，始命伯夷，周專征伐，自我王師，封邑錫氏，耽耽本枝，本枝既碩，君子萬年，乃祖乃父，克文克賢，羽儀弈代，華冕蟬聯，降生夫子，令問不已，弱冠登朝，嘉聲雲起，非禮不動，非義不視，邦國有成，儲華具美，宜其天，用錫眉壽，孰雲與臧，奄歎摧梁，卜日先遠，玄夜何長，命不可贖，人之雲亡，
大周故兗州都督彭城劉府君墓誌銘並序公諱璿，字如璿，天水上邽人也，漢楚元王交後，其先因官家焉，粵惟唐堯則天，居位者一餘載，漢高雜霸，有國者四百餘年，帝王以來，唯此為盛，子弟繁衍，不亦宜乎，若乃辟強居宗室之冠，路叔持黃老之術，子政之搏極群書，子駿之講論六藝，固已蘊藉當時，光輝後葉者矣，曾祖宇文朝黃瓜，白石二縣令，隋康州司馬，祖唐秦州總管府記室參軍，檢校上縣令，涇州安定縣令，父唐監察御史，綿州龍安縣令，儒雅不匱，清白相傳，職事尤理，門風孤映，君誕降靈和之氣，特稟秀異之姿，才藝月將，聰明天假，五歲誦騷，雅，七歲讀詩，書，兼解綴文，每有奇句，龍安府君宦游於蜀，君時隨從在焉，挹楊馬之風流，觀岷峨之體勢，思過半矣，得妙助於名區，人亦有言，假良談於勝友，時成都令獨孤仁宗，益府戶曹賀遂亮，或德業推重，或詞學稱優，一方之龍門，四海之人物，每招迎賓客，必引君在膝前，輒命賦詩，曾無加點，氣骨道邁，標緻清新，由是才子之名驚於座席，神童之目擅於西南矣，十三游太學，雖篇章妙絕，取貴文場，而思理精微，更專儒術，尋而州鄉推擇，以明經充賦，射策甲科，選授益州唐隆縣尉，丁內憂去職，執淳孝之性，鍾偏罰之哀，喪則寧戚，毀實過禮，服除，授絳州曲沃縣主簿，河東道巡察大使以公清白著稱，准制升進，俄應封太山舉，未授職而龍安府君薨，泣血三年，過人一等，幾乎殞滅，聞名稱之，禮闋，授雍州好時縣主簿，入科舉，制授雍州乾封縣尉，累遷監察御史，殿中侍御史，侍御史，吏部員外郎，夏官郎中，正畿甸，決斷京邑，憲府則見憚直繩，禮闈則彌閒故事，守法無撓，丑正有徒，俄以公事左為康州都城令，公榮枯一致，得喪齊指，在三黜而怡然，居九夷而何陋，推誡以進，寧患蠻貊之異心，杖義而行，豈懼風波之為遞，以防禦功敕攝康州司馬，巡察御史何彥先准敕升進，秩滿，授梁州南鄭縣令，風化未幾，同太丘之一年，俄而恩旨徵赴都，復舊任，除夏官郎中，台閣有輝，比休璉之三人，尋加朝散大大，守司僕少卿，十日，轉司農少卿，一月，攝文昌秋官侍郎，尋而正授，亨通有數，旬朔未淹，從列寺而歷中台，邁九遷而逾四至，絲綸為美，法理稱平，而殘賤之臣，仇讎日昇，枉奏下獄，中旨特原，以公諒直有聞，故奸宄之徒不能傷也，以風疾正為衛州刺史，陛辭之後，改授中大夫，使持節都督兗州諸軍事，守兗州刺史，撫導之首，惠愛居先，境無冤人，曾無留事，勵精為倦，舊疾有加，春秋七十二，長安元年十二月十五日終於官舍，嗚呼哀哉，即以二年十一月廿七日遷窆於洛州平樂，禮也，惟公行不由徑，動不逾矩，才掩四科，業該百行，居家孝悌，蒞職公清，侍物以仁，與朋以信，終日談論，聞者不厭其言，無所親疏，見者咸欽其德，以孔教而飾事，用佛理而持心，折衷人倫之間，冥通寂滅之際，流年不駐，雖窮有待之涯，妙力難思，方歷無生之果，所作彈文詩筆等總卅餘卷，並注金剛般若及老子，並行於代，有子景憲等，夙奉嚴訓，冀長歡於候色，奄背慈顏，忽沉痛於創巨，將安宅兆，傍連闕塞之山，敬撰徽猷，下瘞泉亭之石，銘曰，皇皇門慶，毓靈降祥，英英國寶，韞價騰光，可大可久，知後知章，名教游息，翰墨翱翔，令問丕顯，嘉庸孔臧，如彼松竹，冒雪凌霜，如彼鏡劍，凝規擢芒，方憑共理，曷謂斯亡，門孤殞慟，悲涼，卜占何所，在洛之陽，丘壟何，於邙之傍，風雲向背，表闕低昂，于嗟此室，年代茫茫，
君諱合，字玄符，洛陽人也，其先出自有周，德封於蔣，後以國為姓，魏太尉濟十二世孫，曾祖平，魏樂安太守，祖雋，東魏武定五年除墨曹參軍，父子虞，大象二年任濟州戶曹參軍，公規模遠大，隋大業八年，占募從戎，授建節尉，大唐武德四年，詔使授公戴州禹城縣令，刺史孟啖鬼河濟凶渠，圖為反噬，公陰結義勇，承間掩襲，斬獲魁首，奉表奉聞，詔授大將軍，鄆城縣開國公，食邑一千戶，尋奉詔授持節鄆州諸軍事，鄆州刺史，武德六年，詔授持節扶州刺史，貞觀三年，奉敕檢校松州都督，八年，來朝於九成宮所，因疾彌留，其年八月廿七日葬，十年十月十七日，遷葬於洛陽之北邙埠，雖陵谷遽遷，而名不朽，乃作銘雲爾，
唐故洛州洛陽縣姚府君墓君諱義，字師仁，河東蒲阪人也，昔蒸蒸至命之徽，穆穆彝倫，信靈基之郁起，而崇源遐演，績廣宣，重葉垂休，華裔流緒，紳交映，軒蓋相輝，德列縑緗，榮鏡斯在，祖略，齊相州州，素怡然，溫恭允著，淑人君子，威儀可范，父藻，隋滏陽縣主簿，至德高亮，機鑒精微，誠有道於當時，實人倫於流俗，君稟靈載誕，貞白自居，喪愛敬於齠年，侍姨母於知命，先思孝，如母存焉，送往事居，孝心不匱，方膺齡山壽，均保日昇，豈圖淑洹表夢，良木興歌，以永徽六年八月九日，卒于思恭坊之第，春秋五十有四，粵以其年歲次卯八月戊戌朔廿三日庚申，葬於邙山禮也，恐陵谷易革，芳猷難紀，式序英聲，乃為銘曰，受歷堯圖，德彰水，昌源虞歲，鴻胄姚祀，神峰派，崇基散，騰茂飛英，華光振祉，承徽貞亮，稟德嚴明，器宇溫雅，德量柔平，凝素岳寺，守捐榮，孝彰內府，錫類外享，閱川東，睇景西傾，神儀倏謝，隧路俄營，松煙晝起，隴月征，圖光萬古，刊德千齡，
唐故河南府澠池縣丞慕容君墓誌銘並序嗚呼慕容君以開元廿年歲次壬申七月四日甲辰卒於東都擇善里第，春秋有九，粵今年八月十四日甲申遷窆於北邙山舊塋之側禮也，君諱瑾，其先昌黎棘城人，始後魏都洛，徙於滎陽也，昔者慕三光之容，因而錫氏，列二國之霸，是謂人英，威震南燕，勢雄西晉，自茲厥後，代不乏賢，曾祖三藏，隋大將軍和州刺史，祖正言，袞州都督府司馬，父知晦，汾州刺史，並台懸水鏡，應物呈象，匣開霜鍔，弗鍾無聲，故以內備爪牙，外膺方岳，鄒魯儒俗，道映題輿，汾洮奧區，寵光飛蓋，君酌清明之秀氣，孕懿粹之淳德，幽覽默識，洞微詣精，越自髫年，不為童兒之戲，暨乎弱歲，有老成人之風，年廿，明經擢第，解褐岐州參軍，尋丁太夫人憂去職，毀瘠逾制，杖而後起，服闋，調補左衛兵曹參軍，稍遷河南府澠池縣丞，始階鴻漸，終覬鵬圖，遽歎鶴書，旋驚賦，惟君經明行修，義昭漢史，參卿軍事，道冠晉賢，入纂五戎之司，出毗百里之政，人以斯賴，聲用有孚，至夫行在言先，所以勵其俗，名居身後，所以隱其光，世無得而可稱，命有數而何道，長男未亂，先君而殂，幼女始孩，不知凶諱，嗚呼哀哉，青烏卜兮邙之山，丹飛兮不復還，黛括森兮鄰故域，翠琬鐫兮紀碩德，撰揚休庶不忒，千秋萬古允昭塞，銘曰，恢令范之有融，毓和淑之淹通，才為士則兮行為紀，家為至孝國為忠，不欺幽以負理，竟安卑乎歿齒，惜顏氏之短齡，傷鄧攸之無子，從宦未達，生涯已矣，玄房深兮白楊悲，悲風急兮苦月遲，仁與不仁而同路，問蒼蒼而不知，
大唐故廣陵郡海陵縣丞張府君墓誌銘並序天水趙推撰府君諱俊，字文相，其先常山人，漢趙景王耳之後也，高祖諱謙，隋銀青光祿大夫，涼府都督，曾祖諱師柬，皇朝散大夫，通事舍人，父諱知，皇起家殿中侍御史，兵部郎中，君盛德之後，才為代出，身長六尺，眉目秀偉，年十八，北海使薛慎奏充海運判官，利涉有功，出身從調，無幾，燕國公張說奏充經略判官，下必中，傑立元勳，汗馬方旋，戎裝未釋，遂調補丹陽郡金壇縣主簿，非騏驥騁途，蓋鸞鳳棲枳，洎解印，又嶺南經略使耿仁惠奏充隨軍判官，時炎方不聳，王命急宣，君運聚沙之良策，恢減灶之秘略，料敵千里，制勝百戰，何其懋哉，乃凱歌入朝，而將軍失勢，但錫勳效，竟微寵班，人不堪歎，君則無歎，乃調授廣陵郡海陵縣丞，心澄用晦之明，手握不貪之寶，時或闕宰，逾年獨攝，緝化而吳俗坐變，調風而楚人行歌，復以楊子江都，咸闕毗贊，本道使皇甫翼刈楚屬城，薦君名聞九天，委君位攝二邑，眾曹鞅掌，劇務盈庭，刃游其間，地有餘隙，時御史李遇廉問淮南，聞而多之，吁，天乎，與其才不輔其德，神乎，奪其壽不福其謙，以天寶三載十三日道疾，終於陳留郡之客舍，春秋五十有九，嗚呼哀哉，越天寶四載龍集乙酉十月乙酉朔，廿五日己酉，遷窆於北邙之原，禮也，夫人博陵崔氏，行律母儀，德旌嬪則，慟非偕老，怛以字孤，嗣子緒，縱，綰等，詩禮夙聞，無改其道，鳳樹興感，殆滅其生，泣血漣如，號天罔極，俾余不敏，式纘徽猷，嗟嗟錫類，遂為銘曰，才方經濟，位屈能賢，雞享牛鼎，像則龍泉，逝水沉劍，佳城啟日，長悲白楊，永閉玄室，從侄同晏書，
隋故奮武尉元君墓誌君諱質，字文剛，河南洛陽陽人也，靈虞夏之前，握符姬漢之後，故其英華未遠，祖宗皇，煥在圖籍，存諸故，曾祖霄，襲封為南平王，右光祿大夫，祖宣，壯志未展，弱齡稅駕，父崇略，周冠軍將軍，風業清劭，洪猷是屬，君稟德降靈，含章穎發，道藝為寶，視富貴猶浮，隋末留守洛陽南子城，仍依授武尉，非其好也，乃退保丘園，優遊自養，以今大唐貞觀廿一年四月遘疾，卒於私第，春秋七十有一，以其年四月六日，葬於邙山之陽，嗚呼哀哉，乃為銘曰，猗，邈矣長源，君輝德，志於，賓舊，偃丘園，福，遽從物化，朝，松哀夙夜，泉戶，營何，
西山廣化寺三藏無畏不空法師塔記大唐開元二拾三年，三藏無畏卒，春秋九十有九，詔鴻臚丞李現監護喪事，塔於龍門之西山廣化寺，藏其全身，畏本釋種，甘露飯王之後，以讓國出家，道德名稱，為天竺之冠，所至講法，必有異相，初在烏茶國演遮那經，須臾眾會，咸見空中有毗盧遮那四金字，各尋丈，排列久之而沒，又嘗過龍河，一托負經沒水，畏懼失經，遽隨之入水，於是龍王邀之入宮講法，不許彼請，堅至為留，三宿而出，所載梵夾，不濕一字，其神異多類此，○是歲三藏不空於師子國從普賢阿黎求開十八會金剛灌頂及大悲胎藏建壇之法，其王一日調象，俄而群像逸，莫敢御之者，不空遽於衢路安坐，及狂象奔至，見不空皆頓止跪伏，少頃而去，由是舉國神敬之，○論曰，自大教東流，諸僧間以神異助化，是皆功行成熟，契徹心源，自覺本智，現量發聖，絕非兄力幻術所致也，殆自東晉尸利密已降，宣譯秘兄，要其大歸，不過祀鬼神驅邪妄，為人禳災釋患而已，其間往往不無假名比邱，自外國來，挾術驚愚，有所謂羅漢法者，正魔邪術下劣之技，亦猶道家雷公法之類也，茲豈高道巨德弘禪主教者齒哉，及開元中，西域金剛智，無畏，不空三大士，始傳密教，以玄言德祥，開佑至尊，即其神功顯效，幾與造化之力均焉，故三大士雖宏密教，抑本智現量發聖與，嘗慨資治通鑒稱真觀中有僧自西域來，善咒術，能令人立死，復兄之使蘇，太宗擇飛騎中壯者試之，皆如其言，因以問傅奕，奕曰，此邪術也，臣聞邪不干正，請使兄臣，必不能行，帝命僧咒奕，奕初無所覺，須臾，僧忽僵仆，若為物所擊，遂不復甦，此恐好事者曲為之辭，何則，若使果有是，則僧非真僧，咒非真咒，正謂邪術耳，固不足以張吾教之疵也，矧萬萬無此理，向使彼能自西域遠至長安，厥術能死人而復甦，乃不暇自衛其身，對常人無故而僵死，雖兒童莫之信也，又當是時三大士者雖俱未至，若京城大德僧惠乘，玄琬，法琳，明贍諸公，其肯坐視絕域偽僧破壞教門，不請峻治，乃留帝命傅奕辨耶，佛制戒律雖春蹊生草，猶不許比丘踐之，恐害其生，況說斷人命咒傳於世乎，故予謂好事者曲為之辭，斷可見矣，開元二十五年歲次丁丑仲秋八月吉旦刊，隴右陳褧陳廷羨，
府君諱冬曦，字仲慶，博陵鼓城人也，昔秦既滅趙，遷王族於隴外，遂居天水，至魏而典陽公崇，實啟斯土，子孫家焉，五世祖諱達，高祖諱約，皆以秀才舉，曾祖諱協，祖諱寶符，考諱不器，皆以進土擢，文雅之盛，奕世重暉，以至府君，克濟其美，清文麗藻，發自齠年，洪筆大名，振於弱冠，中復探索門，精意老釋，脫落囂埃，周流山澤，道以攝心，蒙以養正，吐故納新，澄禪入定，成，舉情性，亦未嘗以世務為心也，或曰，全其道，含其光，懷其寶，迷其邦，獨善乃可用，大則未已，由是始起，強為著書，王政之得失，陳理體之終始，凡十七篇，景龍中，河南黜陟使盧懷慎覽而欽歎，持表上聞，天子嘉焉，虛己詳問，執政者妒異，賞文辭而已，奏以進士試，對策甲科，是歲調集有司，即授校書郎，旌異等也，慈州刺史倪若水舉文藻絕倫，對策上中第，除右拾遺，還監察御史，以他事聯及，放於岳州，歲滿恩，名家艱停，私服闋，重操本官，兼掌國史，轉殿中侍御史，集賢院學士，遷考功員外郎，中書舍人，太僕少卿，以親累貶合州刺史，歷眉，濮，亳，許，宋等州刺史，弘農，滎陽，華陰等郡太守，夫忠以為心，奉上誠矣，正以行己，御下威矣，是以入侍一紀，出牧九邦，人無言，政有成績，後入為國子祭酒，縱容朝請，樂天知命，泊如也，春秋七十有四，天寶九載二月丁亥薨背於西京善和里第，夫人隴西牛氏，父容，曹州長史，明詩習禮，立言邁德，慕修蘋藻，躬事組川，春秋三十有二，開元六年岳州之還也，在路遇疾，七月癸巳，薨背於襄州，以青殯於州郭東郊，繼夫人同郡崔氏，父惟珍，莫州司功參軍，輦翟有光，閨門增奐，鳩均養，姻族稱仁，春秋廿有九，開元廿年正月辛酉薨背於合州，亦以青殯於西京南原，粵天寶十載四月甲申，安厝於浮戲山之南麓，夫人牛氏，崔氏祔焉，合葬非古，取周公制焉禮也，繼室同祔，自潘尼始焉，禮中必有禮也，期死亡無日，匍匐墓次，銘而書之，永旌幽隧，其辭曰，於穆昭考，含和降生，罘人文園，幽探道精，先翔俊集，用晦而明，退不為亦，進殊近名，無，貴豈善榮，能舒能卷，時止時行，德被人世，神遊太清，為，煢，母氏生我勞止，藐爾，未識，孑然無恃，想望倚門，陟屺，賴繼武，人如己，風樹不停，永懷何已，大室嚴天，地中左連，浮戲，艮山雄長崗，蜿崇，前朝後從會同，夫人謀啟宮，靈護始與經，永安窀穸引，
大唐故處士田君墓誌銘並序君諱君彥，字德茂，洛陽人也，乘軒服冕，族茂光乎遂初，漸慶余基，聯暉繫於後葉，曾祖琬，齊任魏州司馬，祖文林，隋任揚州江都令，緹綢攬轡，百城興來晚之謠，制錦操刀，一同起馴之詠，惟君懷純抱素，守居貞，菽盡歡，綵衣就養，宜應享茲難老錫以鮐眉，豈期玉碎荊嶺，珠沉漢浦，以龍朔三年歲次癸亥四月廿七日卒於私第，春秋六十有四，即以其年五月八日窆於邙山之陽，禮也，需荒容裔，素卷舒，臨泉穴以攢哀，掩幽扃而永，嗚呼哀哉，乃為銘曰，嗟乎處士，器宇深沉，勁標東竹，價重南金，暮景蒼茫，涼飆蕭索，重櫬易掩，九京不作，
大唐游擊將軍吳君墓誌並序君諱孝，字政，其先渤海人也，暨青蓋入裔流於家焉，祖柱，齊任陽平郡守，父弘，隋任相州錄事參軍，君隋任游擊將軍，並國貞邦彥，綜武兼文，或播功，時旌七德，漢朝光澤，早希弓馬之封，晉國肇開，登彝器之賜，並世傳軒冕，代襲簪纓，冠蓋連衡，弈葉無絕，簡策稱傳，可略詳矣，既而道存物往，盈去虧來，時不我留，奄然長往，君春秋七十有一，忽以永徽三年二月六日終於河南洛陽嘉善里，夫人賈氏，洛陽人也，志懷琬順，立性貞專，梁門之敬不虧，冀氏之無爽，心慈於育，無失義方，婦道罔違，六禮咸備，望同偕老，到已先祚，祝壽無徵，反魂莫驗，夫人春秋有三，以貞觀十六年十二月廿四終於嘉善里，自此已來，權殯於清風鄉界，今以永徽三年歲次壬子三月戊午朔三日庚申合葬於清風鄉北邙之陽禮也，恐陵谷遷移，田城變海，嗚呼哀哉，乃為銘曰，懿哉君子，抱質懷文，緒因流派，代逐支分，澄澄秋月，滄滄墓雲，百齡何幾，俄成一墳，夫人超忽，平生浮促，一謝人間，百身何贖，永匿隨珠，長淪荊玉，虛設羅帷，徒張綺褥，佳城杳杳，夜塋綿綿，左顧邙阜，北眺長源，宿草風急，隴樹含煙，白日一別，何啻三千，
唐前汴州尉氏縣尉劉搏妻孔氏墓誌銘並序文林郎守河南府參軍魏鼎撰並書嗚呼，有唐大中二年戊辰十一月，南至前一日，前汴州尉氏縣尉彭城劉搏妻魯國孔氏疾卒於東都思恭里之私捨，年廿九，明年二月十一日，窆河南邙山之杜翟原劉世之塋，不兆於斯既，權也，夫人從祖兄今尚書右轄殿虢州曰，夫人之未歸，因戒之曰，爾廿七兄溫質，從事大梁，為爾求夫，唯資官也，吾粗為慰，堂有姑，謹慎從爾姑之言，無落吾之家訓，勤婦道，遵骨肉，間屬爾從夫之意，無忽吾之所制，夫人謹聽遂奉姑，姑甚愛，事於大夫常敬，桃之夭夭，春霜忽焦，一旦夫人當年而夭，孰不以茲興歎，曾祖如，贈起部侍郎，祖岑父，贈司空，父φ，皇監察御史著作佐郎，生二女一男，未離童嬰，所以親族銜悲，撫存而哀往，初也，鼎與少府頊同安郡閭里之舊，請以為銘，銘曰，婉婉夫人，生於德門，主饋承事，實遵令昆，良人誕喜，庶幾榮親，天奪人志，詎致身，兒女孩提，豈知母恩，但覺羸悴，傍見酸辛，銘斯在，旌彼幽魂，
唐故處士趙君墓誌銘並序處士諱通，字孝孫，洛陽人也，其先晉大夫衰者，即其後也，累代冠冕，蓮彩於清陂，相繼朱軒，黯桃源於素沼，言不已已，其在茲乎，祖澄，齊河南從事，父通，齊濟陽書佐，並清英秀舉，器宇難名，蘊貞亮於春松，標中和於秋路，處士雅符，素履冰霜，軼高論於懸河，韜忠鯁於珠浦，往逢道消之際，避難全身，自庇欽明之時，欽德亡利，於是婆娑南畝，游衍東皋，行吟養志，不知將老，冀百年之眉壽，誨教有期，奄十枝之不停，玄堂俄，粵以顯慶元年五月廿三日，終清化里私第，春秋六十有六，以其年六月四日，葬於邙山之原，嗣子懷古，恐偃月峰沉，菊潭徙壑，敢鐫芳烈，乃述銘云，英英遠祖，冠冕於周，忠克舉，當時鮮儔，於穆君子，有修，孝參曾閔，仁架楊劉，欽風輕祿，好尚追游，春台秋沼，樂道忘憂，奄扃福慶，此禎休，松風朝勁，隴霧昏浮，德音凝遠，同彼椿楸，
唐盧龍征馬使游擊將軍守左武衛大將軍賜紫金魚袋曹朝憲故夫人太原陶氏墓志銘並序陶氏之興，其來遠矣，史傳備著，譜諜昭彰，略而不書，蓋從簡易，皇考岸，高道不仕，樂志林泉，以文會友，擇德為鄰，閱禮敦詩，恭儉莊敬，夫人即府君長女，年在初笄，適茲令族，罄禮則以奉舅姑，秉謙卑用和娣姒，竭哀祭而敬宗廟，極工巧而組川玄黃，於戲，夫人德契周詩，道光女史，塤篪合韻，琴瑟和鳴，舉案梁鴻之妻，賢明柳惠家室，斷織教子，聞夫徙鄰，繼美前賢，垂裕來史，將軍願恪孤高，剛直立操，少垂雅譽，宿負忠貞，歷佐五主，四拜武官，挺身於清白之間，抗詞於難犯之地，夫人作配君子，合巹結縭，垂四十春，動無措容，言未越禮，將軍待之喜慍未形，賓敬無異，三女淑慎，二適他門，六行三從，播聞遐邇，雖趨善訓，得非門之誡焉，何圖彼蒼不，殲我淑媛，春秋五十七，大和元年九月三日終於幽都縣來遠坊私第，將軍身限公事，不睹臨終，痛悼子真悲奉倩，以其年十月三日兆葉良辰，薊城東南八里會川鄉從善村東北原，禮從權也，有子一人曰楚瑗，年未成立，茹毒銜哀，杖而後起，恐年代綿遠，芳懿無聞，見命非才，刊勒貞石，銘曰，爰有淑女兮婦德早彰，作配君子兮幾變炎涼，和鳴繾綣兮賓敬如初，不終偕老兮先掩玄堂，獨守孤墳兮夜伴明月，萬古愁煙兮松柏青蒼，前檀州司兵參軍竇少文撰，
大周大足元年青鄉弘化之第姓名智諱惠，七月廿三日薨，時春秋六十有二，八月二日葬於承平鄉龍首原，禮也，降於窆所，英風遠振，騰刊芳鉤，麗德遽彰，劍傳民實，礪山安襲，筮水長淮，侍衛合儀，朝端取則，考滿授官，固辭不就，清猷在室，志等凌雲，觀國垂光，雄才挺秀，抑揚雅俗，作范風規，盛禮文遒，辯知後對幫，壽命債天，翻霜迅，地難退，溘從朝露，州聞淚咽，縣邑慟悲，隴泣分流，川哀哽，杵絕心酸，停機寸斷，月容聲嘶，星疏痛結，花林失色，池藕萎涸，刊石鳴在，銘存永固，頌曰，良才詞白日，黃泉永分，隧深恆寂寂，穸長閽，峰光晷景，薤露難存，芳名萬世後，千秋德顯君，
唐故襄州節度押衙充左廂馬步都虞候銀青光祿大夫檢校太子賓客兼殿中侍御史上柱國扶風魯公墓誌銘並序公諱美，字里仁，魯公伯禽之後，子孫以國為姓氏，其望族本自扶風，今為南人也，祖麟，父榮，試左衛兵曹參軍，咸早習經史，略知大旨而已，尚韜鈐，皆為衙門右職，奕廿載德，光而不耀，公即兵曹之長子也，幼而端敏，抱義戴仁，投筆從戎，有遠大之志，荏苒和門，四十餘載，歷職一十有一，凡所踐守，皆著課續，為廉使褒異，始主柳營，洎司戰馬，及居農務，復領攉，藏事馭物，寬猛相濟，當職吏懷敬憚，去職人亦見思，誠藩郡之良材也，大中戊辰歲，統兵防邊，黨項充斥，機謀籌晝，保全城壘，為郡帥甄獎，錄功上聞，授殿中侍御史兼本城教練使，辛未歲回戈，廉使敘其勤勞，倚其干辦，俾主軍府都司，守職七換星霜，立事一貫直道，拊而不撓，公私無滯，同列者皆望而敬之，性本清勤，守約甘於惡衣菲食，祟信釋老三教，嘗以護持為意，事親孝，臨財，撫孤以慈惠，接友以信，讓韋之儉，有祭遵之風，數奇不封，同李廣之命，蒼蒼福善，存而勿，以大中十一年三月二十九日遘疾，卒於南津里之私第，春秋六十有四，以其年四月十八日，葬於襄陽縣漢東鄉蘇封里之北原，從先塋，禮也，夫人彭城劉氏，先公而歿人，今亦改葬，從魯人之禮，繼室南陽韓氏，承家主祀，溫綽柔淑，蓬首痛心，親屬傷悼，有子五人，長曰敬溫，將門翹秀，閱禮敦詩，為公侯之爪牙，居軍旅之雄職，次曰敬從，曰敬洪，曰敬汶，曰敬復，皆峻爽傑出，天生至性，哀號泣血，毀瘠過禮，柏仁李德玄，與殿中忝姻戚之末，敬溫銜哀見請為志，忱其質樸無文，直書其事，以謀追琢，銘曰，英英魯君，直道是聞，秉心執德，孤野如雲，得喪自是，中立不群，哲能保己，勇必屨軍，彼蒼者天，胡然隆谷，未運南溟，才及中壽，兆彼新阡，漢東之阜，逝水縈波，風弱柳，貞石長存兮萬斯年，芳音永播兮傅不朽，
唐故東海嚴夫人墓誌銘並序將仕郎前守鳳翔府參軍馬若訥撰夫人姓嚴氏，名字故隱而不書，其先後漢國師子陵之胤嗣也，世以韜鉗術見稱，多封列侯，覽十三代史，則代有其人，此即不復備書其事，曾祖光，皇不仕，祖庭仲，贈信州司馬，父師，前左監門衛大將軍，銀青光祿大夫，檢校國子祭酒，使持節黎州諸軍事，守黎州刺史，充本州團練使兼御史中丞第三十四女也，內外皆勳業崇，軒蓋相繼，輝赫圖謀，高步一時，施紫朱，孰可方比，夫人貞閒毓德，弘范清風，聞禮聞詩，郁為人表，及笄之齒，屬茲賢良，適於秦寧軍節度馬軍都知兵馬使兼押衙，銀青光祿大夫，檢校太子賓客兼侍御史，上柱國，蒼梧翟建武之長子，當軍節度押衙銀青光祿大大，檢校太子賓客兼監察御史，上柱國怡，齊魯之間，推為亮尹，彼以勳庸，定此禮義匡時，出入中朝，不相上下，鄉人謂之二姓，懼賢傑也，以咸通十三年六月廿七日寢疾，終於魯國私第，享年三十，嗚呼，鸞飛半鏡，鳳宿孤桐，天胡不仁，有如是苦，有子四，長曰天王奴，次曰喜郎，次曰重喜，小曰四喜，皆齟齔稚孺，撫視，雖莊周鼓盆，亦未達理，卜用十四年癸巳十一月壬戍朔廿三日甲申，窆天人之柩於兗州瑕丘縣進賢鄉教正之原陪大塋之禮也，慮歷數遷移，陵谷更變，匪茲玄石，敦表貞節，若訥鄉里詞人，中外有舊，既不牢讓，安可文為，其銘曰，泰山嶷嶷，汶水湯湯，中有賢淑，如齊如姜，及笄之齒，適於哲良，天不與善，薜萎春霜，刊在金石，萬祀馨芳，山傾水竭，令德彌長，
大唐故右監門衛中郎將高府君墓誌銘並序朝議大夫行許州司馬魏承休撰君諱嶸，字若山，渤海人也，其先周太公之後，高祖岳，北齊清河王，曾祖勵，北齊樂安王尚書右僕射，祖士廉，皇朝開府儀同三司，尚書右僕射，申國公，圖形麟閣，贈太尉并州都督，制謚曰文獻，配太宗文武聖皇帝廟向，父審行，皇尚書右丞，雍州長史，戶部侍郎，渝州刺史，昔西周之興也，維師辟其四履，北齊之帝也，維城繼乎兩蕪，生則榮寵，在麟閣而圖形，沒見追思，居廟庭而配向，京兆尤精於吏，願兼持於二輔，渝川遺愛在人，永流芳於三峽，君弱冠崇文生明經擢第，授荊州參軍，特敕試通事舍人，尋正除，無何，以親累出唐州長史，不之任，改左衛長史，少府監丞，遷右衛率府郎將，加游擊將軍，轉左衛郎將，加寧遠將軍，遷右監門衛中郎將，君籍慶挺生，含章秀髮，初裹糧於拾紫，俄漸陸於參卿，出玉言其若綸，累光敷奏，亮天孽之可逭，還司禁戎，才茂應生，承明已過於三入，興深潘子，騎省彌傷於二毛，雖暗合於孫吳，每韜光於樽俎，榮非袞職，長懷孝伯之嗟，歲在已年，奄迫康成之夢，春秋六十，以開元十七年五月廿七日遘疾，薨於河南府洛陽縣通遠坊之私第，君生而惠和，言必忠信，體備四時之氣，行包九德之美，負逸群之才，屈沖天之勢，壹捐館舍，永歸窀穸，粵以其年十月十六日遷厝於河南縣平樂鄉中原禮也，有子祗等，率由孝道，因心冥至，思盛烈之不亡，用題芳於貞石，銘曰，尚父龍驤，清河鳳峙，蟬聯代祿，暉煥前史，公侯之孫，必復其始，中郎英英，方為國楨，高志未騁，薄宦雖成，空餘千載，凜凜猶生，
大唐故蒲州猗氏縣令府君墓誌銘並序朝散大夫行麟台郎上柱國范陽盧粲撰君諱隆基，字繼，渤海人也，帝神農之苗裔，齊太公之胤緒，孔門達士，以淳至而標名，漢代高人，以好學而流譽，高祖德政，北齊侍中，左僕射，儀同三司，冀州大中正，渤海郡王，贈太保尚書令康公，配饗高祖廟，曾祖伯堅，北齊司徒東祭酒，贈海州刺史，祖王臣，北齊給事中廣德將軍，龔封藍田公，父敬言，唐給事中，吏部侍郎，許州刺史，並地靈標秀，天爵稱奇，建開邑之榮，執鏡持衡之貴，公才允屬，人望攸歸，君稟氤氳之淑靈，質清明之秀氣，務本而璋百行，為已而覃思六經，養捎雲之才，暫蕪沒於豐草，蓄摶風之羽，始翔集於榆枋，弱冠以國子監明經，射策高第，調補并州參軍，摳衣問道，聰穎冠於環林，濯纓從仕，貞推於晉邑，丁許州府君憂解職，服闋，除左千牛衛兵曹參國事，又遷右驍衛騎曹參軍事，秩滿，授尚乘直長，君明於課責，富於才智，蓄儲戎備，省試戈矛，介冑由是堅牢，驂服於焉齊整，又丁太夫人憂去職，晏嬰之苴衰中禮，大連之節變合儀，充窮之情，革時而靡懈，欒棘之貌，改歲而仍形，服闋，除並府倉曹參軍事，稍遷晉州岳陽縣令，又轉蒲州猗氏縣令，君安老懷少，彰善癉惡，剛柔遞用，寬猛相資，俗阜家肥，刑清訟簡，方冀三禾在夢，漸涉於台階，而兩楹坐奠，奄哥於壞木，以調露二年正月十五日遘疾，終於縣之公館，春秋八，夫人范陽盧氏，諱靜，字慈愛，唐崇館學士彥卿之孫，櫟陽主簿大道之女也，齊姜宋子，信宜家之好仇，荊玉隨珠，乃韞匱之良寶，夫人稟秀姿於桂魄，承母訓於蘭閨，重傳奠師，婉娩十之教，明詩羽禮，遵四行之規，春葛初覃，夏梅方標，兆開鳴鳳，契葉乘龍，琴瑟方調，遽聞於朝哭，芝蘭始秀，俄遷於夜舟，以大周聖曆元年季夏之月遘疾大漸，以九月廿三日庚辰，終於洛州溫柔里之私第，春秋六十四，長子洛州合宮縣尉懿，次子州司兵國憲等，粵以大周長安三年歲次癸卯十月己未朔三日辛酉，遷窆於洛州合宮縣平樂鄉邙山之禮也，霜來露往，睹蘭菊之恆芳，日運星回，見松賈之方古，式披文於貞石，希質於泉戶，其詞曰，纂胄炎帝，鼻祖齊姜，時遷水火，代革周唐，枝分克茂，派別逾長，像賢靡替，邁德斯昌，淮海分竹，藍田錫土，從橫才智，紛綸圭組，英賢間出，異人斯睹，銓綜品流，提衡選簿，顯允君子，弱歲飛聲，環林挺秀，滄波濯纓，武城流響，中牟擅名，方調鉉玉，俄嗟夢瓊，展矣好仇，惟邦之媛，承先孔，擇鄰無倦，西景沉烏，東川閱箭，桂枝銷馥，華掩，言占兆域，式具衣衾，崇邙近矚，清洛遙臨，鳴笳曉咽，戰挽宵吟，永纏悲於草露，長結欷於松陰，
唐故承奉郎守大理司直沈府君墓誌銘季弟袞海節度判官登仕郎侍御史內供奉佐黃撰沈氏之先，左傳詳矣，杜元凱釋曰，沈子國今汝南平輿沈亭是也，及秦之逞，漢之戎，皆有名德，煥乎史氏，後裔雲委，軒裳繼代，文章人物，江左一家，六代祖客卿，儒林之宗，為五禮博士，具載陳書，博士生澄，隱會稽山，詔書五徵不起，封唐高士，高祖諱子山，國子博士，曾祖諱虯之，澧州司馬，祖諱迪，太子通事舍人，皇考諱竦，大理正贈左庶子，妣滎陽鄭夫人封陽武縣君，公即庶子府君第三子也，諱中黃，字中美，本吳興人，生長秦雍，童蒙聰悟，幼而能文，弱冠已後，窮經造聖，如抱飢渴，晝不問膳，夕不帶，莫顧寒暑，以競寸陰，古人有聚螢映雪緝柳編蒲者，不足以儔矣，如此積廿年，故諷六籍如貫珠，話青史如指掌，文章一百首，考試三百場，為解言上下各十九章，設賓主問答，析辨名理，不容秋毫，則揚子解嘲，士衡連珠未足比也，解言既行於世，聲光震耀，卿士拭目，鄉薦神州，名在殊等，貢於有司，第登甲科，宗伯高公鍇疏青蒲曰，沈某所試琴瑟合奏賦，有似文選，雪賦，月賦，臣與第三人，文藻之價，搖動內外，今禮部侍郎李公潘深知之，嘗謂人曰，沈生詞筆乃河圖洛書耳，初以家寄荊楚，求授江陵參軍事，後補右廣掾，散騎鄭公祗德出刺山陽，持檄就門，闢為從事，奏授廷評，才及期歲，丁先夫人憂，既除喪，復補大理司直，議讞之能，達於相府，未暇考績，旋嬰痼疾，爾三年，奄然一旦，終於長安延康里，享年六十有七，時大中十二年歲次戊寅二月九日也，嗚呼哀哉，公文學概代，不偶於時，歿於下位，得非天命，士林聞者，痛悼垂涕，夫人東平呂氏，父溫，衡州刺史，時為名人，文集行世，嗣子棲重，棲遠，棲懿，皆聰敏有文，年未及冠，女一人，未笄，夫人攜諸孤，奉護靈車，其年四月十五日歸葬河南府河南縣平樂鄉張楊里祔先塋之後禮也，佐黃手足驚斷，銜哀茹痛，既備章識，刻石銘之，其辭曰，金天之裔，瓜瓞後世，有美一人，如蘭如蕙，學滋灸果，文瀉懸河，爭枚競柔，七啟九歌，孟柯揚雄，憤憤悱悱，顏冉窮凶，莫究終理，琴瑟金奏，解言玉聲，蓬門茹，徒耀其名，清洛無波，邙山疊秀，翠柏煙凝，佳城玉，蓍龜葉吉，雨霽風生，何陵何谷，深清貞，侄鄉貢進士州來書，
大唐故馮翊嚴府君墓誌銘並序公諱貞，字羅貞，馮翊人也，昔子陵以虛素稱，君平以幽清著，德業斯系，荃蘭惟芬，曾祖元澄，祖虔，屬隋運凋祚，居懷，父琚表，散發棲閒，端居味道，公自天生德，惟岳降神，恬和因心，淳非訓，朱沖立志，本不求聞，范粲凝神，素輕登仕，山虧一，未應賁帛之旌，學富五車，空瘞之器，以聖歷元年四月十二日，卒于思恭里第，春秋五十四載，嗚呼哀哉，夫人傅氏，淑慎居正，婉潔在衷，鍾禮郝弦之儀，萊婦鴻妻之訓，兼之者，夫人也，舟遷驚乎巨力，鬼瞰生於高門，寶劍雙沈，已睹干星之氣，營魂同穴，式遵月之典，以開元十一年九月五日，卒於京兆府萬年縣勝業里之私第，春秋七十五載，粵以大唐開元十二年歲次甲子正月壬戌朔廿一日甲申，合葬於洛陽之邙山，禮也，嗣子待賓，光俗等並修身潔志，追遠慎終，日往月諸，空見悲於帳，山移海變，庶有志於佳城，銘曰，大應圖，才順軌，安助流譽，陵平播美，弈英賢，傳芳未已，惟公懋德，克勤仰山，情厭俗紛，志敦山水，言行可則，沖玄斯履，曰與仁，翻驚瞰鬼，痛夥輟織，哀深罷市，蓋祔有規，封防是擬，松月夕照，煙朝起，地久天長，千秋萬祀，
唐故朱君墓誌銘並序君諱師，字君範，河南洛陽人也，曾祖弘，齊曹州濟陰縣長，祖基，隋懷州溫縣丞，父達，定州北平縣法曹，並耀彩重規，澄瀾作范，道肥來慕之詠，架廉君以布懷，德勝絃琴之仁，軼言偃而成俗，君則撫塵聰察，明明於善言，故能作政家風，小大依德，羸金耀彩，臭味羅哀之門，紅粟流京，羽儀鴟夷之室，於是凝心丹府，問道黃庭，識富貴於一歸，知名辱之同出，遂乃留情勝境，投跡玄門，形處域中，志存岩石，以是遂忘榮寵，畢志丘園，冀窮妙有之源，何誤中義西落，以永徽四年六月十三日，終於洛陽私第，春秋九，以其年七月十一日，葬於北邙之陽禮也，恐人代飄忽，陵谷虧移，追錄徽猷，勒之玄石，嗚呼哀哉，乃為銘曰，披雲布族，亙地凝華，盛傳周漢，譽洽龜沙，清奪金石，秀煙霞，澄芬蕙畹，流慶是嘉，松廓桂月，竹徑翻星，追朋訪道，性狎通情，庶茲妙有，晤遣言名，何圖扃論，奄爾風零，星駕靈需，殯階奠祖，發軫清洛，城隅一經渡，哀結悲風，歌纏薤露，松賈凝煙，雲余顧慕，
大尉秦王刀人高墓誌銘刀人字惠通，渤海人，其先高辛氏之胤也，祖成，並世著英聲，門傳冠冕，金玉交映，青紫相暉，父世達，隋密州高密縣令，制錦有方，不假詢於子產，弦哥遠播，遂得之於子游，刀人立性溫恭，稟質柔順，三從既備，四德無虧，武德五年六月五日被選入內，以為刀人，睹洛神之詞，嗤宓妃之嬌態，觀鵲巢之詠，慕后妃之令淑，秋風未發，悲蘭蕙之早，寒霜靡零，嗟桃李之先落，武德九年四月十日寢疾，卒於公館，春秋卅，即以其月十四日葬於長安縣龍首鄉，乃為銘曰，洪源眇眇，華胄綿綿，公侯世及，冠冕相傳，誕生淑懿，絕後光前，蘭桂競馥，桃李爭妍，始陪華館，翻悲逝川，草低曉露，松沒朝煙，如何匣玉，永幽泉，重光，
唐故任氏夫人墓誌銘並序前行楚州司法參軍李仲殷文並書建周惟聖，易代變儀，今轉崇飾矣，洎於薄葬卑墳，孝文遺，有故夫人任氏，西河人也，其先建官封樹，始軒轅而得姓，流世祖令名今矣，夫人父守故潞府上黨府折衝諱昭，即次女也，家傳室訓，育節婦威儀，四德並備，蘊姬姜之范，六行周旋，才及笄初，慕適君子，乃從龜筮娉嫡，即故試太常卿李府君，成紀人也，諱良，遂應宮商正匹，當結白首之娛，期貴賤之榮辱，稱觴上壽，俱愜平生願已，年將知命，齊議道門，求持淨戒，捨名職，歸法地，棄世寵，期梵天，白衣苦源，超跡，雖不書於竹帛，且神降其應，尚可褒，何圖府君疾彌留，乃命群子，父謂曰，身奄於世，各修一塋，咸聽其詔，年十二月廿四日殞於洛陽郭村私第，元季等孝皆曾閔，苴麻杖，服釋逾期歲，供膳甘脆，色養慈親，靡不闕於晨省政修是法是利，居家有理有則，都捐世俗，視身終如歸，感疾所鍾，亦命群子，遺言無忘，各置一塋，元等恭命，去元和五年十一月十六日，奄然沉沒於河南縣王城鄉立德舊里，享年七十有五凋嫩蕊，春蘭頓衰，俄屬泉台，魂歸松月，是用卜就洛陽縣村里建塋禮也，地瞻河岳，氣權皇垣，實曰神兆，夫人嗣子五人，女，一女是匹於事，亦已夭昏，長息曰瑛，修短雲亡，從軍沒於長武城之里，次曰，時艱避，經歷星紀，今見葬禮者三人，元曰，次曰珍，季曰叔敖，俱博絕藝，克身飲水枕苫，居廬食鬻，哀過古哲，行路歎傷，友於更相牽率，戮力苦心，同營窀穸，將答劬勞，罔知所度，刊石彰善，用紀千齡，銘曰，少習婦儀，承家盛業，於君子，如枝如葉，年將知命，俱求福因，捨離榮寵，體別心親，塋歸邙山，松柏崇新，子孫居代，元和六年歲在辛卯十月戊壬朔十八日己卯建，
大周長安三年歲在癸卯十月己未朔十二日庚午，君姓張，諱則，南陽白水人也，盛德絕倫，雄才冠代，筆同垂露，翰動驚鸞，鄉黨擅其風聲，閭標其麗藻，漢南獨出，室宣對而多慚，朔北鷹揚，孔璋羞而抱鬼，言成軌範，行合楷模，日下失其宏才，雲中落其荊玉，理應鸞台斷割，鳳閣分司，耨時務於身田，撥群英筆海，埋名邑里，散誕鄉閭，談老以攄情，蘊百氏於寸抱，與夫人王氏合葬於元氏縣東南五里先人舊塋，禮也，其詞曰，器量深沉，才藝弘博，挺拔孤標，生無二諾，聞善若驚，情忠疾惡，心同江漢，沛流渾，
故楚國夫人贈貴妃楊氏墓誌銘並序翰林學士朝議郎守尚書戶部郎中知制誥賜紫金魚袋臣劉允章奉敕撰翰林待詔將仕郎守四州司馬臣張宗厚奉敕書，翰林待詔承奉郎守建州長史臣董咸奉敕篆維咸通六年歲次乙酉四月辛亥朔十九日己巳，楚國夫人楊氏薨於大內，享年三十有二，皇帝震悼，不視朝者一日，越翌日，贈貴妃，以其年七月廿三日，葬於萬年縣崇道鄉夏侯村禮也，皇帝悼華之夙殞，嗟掖殿之凝塵，顧視神傷，綢繆睿卷，將存懿範，用飾遺儀，遂詔侍從之臣，受以彤管之史，臣實當御，承命直書，貴妃弘農人也，受氏有周，分茅往漢，伯僑蓋得姓之始，赤泉乃啟土之侯，派自河汾，誕生淑哲，以良家子選居禁掖，而待年於公宮，天付凝華，柔明有素，漸清於保姆之訓，肄習於婉妮之儀，悅詩禮以自持，並頁薄怒而莫犯，洎乎顯回天旨，恩拜御中，無錮寵後冒之心，有蹈和納順之譽，德隆坤則，祚集靈祥，嘉夢屢兆於國香，甲觀亟延於皇胤，金相式，玉度蘭儀，慶洽代梁，運遷舟壑，降齡甚促，真宰何言，然而截道驚飆，薪火罷續，清問不及於蒙被，徵醫無建於秦俞，用是纏悲，宜乎怛化，借使雲陽山下，未央宮中，通靈建台，致神設帳，烈丕誕之方士，祖故態於文成，徒示勒求，詎瞻彷彿，千載兮何有，寧一遇之可期，所以深軫皇情，式備隆禮，刻銘貞石，用慰玄扉，詞曰，月圓明兮中凝瑞光，猗蘭擢穎兮總翠含芳，何陰雲之倏起兮，殷維夏之繁霜，顧明艷之俄失兮，徒怊悵以仿佯，慟皇情兮夙駕，去閶闔兮適中野，圖甘泉兮何為，想樂池兮同大夜，修容物兮禮有終，緘永恨兮意何窮，中書省刻字官臣強琮刻字，
大唐穎川郡夫人三原縣令盧全善故夫人陳氏墓誌銘並序滎陽郡滎澤縣主簿博陵崔藏曜撰銘前鄉貢明經吳興沈脩祐書夫人諱照，字惠明，穎川長社人，陳後主叔寶之玄孫也，陳氏之先，出自媯胡公之後，奄有穎川，隨運濟江，吳興著姓，曾祖莊，陳會稽王揚州牧，祖元順，皇朝散大夫考城縣令，父希沖，朝議郎，懷州司士參軍，早亡，盤石維城，開物濟世，並已紛綸載籍，豈一二詳焉，夫人九歲而孤，為外王父房州刺史贈太常卿崔敬嗣，外王母金城郡君李氏所字，性仁孝恭友，謙儉聰哲，不資隱括，率自天挺，特為伯父衢州長史希寂，叔父衡州刺史希固所愛重，常謂親戚曰，此女小年已有大節，必光吾族，諸其識之，始以外王母所歸故東海徐文公，有子曰昆，無幾為伯父叔父所奪，改嬪於盧氏，夫人曰，吾不得為陶門之女，蔡人之妻乎，永懷愧於之詩，壺與之義乎，然而今望昔，途殊事異，苟從吾父，猶有名焉，在娣姒之間，著雍睦之稱，無小無大，皆得宜之，知幾知微，不俟終日，中外懿密，向五十家，莫不宗其德禮，重其儀法，蓋嘗封臨穎郡君，加授穎川郡夫人，雖翟載來，而荊布不易，服其濯浣，屏諸綺繡，暨乎晚日，沖素益深，夫人同生四人，三皆女弟，至於婚嫁，無非手出，異母兄之望，官至鄆州參軍，嘗有大戾，塵於禁闈，聖上怒甚，將欲親決，夫人徒跣被發，詣闕號訴，左右寵臣，哀茲誠節，連衽營救，竟得減死，貶之望為臨川縣丞，果如伯叔之言矣，夫人爰自幼年，益於知命，女功餘力，而乃學文，五行俱下，一覽不忘，雅好史漢詩禮，略通大義，尤重釋典道經，頗詣宗極，每戚屬參會，提綜今古，皆訝博涉，終不之知，昆之好學識文，由夫人慈誘所立，及昆參滎陽軍事，嘗誡之曰，吾雖不及孟母，亦望汝為田稷，謙以應接，慎以處事，不為謀始，不為剛直，以此為心，吾無憂矣，所冀喬松比喜，高堂展養，豈謂風樹不寧，昊天罔極，以天寶三載正月廿日薨於江陽縣之官舍，春秋四十八，初以昆親迎南安龐氏，夫人曰，吾恐不及此，及此非天乎，睹其從宦，與其成室，吾事畢矣，焉用生為，遘疾不醫，奄至薨背，夫人輔人以會，讓人以德，盧氏之宰江陽也，有德政焉，有仁政焉，遐邇之人稱焉，及夫人薨背也，知與不知，識與不識，無不隕涕曰，喪吾母矣，昆，恆，宣，，懍等，行負明神，殃延聖善，號天扣地，糜心碎骨，倚門長絕，陟屺奚瞻，苟未殞亡，恭圖宅兆，即以天寶四載歲次乙酉十月乙酉朔廿五日己酉歸厝於河南之邙山盧氏先塋，以域內更無墳地，遂卜兆於平樂原，昆恆等仰恧賣身，俯慚負土，無違永闕，欲報何年，但恐海變陵遷，時移世易，彤管湮墜，編簡飄零，柔德靡傳，母儀安則，內事不出，外言未喻，是用罄竭荒心，銓敘平昔，殘生余息，觸目窮迷，執簡含毫，言多無次，滎澤主簿博陵崔藏曜，外姻近族，富學精才，郡縣官聯，往來情洽，為銘志，式播芳猷，其詞曰，媯穎川兮洪流肇源，積慶儲祉兮鍾茲後昆，恭修六義兮謙以光尊，內備四德兮淑慎且溫，伯父奪志兮稟命割恩，克荷中饋兮表正二門，柔規素范兮愛惠長存，處脊翼子兮如蘭如蓀，降年不永兮有識含冤，崇邱之上兮開穴歸魂，風颯颯兮曉霜繁，車逶迤兮飛翻，生涯兮斯極，天道兮寧論，
諱長先，字後巳，博陵安平人也，自六韜陳策，四履專征，固以騰茂管功竹帛，漢長岑，長即公之十六世祖也，曾祖軌，魏中散大夫祖威，齊荊州長史，父期，齊東郡太守，並政若神明，化稱清靜，公才實挺生，器乃稀世，仁孝之性，本惟天植，溫潤之質，非由外獎，翱翔書圃，游息翰林，聞一知十，得門睹奧，釋褐黃州黃陂縣尉，以治政有功，超遷監察征史，權豪望風而自退，桀黠畏威而斂跡，出為許州司兵參軍，轉襄城郡主簿，遷河南郡新安縣長，損益蒲密之政，斟酌韋弦之術，雖翔鸞舞庭，方茲未擬，災蝗避增，豈足多尚，俄而三精霧塞，五嶽塵飛，豺狼當於路衢，氛昏於鞏洛，公妙達機兆，奮翼雲漢，詔拜大將軍尚書比部郎中，於時東夏未賓，聖皇旰食，以公藝用優洽，謀略縱橫，可綏靜方隅，弼成岳牧，以本官檢校陝州總管府長史，王世充竊名假號，旅拒三川，秦王受賑出軍，方清四險，爰奉敕旨，總督軍糧，洛中底定，特蒙褒賞改授洛州總管府司馬，參籌蕃政，贊緝氏和，問望逾休，風芳自達，總管府廢，仍授洛州別駕，王基之和協青土，陳蕃之辟召豫州，豈如導俗訓民，令行禁止者也，宜窮千月之壽，極九命之尊，與善無徵敖殲良奄及，以武德八年歲次乙酉七月癸巳朔，十四日景午，終於洛州公館，春秋六十有二，粵以武德九年歲次景戍二月庚申朔，廿三日壬午，葬於洛州河南縣東都故城北十里千金鄉安善里，邙山之陽，水之曲，荒效寂寞，春物依菲，輕煙結於遙素，空山上於翠微，落日沉而暮霞斂，高松寒而晨霧霏，勒斯銘於隴遂，紀遺於泉扉，其銘曰，派源姜水，分封齊國，命氏開基，承家載德，金聲玉振，貽慶流則，著美清貞，有聞學植，其一，惟公傑起，命世挺生，忠乃資性，孝本天成，馳騁百氏，耕耘六經，神襟夷曠，壯思縱橫，其二，學優干祿，彈冠筮仕，初贊一同，終臨百里，運鍾戰爭，世變朝市，騰躍雲霄，奮迅泥滓，其三，登壇受拜，含香禮闈，朱輪既轄，翠纓亦飛，流斯美譽，播此清徽，頻贊方獄，探幽照微，其四，昊天不吊，忽此殲良，泉扃幽隱，玄夜綿長，宿楚將列，拱木成行，式銘墓道，用紀風芳，其五，長子前州司戶參軍事行褒欲報劬勞，情兼嶷慕，追惟愛敬，禮備充皇，事親之道既終，生民之本斯畢，
故豐州司馬張公墓誌銘並序公諱，范陽人也，先少傅留侯，得黃石兵法，漢帝師，至華博物英才，為晉司空，公即司空十三代孫，隋掖縣令通生朝請大夫，齊州長史孝明，孝明生安定令昂，昂生公，公少而強學，有老成人之風，為州里所重，應茂才甲科，有司籍奏署朝邑尉，調補龍門丞，豳俗不理，傍詢異政，拜公三水令，下車則弘以信讓，示之好惡，闔境歡然，從化如歸矣，秩終，拜豐州司馬，公將去豳也，吏人悒然不樂，爭途詣闕祈遂而不見矜，在豐未幾，坐公事左遷播州羅蒙丞，君子三揖而進，一辭而退，不如愚，含道若昧，巳而無慍，雖僻何傷，江暑濕，非養賢之地，居常浩然，誦書不輟，後竟終其所，春秋五十七，惜乎，抱理化具而無所歸，此道之將廢也，夫人琅耶王氏，方輿府君道秀之女，繼夫人趙郡李氏，平高府君謀之女，門范閫則，盛於天下，動必過禮，道映公宮，同悲福壽，先後淪謝，嗣子待問，待賓等少遭不造，樂樂棘心，公之徙黔中也，時人痛之，賢者居世，令名不彰，其後必大，頃拜長子右威衛將軍，兼蔚州刺史，橫野軍使，昊天罔極，而親不待，永惟天授中，攀侍靈櫬，權措於洛北，服勤邊城將卅祀，宅兆之禮，唯恐有墜，今遠訴宸極，少得歸展衷情，開元九年龍集辛酉十月朔日，龜筮葉吉，克葬我先君夫人邙山北原，孝之終也，庶光烈無昧，刻石寒泉，其詞曰，我有公器，淵然大成，豳土豐郊，人謠政聲，折而不屈，介則能清，鳳凰垂翅，君子於行，皆手南夷，天乎不平，遠歸邙阜，近葺佳城，悠悠此山，不騫不傾，世傳餘慶，從今萬齡，
唐故處士河南元公墓誌銘並序貞元十有七祀，夏六月初，朔之二日，處士河南元公襄歿於壽安縣甘泉鄉之別業，享年卅一，以其年十一月廿七日遷神於河南縣金谷鄉焦古原，祔於先塋，從吉兆也，嗚呼，公始自魏室受氏，代生明哲，婚宦顯著，煥乎中州，曾祖思忠，滑州靈昌令，祖，廬州刺史，皆宏才博達，禮度詳正，皇考潮，河南府河陰令，含和內融，器宇弘茂，屈於時命，不登王庭，蓋士君子所共歎也，公即河陰府君之第二子，幼而恭敏，長習詩禮，好善不，居然有成，方當佩玉雲衢，垂冕象露，光我王國，昭彰後昆，豈謂未受祿於天，奄歸全於地，其終也無疾，其嗣也無兒，悠悠昊穹，蓋雲命也，太夫人在堂，五昆弟在側，撫幾長慟，感於路人，塗萏之日，家無束帛，太夫人減常膳節浣衣俾營窀穸也，以時之多虞，禮亦從儉，密邇先塋，是圖歸祔焉，侍櫛之女，始孩而孤，同出之妹，未笄而歸於釋氏矣，公之嫡長弟充，次弟京遵太夫人之成命，銜天倫之至戚，躬備葬具，盡我情禮，雖古君子，何以加也，以必復在太夫人猶子之中，嘗與公同宴息之暇，備睹公之事業，俾刻銘於泉扉，銘曰，赫赫魏室，實生我宗，光光祖禰，盛於關東，大父有裕，作牧黎庶，皇考繼興，子男是膺，公也敏達，志在青雲，不婚無祿，奄隔良晨，昆弟雁序，高堂泣親，孤女嬰孩，睹者傷魂，刻石下泉，永表明神，前鄭州中牟縣尉楊必復撰並書，
朱書藍地，貞觀十六年歲次壬寅，侍郎張善哲妻麴氏，名法臺，春秋六十六，十二月十三日，殯喪斯墓，
唐故秀士史府君墓誌銘並序府君諱喬如，其先起自大隋，享金蟬之寵盛，奕世為我唐臣，有石奮之令稱，嘗著勳力，布在史冊，華轂二百餘載，史臣名儒皆孰之，故不重隋特進安西大都護，高祖獻，皇司農卿國公，曾祖震，左監門大將軍，祖寂，皇書監監生二人，長供，次備，供不仕，早畿佐，登柏台，踐粉署，累從國相軍領光考殊績時謂良二千石，有二子，府君即濮州鯉庭之長也，令顯之後，人皆目之，方躡長途，紹懿緒，不幸短命，縈宿疾，卒於洛陽縣延福里，年廿，幼弟在側，然哀號，鄰里為之泣下，以開成二年二月廿日，權葬於河南縣感德鄉孫村原，禮也，溫如以兄弟之堂也，故得以記之，溫如少孤，季父育之，及長，俾與府君等同問安，當季父易簣之際，府君尚未及冠，顧命溫如主喪，撫二子，於是與二子同疚共邇十年，嗚乎哀哉，中道喪缺，手足零落，痛銷骨髓，乃銜泣為銘，詞曰，吾家積善，俟汝後慶，天不與誠，噫嘻乃命，洛陽南路，成封樹，不騫不崩，貞石在下，堂兄進士溫如撰並書鐫字人李元，
唐故汝陰郡司法參軍姚公墓誌銘並序秘書省正字王邕撰府君諱希直，隴西人，舜之裔孫也，曾祖霓，隋左武衛大將軍，祖感，皇豫州刺史，父忠肅，皇申王府文學，皆美名特立，峻節高標，環列馳聲，所以昭武功也，專城作鎮，所以敷政術也，王門曳裾，所以廣文事也，公利用卓絕，才略縱橫，洞識且明，果行將著，詩禮為鉗鍵，信義為車輿，其清也玉壺成規，其直也朱絲可，自三語作掾，二聽有孚，同晏子之論刑，如仲由之折獄，議者以公得從政大體，察臨斷深源，貞廉並行，寬猛相濟，頃罷官之後，命駕而游，出門而軒冕未榮，泛梗更膏肓成疾，以天寶十二載八月日終於酸棗縣之旅舍，南燕路上，行客淒涼，東郡城邊，逝川嗚咽，況危旌既引，靈櫬未旋，克葉龜言，將崇馬鬣，其載十月卅日葬於河南縣北原禮也，如府君博聞強識，跡精詣微，貞剛不回，明敏克舉，所謂價齊白璧，望重青雲，嗟乎，天與其令名，不與其榮祿，嗚呼，春秋七十，庭有幼子，春祠之禮可期，室有孀妻，晝哭之忒無極，用刊貞永誌佳城，詞曰，公之德其用不忒，公之政允然奮秉，公之學人謂先，公之命膚受不行，善干祿兮名既彰，利用獄兮人以康，命兮命兮奚惑彼蒼，逝東道兮葬北邙，墳樹千秋兮悲白楊，
唐故陳州宛丘縣尉河東柳府君墓誌前江州潯陽縣好濡文公諱正封，字靜略，河東人也，夫受天地之正性，間生宇宙之秀傑，門為重臣之門，世幄英之世，蓋武士之高標，元帥之首，是公祖業也，公生於定陵之鄉，長於京兆之域，聰明眾伏，博賢悉通，儒精五經之文，武過韓使之略，文而不華，武而不顯，命矣，公平生常遵禮義，行守本風，不僭上Τ下，慢易皆得其宜，言而有度，謀而有方，溫良忠貞，內外咸仰，俾夫上天絕，秀而不實，六藝徒攻，不登一首，以吏部常選授陳州宛丘縣尉，清慎自保，考任美終，異藩知公有運策之謀，欽公有訣勝之計，才罷歷住，牒書忽來，署靈州節度押衙兼太子賓客，三載不就，故汝州，何期上蒼鞠凶，遽至中外失望，妻孥無依，朱戶闃寂，門庭悄然，身不離於常流，名不遇於一尉，即人之定分，無能為也，公祖諱濟，以寇臨燕趙，戰敵有功，官至定州節度使贈司徒，夫人清河張氏，父當，任左龍武大將軍，內為國朝之藩屏，外抑四夷之猛威，邪佞之奸，逐然守硤州司馬，公即世最長，將軍先夫人慕容氏，先公後夫人高氏，公克諧忠孝，因心則友，天地之貴，人之為寶，道且不容，將廢於世，以開成三年五月廿七日橫終於許州長社縣莊捨，以明年己未歲十月廿二日歸葬於河南府河南縣之先塋，春秋卅有一矣，娶博陵崔氏，有子二人，長曰吒，次曰都，女一人，幻諸，得，居喪甚哀，號泣皆傷，人之盡善，嗚呼，人皆有此，何太短長年就執以好儒，與公之舊寮，常接清風之餘論，說德行之難逮，敘孤潔之無，聯課鄙拙，具於志文，歷任官資，悉載於此，遂作銘，峨峨仁公，抱孝忠良，文武皆善，命何夭殤，親友垂涕，中外不忘，歸窆洛土，哀堪斷腸，
唐故高君墓誌銘並序君諱珍，字行仁，其先渤海人也，分食邑，橘徙蘭移，簪裾魏壤，遂留相土，今為安陽人焉，若乃崇構巖巖，儷嵩衡而挺秀，洪源淼淼，伉淮泗以騰漪，莫不邁德積善，光國光家，曾祖樂，齊任沂州琅琊令，祖相，隋任汴州中牟丞，父進，志樂山泉，意唯風月，君乃松林養性，蘭杜怡神，高蹈鄉閭，匪求名利，輕財重義，智葉孔周，敬士欽賢，道侔莊惠，履仁履孝，基信基忠，行本貞良，言唯謙讓，訓勖諸子，咸蹈禮經，居富不驕，在言無玷，可謂惠迪君子，斯馬取斯，何期天道無親，幽明頓隔，以載初元年正月廿二日卒於私宅，春秋七十有一，夫人王氏，質曜東鄰，道光南國，言芳蘅杜，節鑒珠璣，四德無虧，三從有允，彼蒼不顧，貞質鳳摧，以調露元年十二月十日奄朝露，即以其年臘月十三日遷窆於州西北二里平原禮也，嗚呼哀哉，嗣子仲方等，孝齊曾閔，哀毀難勝，將謂杞國天傾，上無星月，歷都地陷，下躍魚龍，恐令德芳名，遠無憑，不惜青鳧之鏹，帝求白鳳之詞，下官不材，濫承恩屬，式鐫琬琰，以著銘文，
唐驍騎尉故馮君墓誌銘並序君諱貞，字明達，長樂人也，今寄貫洛陽焉，昔西漢時乘，都尉高於舞詠，東京列業，郡守樂於丘園，婉累德於金籐，緘徽音於石室，名價懋，響軼聲遒，映春沼之濤分，漂秋崖之菊秀者也，祖暉，父運，並蘊高情於月夜，澡風景於朝，得意琴心，忘懷酒德，靄池筠而葉性，警蹊馥以情，挹道增潤，仰德逾峻，君早著聲譽，少長里焉，英風弱冠，堪為士則，既而漢淪替，碣雲秀華，遂應響義旗，績忠幕府，策勳賦實，光授榮班，授朝散大夫，既蒙成貸，安道忘榮，難土之羈情，歡扮榆之逸志，藏懷匿，重義虛衿，時散逸於蘭畦，或流連於野外，尋蒙改職，恩湯科料，不逾父母之初，有失司勳之職，重安遠志，性葉幽衿，不礪鍔以申工，味逍遙於擊壤，樂而忘老，實在於君，春秋七十三，越以麟德二年十二月八日卒於河南縣思恭坊私第，以其月廿四日權殯於北邙之禮也，嗣子行德，恐八桂飄璣，將葉舟而徙壑，七橋虹斷，與星影而摧梁，乃為銘曰，蕙葉朝風委，桐枝曉霧侵，方奏循陔忉，遽睹白楊陰，
唐故齊郡史公墓誌銘並序岱岳處士孫皚述公諱興，齊耶人也，其來衛大夫之酋齊矣，書載君子，古之名賢，皇祖諱詮，不仕，父諱清，不仕，公即清之子也，公抱雅之質，長風美之譽，成焉弱冠之年，行業雙著，壯立大志，恣於逍遙，或或，灌溉園圃，然忝部王理，職守公門，伏事盡忠，用全大節，依仁據德，仁道全名恭守，公方年及七十，忽閒思心放，訓誨子孫，釋性得終，去留自樂，去大中七年正月廿九日寢疾，終於管城縣管城鄉懷化里之私第，享齡七十有四，豈其修短有定，生死去留，遇疾膏盲，至於不救，嗚呼，薤露朝碎，劍落吳江，嗣子幼孫，泣血屠毒，公先娶南陽張氏八女為夫人，夫人溫溫其德，汪汪其容，訓誨大家之規，門廷闈遵李氏之則，何圖禍力陰構，遇疾彌留，奄歸夜台，人世永別，即以會昌五年八月十七日絳於私第，享年六十四，孝等攀號擗踴，五內分崩，公再娶安定梁氏三女為夫人，次九年五月三日，次夫人而卒，享年五十七，夫人家美仁孝，德禮無虧，何神之不福，降殃禍於私苦，以大中十一年合祔神室於州之西南八里齊解之原禮，有子一人曰宗立，文武世善，仁行同芳，有女一人，從適江氏，不幸少夭，公生以質直獨立，治善道輔身，安親揚名，奉上竭力，孝等哀哀父母，生我劬勞，欲報之恩，昊天罔極，遂卜兆定墨，龜筮協從工，貨力營心，備力喪事，恐後桑田改變，陵谷連移，勒石書文，乃為詞曰，史氏之先，大夫之裔，善文善武，修詩閱禮，其一，內抱敦雅，外彰孝悌，容止鏘鏘，威儀濟濟，其二，皇天無親，禍毒人仁，颼颼松風，漠漠寒雲，孤墳永閉兮日月何數，月吊長天兮千秋萬古，
唐故樂君墓誌銘並序唐故生幽岫，不捨良工之材，聲隱朱弦，詎曠知音之指，斯則英雄無滯，器宇弘通，顯允樂君，見於茲矣，君諱文義，字思禮，洛陽人也，其先仕魏，播芳於縑緗，垂裕晉朝，標名教於雅詠，是以建翼虹之旆，疊運流水之車，遞襲銀章，相間異人者也，祖敬北齊龍亢縣令，父雄，隋平陽縣丞，並志湛漪瀾，情芬蓀蕙，道勝凝鑒，晉蒲密之前蹤，幽贊弘宣，苞單父之肅譽，君道源至德，稟訓忠和，淳孝自然，匪假蓼莪之諷，友乎天性，未待鶯鳴之詩，永錫爾類之規，作范同袍之訓，於是門傳岐嶷，邑號神童，玄髻篤於詩書，至學通於經傳，及將強仕，隋運告終，聖曆光華，知非又過，以其憂勞奔競，榮辱相尋，行樂不殆，古人攸歎，於是隨時取賞，逐物游神，心遣是非，不覺將老，豈謂山陰俄輟，舟影已沉，泉戶黯而夜風多，幽堂而金燈滅，春秋七十有二，以顯慶元年九月十二日終於私第，夫人隋太原郡太守王氏之女，夙振二儀，早符四德，邁貞明於月桂，標順於稽筠，峻節與寒木爭華，高行共菊潭同潔，何其慶，先摧桂枝，去貞觀五年十月廿日終於景行里，春秋卅有二，以顯慶元年十一月廿四日發自先塋，與君同窆於邙山之陽禮也，恐喬山弊日，周詩詠而成谷，巨海浮天，麻姑歎為桑野，敢綴言於玄石，庶景行之無謝，其詞曰，嘉公族之遐茂，與蘭菊而流芳，綰銀艾之華繡，鏘玉珮而鳴，惟夫君之英挺，實通理而含章，何福扃之慶，掩彩滅而張，俄雙鳧之沉影，忽兩劍而韜光，月靄靄兮寂池館，風蕭蕭兮悲白楊，
大唐故左監門衛校尉武騎尉弘農楊公墓誌銘並序夫闡積德之業者，煥乎元亨利貞，效立身之基者，資乎仁義禮智，故能廣萬古而蘭薰，經千秋而雪白，歿而不朽者，其在茲乎，君諱寶，字貞，弘農仙掌人也，若夫結曾雲之峻趾，引長源之派，鼎綬代承，英靈間出，固以備厥典章，詳諸徽冊，故可略而闕也，祖武，隨荔州廣平縣丞，器局凝閒，風神恢遠，翼惠政於青鸞，洽仁風於寶翟，素業無替，清芬有嗣，考興，體尚夷簡，懷大正，紹玄識於門風，襲飛於代業，加以氣感青雲，精回白日，挺劍學於千門，息書觀於六代，洎有隨失馭，生靈磣黷，上國龍潛，中原鹿走，高祖神堯皇帝乃纂歷承天，乘機撫運，清區宇而截鯨鯢，辟山河而卷氛，君克勵誠節，獻款轅門，擢授朝大夫，以酬功也，公議鑒昭晉，韻宇清爽，詞彩填胞，精神滿腹，是以不籍代資，郁以父蔭，蒙除左監門校尉，從班例也，於是為時器，養素林泉，棲神耕鑿，樂鵬以一致，齊是非而雙遣，應休璉之邙洛，從吾所好，鄭子真之岩石，與子來游，其所玩也，右琴左，其所居也，一丘一壑，將以寄情文酒，棲遲衡必，蕭然放，終焉畢志，既而白榆沈影，見處士之星亡，翠柳凋陰，覺先生之氣盡，以上元三年正月廿四日，終於洛陽縣里第，春秋五十九，嗚呼哀哉，夫人張氏，肅恭婉順，仙儀令淑，四德高輝，三星增映，垂拱四年五月十一日亡，春秋六十七，即以其年十月廿四日合葬於洛北邙之原，息蓮等並幼標敏，夙承庭訓，一十八章之孝敬，終始在身，廿七月之居喪，麻毀瘠，以千年松梓，須存黃絹之文，九京蕪沒，勒清巖之石，乃為銘曰，赫矣，光於烈祖，特秀人文，經綸代武，班爵，策功啟土，恩榮存歿，慶流今古，若考作靈，公承其基，若聖作象，公徵，軒載可謝，田園是依，清言永日，白首所期，寂寞玄情，束蕪林宇，數片，長松一樹，水言談，春台章句，以游以逸，何思何慮，南片神玉，北堂道長，沉冥高，鳥遐想，少微忽隕，高山誰仰，與善徒言，輔仁斯爽，寒山暗梓，淒風春，掩此龍章，封茲馬鬣，月白霜連，雲黃露壘，湮沉，芳名洽浹，垂拱四年十月日，
唐故振武麟勝等州監軍使給事郎行內侍省內僕局丞員外置同正員上柱國賜緋魚袋武威郡孟公府君墓誌銘並序府君大夫諱秀榮，魯桓公子仲孫之胤也，家以書劍名聞，卓哉魯公苗裔，伯諸仲子，勁皆中禮，言必依經，善倪寬之強學，守晏嬰之清儉，幼習詩禮之教，夙彰忠孝之名，曾祖諱恪，高道不仕，祖諱光禮，皇任襄州別敕判官，朝散大夫，行內侍省內謁者監，賜綠員外置同正員，上柱國，貞元十二年九月廿日，授甲頭駱介勵故事，周盈於內庭，勳紀烈於淮楚，大夫元和三年正月六日授鳳翔府仇將軍小判官，上輕車都尉，寶歷三年正月十七日，賜綠充東頭承旨，上騎都尉，大和二年正月廿六日，又轉階授將仕郎，行內侍省掖庭局宮教博士，員外置同正員，大和四年十一月廿六日，轉階登仕郎，行內侍省掖庭局宮教博士，員外置同正員，上柱國，大和八年八月卅日，從承旨賜緋魚袋，充東頭高班，九年正月十日，除東頭法曲使，開成二年二月十日，又除含光使，三年十月卅日，除湖南都團練兵馬監軍使，文林郎，行內侍省內僕局丞，員外置同正員，上柱國，賜緋魚袋，勞謙自牧，誨人不倦，會昌三年正月六日，從湖南監軍，著蕃高班，其年正月八日，除左神策軍護軍中尉判官，兼左街功德使判官，四年十二月廿六日，左神策軍都判官，除武德副使，五年九月七日，為王妃連累，貶在東都恭陵，已奪朱紱，六年四月廿七日，奉恩命，追賜綠，在南衙，大中元年正月三日，除內養，歷天墀而接武，守紫闥之勞效，綿歷東西，奉詔南北，大中元年十二月三日，賜緋魚袋，著番高班，當年四月十二日，從殿前高班，除授營幕使，承奉郎，行內侍省內僕局丞，員外置同正員，上柱國，賜緋魚袋，三年四月十日，除授振武麟勝等州監軍，歷官十政，授詔八封，武經早立效於禁闈，久承榮於內台，動多忠益，誠保謙光，三端自備，六藝全幽，江山秀氣，河岳擾游，委任方隅，歸總留務，元戎情同伯仲，宴語賞不時，三年冰日，風猷樹於藩，功利不終夷夏，給事崇勳，柱國美謚，踐歷六朝，始終壹致，寒暑生疾，綿連秋，有加瘳，救藥之術，於何不周，大中六年正月十九日，薨任於振武館舍，享年六十有八，其年十一月十日，卜葬於京兆府萬年縣川鄉北姚村里，夫人丹陽紀氏，光祿大夫之後，溫柔懿美，淑順婦容，四德流芳，三從作則，執心恭謙，節行不虧，嗚呼，摧傷風樹之悲，痛結隴雲之斷，公有四子，長子再豐，中散大夫，行內侍省內府局令，上柱國，東都總監判官，次子公今，今振武等州節度同正兵馬使，銀青光祿大夫，檢校太子賓客，上柱國，於家有孝，於國有忠，飾身文學，妙略韜鈐，振武爪牙，軍前師傅，次子驍騎尉公楚，充高班小判官，次子驍騎尉公浩，充仗內曹院，女廿一娘，先儀內則，意范無疋，哀號擗踴，杖而能起，悉稟義方之訓，聞詩聞禮，孝讓修身，蒙護喪事，泣涕過毀，塗芻設路，厚有期，聖人之禮道備矣，孝子之事親終矣，恐陵谷變移，水泛山頹，紀石之闕，藏其於不朽，乃為銘曰，武威郡望涼，都歸松柏行，潺聽幽水，疊嶂有風光，鳳棲東去近，灞足山崗，移嗟冥寞後，哀向隴雲長，薤露慇勤送，家肥歲月良，平原好處所，永與子孫昌，
君諱伍，字德深，恆山桑干人，自周錫土，列藩於譚，枝葉既蘩，源流不竭，祖徹，魏丞相世子府參軍，父亮齊，東平郡掾，世擅羽儀，風流繼踵，君體冰桂之資，秉雲霞之操，棄尋常之污瀆，屏世上之塵紛，演志箕山，大隱朝市，以大業之歲，爰屆洛陽，日往月來，因家於此，方期申茲遠業，錫此永年，豈圖皇天無親，善人斯逝，粵以貞觀三年歲次己丑六月庚午朔，十六日乙酉卒於第，春秋六十八，即以其月廿五日甲午，殯於邙山之金里，恐深谷騰沸，大海桑田，玉樹雖埋，芳猷不泯，乃為銘曰，丹穴靈鳳，昆山文玉，不待剪拂，何繁琢，偉哉夫子，實紹鴻族，文義生知，睦親彌篤，殯帷即啟，祖奠方收，奄虧朝露，急移夜舟，素車停駕，白馬鳴，九原留恨，千載沈憂，蹉跎螻蟻，零落山丘，式鐫貞石，以記芳猷，
大唐故左威衛錄事參軍事孟府君妻劉氏之銘並序夫人彭城劉氏，左威衛錄事平昌孟君之元妃，靈源峻基，大造漢，曾祖曠，隋莒州刺史，祖寬，隋御正中大夫，龜符寵章，光啟堂構，烈考世舉，丕承鴻閥，克廣厥庸，識皇運肇興，知靈圖允輯，義旗爰始，經綸佐命，天步既康，受敷錫，拜秦州都督府長史，封弘農縣開國公，食邑五百戶，夫人曾構崇芬，金華瓊潤，蕙心閒遠，蘭儀秀髮，恭理婦業，幼聞師氏之訓，虔禮容，早達公宮之典，強志冀善，爰率肆勤，克明允和，終溫且淑，踐召南之化，言為時范，詠鵲巢之詩，行成人則，操濯則允於修潔，靜瑞則憂於鑒寐，賢明章於內外，隱括備乎無方，長柔嘉，少懷睦，玩不飾，服靡華，道郁乎中而聲稱徽徹，可謂閨房之令也，初夫人之歸孟氏，家方隆盛，作嬪於紀，藐是諸孤，夫人躬省制節，綏寧孝敬，嚴不傷愛，慈不失威，親紡績以竭織之力，服濯而昭儉嗇之度，恤孤則養發而捨承，博施則推厚而處保翼亮君子，弘宣母儀，洋洋乎有婦人焉，道未可量也，方積忠履順，冀福善而輔仁，而霜流電飛，遽摧華而滅景，春秋四十有七，以咸亨四年歲次癸酉閏五月乙卯朔三日丁巳，終於長安金城之里第，先天元年歲次壬子十一月丙寅朔七日壬申，遷封於洛陽邙山之北原，禮也，貞龜既契，哀挽行吟，痛潛之仁，嗟神休之伐茂，珠簾啟穸，銅馬藏山，埋玉鏡於淮南，何由顧影，搴靈秀於瓊圃，無時返魂，惜草之徒芳，知華之不再，敢書彤管，空志玄堂，地久川流，庶將同古，其銘曰，秉柔位兮蹈陰教，內德茂兮光純孝，體閒和兮蕙蘭儀，穆閨閫兮躬醴，考箴訓兮揚弘規，璧無瑕兮言匪虧，天不吊兮杳茫，哀不徂兮早歲，奪華滋兮霜雹，埋紅粉兮潛翳，生也兮苦浮，營魄兮川流，勒玄石兮山之幽，于嗟松銘兮世悠悠，
唐太原王公故夫人曹氏墓誌銘並序徵仕郎前行汾州孝義縣丞趙儒立撰有唐臣試汝州龍興縣尉王式夫人譙郡曹氏，為婦之道，四德備矣，事姑之行，九姻宗焉，嗚呼無何，逝景忽侵，奄歸長夜，夫人本自魏公廿七葉之苗裔矣，夫人父萬，度右驍衛後曹參軍，母清河張氏，夫人在父母之家，即至女工之事，躬儉節用，口非義行而不言，跡非直徑而不踐，將配君子，宜其室家，王公即晉右軍十五世孫也，是以美氣並鐘，玄風是蘊，精煉心術，惠辯無窮，遂為樞近賚，良能裨補權要，動中規矩，夫人生於世，素質容容，婦儀孑孓，可以播蘭芷之餘芳，標闔閫之令則，親戚眄睞，內外式瞻，夫人長慶四年夏染疾，至於冬之日，醫療所不救，享年卅有五，竟以沉瘵而棄世，其年十月十四日，終於樂城里，既捐擇兆，幽明是分，即以十一月廿五日殯於王氏先塋寧神禮，人處於家，事父母以孝敬，配於夫，奉舅姑以恭謹，夫或使王方守於閨壺，庭非火燎而夜不下堂，門惟父母而晝不啟關，為婦之道，潔矩有如此矣，儒立忝日洛陽，士沽諸文字，聆其高義，遂命筆硯，粗述所事，尚萬分不盡其一二而已哉，慮以歲月超忽，壟樹蕭索，故刊石為銘，其詞曰，彼美盛族，傳芳不已，婉娩淑人，來儀君子，奇遐稟訓，規矩是同，柔順外備，坤德內融，星滅雲卷，音靡旦，華易凋，寒灰難暖，觸目增耿，寂寮閨館，開壤闔埏，彼蒼者天，面慕荒草，淒涼野田，嗚咽萬祀，紀石存焉，式字簡大書，
大唐故康夫人墓誌並序郡縣尉直集賢史恆撰游擊將軍上柱國賞緋魚袋康府君夫人康氏，會稽人也，去乾元元年二月廿五，終於醴泉坊里之私第，夫人幼而明慧，長而溫柔，平生交善，恭近諒懿，宣慈惠和，婦德母儀，克合古訓，建國承家，餘風聰，習康娥之靈跡，其如則衣冠禮樂盡在是焉，常得法緣相戶，春秋五十有七，以乾元三年二月廿二日葬於長安縣城西龍首原，禮也，見朝花之恥妝，姻族慚其機杼，鄰里美其德聲，異百齡之榮，嗚呼，月照天下，幽冥路深，風吹郊原，松柏聲苦，有子翊府右郎將同正員上柱國賜紫金魚袋景雲，哀歸罔極，孝道盡儀，行路傷心，不異於親識，以禮死葬之，終矣萬古，用鐫貞石，銘曰，作善降之百樣，作不善降之百殃，天道既遠，其事靡常，嗚呼哲人，曷其雲亡，壟懸秋月，風悲白楊，魂魄何之，精靈安在，帷徒設，望漸改，墓門寂寂，丹悠悠，男女泣血，親實淚流，式銘泉壤，永載徽猷，男景雲書男翰林鐫碑李，
唐故朝議郎河南府壽安縣令賜緋魚袋渤海高府君墓誌銘並序第七弟宣武軍節度掌書記將仕郎試太常寺協律郎湜撰府君諱瀚，字子至，渤海人也，高氏之先，系自姜姓，太公既受封於齊，其後支庶別食高邑，子孫因而氏焉，皇宋州寧陵縣令贈尚書禮部侍郎諱鄭賓府君之曾孫，皇試右衛錄事參軍攝監察御史贈司空諱去疾府君之孫，皇同州刺史兼御史中丞，贈兵部尚書諱弋府君之長子，外曾祖皇尚書戶部郎中，贈中書舍人諱騰，外祖皇陝州夏縣令諱，府君幼聰晤，弱歲嗜學，未冠，文章詞賦筆札咸不工自能，仲父夏口府君特器異之，二十從鄉賦，凡六就春官試，屬時宰有薄進士者，尤恚公卿子弟用是進，亟言於武宗皇帝，主司惴不敢第，時季父奉常府君在朝，旦夕將大用，府君意上暨執政者或不悅此，因捨去筮仕，起家拜秘書省校書郎，故相國江州李公在相位，一見深國士之遇，由本官奏直史館，轉京兆府興平縣尉，史職仍舊，直筆書事，無所畏避，無何，拜監察御史，相國節制庸蜀，時已失勢，開府之日，士或不願召，府君感知委質，慷慨請行，奏授殿中侍御史內供奉，掌節度書記，相國廉問湘中，復以本官奏充觀察支使，府罷，故致政少傅盧公方鎮荊門，辟署節度判官，歲滿，轉侍御史內供奉，今秘監楊公代鎮，復以本官奏充舊職，轉檢校尚書刑部員外郎兼侍御史，無幾，奏為節度副使賜朱紱銀章，歷從四府，咸著可稱之績，府除，拜殿中侍御史，官業振舉，柏署風生，尋出為河南府壽安縣令，未數月而善政聞，府君風神美秀，識用精敏，動皆由禮，至必有立，士君子咸以遠大期之，嗚呼，與善無徵，降年不永，以大中十年四月七日暴終於任，春秋三十有八，即以其年五月二十四日祔葬於河南縣平樂鄉百樂村次司空府君塋東北一百一十步，夫人博陵崔氏，皇太原府榆次縣尉，贈太子少保諱貞固之孫，皇袞海觀察使，贈禮部尚書諱戎之女，稟訓令門，克修婦道，女字小晉，男曰衍兒，雖在童，皆有至性，府君長諸叔季早承仲父季父獎誨，奉常府君常以門戶為寄，由是熟前修懿範，每率勵群弟，嗣守素風，期家聲之不墜，府君而是賴，不謂上天不造，賦茲短歷，彼蒼邈矣，其由問諸，嗚呼痛哉，府君與夙遭憫凶，幼失怙恃，形影相吊，以及成立，顧終鮮之歎每興，奚莫贖之遽迫，泣盡繼血，控告無從，痛甚罔置，哭以書石，銘曰，靜專動直志邁倫，負才藏器卑未伸，期躋高位舒生人，導靡遐紀怨窮，孤苦零丁生不辰，銜哀欲訴無因，邙阜舊阡，松楸序次，虔占祔厝，筮言攸利，啟室遷神，幽隧永，天乎痛哉，
唐昭戎校尉守左武衛大將軍試殿中監清河郡張府君墓誌銘並序府君諱秀誠，字文長，東京人也，曾祖諱祖諱元貞，並隱跡丘園，高尚不仕，府君行宗禮義，性本寬和，況能克己立仁，謙自牧，時值安史憑凌，四郊多壘，公遂離鄉避地，適遠穎川，擇善游仁，居是邦矣，於戲，蒲柳之年俄及，桑榆之景忽沉，春秋享年八十有五，以大和二年四月十二日終於許州之官舍，用其年十月癸丑九日辛酉，權窆於長社縣儀鳳鄉關西北十二里零溝村之北原，禮也，有男二人，長曰神，次曰神慶等，叩地號天，哀毀過禮，網極之恩難報，終身之戚不忘，恐日月訛化，丘壑變移，故鐫石勒文，於終古，詞曰，天上神理意如何，積善為逝川，勝地雲多，，
唐故朝散大夫行洪州都督府豐城縣令上柱國公士譙郡清河房府君墓誌銘並序君諱誕，字文絢，魏郡清河人也，爾其金章墨綬，系唐夏而交暉，卿相公侯，騰魏晉而間出，本枝之盛，其在斯乎，曾祖獻，隋朝議大夫，行襄州襄陽縣令，教敷廉讓，績著清勤，名高問絹之英，道冠懸床之彥，祖泰，隋朝議郎，行青州錄事參軍，誘善如流，析繁不淖，清規同於月彰，素節等於霜凝，考，唐處士，情疏軒蓋，道狎巖泉，縱潘岳之閒居，浮仲長之廣宅，若星辰挺，山瀆降靈，幼乃淳溫，長而明敏，楊烏談天之俊，何以儔焉，孔宣問日之童，孰雲最也，若乃兵機戎略之術，無異石公，浮雲偃月之奇，有同孫子，由是屢摧肅慎之孽，頻剿駒驪之魂，收功鶴柱之前，列賞兔城之外，以乾封年授輕車都尉，解褐授宣德郎，行滄州胡蘇縣丞，昔逢驥絆，屈駿骨於清澗，今遇鵬飛，振仙毛於碧落，馭俗以惠，撫位以仁，聲盈碣石之區，譽逸貝丘之野，轉任袁州萍鄉縣令，護軍，公士如故，調琴演化，畫棒懲非，邁王阜之鸞，越魯恭之馴翟，又任朝議郎，行黃州司馬，柱國，經考加五品，道贊六條，光千里，功參別乘，懿躅遍於黃陂，德茂題輿，芳聲流於赤岸，既而周運，唐祚再隆，賁帛旌賢，制舉及第，俄授洪州豐城縣令，上柱國，經考歸致仕，望斷沖牛之氣，行遷埋劍之墟，邑老攀轅，村童臥轍，嗟乎，天道不測，人事難原，兩楹之夢忽諸，二豎之災旋遇，以神龍三年八月十五日卒於建春里第，春秋七十有六，嗚呼哀哉，惟君卑以自牧，簡而能廉，孝友不孤，溫恭必備，翱翔禮樂之囿，風儀與秋月齊明，游泳文雅之場，音徽與春雲等潤，汪汪焉，洋洋焉，朝野挹其楷模，鄉里推其禮讓，痛於福謙不報，與善無徵，辭白日於長天，赴黃腸於后土，男修凝，吏部常眩掌中義切，膝下情深，申宅兆而銜哀，瞻蓼莪而茹泣，以景龍元年歲次丁未十月乙丑胡葬於邙山之原，禮也，靈需轉，望郊甸之蒼茫，旋翻空，聽風煙之憫默，嗚呼哀哉，爰占白鶴之墳，式啟青烏之兆，勒石，掩質幽扃，其詞曰，弈葉璋，乃祖乃考，累歷賢良，粵若君子，惟德之祀，茂績泉深，，兮流兮東注，雲兮斧刃，風兮懸劍之，
大唐故河南府密縣丞薛府君夫人河南元氏墓誌銘並序外生洛陽縣丞杜密撰維元和八年歲次甲午十月三日，夫人抱疾終於汜水縣里之私第，春秋七十有四，夫人曾祖曰溫，溫生舒，舒生皇密州安丘縣令詢，代襲軒裳，門承貴族，史冊詳備，今略不書，夫人即安丘之長女也，天生淑質，為世軌儀，雅範閨門，克配君子，承遵以孝，撫孤以仁禮則外修，德音內，恪勤克儉，家成素風，攸是人得稱其美焉，夫人有子二人，次曰公綽，居夫人之喪，哀過常禮，不幸短命，今也則亡，惜乎名不彰於時而沉埋下土，嗚呼，曷天掩善之如是耶，季子偉，前任鄭州原武縣尉，夙承慈訓，百行克全，銜哀茹悲，柴毀傷性，夫人有女二人，長曰未適人，次歸儷於殷氏，早終於世，府君先夫人而歿，以十年歲乙未八月己亥，四日壬寅，合祔於密縣府君之穴，遵舊禮也，願刊石以為志，貞范與之莫儔，敘纂盛門，追述前烈，銘曰，悠悠者天，下土是冒，令質淑人，胡福不報，默默者神，惟德是鄰，伊此淑人，終窶且貧，克配君子，能修婦道，輝光日新，齊眉偕老，川以水成，人為世閱，沉彼下泉，永垂貞節，外生孫鄉貢進士杜景立書，
唐故御史中丞汀州刺史孫公墓誌並序朝請大夫守左散騎常侍賜紫金魚袋上柱國李都撰朝散大夫前守河南縣令柱國李涪書吾友孫子澤於咸通十三年六月三日歿於臨汀刺史之位，後四十五日，家吏走京師，歷告其屬，余聞訃若夢怪，久不自信，翌日，聞親者哭於家，仁者吊於路，然後知吾友果不測矣，嗚呼痛哉，自是悲不能止，而加慟焉，公外舅呂宗伯少師名來吊且曰，吾宗為顯友，不意今即世，子宜以銘，公同堂兄前婺州牧契亦繼以來，請予為銘，子澤素友也，而契，吾若既辱親者之命，烏忍不銘，公諱樂安人，其先出於齊大夫之後，曾伯祖文公諱進，皇秋官侍郎，有大名於時，故派系官族，文儒德業，連環如粲星，有門徒生魯國公真卿已錄存焉，故不書，文公開元中為考功郎，連總進士柄，非業履可尚，不得在選，其登名者有柳芳，顏真卿，李華，蕭穎士之徒，時號得人，憂古封，曾王父諱，皇關內營田判官，左羽林兵曹參軍，京畿採訪支使，贈左散騎常侍，王父諱會，皇侍御史，郴，溫，廬，宣，常五州刺史，晉陽縣開國男，贈工部尚書，烈考諱公，皇大理卿，禮部尚書致仕，贈太尉，公懿和，勇融眉睫，自冠歲，篤於孝悌，聲被縉紳，郁為名人之所器，仰若桂穎，香洩人間，故搴芳者爭取，繇是一貢第進士於李公，褒議者不以為速，其後從盧公貞於甘，尋敬公聘於浙右，旋罹先太尉艱，毀殆滅性，缺，從舊府於兗，旋亦隨罷，時蕭相國實自內署守金陵，張公毅夫自夕拜守豫章，二鎮急賢，疊馳聘禮，公從奏書於潤，前後凡四府，自支使至判官，其列職者五，自校書至評事，內試官者三，宣宗皇帝朝，崔丞相慎由方樞造物權，望壓天下，凡所登用，擬第一流，因起公為小諫，俄而內署缺學士，蕭丞相鄴默上公名，公造門色沮，俯首卑謝，且曰，某誠無似，誓不以苟進自許，丞相不能抑，未幾，御史中丞李公童始提憲印，風大張，欲其望者，輝我寮伍，遂寮為殿內，厥後黜刺武當，以前時不從辟於白相國敏中故也，大凡去朝籍而處他位，未嘗不簡於業官，公至部未幾，俾饑者飫，啼者歌，家寧戶安，漁吏斂手，故洽聲四溢，深為本道節度使徐公商獎異，人為員外都官郎，蕭丞相實始判民曹事，乃曰，吾欲以泉貨挽故人，可乎，因計貳職，從舊府也，俄轉左司外郎，值徐丞相人為御史大夫，席公郡謠表知難事，遷司封，賜五品服，尋以本官掌西掖書命，西起代，故事，歲滿必以真授，公居職四周，方踐正秩，而恬然之，今上以慈恕母天下，尤注意於三尺法，遂擢為御史中丞，庭錫金紫，譚者美之，公至於試，虔操國章，事法嚴，吏不情，獄無監系，上每坐便殿，必親閱刑書，欲桎梏不加，憲綱疏略，公周索理本，別重，上益加寵待，其選置寮，必搜貞良，不為勢屈，一旦為飛語所中，謫去數千里，人莫得而名之，及就路，生閨閣，良偶先凋，越月而女繼夭，公抱無泣之，陷不測之算，至郡三月，為南方毒所，一夕奄，嗚呼，其天數歟，其人事歟，是用興有識之歎，動恩愛之悲，嘻，公之為人也，節峻誠堅，無觸利之交，無苟隨之縶，感一飯必思有所效，而壇宇凝曠，未嘗屑意於曲俗，故遇人無假誠，待物無偽貌，江澄聳，莫可動搖，洎釋褐至遂，親戚有不能自持者，無疏密耆幼，名宦婚葬居室體一資於公，而又善與人愛，表於當代，惜乎不得助和風雨，吹灑寰區，而埋恨下壤，非夫人之慟而誰慟歟，享年五十四，夫人隴西縣君李氏，丞相李福之賢女，河東郡君裴夫人所出，年十有九，以大中十年十月十日歸公於東都，以去歲十二月七日終於渚，春秋三十三，門緒清華，冠於他族，早挺淑，如稟師資，孝起於韶年，德充於授室，肥家之道，裕乎六姻，比歲在京，常為少師阻塞恨，洎於從公之貶所，而郁涕軫庭闈，故未及中途，竟至大病焉，時公迫於嚴譴，未克旌夫人之遺芳，當緘瞑目之恨，子男二人，長曰杲，孝謹有聞，而飾以詞形，從鄭公愚為廣南推官，得試校書，次曰二合，李夫人之出，幼而未弁，朗徹端茂，世先風，三女阿奴，阿弄，阿銓，阿奴已成人，許嬪進士裴梁，即今漢南尚書之子也，未嘉期而歿，夫人所出次子三合與二幼女也，杲等號奉祥車，用其年十二月五日，寧神於河南縣平樂鄉杜翟里，合夫人之喪祔於先塋，禮也，襄事者季弟前京兆府高陵縣尉理，茹哀不解，噫，余負終鮮之感，常移其睦於友朋，故待君如手足，今往鎮，其將奈何，因出涕而銘曰，大鵬之翼，穹蒼，亭雲之材，不登明堂，惟君也，玉與其潤，蘭與其芳，比古君子，顏閔相望，業未伸於調鼎，魄已散於遐方，無情之論，有識同傷，青車彭彭，指洛之陽，歷歷封壘，皆君故鄉，於以安宅，子貴孫昌，據華孕秀，以鼓餘光，纂德貞石，終古淒涼，
大周故左武威大將軍檢校左羽林軍贈左玉鈐衛大將軍燕國公黑齒府君墓誌文並序太清上冠，合其道者坤元，至聖高居，參其用者師律，不有命世之材傑，其奚以應斯數哉，然則求玉榮者，必遊乎密山之上，蘊金聲者，不限乎魯門之下矣，府君諱常之，字恆元，百濟人也，其先出自扶余氏，封於黑齒，子孫因以為氏焉，其家世相承為達率，達率之職，猶今兵部尚書，於本國二品官也，曾祖諱文，大祖諱德，顯考諱沙次，並官至達率，府君少而雄爽，機神敏絕，所輕者嗜欲，所重者名訓，府深沉，清不見其涯域，清軌闊達，遠不形其里數，加之以謹愨，重之以溫良，由是親族重之，師長憚之，年甫小學，即讀春秋左氏傳及班馬兩史，歎曰，丘明恥之，丘亦恥之，誠吾師也，過此何足多哉，未弱冠，以地籍授達率，唐顯慶中，遣刑國公蘇定方平其國，與其主扶余隆俱入朝，隸為萬年縣人也，麟德初，以人望授折衝都尉，鎮熊津城，大為士眾所悅，咸亨三年，以功加忠武將軍，行帶方州長史，尋遷使持節沙泮州諸軍事，沙泮州刺史，授上柱國，以至公為己任，以忘私為大端，天子嘉之，轉左領軍將軍，兼熊津都督府司馬，加封淳陽郡開國公，食邑二千戶，於時德音在物，朝望日高，屬浦海生氛，蘭河有事，以府君充洮河道經略副使，實有寄焉，府君稟質英毅，資性明達，力能翹關，不以力自處，智能禦寇，不以智聞，每用晦而明，以蒙養正，故其時行山立，具瞻在焉，至於仁不長奸，威不害物，賞罰有必，勸沮無違，又五校之大經，三軍之元吉，故士不敢犯其令，下不得空其非，高宗每稱其善，故以士君子處之也，及居西道，大著勳庸，於時中書令李敬玄為河源道經略大使，諸軍取其節度，赤水軍大使尚書劉審禮，既為敗沒，諸將莫不憂懼，府君獨立高崗之功，以濟其難，轉左武衛將軍，代敬玄為大使，從風聽也，府君傍無聲色，居絕玩好，枕藉經書，有祭遵之樽俎，懷蘊明略，同杜預之旌旗，胡塵肅清而邊馬肥，漢月昭亮而天狐滅，出師有頌，入凱成歌，遷左鷹揚大將軍，燕然道副大總管，垂拱之季，天命將革，骨卒祿狂賊也，既不睹其微，徐敬業，逆惡也，又不量其力，南靜淮海，北掃旄頭，並有力焉，故威聲大振，制曰，局度溫雅，機神爽晤，夙踐仁義之途，聿蹈廉貞之域，言以昭行，學以潤躬，屢總戎麾，每申誠郊，可封燕國公，食邑三千戶，仍改授右武威衛大將軍，神武道經略大使，余如故，於是董茲哮勇，剪彼凶狂，胡馬無南牧之期，漢使靜北遊之望，靈夏衝要，妖羯是瞻，君之威聲，無以為代，又轉為懷遠軍經略大使，以遏游氛也，屬禍流群惡，釁起孤標，疑似一彰，玉石斯混，既從下獄，爰隔上穹，義等絕頏，哀同仰藥，春秋六十，長子俊，幼丁家難，志雪遺憤，誓命虜庭，投軀漢節，頻展誠效，屢振功名，聖曆元年，冤滯斯鑒，爰下制曰，故左武威衛大將軍，檢校左羽林衛，上柱國，燕國公黑齒常之，早襲衣冠，備經驅策，亟總師律，載宣績效，往遘飛言，爰從訊獄，幽憤殞命，疑罪不分，比加檢察，曾無反狀，言念非辜，良深嗟憫，宜從雪免，庶慰塋魂，增以寵章，式光泉壤，可增左玉鈐衛大將軍，勳封如故，其男游擊將軍，行蘭州廣武鎮將上柱國俊，自嬰家咎，屢效赤誠，不避危亡，捐軀徇國，宜有錄，以申優獎，可右豹韜衛翊府左郎將，勳如故，粵以聖曆二年壹月廿二日敕曰，燕國公男俊所請改葬父者，贈物一百段，其葬事幔幕手力一事，以上官供，仍令京官六品一人檢校，即用其年二月十七日奉遷於邙山南官道北禮也，惟府君孤峰偉絕，材之表也，懸鏡虛融，理會之台也，言寡而意博，無枝葉之多蔽，謀動而事成，有本末之盡美，夙夜匪懈，心存於事上，歲寒不移，志在於為下，非君子之所關懷，必不入於思慮，非先王之所貽訓，必不出於企想，自推轂車門，建節邊塞，善毀者不能加惡，工譽者不能增美，智者見之謂之智，仁者見之謂之仁，至於推財忘己，重義先物，雖刎首不顧其利，傾身不改其道，由是懦夫為之勇，貪夫為之廉，猶權衡之不言，而斤兩定其謬，余之絕足，而駑駘知其遠，至於吏能貞，走筆而雙璧自非，鑒賞人倫，守默而千金成價，固非當世之可效，蓋拔萃之標準也，榮辱必也，死生命也，苟同于歸，何必終於婦人之手矣，余嘗在軍，得參義府，感其道，頌其功，乃為銘曰，談五嶽者，不知天台之翠屏也，觀四瀆者，不晤雲洲之丹榮也，恭聞日為漢之，亦有里奚為秦之娣，苟雲明哲，與眾殊絕，所在成寶，何往非晰，惟公之自東兮，如春之揚風兮，文物資之，以動色聲，明佇之以成功兮，悠悠旌旆，肅肅軒蓋，擊鴻鐘，鼓鳴籟，雲誰之榮，伊我德聲，四郊無戎馬之患，千里捍公侯之城，勳績既展矣，忠義既顯矣，物有忌乎貞剛，行有高而則傷，中峰落其仞，幽壤淪其光，天下為之痛，海內哀其良，天鑒斯孔，α及存亡，余實感慕，為之頌章，寄言不朽，風聽無疆，
唐故朱府君夫人范氏合祔墓銘公諱和，廣平人也，其先祖考，終不書，公少好，禮備身，不名，優遊自適，何期不仁，殲我賢哲，以長慶四年二月十日歿於揚州江都縣市北之旅舍，享年五十有八，夫人錢塘范氏，人，婦道母儀，不幸於去歲十月九日先公而歿，嗣子三人，長德方，次德文，次，孝難及根於性情，乃以其月十九日，祔於五乍之先塋，禮也，恐陵谷遷改，謹記銘曰，積善應，雲，生同，死祔玄堂，矣，，千秋萬歲，，
國皇叔祖祭酒嗣韓王誌文並序銀青光祿大夫行太卿李景撰王諱訥，字，隴西狄道人也，昔咎繇為理，種德邁，伯陽降靈，空道遠，大聖垂裕，肇興我唐，載張乾維，欽若古，王即太祖武皇帝之原也，太宗文皇帝之猶子也，崇漢封建，享國攸長，懿周親賢，代尉兼絳州刺史韓王元嘉，貞樂東平之善，通河間之傑，以識達聞朝廷，以孝行郁時望，王即太尉之季子也，生而岐嶷，長而永圖，動則禮隨，言必道順，屬臣翼佐，先帝負桐宮之冤，酷吏乘時，衣冠受塗炭之禍，爰逢遷鼎，其家，特以幼沖，遂從適竄，神龍啟運，天步中興，訪零落於人間，自炎荒而祗召，竹箭之美，生而有材，璞玉之良，自成寶，便承獎命，嗣建於韓，開朱邸之榮，拜青州別駕，驥足斯展，鴻漸於，芬於海圻，沐殊私於天渥，尋授光祿少卿，五齊克修，八珍具舉，又加銀青光祿大夫，遷左衛將軍，轉太僕卿，改左千牛將軍，十門肅清，立飛如舞，以王識淳和，鳳儀閑雅，師氏之訓，人范允歸，遷國子祭酒，屬家人抵憲，有司聞天，寵辱相驚，仁義莫救，坐貶太子少詹事，堅貞自資，操行不易，上廣崇儒教，大皆國庠，俾敷厥圖，爰念舊政，又拜國子祭酒，踵荀卿之雅望，習孔丘之要道，肅肅邦序，緬惟高風，青青子襟，式光先烈，方將戴恩席寵，忘憂保神，何疑弓，奄然過隙，以開元十七年十一月七日，薨於長安市政里之私宮也，嗚呼，景命不造，不其痛而，享年有八，皇情軫悼，特為舉哀，賜物二百段，米粟二百石，喪葬官給，追贈兗，沂二州都督持節，使儀於九命，遠燭重泉，生榮歿哀，暉今振古，嗚呼，王體濟慈順，不邇聲色，高密之克嗣也，推誠小心，訥言欲，濟北之貞信也，謙虛接士，清靜持身，下邳之節儉也，任道霽威，憑文守正，東海之奉法也，可謂公族麟角，王臣羽儀，何因地而錫才，獨與時而無命，痛矣夫，於年六月七日祔於富平縣界牌陽之原，禮也，龜謀襲吉，馬鬣開封，淒陵谷，嗣子叔等銜恤在疚，泣血無從，長懷罔極之恩，思存不朽，之石紀德，而為銘曰，維天有漢，伊人有居，於穆靈派，俾韓於王，白枝鬱鬱，朱旗煌煌，種德高堂，其一，高堂伊何，貳紹蕃鎮，服道祟德，資忠履信，業盛朱邸，榮開金，寧，孰光厥胤，其二，亟華紫紱，別乘青州，三登棘署，再踐鈐謀，有典有冊，亡，懋列，其儀孔休，其三，天其與善，善亦難恃，苒苒驚電，逝晷，廷，敢蒿里，紛，空歌麟趾，其四，肅肅輿，蒼蒼，哀哀孝子，號天罔，楚挽萋，人，恩，芳猷可襲，其五，
此志疑有誤，無從核實，聖道寺故大比丘尼智海法師灰身塔大唐貞觀廿二年七月八日弟子等敬造清行寺故大菩尼智灰身塔，
真定縣故縣錄事郭彥道墓誌銘並序君諱彥道，本望太原郡，今為真定人也，君以神識沉敏，風宇條暢，竹馬全信，零顯術，家殷金穴，不愈禮節之規，辨懸河，自得言談之，斧藻至德，琢磨令范，王方平之作誕，滌想簪裾，仲長統之風，放情山水，朱霞泛酒，辟東閣以嘯清風，白雪調琴，虛北堂而明月，嘗被鄉人舉為縣錄事，六長提挈，賓儀式序，鹿效諤當大德無暌，奉黃裳則務朝鉅郡守朝任琅長陸機國史，乃龍，謝弈家風，即玉樹，文西武莫不表常銘勳彝器，子仁恭等陟岵流涕，循陔失緒，易陵谷嗟馬鬣之塋，卜牛眠而有地，遂以天保二年正月二十三日之城北五里平原禮也，青烏宅兆，撫隧麗未歌攀需動北陸之思，石幽永秘，勒三埋知九原而不作，式陳盛烈，乃紀銘雲，其詞曰，門稱通德，里號高陽，令聞令望，如如璋，放曠山水，婆娑故鄉，不應明賁，誰擢幽芳，我祖，早承閥閾，國符，家藏金穴，學楊左，才優顧薛，若邙山，朗如縣月，德音在耳，清芬未，玄穹賦命，我明哲，刊石銘勳，騰視曩烈，
唐右千牛衛長史王公夫人薄氏墓誌鄉貢進士杜師義撰夫人姓薄氏，雁門郡人也，在漢有將軍曰昭，以功勳顯著，世為名族，夫人曾祖，德備行彰，內明外協，歷居顯職，累踐雄藩，而運厄其材，乃終許州長史，祖甫，茂器懷恢恢之量，峻行有落落之節，時無知者，竟否塞焉，而終徐州司馬，父浩，世挹芳猷，賢聞美洽，濟施有竭產之譽，奉上有盡身之能，得謂材有餘而位不足者也，竟終遂州司馬，夫人淑德光明，材用聞達，非從師授，稟自天知，年十五，出嬪於我右千牛衛長史王公，良修婦道，僅卅載，則言無頗耶，而色處柔順，每容不治，服不整，則王公未嘗獲見焉，夫人奉上以和，率下以信，自內及外，令儀昭彰，施之以風，遠無不化，雖古之名流，莫能過也，宜其與王公偕朽永代，共造福庭，何圖雌劍先沉，陰桐早落，九族興歎，六姻無依，茫茫昊天，夭我貞美，以元和六年十月廿四日寢疾，卒於東都陶化里之私第，享年四，有男二，曰行本，曰全度，皆鍾夫人之盛烈，法王公之忠貞，蘊學識之精通，窮智用之妙略，泣血號苦，行路增悲，抑見王氏家薄夫人之遺德也，以其年十一月十二日葬於洛陽縣平陰鄉積潤村之原禮也，師義忝跡門館，備欽素淑，既承長史之命，敢重為銘，銘曰，美矣夫人，操履有聞，和以立性，以飾身，母儀以淑，婦道既臻，孤沉半落，玉折蘭焚，刻石原壤，岸無堙淪，墳峨峨，千秋萬春，侄弘書，
唐故正議大夫使持節相州諸軍事守相州刺史上柱國河南賀蘭公墓誌銘並序故吏尚書工部郎中隴西李昇期撰公諱務溫，字茂弘，河南洛陽人也，其先太公之後，代為慶氏，至侍中純，避漢安帝父諱，改為賀氏，洎後魏尚書令訥，以元舅之貴定建立之策，封賀蘭國君，始賜姓賀蘭氏，鴻源蟠乎代祿，異才駢於累構，故奮鱗雲飛，郁為茂族，曾祖蕃，周開府儀同三司，隋禮部尚書，成安郡公，祖師仁，皇朝銀青光祿大夫，散騎常侍，應山公，父越石，朝散大夫，州長史，通門盛德，列侯繼軌，並勳藏王府，錫光彝器，公滋靈元和，挺秀清茂，干櫓載籍，服訓度，故詞翰卓起，草玄詣神，禮樂自持，士林獨步，若乃天機尚乎雅澹，心境忘乎喧雜，發言造微而轍跡不見，履行惟古而芳聲允答，有不得已，舉茂異，與太原王適，隴西李迥秀，並對冊高第，解褐授鄭州參軍，非所好也，尋授右領軍兵曹，載初中，應大禮舉，召問前殿，天子異其冊，拜家令丞，時中書令岑公雅所歎伏，特薦公知制誥，屢奏赤墀之下，將矯青雲之翼，屬太后親政，獄連皇枝，公婚結河間，官因左退，貶授泉州莆田主簿，大牢，介休二令，重貶汴州司倉，時姚韋便禁闈，是平生密友，歎是遐遠，公言朝廷，尋而有敕改括蒼令，公自流落不偶，十七八年，游心老莊，取樂閒放而已，夫杖不群之量，懷獨見之明，必屯夷，始濟經久，故軻遷竄，周流江湘，窺夢渚之孤煙，哲縉雲之芳草，久矣哉，苟垂翅取安，守道自得，故無懵於泥蟠矣，中宗龍飛，再張日月，洗是幽滯，始趨天闕，入拜少府監丞，仍加朝散，累遷主客員外，祠部郎中，時以為騫翥掖垣，刷蕩綸翰有矣，屬韋氏用韋，政出椒房，假佛道，廣崇雕飾，招提積於金碧，僧籍盈於浮偽，至乃牆衣不粉，室窮丹，避丁背役者，愛是愉樂，如歸市焉，公深鑿蠹時，思以易軌，因大閱名簿，一時綜，奏正還俗二萬餘人，於時緇服以清，粲然式敘，禮部尚書薛稷熏灼當代，欲搖動此流，公固執如一，不為之撓，及入秉機務，縱心高下，梁鴻五噫，不收天下之才，張衡四愁，且拜河間之相，古猶今也，因而左出，拜儀州刺史，未幾，除揚州司馬，時長史為按察，每入奏出巡，多不在郡，政之大小，咸決於公，公以廣陵要衝，天下所湊，刈奸詰暴，因而大理，朝廷懋是聲績，欲徵近侍，會舊鄴遺襄，有夫凌城，帝思俾，恭膺作牧，拜相州諸軍事相州刺史，戢暴以勝，威以輯俗，導人以本，不奪其時，柔寬式暢，禮讓潛滋，是以逋亡獲首丘之感，畎畝欣故年之業，懷我美政，夫耕妻盍，是用惠問旁塞，休聲四流，方驤首泰階，竭見雲陛，享年不永，終於官舍，春秋六十五，官屬僚馭等，駿奔良醫，召巫陽以喧請，逢天之，赴喪位以驚慟，暨靈需發軔，像物列途，人吏傳哭，響接郡界，雖鄭喪國產，亦不是過焉，有子晉，臨，貴，恆等，銜恤在疚，儡然靡奉，粵以開元九年十月廿三日遷厝於邙山之原禮也，公絕世風流，卓然秀異，涯檢苞於群品，精密該於庶事，凡再升台朗，三典郡國，每雲務一睹，聲華曖然，所與士君子結蘭桂，交桃李，莫不飛管氏之雲鴻，泛孔明之魚水，和我鼎實，光哉寶臣，而不踐亨衢，永淪荒遂，敢圖遺跡，刊於幽志，銘曰，岳降神兮才為時，門載昌兮德潛滋，導禮樂兮操自持，韞璋兮逢聖期，出入台省兮增懋益，典牧州郡兮多異績，宜參乎弼諧，光是典冊，天方休兮喪寶臣，朝雪泣兮代思人，雖奮鱗翼於義唐之運，惜不與稷Ι兮為鄰，邙之陽兮洛之，見河山之表里，壟隧開兮清月愁，松柏生兮悲風起，有南州之故吏，述芳聲兮是紀，
大唐故刑部郎中定州司馬辛君墓誌銘並序君諱驥，字玄馭，隴西狄道人，皇祖訓夏，金簡其靈源，纘女惟莘，玉鼎媵其昌業，夷羊在牧，卑以讜言稱高，被斯臨川，有以知來見述，破羌師律，沮漢將於湟水，推重，抗晉主於轅門，維山長，西河水曲，亦已羽儀三古，菁華百代，青史可，黃縑遂略，曾祖子馥，後魏平在相，散騎常侍，左衛大將軍，尚書右丞，太常卿，三門公，量兼虛受，才優不器，緝槐庭於鼎實，文棘寺於春官，祖德源，齊散騎侍郎，尚書比部郎，騁陳使，待詔文林館，中書舍人，渭州大中正，內言上士，隋蜀王諮議，體韻宮商，情含絢素，鳳條沼，東觀西園，邁潘陸之風塵，掩徐陳之轡，父正臣，隋承奉郎，餘杭郡司法書佐，黃中發秀，白賁凝資，弱冠登朝，俄絕軌，君德所積，道風以早，識詣中和，理牽清越，孤先遠慶，應阮重光，曾前傾，寒泉夙恃，早逢離亂，甫自髫沖，茹藿承顏，撫楹稟訓，觸神必韻，遇境而，蒲葉成編，練螢取照，游心百氏，肆目五車，幾參象彖，思諧風雅，雖宛秀神，魚遠記，晉朝所滅，豕亥可分，漢日稽疑，鼠廷豹斯辯，有隋言謝，唐運初興，大克平，皇華東踐，時年十八，爰應弓招，河朔士林，取高延譽，自斯賓筮，貞觀明，屢飭條枚，恆參翹俊，涓流遂廣，積壤成坻，十四年中，授洛州都督府法曹，尋而別召，遷秘書郎，申韓為九流之一家，游夏乃孔門之多藝，蓬萊秘府，水名郡，豈唯案牘見推，仍以文詞取妙，砥矢成用，利器在躬，優獎，遷大理司直，又為金州道巡察副使，威暢事，詠興酌咒，廿二年敕授屯田員外，太宗躬刊晉史，傍招筆削，遂復聲華延閣，譽起仙台，藹彼良書，義均不朽，尋以用，敕授刑部員外，上稟泣辜，下遵中典，永徽之始，肇建承華，妙選時英，光茲上裕，遂從升擢，授太子司議郎，四年之內，復加綸紼，授都官郎中，尋遷刑部，闈東峻，閣道南通，辭旅食於神飆，接含香於星座，才望兼美，賓實兩華，而方增輝鼎味，取光髦士，背渥窪以長懷，指姑余而一息，遂乃漳濱曠序，未疾纏災，朝旨所優，除定州司馬，雖假祿成養，曩賢不推，而臥淹時，抗表辭職，恩詔允，言歸洛都，潘岳家園，且安慈膝，曾參啟足，俄及言，以顯慶四年十一月廿九日卒於道化里之第，春秋五十有八，嗚呼哀哉，友執慟懷，紳佇欷，君德門遠暢，秀氣攸，磨礱有涉，精義必該，性情所陶，神，幼居，言提育，機杼為訓，俎豆有方，空谷生萏，α然遂遠，析薪良，焉可憑，既妍，亦擅詞藻，風韻閒明，器蓋，揚歷清顯，隱括名流，雖韋誕類琛，衛如玉，取珍，折稟麗，荊阿在其，牽絲，屢踐丹地，上參同恥，仰緝春華，兩宮辛君墓誌所推，萬夫是屬，至於閨庭起豫，友朋不遠，春樹流嚶，秋筵上月，芳醪可薦，王幽緒於黃爐，折芰乃尋，實絕境於濠上，晉朝舊事，漢日遺儀，台閣空存，縑緗可閱，而鳥嗟過目，騎傷絕影，輔仁之義，於何可言，而今鞠之慈，彌結芝蘭之痛，霜露雲遠，方窮蓼莪之哀，哀子藍田縣主簿積慶等，以龍朔二年十一月七日殯於洛陽清風鄉芒山之阿，嗚呼哀哉，周策共首陽之下，漢朝術士，還壇之傍，以弱年，情先密，爰從薄臣，姻好彌隆，絕弦喪質，百年遽盡，比義神交，九泉不輟，慈氏，敢述銘云，配天承祀，纘商發祉，瘳辯前繇，有照良史，漢將惟光，魏著美，業高紫塞，祚延黑水，顯祖重規，前哲垂裕，曲台傳禮，甘泉起賦，昔贈衣，賞封嘉樹，乃考淑德，仁而非遇，鍾山水白，漢渚波圓，茲有美，藻麗光鮮，齊閔為質，望回不騫，絢采文素，幾心照玄，士衡長離，延祖鳴鶴，葺鱗浮藻，維駒暢藿，遠光天憲，增華儲，再踐蓬山，四遷雲閣，天衢俟房，槐庭曠陰，波瀾自閱，天地無心，露泣顏子，風敗展禽，授杼增怨，攀穹莫尋，洛浦丹旒，芒山玄夜，松遂俄掩，塗車不駕，紫玉可沉，黃化，九言何遠，千秋長謝，
大唐故瀛州司馬兼侍御史太原王府君墓誌銘並序安次縣令李再撰公諱郅，字郅，太原祁縣人也，至若衣冠鐘鼎之盛，婚姻甲乙之選，則源流自遠，歷代稱之，列在縑緗，備諸史策，公五代祖隆，隋監察御史，制興衰論七篇，高祖二，皇諫議大夫，涇州刺史，有集廿卷，並文章風雅，行於當時，曾祖，尚書金部郎，祖弋，沂州長史，父浚，蔡州西平縣尉，皆金玉其行，鸞鶴之姿，崇德仁，積慶相襲，公則西平府君第二子也，幼而岐嶷，弱冠知名，起家棣州厭次尉，累至定州功曹掾，玉壺清瑩，水鏡澄明，廉使聞，移拜本州涇邑令，自涇邑轉深州安平令，自安平遷涿郡范陽令，教誨不倦，視人如傷，勝殘革弊，日新其德，雖昔人雨螽之避境，夜漁之不欺，千載同風也，故幽州牧大司徒朱公器重偉材，飽聞盛美，擇公為牙門將，軍謀戎事，多諮訪焉，洎我尚書嗣守先封，恢弘盛業，表公為瀛州司馬帶侍御史，仍兼管內郵驛使，門無留事，賓至如歸，公西赤之束帶，行人揮之飾，何以加也，嗚呼，才既鍾於上智，命不登於中壽，傷哉，不幸以貞元五年三月遘疾，廿一日終於官舍，享年五十三，知與不知，無不痛惜，公從父弟固安主簿豐，長子瀛州參軍逵，次子遘，三子邈，四子迢，並銜痛茹毒，經營喪葬，起墳於薊縣姚村南一里之原，禮也，慮東海或變，古墓為田，既備送終之禮，見平生之志，再忝公知己之顧，亦直書而無愧焉，其銘云，儒風素業，代不乏賢，惟公嗣之，無忝所先，懿文允武，自趙來燕，夙夜在公，明德日宣，哲人云亡，邦國無先，胡不遺，嗚呼彼蒼，貞元六年正月廿四日刻，
唐故河東郡裴氏故夫人鉅鹿郡時氏墓誌銘並序鄉貢進土應制科劉贇撰並書及篆蓋懿夫百家郡望，四姓為先，天下氏族，莫過裴姓，所以秦晉疋偶，遂適裴氏族焉，夫人性懷貞潔，心靡詭隨，廉義只居，恩撫幼犀，寡躬半百，庭訓耄年，不幸大中八年正月十九日終於永興里之私第，享年七十有二，何期六疾俄侵，三魂忽散，救療尋醫，望眩之瘳除，良吏占蓍，冀離殃而出網，嗚呼，夕陽西昧，蟾魄東系，哀子絕漿，孝婦獻水，二子號天，孤孫潸涕，竹瓦備陳，塗芻已辨，長男元慶，季旦兀真，並居家治理，忠孝貞明，奉國恪勤，效誠軍器，即以其年二月十一日葬於萬年縣洪固鄉李永村之界也，慮恐代異時移，陵谷變改，乃命微材，紀為銘曰，嗚呼姜母，不盡施婦，風燭難留，春秋非久，落日西馳，逝川東注，人每世而有新，世每人而有故，野每春期必華，草嘗朝而露，歎萬古以常然，樹千秋之墳墓，窆茲貞石以長存，此銘文以永固，
聖道寺故大比丘尼那延法師灰身塔記大唐貞觀廿二年二月八日弟子等敬造，
唐故時府君王氏夫人合祔墓誌銘並序府君諱清，字清，望鉅鹿郡也，案唐韻唯良史傳，有時苗等氏，即其先也，自後源流分流，易葉傳芳，冠冕聯綿，郁為盛矣，祖諱迪，水鏡臨人，任邢州司馬，考諱光，政喧宇宙，為諸治封官，府君卓犖莫奇，調逸雲漢，心廓落以虛靜，貌昂藏而出群，不樂榮名高上不仕，豈謂天壽不永，彭年有期，春秋六十有八，以太和五年二月十日奄辭人世，夫人王氏，望太原也，素質霜明，美玉溫潤，曹謝不足比其德，珂母曷可方其賢，享年八十有六，以大中七年二月五日奄歸泉路，呼大夏樑折，芙蓉葉凋，先折劍鋒，花殞紅蕊，嗣子有二，長曰忠信，已沈魂於大夜，次男忠政，敦行孝悌，性直如弦，撫孤幼以情傷，思二親而淚血，痛父母傾歿，心摧骨驚，恨兄嫂先亡，氣殪傷斷，阻以歲月未便，精魂散處於泉台，今也日吉時良，祔先此席，於是產傾家，備崇葬事，以大中十二年四月廿九日當莊東北五十步，制斯墳也，遂使雙鸞對舞，，為萬古之丘墳，制千秋之兆域，諸親慟哭，悲，送終，哀慘原野，恐年更歲改，海易桑田，事可，為詞曰，明明府君，英英不群，郁悖之氣，間生異人，夫人王氏，令淑已聞，梅花吐秀，蘭葉長春，何負圓穹，禍延二親，瓊姿掩夜，月魄虧輪，悲傷辭舊室，哀痛宿新墳，野雲朝作，孤月夜為鄰，大中十二年四月廿九日記，
唐故溱州錄事曹君墓誌銘並序君諱澄，字景澈，沛國譙人也，叔振釋之初，因封命氏，平陽侯之雅望，纂慶承家，帝子周親，仲尼慚聖人之後，功臣漢，茂先恥王佐之才，由是弈葉傳芳，間出，固以載諸史冊，今可略而言矣，曾祖仲將，周南陽郡書佐，寬以濟猛，明足照奸，雖折獄片言，而隨狀流涕，祖俊，隨州平棘縣令，功參制錦，先服之鄉，務綰牽絲，更動絃歌之曲，父，隋漢王府典簽，東池，引長裾之上客，西園蘭阪，奉飛良遊，君稟岳騰精，山秀質，心明若鏡，目朗懸珠，吐宏詞滔而江海不極，縱雄辯凜凜而風霜坐飛，學以從政，爰α舉，釋褐任相州安陽縣尉，轉濟州盧縣丞，溱二州錄事參軍，頻處撥煩，終傷調稱刀筆之吏，乃辭州縣之職，閒居逸士，初縱賞於家園，通德人，忽驚夢於巳，然則大觀齊物，知命勿憂，以存亡為晦明，為朝夕，春秋八十，以大唐咸亨四年八月五日終於洛州道之第，嗚呼哀哉，惟君青天寫鑒，玉樹含芳，道德五千，佇準繩而立義，禮經三百，應規矩而開宗，徒想平生，長嗟冥漠，孤子玄等，苴竹殞氣，陟岵崩心，無復避署承恩，侍游河朔，獨有臨終令留洛陽，即以其年八月十四日，窆於北邙之原禮也，山川望，煙雲夕而風樹寒，簫挽聲哀，遂路深而泉門掩，式圖貞琬，用紀芳奠，將使陵谷有遷，丘墳可識，豈獨河南城外，唯見弘之，偃師縣傍，知王弼之墓，其詞曰，降精，錫，靈凜慶，挺生材子，氣納風雲，學苞經史，宦，，牖，終悲奠楹，分河控洛，，烏思，野，，鬱鬱佳城，
唐故使持節上柱國君夫人氏墓誌銘洛陽進士徐珙撰並書壬午元祀季月六故率府郎上柱國君壽邱夫人疾終於洛陽永泰里之私第，享年六十，夫人諱教字教，昔先祖仕於宏農，遂家於彼，本望出於河南，其長源茂族，蓋史牒詳矣，曾祖，隋朝議大夫州湖城縣令，大父，皇朝朝議郎州司馬，烈考方，皇朝隱於華山，高尚其事，積德承慶，根克昌人焉，夫人溫和之心，承柔順之教，忠以於陵載誡宗，其祭如在，事上敬謹，身愛下以先歲宜室宜家，六親仰其，婦道母道，三德敷聞，鳳凰雙飛，自得鳴之樂，琴瑟合調，無忘在御之歡，昔今則見於是矣，嗚呼，信痛君子之先傾，不俾我躬之永謝，福善之應，神何食言，內則雲亡，人將安放，惟三祀甲申春月乙朔廿日甲申，葬於河南之北原從祔禮也，長子渙，咸安郡良山縣尉，次曰瞻，並欒欒在疚，大連喪，哀哀色極逾高柴之毀，珙以情因世故，義葉通家，而二子求蒙祖述，言不盡意，銘而識之，銘曰，盛德之後，子孫其昌，惟我夫人，令淑彰，身無忝，宜家有今則也，陟彼岵兮瞻望父，陟彼屺兮瞻望母，居伊水之東，龍門之下，泉扃壹閉，銘兮千古，
大周故通直郎行杭州司士參軍事上騎都尉趙府君墓誌銘並序公諱越寶，字連城，其先天水人也，今為汝州梁縣人焉，自肇派軒丘，分疆晉邑，揚朱曦之畏景，弗絕上卿之位，瞰青山寶符，俄就將軍之列，衣纓問望，史冊芬芳，曾祖超，周任曹州刺史，褰帷露冕，股肱惟良，祖度，隋冀州武強縣令，父恭禮，唐楚州鹽城縣令，並化超蒲密，恩逾卓魯，公天資俊桀，神用聰明，少挺孤貞，幼標秀異，心台清鑒，照明鏡於情田，器宇高深，契冰於性府，凜凜奇操，溫溫容，綜詞林，窮源學海，文藻，宋玉屈原之奇，吹竹彈絲，馬融伯牙之妙，春秋廿，應幽素舉擢第，授門下典儀，板位才舒，朝廷式序，青紫由其不濫，文武自此區分，秩滿，授秘書省校書郎，環鉛天祿，握槧雲台，魚魯行分，刊四部之訛謬，豹鼠斯辯，逕釋八儒之滯疑，秩滿，授東宮左司御衛率府錄事參軍，望苑之中，親陪鶴，搖山之下，虔奉龍樓，秩滿，又授洛州合宮縣尉，土中皇宅，天心赤縣，劇務心籍於英髦，撥繁良資於茂政，秩滿，左授杭州司士參軍，境接稽中，城臨浙右，堆案盈幾，似游刃之則，嗣梁妻之挺質，資孟母之貞規，湛四德以凝神，詠柏舟而成則，去聖曆二年二月十六日，卒於家室，春秋六十有八，以長安二年歲次癸亥十二月癸巳朔廿九日辛丑，單葬於州城東五里平原，禮也，嗣子嘉慶，第三嘉福，擁旄刺舉，扇黃石之玄風，杖劍橫行，運孫吳之秘略，酬勳上柱國，泣過庭之雅訓，悲陟岵之空瞻，恐陵谷之有遷，桑由之變易，故勒嘉聲於玄礎，式旌遂於幽泉，乃為銘曰，後稷之苗，王孫之子，德一隆周，通三命氏，鶴駕騰仙，乘鳧降祉，名高千古，流芳萬祀，周有英傑，負理從戎，狼河電擊，菟堞摧凶，一朝人事，千載空，
唐故處士穎川陳府君墓誌銘並序開成二年七月廿日，有唐處士陳府君享年八十，終於家，明年四月廿二日，葬於河南府壽安縣連理鄉寇莊村先塋之東順理也，府諱汭，裔承帝舜，姓自胡公，世載道德，事詳傳記，即南康郡王休先七世孫，曾祖承德，皇登進士科陰平郡別駕，祖齊卿，繼升進士，再判高等，自監察御史終太常博士，先考諱位，天寶末家國禍難，耽學墳史，累膺辟署，自大理司直終太子司議郎，府君年才弱冠，興元中，季父允眾佐太尉李公復京邑，以勳授壽州安豐尉，旋丁家艱，毀瘠有聞，負荷勤恤，推恩竭力，睦親成家，率身忘寒暑之勤，敬事盡和樂之道，高堂無違，幼弟怡怡，雖食貧處晦，綽綽有餘，後為知己薦用，從事嶺南，家遠宦孤，意不屑就，未幾謝主人而歸，遂雲壑寄跡，宴好娛賓，卅年間，忘名遂志，常正己檢下，以禮法自持，子弟以訓齊，朋友以義服，故家肥而道勝，意得而壽登，雖不及貴仕，君子以為達矣，男子三人，長曰昱，次，幼曰行修，夙承令范，皆已成立，二女出家，次適常州武進主簿賈汶，幼未及笄，並至性加人，孺慕終日，弟湘任御史，乞假護喪，自越赴洛，日時兆葉，手足痛殷，飲泣為志，不盡徽烈，銘曰，盡稱五福，其一曰壽，惟人道善，自天垂，道未守中，壽固難久，平生好尚，一旦何有，洛之間，泉深土厚，先塋喬木，侍瞻左右，歸復無悔，存亡志就，當世未光，慶延厥後，
大唐故仇君夫人袁墓銘並序君諱道，字那，武都人也，若夫遙源浚緒，冠冕紳，被諸圖諜，今可得而略也，祖蘭，父識，並聲高州里，望重一時，養素真，祿仕而已，君自幼及長，守茲仁信，言無二諾，道周百行，不希羨於富貴，又無悶於丘園，築室伊洛之濱，不染囂塵之谷，卅餘年矣，方欲享茲遐壽，垂范後昆，神道幽冥，遽從遷化，嗚呼，以貞觀五年七月廿五日，終於洛陽張方之里，春秋七十有三，夫人汝南袁氏，閨門禮訓，遠近式瞻，教養子孫，州壤推挹，以永徽元年十一月廿七日終於殖業坊第，春秋八十有三，仍以二年歲次辛亥四月甲子朔十日癸酉，祔於北邙之南源也，前臨清洛，卻據邙，葉休連之高情，符公理之雅致，子孝成等，痛蓼莪之罔極，悲駒巢之無停，高血已流，曾漿不屬，年逾知命，孺慕方茲，恐陵谷貿遷，音徽消歇，鐫諸玄壤，永示將來，其銘曰，緬邈長源，威遲遠胄，代傳簪紱，作邦之茂，餘慶克隆，誕茲貞秀，輕彼祿仕，重茲堂構，名光邑里，業盛丘園，志符金石，聲馥蘭蓀，方貽世范，永諭後昆，白駒易往，太素遊魂，百行既具，四德克昌，婦道無替，閨訓彌彰，曰孫曰子，稟誨義方，庶同蘭菊，終古傳芳，藏舟改，閱水淪波，飆塵夕化，薤靈朝歌，一隨運往，萬古如何，辭白日，是山阿，孝乎惟孝，泣血何追，幾將毀，哀慕方滋，青山何徙，碧海成坻，玄台既，白日何時，
有唐太原郡太夫人王氏墓誌初，夫人之終也，以開元廿三年十月廿七日，權窆於邙山，夫尚書左僕射孝公為志曰，夫人姓王氏，字方大，太原晉陽人也，其先出於周靈王太子晉，太子上賓於帝，子孫留焉，時人號為王家子，因以命氏，周漢以降，代為著族，夫人即後魏龍驤將軍慧龍之九代孫也，曾祖仁緒，隋文林館學士，大父惠子，隱居不仕，考溫之，皇朝鄆州錄事參軍事，並當仁由道，命不能，夫人淑姿端雅，厚德寬裕，孝友冥至，恭順夙成，周閒內儀，通議前載，年十有八，歸我崔氏，逮事先夫人，屬有沉綿之疾，夫人服勤就養，誠孝純深，虔奉諸姑，和敬娣姒，慈撫猶子，禮協宗姻，至行有孚，休問增茂，貨不藏己，貴而能貧，衣無珍華，食必蔬素，享年五十，以開元廿二年六月廿六日，暴終於東都崇政里第，悲夫，周慎安乎苦節，謙約終於短祚，天與善人何如哉，夫人有一男三女，並至性哀毀，殆不勝喪，刊石表志，措諸幽戶，其詞曰，休門畜德兮詒厥令，碩人其頎兮誕敷淑性，含章通理兮端裕純正，謙慈恭睦兮孝友和敬，天授夫德兮莫永斯命，臨其穴，惴其栗，冬之夜，夏之日，百歲之後，歸於其室，太原太夫人之子祐甫，仕為朝散大夫，權知中書舍人事，賜紫金魚袋，長女適芮城尉范陽盧沼，次女適冠氏尉范陽盧招，少女適臨汝郡司戶參軍事范陽盧眾甫，並早卒，永泰二年，甫為尚書司勳員外郎，屬縣官有郊祀之禮，因廣孝道，追封邑號，是以有太原郡太夫人之命，越以大曆十三年歲次戊午四月丁丑朔八日甲申，嗣子甫奉太原郡太夫人之櫬祔於尚書左僕射孝公，禮也，前侍御史元至書，
唐故汝州司法參軍裴府君墓誌銘並序從侄遵鴻撰乙卯歲六月十九日，有唐循吏朝散大夫汝州司法參軍裴君卒於位，門人含淒以啟手，童子向隅而猶燭，小吏庭泣，行者路悲，於戲，享年六十二矣，君名涓，河東聞喜人也，氣稟天和，性與道合，克承岳降之慶，不越府趨之位，歿而猶，其如命何，故君子曰，雖未達，吾必謂之達矣，曾祖德超，皇銀青光祿大夫，秦州刺史，祖思簡，皇金紫光祿大夫，司農大卿，父休英，皇袞州鄒縣令，君則鄒邑府君之長子也，弱齡以祖蔭知禮署，為太廟齋郎，不忝古人之儀，深達夫子之問，六載考績，調授滄州鹽山縣尉，轉幽州歸義縣丞，次任汴州尉氏縣丞，三命佐邑，政必有聲，諧聯曹如魯衛，致邑宰於恭賤，拆繁剖劇，拂鍾無聲，天官佳之，俾掾於汝，欲觀政也，片言而滯獄咸折，直筆而潛枉必申，方將高於公之門，騁驥子之足，而天不與壽，生也有涯，鄰舂不相，朋執咸慟，白日誰有，玄堂獨歸，嗣子，前試太子通事舍人，扶護靈櫬，至自汝，以八月十一日陟於邙山之崗，卜於斯，厝於斯，植松柏於斯，慮變陵谷，式題貞石，以志之雲，於鑠我先，代襲蟬聯，令問令望，孰曰不然，恂恂從父，惟儉惟賢，光啟後嗣，策名當年，才多位下，有志不宣，今則已矣，萬事生前，萬事生前，逝者何有，永謝浮生，茲焉可久，鬼入冥，人寰空晝，唯餘名謚，千古不朽，
大唐故大將軍張府君墓誌府君諱孝緒，字，南陽白水人也，祖勖，父則，隋任沙州刺史，府君少有英才，志存節義，風流禮樂，代有其人，隋大業五年，從駕遼佐，授大將軍，治方百里，德行嘉猷，撫導黎元，剛柔軌則，武德五年，授鄭州陽武縣令，貞觀十年，改任袞州曲阜，秩滿還京，至十六年九月廿七日，在路構疾，汴州薨背，其年六十有九，安窆於北芒山，春秋遞代，哀隴遂之將亡，陵谷有遷，懼決流之或徙，嗚呼哀哉，乃為銘曰，
故清河張府君墓誌並序河東薛偉撰公諱，字先，清河人也，演派前古，芳後昆，如山如，，祖鴻潛，形部外左司郎中，父盈，廣陵郡六合縣令，業紹裘，器偕瑚璉，含香握蘭之貴，墨綬銅璋之榮，清風未已，積善之慶，獨鍾於公，公之平生不健羨非孝心蒸趨庭學詩，克己復禮，有卓之操，不之曰志矣，中於弱冠，秀質智欲透囊，將逸府，君卿之唇舌，何平叔之容儀，一稱之曰寶矣，次於強士，美譽雄於侯王角力於道義之圃，則泉雲不敢稱敵，佐無能犯彼蒼所見促於壽，以天寶九載八月十日，卒於東都時邕里之私第，嗚呼，惟孝惟悌，有姜家之風，不榮不祿，同顏氏之子，傷之曰命矣，以龜兆告吉，葬於城北之原，良友悲伐之詩，慈親息倚門之望，嗣子廣年等，年尚未冠，天何依，不忍偷生，洎將滅姓，刊令德於片石，紀歲時於斯文，乃為銘曰，北邙山陽伊水頭，白日遠兮黃泉，夫君令德無與儔，北邙山陽伊水裔，白日遠兮黃泉閉，夫君節義誰復繼，猗猗那那，臨其穴以惴惴，博陵崔縝書，天寶九載八月廿八日殯記，
唐故殿中侍御史隴西李府君夫人范陽盧氏墓誌銘並序從祖叔前試秘書省校書郎卓撰夫人范陽涿人也，受姓長遠，光備史冊，門為氏族之甲，家為禮樂之首，冠蓋蟬聯，仁賢接武，遍諸耳目，如仲尼之德，不假文墨之稱若日月之明，不必生人之贊，故不復繁有詞述，曾祖子真，皇袁，和二州刺史，祖炅，皇大理主簿，父群，皇銀青光祿大夫義成軍節度使兼御史大夫贈工部尚書，夫人即府君長女，質性明敏，天資令淑，既笄之後，歸於李氏，肅雍之德，被於閨門，孝敬之心，存於祀，周旋進退，罔不合儀，殿中府君先夫人五年而歿，夫人自京護喪歸葬於洛，撫孤主奠，形毀而婦道日彰，喪服既除，訓子承家，心瘁而母儀逾重，是以九族稱賢，一門取則，不幸寢疾，以元和十二年五月十六日終於妹婿鞏縣丞隴西李伯華之官舍，享年三十有五，生一子名還郎，生女六人，殿中府君前有二子三女，夫人保持慈訓，撫視必同，克荷嘉猷，清風不墜，於戲，先遠之期，龜筮葉吉，以其年六月廿七日合祔於殿中府君北邙先塋，禮也，重泉將閉，萬古同悲，世喪明德，誰為母儀，累仁積德，逝矣難追，銜悲敘述，空慚直詞，銘曰，窈窕女儀，作嬪君子，玉瑩淑德，珠圓懿美，天之不吊，幼而終始，遲日西沒，逝水東流，風悲古木，煙覆新丘，千秋萬代，賢哲同休，
故忠武軍節度兵馬使郎試左金吾衛兵曹參軍上柱國朱公墓誌文林郎試太常寺協律郎宋玕撰有唐垂理天下二百卅四大中歲庚午夏六月十一日，忠武軍節度兵馬使朱公時卒矣，嗚呼，之者輟社，知之者絕弦，是以賢哉斯人，若平生之好，為歿後之傷，濫學儒門，功慕仁里，將綴其事實，閒而以敘之，公諱萱，字元茂，其先出於吳郡，公即淮海之人也，曾祖諱賓，祖諱遷，先君諱惟，前代標其素行，後來襲其清風，閒居究老聃五千之經，處士修仲尼三百之禮，信有譽於鄉曲，福將及其子孫，公性則毅，心特達，早從職於鹽鐵之務，嘗奉公於府庫司，善計絲毫，成資億兆，又居行列之首，亦專饋運之先，在今之徒，莫能繼踵，平昔之業，因由累功，復乃志樂轅門，藝合軍府，佐元戎靜其藩鎮，事方伯夷於黔黎，雖未親隨征軒，效其驅殿，或若屢從使騎，知其否臧，奈何壤雄略期報國而未就，甄升韞多謀以成名，而彼昊穹，不遺良士始春秋五十三，雲亡於揚州之邑，海陵之第，夫人弘農楊氏，對孤影恨絲蘿無，處空閨悲琴瑟何乖，晝哭其禮可知，朝奠而情罔極，之賢者，曷以出其右哉，有一子曰敬存，以其繼續於先，將承勺於後，有三女，長許嫁東莞臧氏，次適太原郭氏，季許從隴西李氏，皆孝聞於閫，順以歸人，公卜葬，以其年秋九月八日壬午於邑之西原白路里之禮也，慮其地或為崗峻，為溟以深，耕之以夷，居之以聚，將期永歲，斯以志之，固命余以厚贈，多慚者之所作，不文不飾，無以加之，置諸埏隧而已矣，詞云，噫，於戲偉哉，淑人揚名於淮泗，晦跡於江濱，遐邇向其德，疏暱依於仁，積貨以豐屋，辭以潤身，其生也顯於其榮，其沒也歸於其真，惜哉，弓劍墜於泉，悲夫，金玉瘞於荊榛，刻茲石將為不朽，以傅乎萬古千春，夫人弘農楊氏，以大中十三年十月八日合祔府君之塋，禮也，
唐故驃騎大將軍兼左驍衛大將軍知內侍事上柱國虢國公楊公墓誌銘並序皇太子已下侍讀朝散大夫守太子左贊善大夫邢撰男前弘文館學生上柱國華陰縣開國男楚王書開元廿八年三月壬寅，驃騎大將軍楊公薨於京師翊善里之私第，越八月壬申，葬於萬年縣龍首鄉之神鹿里禮也，公諱思勗，字祐之，羅州石城人也，其先本扶風蘇氏，帝顓頊之裔孫曰昆吾者，其子受封蘇國，因而命氏，爾後忿生佐周，子卿卿漢，秦說六國，縱謀三楚，代有英賢矣，初公之五代祖密，守於河內，以剛直忤時，左責交趾，而考樂土，因家羅州之石城，既則高祖彝，曾祖尋，祖業，考歷等，皆為大首領於羅州，以紀綱南土，以公能勤勞王室，殉命申忠，制贈公皇考為虢州刺史，皇妣為徐國夫人，仍賜以楊姓，自是改望弘農焉，公則虢州之季子也，精稟海岳，氣含辰象，節義介特，神情峻邁，望之儼然也，爰始筮仕，忠諒則聞，逮乎耆耋，乘操不易，雖侍奉紫禁，而屢總兵權，制勝運籌，所向無敵，中宗朝，李多祚以寵近肆凶，尋戈犯順，公奮劍斬之，逆徒霧散，自七品拜銀青光祿大夫，仍加內常侍，公之勇決也，眉州之叛，公恭行天罰，但以威恩曉喻，不設戎衣，談笑之間，凶渠悅服，公之仁惠也，山州首領梅玄成，擁余萬以圖安南，公生擒玄成等二萬餘，斬諸賊首十萬級，以功拜鎮軍大將軍，料依二品，公之致果也，康願子以六胡州叛，公一鼓用兵，截然大定，公之武威也，覃行章之寇五溪，黨余六萬，公進軍撲滅，只輪不反，以功拜輔國大將軍，封虢國公，公之奇謀也，十三年，主上告成岱岳，以公嘗侍奉先朝，服勤四聖，特拜驃騎大將軍，俸依一品，梁大海之亂邕府也，公俘梁海等三千人，斬其徒二萬級，公之殺敵也，澄州刺史陳行范，構數十州渠魁，欲割據江嶺，公盡覆巢穴，俘虜凱歸，公之克捷也，及乎大君錫命，皆固辭不受，主上高其獨行，制以贊之，詞曰，唯此貞介，神情果決，委命輸忠，亡軀殉節，入侍軒禁，出清孽，直氣鯁詞，風霜烈烈，其見重也如是，公之在朝也，七總戎律，一勘內難，鷹揚五嶽，武鎮六州，斬級二十萬，京觀八十一，可謂禁暴戢兵，保大定功者也，上以公方正明察，操斷平允，又使監皇太子已下讀書，先後經術，仍總判判侍，糾禁六官，眾共畏威而無思犯法，疇昔之日，感老氏功成身退之戒，表乞骸骨，主上手制答曰，凡在暮年，許之致仕，若筋力未謝，誠節彌堅，方是能官，深諳故事，朕之所惜，正是良臣，縱有疾苦，只得將息，便懷退讓，不入朝廷，戀主之情，豈應如此，不勞此請也，聖意貪其能，固不許謝，何圖國之一老，天不遺，遘疾彌留，終於京第，春秋八十有七，嗚呼哀哉，既乃兩宮軫悼，百姓傷切，有詔使內常侍劉思賢賻絹三百匹，布三百端，就宅臨吊，以申哀也，初公之遷厝皇考妣也，以夫率性純孝，不忍遠離，葬於春明門外，雖免喪之後，常朝夕拜掃，臨終遺囑，使甫於塋兆之際，成就養之志也，嗣子壯武將軍，守左武衛中郎將，上柱國，弘農縣開國伯承宗，荼毒疚懷，充窮罔極，以公忠節奉國之操，蕩陰濟難之功，雖國史所書，恐縑素易朽，故刊石銘德，移之終古焉，其詞曰，於赫聖唐，維德之純，股肱心膂，必致其人，海岳降氣，生此武臣，武臣者何，驃騎將軍，將軍英偉，傑出當代，果敢忠誠，光熙帝載，籌策有准，權宜無對，熊熊劍威，克勘外內，外內奚若，或謀或，南國滌險，北辰靜亂，斬級萬計，實為京觀，京觀八十，式旌廟算，廟算孰謂，驃騎雄名，摧凶殄寇，位達功成，高朗令終，元亨利貞，信將來兮，萬代振穆，若之芳聲，
大唐故處士王君墓誌銘並序君諱延，字寶壽，太原祁人也，因隨父任，遂居洛陽，發系儲仙，洪源於姬緒，開封命將，流懋績於秦庭，既而慶列五侯，榮高萬石，新杳清通於典午，侍中識於黃星，襲祉騰芳，洎乎茲矣，祖緒，後魏滄州司馬，牆仞宏邈，識悟淹通，光贊六條，風化千里，父則，隋洛陽縣丞，道在斯尊，故身潛而跡顯，不疲屢照，聯順俗以升沉，君以懷橘之年，韶亮孤秀，辯日之歲，端嶷夙成，屬隋季分崩，弟兄孤露，推肥易瘦，遠映前，冬┴冰魚，近昭後葉，遂得金藏郭穴，玉種陽田，陳鼎擊鐘，優洽過於許史，韜形曳尾，和曠逸於老莊，崇釋教於四禪，歌啟期於三樂，靈鑒歸其孝敬，里挹其風規，何圖閱水不停，隙光難駐，春秋六十有六，以乾封元年歲次景寅正月戊辰朔十日丁丑卒於善里第，夫人爨氏，弈葉通姻，類潘楊之夙親，實秦晉之為匹，柔情婉慝，淑問閒華，居娣姒以溫恭，處閨庭以邕穆，母儀允備，內訓聿，仙嶺之雲，俄沉夕彩，照梁之日，忽委朝光，以龍朔二年五月先卒斯弟，時年五十有五，即以其年二月戊戌朔五日壬寅合葬於邙山平樂鄉左里河東村北八十步，禮也，棲鳳雙桐，初傷半死，成龍兩劍，竟此俱游，悲矣，長子敬本，敬業等，痛深荼蓼，沒齡無追，恨結倉，終天靡訴，想風樹而摧慟，念屺岵而攀號，敢述徽猷，勒茲泉戶，其詞曰，昆峰秀峙，沂川皎鏡，挺哲開祥，流英發慶，青組疊彩，宋輪交映，公族既昌，相門斯盛克資徽表，誕膺嘉令，金稟質，玉溫成性，三省無違，九言為詠，純心莫感，終保景命，桂空列，泉庭方，陵谷有遷，貞芬無競，
大唐故處士支君志銘並序君諱郎子，字郎子，河南縣人也，自昔基兆開源，與懸像之俱遠，道流漸潤，德備縑緗，爰祖爰曾，可略言矣，君少而性樂垂綸，而忽輕白璧，棲神蓬戶，心駭雲台，追逸趣於山泉，寤丹丘於永日，怡情碧瀨之上，散志紫巖之中，陶陶然可謂自得矣，交遊多是異人，投分不友非類，居常委命，任以推移，勞憩有時，奄從運化，以貞觀十一年十月十日卒於私第，時年有五，即以其年十月瘞於邙山之嶺，夫人封氏，渤海人也，乃毓慶高門，嬪媛公族，容華挺洛浦之回風，秀質與旦雲之回絕，既而禮則俱備，德洽支君，琴瑟調諧，閨房令范，豈謂延平之劍，翻沒雙龍，巫山翠雲，忽成霜露，夫人春秋六十有五，以乾封元年二月廿四日卒於里第，以其年五月七日合葬於北邙之陽禮也，恐陵谷遷改，碧海成田，敬勒芳猷，志諸玄石，其詞曰，昔我玄祖，播在烈，業流道潤，靈德通津，融情安志，委命排神，淮禽海變，永謝弼幽淪，嗟夫之命淑，佐君子之欽明，水淼淼兮東遊，松風急兮斷情，隴鳥淒兮悲暮，幽泉兮重扃，
唐故河南府長水縣丞樂安孫府君墓誌銘並序親兄朝請大夫前守常州刺史徽撰並書篆孫氏得姓之祖，自軒轅皇帝之後，派緒綿弈，不可殫紀，曾祖府君諱宿，皇華州刺史，大父府君諱公器，皇邕管經略招討使，贈司空，烈考府君諱簡，皇檢校司空，太子少師，累贈太尉，長水府君即太尉第八子也，諱幼實，字鼎臣，少能勤督，尤工歌詠，太尉府君屬念之厚，實有以異期於久久，以大吾門，無何幼罹疾疹，錮束不展，竟不能用文以進，粗豁志學，嗚呼，捧夜光之寶，擅連城之價，不彰於代，終晦其跡，痛哉痛哉，俄以門蔭入仕，初授河南府參軍，次任緱氏縣尉，後任長水縣丞，秩未終，以陽氏季妹孀居襄漢，群稚無主，乃挈家赴於漢南，奉姊庇甥，未嘗一日有間，天不與善，神戾於睦，頃構風恙，綿月三紀，藥餌似效，期於痊釋，不幸四月中，天兵肆暴，驚劫士人，府君所有微財，悉罹狂剽，由此恐悸，舊疹勃增，至其年五月二十三日構禍於襄之私第，享年四十四，有女三人，曰嬋娘，曰嫻娘，曰娘，嫻娘出適閻氏，亦不能溫飽，嗚呼，府君幼以仁育，長以順傅，於公廉稱，在家孝聞，九族六姻，用期遠大，今之遘禍，得非以浮涯幻世，壽夭同途，歸全之義，冀彰充歿，余曰，始以本根固護，枝葉演熾，今者孑然在世，形影無依，天之誅，神之殛，顯耶晦耶，歿耶存耶，日月告旋，龜蓍兆吉，宜從理順，難既於哀，以廣明元年十月二十日，歸葬洛陽縣北邙山杜翟原祔大塋以葉制也，雲涕勒石，用泣銘云，芝圃流芳，玉田產瑞，由根及葉，期於不既，陰陽戾序，澤愆和，儲天稔慝，移災構訛，壯棟未舒，貞筠猶詘，斧斤霜露，攄材不出，彭殤異歎，存歿同途，賢愚智拙，歸全不殊，所恨爾才，不暴於世，所悲余齒，不先爾逝，零丁之苦，形影獨留，桑榆蒲柳，期何以修，日月告期，龜筮兆吉，泉原永秘，後前而窒，
故泉州龍溪縣尉李君墓誌並序君趙郡人也，仕齊居鄰，世稱名家，在魏分祖，史標望族，題輿錫命，陽平太守之玄孫，衣錦晝游，趙州使君之少子，幼明敏，長惠和，寬而溫，簡而敬，士君子志者，訐有老成之風焉，才五歲，太夫人傾逝，嗥終日，路旁為之袂，寧論識者，不無哀歎之音，尚未知喪亦何常聲之有，過幼學，幸得宿衛，授左衛親府長上，選登次捨，森奉干戈，丁趙州府憂，喪過乎哀，棘心在疾，逾弱冠，調補德州平昌丞，志雲霄，名卑郡縣，子雲疲於執戟，方辭漢廷，溫舒於甲科，言從山邑，謂屈申出處，扶搖在斯，何吉凶倚伏，悔東萃，廿三年冬，妖孽潛構，禍非人召，不虞涉於弊邑，而乃聞於帝城，天威不違，鏡九泉而薄責，徽何補，叨一尉之末班，左授泉州龍溪縣尉，聽天命也，梅福賓仙，小得江湖之趣，子牟學道，載馳城闕之心，既而越閶門，將欲觀禹穴，逍遙物類，放浪浮休，俟行藏也，志不就，願亦違，維舟於浙江之濱，遘病於杭州之館，投密親而旅寓，憚嚴譴而少留，以為無妄之疾，勿藥可喜，有孚惠心，利涉攸往，禍桐廬而不，望玉山而日臻，溽暑方熾，羲和亭午，次於衢州信安縣之藉坊，就閒曠以休神，乃安時而處順，鵬圖不振，鵂鳥飛來，六月既望，十九日旁死魄，安寢而化物泊如，善終也，烏呼之神理若昧，天不遺，俾禰衡未婚，令臧孫無復，他鄉溘至，舊國途遙，駿馬悲鳴，愛妾垂泣，祭歆諸子，魂家僮，危言旋，斥洄湍險，帆侯風而初掛，棹隨歌而更哀，八月復至錢唐，權殯某所，廿五年春王二月，遷柩而艤棹，浮於淮海，達於河洛，艱辛迢帶，提挈漂泊，鄭公為維私，氏情梁棣萼，遂之衿衾，為之沐槨，卜兆邙阜，啟新宅於艮岡葉連山，據舊塋之坤地，是月廿八日啟疇懸窆，封壤負廈，用過乎儉，葬止於薄，人尚其義，事得乎隨，纏綿盡然，使我心惻，匍匐能枚，非鄭而誰，弟兄幾人，唯予哭汝，窀穸永訣，痛骨摧心，銘曰，咎繇蟬聯，伯陽希夷，永錫淑類，迄降於茲，才高位下，身沒名垂，昊天不惠，為人所悲，大隧既啟，孤墳壘壘，輿櫬縣窆，靈衣披披，馬顧兮白馬暮，車旋軫兮秋風度，哀親賓兮感行路，無胤嗣兮天不祚，幽明隔兮有攸處，泉壤兮獨愁予，懿戚謂之袂，尚哉孝子，蓋維天性，不無中路，嬰兒亦何常聲之有，
大唐相州安陽縣日觀鄉杜君墓誌銘並序君字永先安郡人也，唐堯之胄，之後，之二代弈葉傳芳，相周宣代爾公宗因之邑，曾祖祖英弘軍詔史乃卑風雲三備郡縣五德閒邑仰入孝出悌，展名儒，握發吐，賓彥，何期災任鳥殃┼，於神龍二年二月五日卒於私第，春秋五十有二，夫人郭氏，承襲太原郡郭元亨之胤，芳枝散萼，祖居此部，夫人性習曹訓，情曉傅功，容欺唐楗殊潔喻盍於君子內行殊播婦彰取軌雲奔未雨驟只土開元十六年四月十九日而終寢室，春秋七十有三，即以其年歲次戊辰五月丁酉朔六日壬寅孟村東南六里祖塋之域，前臨小澗，，屬雁堂，右窺豬萼，哀子敬僧等俄同風燭，荒迷跡血，恐海田，祖式端君乃金蘭，夫人是下缺，
大唐故洛州洛陽縣洛川鄉前冀州南宮縣尉張君直妻楊夫人墓誌銘若夫疏層峰於日范，派余浪於天津，其有稟坤德以凝姿，處巽位而為范者，其在夫人乎，夫人大娘，洛陽人也，祖苟，晉河內郡守，惟良是屬，共理攸推，德冠朝英，道稱人傑，父寶德，文林郎，彥，待詔金門，上格心之言，流不空之詠，夫人挺秀容於婺彩，姿麗范於娥靈，洎結之有從，每獻蘭而受賜，展賓儀於盍耨，沮貧志於拾遺，絕稚節於絃歌，風花於霏雪，高文麗則，月扇於紫霜，佐彼小山之賓，蘊此大家之稱，嗟乎，珠碎星儀，掩夜暉於漢曲，璧虧月彩，晦朝鑒於樓前，以顯慶四年六月廿三日卒於斯第，春秋十有七，即以其年七月九日，葬於河南北山郟辱之里，有子善才，任慈州吉昌縣主簿，怨代耕之無養，思負米之何從，貫霜露以摧心，欣昊天而泣血，懼桑海之變易，敢紀烈於鐫，嗚呼哀哉，乃為銘曰，降生淑美，蘊茲容德，已表母儀，爰成婦則，舟靡固，懸車奄息，其一，吹喧山道，挽斷松區，風肅，霜寒蕪，于嗟兮辭白日，惻愴兮掩黃壚，其二，
唐裴氏子墓誌銘並序秘書省校書郎于方撰有唐故侍御史裴公諱琚，知京北饋軍，時夏州連帥韓全義以王命討淮夷，不克歸鎮，德宗期孟明於異日，釋而不問，疑懼之甚，而意端公焉，遂有青蠅之，白圭成玷，貞元十七年，竟貶崖州澄邁縣尉，至廿年十一月，終於南海，明年，靈需北歸，至襄陽，夫人史氏在焉，我之出也，有一子，曰承章，聰勤遊藝，精敏工文，幼學之年，迨成人矣，而志慕賢才，心尚善道，人之所保，不居過地，可謂令子矣，年十八，娶扶風竇氏，父瑞，余之從祖姑之子，七歲以孝廉登名太常，文詞學業，衣冠名表，而四十五十，遽歸泉里，孤女藐然，歸於承章，承章之事親也，孜孜孝敬，親之念承章也，慈愛亦過，至於跬步之間不見不得，去年端公凶訃遠到襄陽，承章哀號，幾滅天性，將奔迎焉，親以其怯弱，懼其毀也，止而不許，及護靈車由東洛將歸京師，在路遘疾，若輕而未遽其夭也，至永寧竟終焉，春秋廿矣，殆及屬纊，精神分明，辭母別妻，所謂天難忱，命靡忱，善人而夭，顏子其如斯乎，太夫人哀念愈痛，晝夜叫呼，殆將不勝，以元和元年四月將柩至城，其年十一月廿六日歸葬於城南，陪先父之塋禮也，雖其未祿，功德不被於人民，而施於有正，孝友已及於親戚，於此傷悼，彌可以銘，乃作銘曰，積善之家，必有餘慶，端公之仁，有子之令，其令維何，孝悌恭和，孝悌而夭，天命如何，佳城鬱鬱，松柏森羅，年年孤月，空此經過，
唐故王君墓誌君諱段，字通，其先江東人也，鴻基迥構，令問流於漢朝，茂實高騰，逸響標於郡，祖彪，父如，君藉蔭冠冕，資潤膏腴，孝敬表於閨閭，仁義洽於州里，四時無以過其信，百金不足比其諾，立志無違，出言必踐，豈意福善無驗，仁義非徵，以顯慶元年十二月廿二日卒於私第，春秋六十有八，即以三年歲次正月壬寅朔十四日癸酉葬於邙山之陽禮也，恐陵谷遷窆，乃為銘曰，雅度之君，如江之量，虎略龍詞，辯才衷壯，食珠始，蘭枯負杖，將軍掩涕，司空息望，
河東節度使檢校尚書左僕射同中書門下平章事金城郡王辛公妻隴西郡夫人贈肅國夫人李氏墓誌銘並序朝散大夫檢校尚書倉部員外郎兼侍御史賜魚袋獨孤愐撰朝議郎守太子中允武陽縣開國男翰林待詔韓秀實書夫人隴西成紀人也，自保姓受氏，為天下先，故能世載忠良，休烈有光，嘉言孔彰，此之謂不朽，曾祖微明，微明生審則，皆以肥不干於時，有儉德而無貴仕，審則生儒，沙州長史，夫人即儒之長女也，天生神惠，親戚異之，當其櫛縱之歲也，服勤教導，以詩禮自處，及乎系纓之年也，恭懿端肅，以淑慎其身，恃此而歸我金城，挺華，弘令則，言成禮節，行合圖史，宗族以之敘，閨門以之肅穆，非夫人之至賢，其孰能與於此，且以金城當將相之任，作心膂之臣，或有謀之否臧，政之頗類，夫人嘗以義制事，必考而啟之，是以金城終然允臧，大揚休命，天子聞而嘉之，乃下詔曰，李氏宜於室家，是稱哲婦，致茲勳業，實佐良夫，可封隴西郡夫人，宜其宣寵光膺徽號也，非夫人之至明，其孰能與於此，夫致敬於宗廟，盡心於藻，貞順之義也，睦長幼以序，訓娣姒以德，禮樂之和也，織組川，女工也，婉婉聽從，婦道也，莊敬慈慧，母儀也，昭五美以理內，體三從以飾外，內外正而人道備矣，雖伯姬之守節，敬姜之知禮，無以尚之，非夫人之至柔其孰能與於此，而中年體道，知生生之不可以久恃也，有離俗之志，金城諭而止之，而志不可奪，由是上聞，有詔度為崇敬寺尼，法號圓寂，以一乘妙用，見諸法皆空，非夫人之至精其孰能與於此，夫富與貴是人之所欲也，夫人視之猶塵垢秕糠焉，則知純德克明不可及也，況始乎從人，中於立身，終以歸真，行之盛也，嗚呼哀哉，天胡不仁，獨與之靈而奪其壽，使貞松落蔭，寒泉不流，以大曆三年閏六月十五日寢疾於太原順天寺，因歸寂滅，時年五十八，比以歲時未吉，權厝晉陽，以十三年六月十日啟殯西歸，有時將葬，聖慈軫念，詔贈肅國夫人，備物典策，及乎哀榮，義之大者，以其年七月廿四日永窆於萬年杜陵之南原，禮也，聖上以相府有保之勳，以夫人有明哲之行，護問吊賻，用加恆制，有子曰浩，霜露增感，欒欒棘心，孝之至也，銘曰，本支茂族，百代良家，實維邦緩，用配國華，才之難得，智也無涯，霜凋蕙草，風落晴霞，天生淑人，深不可測，克邁乃訓，日新其德，冀室風儀，梁門禮則，慎始敬終，溫恭允塞，忽悟世諦，因歸善緣，不留彤管，直指青蓮，定水自滿，真容莫傳，應超十地，無限三泉，
大唐故左驍衛大將軍幽州都督琅琊公墓誌君諱秀，字進達，其先隴西人，因官而遷，今為濮陽之雷澤人也，朱宣御歷，通爽氣於金方，黃虞啟運，著薰風於漁澤，是以上地為儒，缺流聲於七雄之代，陳倉有守，邯發譽於三分之時，自茲厥後，冠冕逾劭，旋詳令跡，錮藹芳縑，祖定，魏韓州刺史，上柱國，平原縣公，德被宣條，榮高苴土，祖雙，齊鎮東將軍，淮北太守，寄隆禦侮，政成河潤，父漢，清漳令，時雉馴雛，夜漁沉小，君發祥河之祉，藹惟岳之靈，弱而環異，長而奇桀，學書不成，負劍氣於銜斗，行遺小節，屏鮫害於沉流，射宓妃於洛濱，投要離於江上，顧山川而累歎，佇風雲而永懷，屬漢東淪覆，中原潛沸，四瀆鯨奔，五方鵲起，君乃言求力士，憤逸氣於沙中，直視俠客，且酣歌於榆次，暫臣李密，知卿子之嬌亡，甫托楊侗，察秦嬰之系組，於時，文皇東略，謠均西怨，杖劍轅門，遇優輟洗，蒙授開府，從征汾，晉，兼總馬軍，陪麾鞏，洛，武周授首，王充輿櫬，克翦之勳，事隆賞秩，寶德之西圓庾，劉闥之東連趙魏，力負拔山，勢疑絕紐，君援槍而掃，奮格澤以銷氛，戰酣移晷，輪埋喋血，白馬之津，功標萬騎，烏江之上，聲冠五侯，文皇帝業踐少陽，任先警衛，暨乎嗣膺丕烈，寄重誰何，貞觀元年，以右武衛中郎封魏城男，食邑三百戶，馮盎潛扇甌閩，將傾嶺嶠，君特稟戎律，克靜奸回，復龔聖算，西屠夷落，巴濮無虞，彭微以晏，凱旋之日，詔授右衛中郎，八年，遷守左衛將軍，於時吐谷潭內擾湟中，王赫斯奮，乃為鄯善道行軍副總管，魂馳寇壤，志烈風驅，遙刷河源，遐清導弱，功兼群帥，用疇殊賞，詔授左武衛將軍，加爵為侯，後西討高昌，復資戎算，為交河道行軍總管，星言右地，直指前庭，旌旆所臨，魚鳥驚竄，翼風於閶闔，送歸日於崦嵫，仲山之鼎，不足稱其伐，博望之言，無以窮其憂，寵命隆渥，特光茅社，徙封琅琊郡公，食邑三千戶，金帛之差，有逾千計，十八年內，從討遼陰，檢校右武候大將軍，總督巡警，齊朱┤於七萃，整擊革於六戎，駐蹕之時，率先告捷，大風，巨鱗斯圭，廿一年，又為滄海道行軍大總管，玉舳雲興，周戈星縟，山螯息拚，水若澄流，勒丸都之，之險，特垂綸，遠加慰諭，仍授左武衛大將軍，太宗升遐，將崇陵寢，禁衛之事，咸委腹心，俄而正直多違，未軫昃離之歎，高明有瞰，遽聞朝露之歌，以永徽二年正月十六日薨於雍州萬年縣宣陽里之私第，春秋五十有七，嗚呼哀哉，遺之哀，已聞於霄極，不知之痛，空結於桃李，爰降綸誥，贈左驍衛大將軍，使持節，都督幽易媯檀平燕六州諸軍事，幽州刺史，賻絹布三百段，仍於昭陵賜塋地，並賜東園秘器，葬事所須，並令官給，五品一人監護，儀仗送至墓所，謐曰壯公，依禮也，惟君負逸群之資，懷超世之量，徇命乃求仁之旨，揚名為事親之方，自擇木鍾辰，騫鴻鵠之志，策名在日，暢熊羆之能，至於葭中益猛，高賁戎之勇悍，馳射下山，衛將軍之捷，遂得功宣帝載，契葉興王，分甲第於宜平，疏曲台於上路，哥鍾在列，驅駟紛衢，鄙衛尉之耳語，輕棘門之兒戲，汝陰侯之所重，不遺大俠，關長生之所親，坐多長者，固已錙銖寇賈，抑揚樊酈，閱水空馳，奔駒溘遠，夫人河東裴氏，父神安，夔州長史，澄城公，夫人凝輝珠派，髮色瓊田，香纓在時，已漳婉娩之性，玉珈盈首，先聞淑慎之姿，逮琴瑟有和，蘋藻惟睦，屍玄霜而表潔，曉絳雪而齊明，信閏庭之羽儀，室家之韶令，煙飄弄玉，已居蕭史之前，津雙宵劍，自落司空之後，粵以永徽二年四月十日合葬於昭陵之賜塋，嗚呼哀哉，方使邙山之際，類洧石而標墳，茂陵之下，擬祁連而為隧，有子七人，師贊，師度，師尚，師友，師德，師明，師敬，夙稟過庭，鄉稱顏子，至性所感，人類曾參，仰增岵而崩心，臨寒泉而灑血，如疑之感，竟無追於風樹，不朽之規，庶流芳於泉戶，式敷遣美，以旌罔極，其詞曰，秦儒游趙，魏臣抗蜀，緗史遐鏡，聲明緬燭，乃祖重光，褰累躅，顯考垂袞，聞韶繼曲，琅琊桓桓，運拒艱難，據洗方布，杖劍侔韓，師集垓下，兵屠上蘭，錫社苴白，期礪書丹，西滌陰，南浮珠浦，玉壘收馘，金沸鼓，藺碣爰χ，逾蓬紲馬，業高鐫鼎，功宣綴舞，與福爽仁，在天迷吊，岱斂魄，悲泉沉照，細柳摧營，文昌掩曜，嬰室淪軌，橫歌起調，婉彼清陽，宜其嬪室，芝葉齊秀，苕華喻質，如灌聞禽，方弦韻瑟，草無遣露，粱先下日，蒼梧之雲，茂鄉之墳，嶷嶺蕪沒，盧山紛，玄甲空在，青松已曛，唯余徽謚，千祀流芬，
大唐衛州衛縣故登仕郎高君墓誌並序君諱德，字護師，其先渤海人也，昌源浩汗，瀉檻之曾瀾，茂葉扶疏，拂金柯於漢，代襲璋之美，家傅台鉉之盛，自茲以降，英華不泯，曾祖瑋，齊封陽夏王，祖珍，隋任魏州刺史，父沖，隋任殷州司倉參軍，唯君幼有風雲之志，早懷高上之心，貴淡泊於珠玉，蔑榮利於糠比，蘭菊浦，睇想煙霞之輝，舞館歌梁，韻清絲竹之響，騰花泛酒，陳筵降野鶴之賓，桂影臨池，孔座萃人龍之友，加以廉財勇義，雪英霜華，玉藻飛詞，銀鉤灑翰，豈期磧善無驗，遘疾彌留，兩楹之夢奄臻，二豎之災俄及，至上元二年春二月八日，卒於家館，春秋五十有五，即以其月十六日，與前夫人太原王氏合葬於州城北四里臨清鄉之禮也，嗣子恭禮等，豈期高天早墜，恨結緒於風枝，厚地無傾，痛糜心於寒筍，恐陰陽遞進，陵谷遷移，碧海成桑，莫知疆隴，嗚呼，乃為銘曰，巖巖令胤，系緒綿長，人同杞梓，器等琳琅，雲松節，月桂流芳，俄歸窀穸，永窆玄堂，欺甚黃鳥，哀深白楊，千春萬古，記此封疆，
大唐故銀青光祿大夫泰州刺史李府君夫人渤海郡太夫人高氏墓誌朝議郎秘書省著作郎張彧撰郎守太子通事李正書夫人姓高氏，渤海人也，其先北齊王歡之苗裔，春秋之後，代襲公卿，皇游擊將軍，左武衛中郎將行恭之孫，忠武將軍，右衛郎將，贈太常卿於儀物自固狀俗，酌夭桃而絢彩，飲芳桂以凝神令淑天之葉，繇是德均事也，稱婦之孝，生子也，星昌期於殷作關雎發詠締美奄魂以大曆二年三月廿八日寢疾之私第，享年八十有五，嗚呼，明道若昧，進道若遷也，莫知其極，有子同華等尚書，御史大夫，上牢籠王霸之水之有雲亡邦之殄成其密日大漸良已嗣孫臣光祿少卿光悲夫糾纏，疑追之恩，企泣以哀，荒迷四序，猶思壑舟，易卜石咸陽北望跨高丘，鳴西東噴滑流，只闕連葉歸沙思泉銘幽，黑雲慘澹兮令人愁，蒼蒼松賈兮萬古千秋，
大唐河內故常府君墓誌銘並序鄉貢五經琅王仲孚撰常氏之先，後稷之苗，文武之裔，實列授氏，食采因封，遂為河內郡人也，府君諱克謀，字境安，曾祖諱異，字行能，上谷郡司馬，試大理事，列祖諱慶沖，字希夷，學通三教，秘奧道門，霞服霓裳，絕跡塵外，王父諱，字貢賓，才才弱冠，鄉畢孝廉，遂遙攝檀州司戶參軍，府君即大理之曾孫，人曹之長子也，公器量恢廓，崇義好古，性唯廉直，立操孤標，議人之所不義，評人之所不平，豈謂大運有期，厥疾斯遘，以咸通五年十一月十四日終於安樂鄉孫村別業之所，攢塗在堂，春秋七十有七，夫人南陽樂氏，禮同曹蔡，兆等和鳴，女功善於馴組，婦德備於蓁修，何圖降年不永，早掩泉台，等林花一枝先落，比鴻雁雙影斷連，以大和三年四月十八日終於孫村別業，享齡三十有八，以咸通六年十月十二日合祔於莫亭之東文安之西去城一十里安樂鄉孫村別業之東南三里，卜擇高崗，築墳藝梓，以備孝祀蒸嘗之禮，繼夫人太原王氏，所天遽喪，蓬室麻衣，撫育羈孤，無虧晝哭，有子二人，即南陽之自出也，長曰公杞，幼而嗜學，業至研精，洞曉何論，時推傅癖，逢聖上闡文之日，當相國獎能之秋，差遙攝平州石城縣尉，次曰公，居家治理，孝而能仁，負米躬耕，以懼晨夕，有女二人，長適弘農楊氏，次娉太原王氏，有孫三人，長曰牧，次曰枚，季曰收，俱秀而文，有黃茵色絲之譽，仙曹若不好弄，而能泣血，援毫命於仲孚，仲孚才微，管見與仲皆孔門益友雲水交，辭讓不逮，而為銘焉，昭昭族，鬱鬱其文，禮樂推美，令德為尊，乃祖乃父，文子文孫，榮耀九族，光揚一門，英英嗣子，孝敬竭誠，築墳藝梓，哀榮，泣則有血，哭而無聲，喬山片石，千秋令名，
有唐吳興沈氏墓誌銘並序吳興沈子柔，洛陽青樓之美麗也，居留府官籍，名冠於輩流間，為從事柱史源匡秀所矚殊厚，子柔幼字小嬌，凡洛陽風流貴人，博雅名士，每千金就聘，必問達辛勤，品流高卑，議不降志，居思恭里，實劉媼所生，有弟有姨，皆親骨肉，善曉音律，妙攻絃歌，敏惠自天，孝慈成性，咸通寅年，年多癘疫，里社比屋，人無吉全，子柔一日晏寢香閨，扶衾見接，飫展歡密，倏然吁嗟曰，妾幸辱郎之顧厚矣，保郎之信堅矣，然也，妾自度聽賦無幾，甚疑旬朔與癘疫隨波，雖問卜可禳，慮不能脫，余只謂撫訊多闕，怨興是詞，時屬物景喧，欄花競發，余因招同捨畢來醉歡，俄而未及浹旬，青衣告疾，雷電掣，火裂風摧，醫救不施，奄忽長逝，嗚呼，天植萬物，物固有尤，況乎人之最靈，得不自知生死，所恨者貽情愛於後人，便銷魂於觸向，空虞陵谷，乃作銘云，麗如花而少如水，生何來而去何自，火燃我愛愛不銷，刀斷我情情不已，雖分生死，難坼因緣，刻書貞，吉安下泉，咸通十一年五月三日匡秀撰並書，
大周故文林郎楊府君墓誌銘並序君諱訓，字玄明，河南偃師人也，厥惟爾宗，並建明德，胙之以士，家於弘農，天誘其衷，地靈無竭，漢魏之際，盛以文學見稱，代有其人，載之方冊，曾祖乾，襲封弘農公，道尚玄默，居然索隱，知隋季運歸，用安倚伏，乃懸車委任，退就田廬，因而徙居洛州，遂為偃師人也，祖爽，隋任青州刺史，勸務本，牆人昏作，敦崇謹讓，俾俗興行，父植，隋任儀同三司，遷左虞候府總管，鄧騭黃權，咸揆斯職，導所弘烈，此實宜之，惟祖惟父，股肱先正，盛德有後，誕育於君，君之生也，受天命代，泉角山庭，殊祥異表，神清氣茂，夷雅淹通，究覽載籍，博游才義，甫在弱齡，而志於學，唐任成均生，應制舉，射冊及第，授文林郎，雖矯翰重冥，而雅懷遠致，泉然玉立，蔚期帝師，撙節踐言進德業，固志靜退，斯晏如也，皇穹神察人所恃，如何運短，早代即冥，春秋九，終於私第，惟君為人簡克，平生素尚，心安陋巷，體甘菲薄，臨沒誡子，令其儉葬，座叭瓦器，斂以時服，素棺黃壤，歸其速朽，夫人榮陽鄭氏，唐沂州沂水縣令節之女也，淑質清懿，言容禮典，正位居室，肅慎爾儀，閨逾邕，里閭增穆，靈鑒無象，颯然幽姝，粵以如意元年歲次壬辰八月癸亥朔十日合葬邙山，悲夫，丹啟塗，素車遵軌，楚挽淒愴，荒郊寂寞，日暮風急，魂兮安之，嗚呼哀哉，有子崇祖，孝友淳至，稟乎天資，養親之道，歡兼水菽，遷窆之夕，氣絕荼蓼，慼慼滯念，冥冥徽音，懼徙保，沉石隴岑，銘曰，岳瀆融氣，緬邈氤氳，地積英彩，葉累清芬，赤泉楊派，丹轂雲，惟曾惟祖，乃武乃文，夫子英英，明月皎皎，冰映溫玉，霜含勁條，北海鵬，南山鳳鳥，機籠日際，思郁天杪，少游太學，早國器，詞翰蕭灑，泉雲明媚，迅翮搏風，高衢騁轡，逸氣孤聳，多才無位，春秋風露，池館循環，紅榮馥馥，玄首斑斑，蕙衰煎思，蘭折顏，婉彼清漢，相隨岱山，南洛之外，北邙之下，兆順青烏，嘶流白馬，葉灑寒甸，霜飛淨野，日夕悲風，唯聞松賈，
大唐故右威衛兵曹參軍吳府君墓誌銘並序夫子諱巽，字晉卿，濮陽人，其先惟周，始封太伯，益大其國，實稱壽夢，因是支庶，因姓曰吳，王父敬仲，大父元愷，繼至果州刺史，皆秉大才，令問垂於四海，父，倜儻不羈之才，官至侍御史，夫子即侍御史之次子，天與英偉，有函牛之器，志無所屈，行行然有季路之風，遂因調集，俯授蜀郡雙流尉，守官干蠱，為政簡易，闔境畏感懷惠，有如古人耳，郡將兼御史大夫章仇公深器異之，招我由於幕府，歲滿錄功，拜右咸衛兵曹參軍，方將雪霜其節，雲霄是漸，降志氣於軒冕之下，期感會於君臣之符，奈何不天，生也不壽，以大寶六載三月廿八日卒於親仁之里第，時載卅八，嗚呼哀哉，語其平昔，想其音徽，若不亡矣，初尉蜀，有副將專元帥，數之以禮，逡巡不降，慷慨仍前，獄吏執之，將議不敬，君於是矯發騎，出之圓扉，俾間道而馳，是曰倖免，應則非順，雖君子不為，感其所亦義士之節，元帥則入也，賢其敢行事，特不書刑焉，夫人生於天地之間，唯唯默默者皆是，而夫子獨和而不同，超然秀拔，猶崗阜之上出一岫以高標，叢薄之間，聳孤松以直上，遍在人，不為空言，有子道陵哀哀孺慕，以天寶七載十月廿四日葬於京兆府會昌縣銅人原，禮也，子之相知，凡有十數，或繡衣使者，或彤諸侯，或負譴謫居，或徒勞從事，莫由會葬，空有餘哀，傑與夫子游最久，備知其行，已已哭送於野，書不盡言，有籍其聲者，大理司事攝監察御史任瑗而述銘曰，太伯崇讓，延陵秉節，德盛義高，代興明哲，卓生夫子，光於前烈，氣凌雲霄，志厲霜雪，大才宜貴，景命不融，同嗟夭閼，皆惜忠公，悲傳薤露，芳有蘭叢，九原可作，凜凜餘風，
大唐濟度寺故比丘尼法樂法師墓誌銘並序法師諱法樂，俗姓蕭氏，蘭陵人也，梁武皇帝之五代孫，高祖昭明皇帝，曾祖宣皇帝，祖孝明皇帝，父，梁新安王，隋金紫光祿大夫行內史侍郎，皇朝中書令，尚書左右僕射，特進，太子太保，上柱國，宋國公，贈司空，赫奕蟬聯，編諸史諜，芳猷盛烈，可得而詳，法師則太保之長女也，勤懇之節，爰自幼童，玄妙之體，發於岐嶷，年甫三齡，歸誠六度，脫屣高族，落祗園，既而禪室淪精，羈象心而有裕，法場探秘，蘊龍偈而無遺，覺侶攸宗，真門取范，而念想雲促，景落須彌之峰，福應斯甄，神升兜率之殿，以咸亨三年九月十九日遷化於蒲州相好之伽藍，春秋七十有四，權殯於河東，以永隆二年歲次辛巳三月庚午朔廿三日辛卯歸窆於雍州明堂縣義川鄉南原禮也，恐松難固，柏楱終虧，式鐫貞石，用勒芳規，乃為銘曰，華宗襲慶，寶系承仙，爰誕柔質，歸心福田，功登十地，業贊三天，神遊法末，覺在童先，喻筏俄捨，慈舟遷捐，幽扉永晦，雅譽空傳，
大唐故太原王君墓誌銘並序原夫自金天御宇，表門籍以飛名，炎靈握圖，闡家風而振響，乃至漢朝丞相，家傳帶礪之功，晉國司空，門襲璋之業，軒冕相繼，簪裾不停，風烈昭宣，可略言矣，君諱忌，其先太原人也，子孫奕葉，因官相部家焉，其後英賢間出，代不乏仁，或蒞職而錫名，或因官而命氏，君乃幼懷聰敏，表秀山川，純德備於仁風，閭門占早譽，情纏禮樂，言行無虧，忠謹訓人，英聲遠振，何期天命不，降疾斯鐘，囑纊之間，忽焉太漸，以大唐開元十九年歲次辛未正月十八日寢疾，卒於私第，春秋柒拾七，嗚呼哀哉，良木其摧，哲人斯委，夫人傅氏，其先扶風人也，夫人懿範凝畢，操業貞淑，初笄受命，出降於王，式序閒房，婦儀無忒，祥和敬慎，禮義備於閨門，娣姒取之規模，宗親戈之憲則，豈謂恆娥向月，遂逐傾光，織女臨河，俄隨逝水，天命不永，及此哀哉，以大唐開元廿六年歲次戊寅閏八月廿六日遘疾，卒於私第，春秋柒拾七，其年十月乙丑朔廿日甲申遷葬於相州東南三拾里湯陰東北拾柒里高村東貳百步先祖塋禮也，孤隴蒼蒼，起青煙於夕樹，佳城鬱鬱，見白日兮何年，嗣子履道，攀風樹而不追，痛寒泉之永隔，懼金石頹移，陵谷遷易，爰采芳名，故為銘曰，惟君之生，忠謹於敬，藹藹容止，溫溫詞令，如玉之貞，如松之勁，積善既聞，靈通必慶，王霸賢室，梁鴻婦貞，義存忠節，德行惟清，窈窕女，今茲已傾，地接高原，塋分草澤，祁縣遺禮，湯封古隘，寂寂丘陵，蒼蒼松柏，萬代千齡，空餘鐫石，
大唐故輔國大將軍荊州都督虢國公張公墓誌銘並序公諱士貴，字武安，弘農盧氏人也，原夫玄珠洞鑒，希夷之道彌光，赤松輕舉，神仙之風逾邈，華陽時秀，副車開渭渚之辭，京兆人英，亡篋劭汾陰之敏，落印以旌其德，傳鉤以啟其祥，十腰銀艾之榮，七珥貂蟬之貴，芬芳終古，草露而，寂寥長邁，舟壑移而未洩，曾祖俊，後魏銀青光祿大夫橫野將軍，大父和，齊開府車騎將軍，並雄武環傑，義略沉果，由句表藝，橫草擅動，守重縈帶之奇，師仰投醪之惠，顯考國，起家陝縣主簿，後歷硤州錄事參軍，歷陽令，尋以軍功授大都督，蠱有聲，鄉塾推敬，龍翰之姿，在尺木而將矯，驥足之徑，居百里而未申，公納陰陸之金精，應文昌之寶，含百練而凝質，絕千里而馳光，揭日月而傍照，懷風雲而上聳，立言無玷，樹德務滋，逸氣掩於關中，神契通於圯上，揚名基孝，載深五起之規，約身由禮，克越十倫之躅，熊掌之義，早殉於髫年，馬革之誠，夙彰於歲，加以屈壯夫之節，尤緝睢渙之文，略非聖之書，方礪昆吾之寶，屬炎精淪昧，習坎橫流，火炎玉石墟，龍戰玄黃之野，公游道日廣，締交無沫，率閭左而貌聚，候霸上之禎祥，乃於粉之間，崤陵之地，因稱大總管懷義公，於是，襁負波屬，接淅雲歸，於時王充竊號晉京，李密稱師鞏洛，聞公威武，將恃為援，俱展情素，形乎折簡，公誚其窮井之微，鄙其挈瓶之儒，枕戈蓄稅，深拒固閉，皇家發跡參墟，肇基霸業，謳歌允集，征怨在期，將指黃圖，行臨絳水，公乃遣使輸款，高祖深相嘉歎，拜右光祿大夫，錫賚優洽，並降璽書，俾定河南之境，公英謀雅算，喻伏波之轉規，決勝推鋒，體常山之結陣，肅清崤澠，賴攸歸，因統所部，鎮於陝服，受相府司馬劉文靜節度，每陳東略之計，益見嗟賞，遂進下同軌，以置函州，又進偽熊州刺史鄭仲達，大敗之，所在城聚，相繼投款，高祖稱善，賚繒彩千有餘段，名馬五匹，並金勒副，義寧二年，隱太子之東討也，以公材光晉用，譽重漢飛，戰有必勝之資，威有鄰之銳，授第一軍總管，先鋒徇地，靈昆平築，開月壘而授，路秋方，耀星旗而舉扇，王充選其毅卒，折衄於肖，酏密簡其勁騎，通亡於後，軍容之盛，咸所崇挹，頻賚金帛，不可勝言，尋被召入京奉見，，綢繆而備申誠款，載隆賞冊，乃拜通州刺史，鳴謙自牧，坐樹辭功，福潤佇才，班條授職，薛舉狼據北地，太宗親總羌戎，公先登之勳，有超恆准，賜奴婢八十口，絹彩千餘段，金一百卅挺，方欲克定三川，敕陝郛，轉漕飛萏，所寄允，簡在國，啟八難以佐漢，開十冊以平袁，升蔡賜隆班，踐昭陽之顯級，武德元年，轉運糧待，至於澠池，王充將郭士衡等，潛兵而至，公掩擊大破之，二年，有賊蘇經寇掠陝州之界，州將頻戰不利，高祖聞之曰，此賊非猛士無以殄滅，命公討焉，公智蓋三端，威下九天之上，顧眄之頃，類靡遺，高祖又降書裒美，尋進擊陸渾，授馬軍總管，經略熊州之地，至黃澤，遇王充統領馬步五萬，將逼熊州，雖眾寡不侔，主客異勢，牙璋狎至，羽檄交馳，三令五申，風驅雨邁，飲淇之眾，反接轅門，倒戈之旅，泥首請命，而茅賦疇庸，抑准恆序，賜爵新野縣開國公，雜彩上駟，並金鞍寶勒，敕曰，卿宜自乘之，丹石之心，上通宸照，青驪之貺，遠逮軍功，何小薰據有虞州，兵鋒甚勁，太宗董大軍於百壁，將自圖之，命公前擊，算無遺策，戰取先鳴，賊乃合其餘燼，嬰城自保，劉武周遣其驍將宋金剛等同聲相援，金剛先有將卒，屯據翼城，與大軍相拒，及是而遁，公從太宗並平之，廣武之師，屢摧元惡，昆陽之陣，亟殄凶渠，既而朝於京師，命賞有逾常典，會朝廷將圖嵩洛，敕公先督軍儲，太宗親總戎麾，龔行吊伐，公投蓋先登，揮戈橫厲，屠城斬邑，涉血流腸，對武安而瓦落，俯秦坑而穴廷沸，竇建德鳴汜水之東，王行本警柝武穴牛之上，於是料敵制變，箕張冀舒，魯旗靡而俱奔，紀鄣登而咸繩，太宗特遣殷開，杜如晦賚金銀四百餘挺以賜之，乃以所賜，分之麾下，子罕之寶，終秘於靈台，王孫之珍，豈留於廣廡，及東都底定，捨爵勞勤，錄其前後戰功，以為眾軍之最，除虢州刺史，露華犬於史簡，游縟錦於仁里，一紙賢於從事，二天絕於故人，少選敕令入朝，宴賜華腆，劉黑闥稱兵水，挺禍亂常，太宗折長驅，指期刷蕩，後黑闥將數萬眾，密邇軍幕，公率其勁勇，截其要津，飛鏑星流，委甲鱗下，大憝既夷，懋賞斯及，復令公領兵與英公等安輯山東，徐圓朗以袞州舉兵，公從淮安王便道擊敗，太宗徵公於曹州奉公，深用嘉止，太宗居帝子之尊，極天人之望，府僚之選，允歸時傑，以公素威名，授秦王府右庫真驃騎將軍，太宗儀天作貳，麗正升儲，鳳邸舊僚，咸棲鶴禁，除為太子內率，憬彼熏戎，侵軼關輔，騎屯鎬派，塵擁渭濱，太宗道遣公與將軍劉師立占募壯士，曾未浹旬，歸公者萬有餘計，有頃，拜右驍衛將軍，九重清切，千廬巖秘，典司周衛，實寄勳賢，貞觀元年，詔公於玄武門長上，統率屯兵，俄轉右屯衛將軍，還委北軍之任，六年，除右武候將軍，緹騎啟行，鳶旌戒道，威而有裕，儼以能溫，桂府東西王洞，歷政不賓，及在茲年，載侵邊圉，敕公為燕州道行軍總管，金鄰之壤，封希咸誅，石林之地，長蛇盡戮，無何，獠又翻動，圍龔，燕二州，敕公使持節龔州道行軍總管，途次衡陽，夷獠逋竄，乃授右屯衛大將軍，改封虢國公，檢校桂州都督，龔州道行軍總管如故，懸旌五嶺，立功百越，絲言薦及，豐澤仍加，其年被召還京，依舊右屯衛大將軍，北門上下，十二年終，駕幸望雲校獵，次於武功，皇帝龍潛之所，令作武功之詠，凌雲散札，與佳氣而氤氳，湧泉飛藻，共白水而澄映，上覽之，稱重焉，十五年，從幸洛陽，會薛延犯塞，奉敕於慶州鎮守，後檢校夏州都督，十六年四月追還，領屯兵如故，十一月授蘭州都督，又遷幽州都督，十八年，以譴去官，洎朱蒙之緒，玄夷之孽，背誕丸都，梟鏡遼海，王師底伐，屬想人雄，敕為遼東道行軍總管，授金紫光祿大夫，州刺史，十九年，率師渡遼，破玄菟等，數城大陣，勳賞居多，拜冠軍大將軍，行左屯衛將軍，鑾駕凱旋之日，令公後殿，至并州，轉右屯衛大將軍，仍領屯騎，超海之力，氣蓋三軍，橫野之功，膽雄百戰，綏遏之任，僉諧攸屬，授茂州都督，雅，邛等州山獠為亂，以為雅州道行軍總管，軍鋒所屆，如莽，門驂晨溺，野磷宵飛，石紐塵披，五丁之道斯順，玉輪霧廓，二星之路載清，事平，拜金紫光祿大夫，揚州都督府長史，千圻奧壤，一方都會，引朝夕之洪派，疏桐柏之長瀾，思湧觀濤，歌與伐枳，市獄晏而無擾，水火賤而盈儲，吏金斯慎，丞魚靡入，棼絲載理，夙著萌謠，交戟惟材，方勞帝念，永徽二年，召拜左領軍大將軍，四年，累表陳誠，辭以目疾，因許優閒，尤加縟禮，授鎮軍大將軍，封如故，祿賜防等，一同京官職事，六年，加以風疾，顯慶二年，從駕東巡於洛中，使名醫旬月累至，而田豫鳴鐘，庶優遊於杖國，史慈嗟劍，遽冥漠於嵩泉，以六月三日終於河南縣之顯義里第，春秋七十有二，帝造深於壽器，鼓之恨無追，朋情結於生萏，李桃之悲何已，贈輔國大將軍，使持節都督荊，朗等四州諸軍事，荊州刺史，賻絹布七百段，米粟七百石，陪葬昭陵，賜東園秘器，並給鼓吹往還，仍令京官四品，五品內一人，攝鴻臚卿監護，易名考行，謚曰襄公，禮也，粵以其年歲次丁巳十一月乙酉朔十八日壬寅，葬於昭陵，林之下，寒霰集於原阡，橋嶺之前，淒吹憤於滕室，准公氣掩萬夫，夙表膺揚之，馳三輔，先鴻漸之姿，舉燭齊明，弗鍾比銳，門光揖客，家盛文朋，被忠信之介冑，涵仁義之粉澤，擅兵機之三衛，殫武略之五材，射隼開弦，飛聲於相圃，雕龍撫翰，激韻於漢台，外總班條，入司懸盾，全德具美，罕倫當世，幅巾在飾，臨玉樹於長筵，雕戈靡駐，墜璧輝於悲谷，嗣子右屯衛郎將仁，政等，禮絕趨庭，哀深望岵，銜索易朽，負米何追，懼孤竹頹隴，自滅成棲之氣，拱柏摧薪，誰分夏屋之兆，故勒茲玄礎，永劭徽塵，其銘曰，軒丘構緒，開地分枝，通侯比躅，英袞連規，龍光照耀，鼠軍珥參差，長髮垂祉，世濟奇，由祖惟考，毓德果行，武庫森沉，文河鏡淨，蒙劍留說，單琴宣政，鳳穴開靈，芝庭衍慶，於鑠志士，矯然秀出，基忠履孝，含文抱質，度埒黃陂，愛均趙日，昔逢世故，退潛名實，黃星發貺，玄石表圖，龍飛天極，鳳翥雲衢，爰從燭水，投竭汾隅，荐臻玄澤，亟奉明謨，十守惟平，四征以肅，綠林遽翦，黑山旋覆，聲馳智勇，效光神速，行絕雲霓，方騫陵陸，剖符命駕，細柳開營，紫騮激響，朱鷺凝清，嬉游東第，騁望西城，舉盂陶賞，寫翰緣情，投紱素里，揮金卒歲，握槧懷鉛，紉蘭扈薜，奄謝東嶽，長歸北帝，石陣空留，銅鈴永瘞，陽陵甫盧山墓田，行楸孕月，雙表籠煙，驚笳流唱，回旆聯翩，圖徽雲閣，千祀方傳，太子中舍人弘文館學士上官儀制文梓州鹽亭縣尉張玄靚書，
唐義昌軍俊院軍頭彭城劉府君清河張氏魯郡齊氏夫人墓誌並序望重彭城，其來久矣，清河魯郡，亦非邇焉，仕族名家，門維冠冕，師漢相，乃葉流芳，府公諱元政，皇考諱應莒，世傳儒墨，代習玄言，了性悟空，不求名祿，自在雲林，府君則之令嗣也，岳傑仁靈，才包文武，致身禍力，人倫罕儔，忠感夏霜，孝聞冬筍，謀深千里，智果元從，塞垣有聞，砂場聲振，方將九皋鳴羽，萬里搏翔，誰謂玉碎荊山，劍沉水，二豎俄止，兩楹奄皈，長材未展於明時，大運何逮於魂路，戎幕傷歎，閭里哀嗟，巷不舉歡，鄰休相杵，享年七十有七，咸通八年八月廿七日終於玄都坊之私第，夫人張氏，當年從眷，禮請舅姑，言保歲寒，高堂偕老，誰料家淪塞，先天而亡，春秋七十有一，大中十四年三月十六日奄從私位，夫人齊氏，承家繼嗣，德行罕聞，九族欽風，六姻和睦，居家理治，敬愛難儔，公始終將期，鶴發同保，豈言和鳴中阻，劍鏡一沉，不及于飛，江河半竭，壽有還往，相次遷移，積善感，飛鳴哀傷，時年六十九，咸通九年十二月十二日窆於私室，公男後院親事官友暢，承重章土，血淚捐軀，昊天罔極，荒迷毀瘠，號慟似存，咸通九年戊子歲十一月庚寅二日辛卯於長蘆界西南五十里孝感鄉令堡先塋之禮，恐山河改易，石紀焉，銘曰，祖代公勳，香名復存，侯伯之系，仁誰不聞，令德儀，共推，言積善，賢愚同皈，
唐故溫州刺史清河崔府君墓誌銘並序三從猶子攝東都畿汝州都防禦巡官前鄉貢進士兢撰有唐乾符紀元龍集丁酉，故溫州太守崔府君終於鄭州滎陽縣之傳捨，享年四十四，殲善人也，有識嗟焉，即以其年十一月戊戌朔廿三日庚申歸葬於河南府洛陽縣平陰鄉陶村，祔於松賈之先次，禮也，府君從父兄前國子博士瑰既自襄事，以將圖不朽，必播美於石，以兢居阮巷之列，又忝科第，遂命為志，故不克讓，府君諱紹，字襲之，清河東武城人，曾大父皇懷州刺史，累贈司徒，府君諱朝，王父皇南昌軍副使試大理評事，累贈太尉，府君諱稅，烈考皇湖南觀察使，御史中丞，贈刑部侍郎，府君諱罕，外族鄭氏，皇太子太傅，府君諱漳之外孫，府君於湖南府君為堂猶子也，湖南府君以無子，遂命府君為之後，府君之妙盡子道，特鍾湖南府君之愛念，孝悌恭敬，九族稱詠，生知之能，於焉備至，以蔭敘調補率更寺主簿，考滿，又參常調，授太常寺協律郎，職業修舉，局署聳觀，故壽州團練使辛中丞晦嘗游府君之門，且挹其才用，遂奏為團練判官，試大理評事，潔己峻道，盡賓畫之美，府罷，故刑部韋侍郎用晦廉問陝郊，聆府君之譽，急於維縶，聞府君之樂於臨蒞，遂奏授安邑縣令，未幾，屬季父故宣州觀察使府君自左散騎常侍出守甘棠，遂奏換同州白水縣令，兩邑之政，吏胥息奸，鄉閭懷惠，輸賦男女，咸惜其去，及授代，故青社於常侍涓與府君有一言之合，闢為觀察支使，奏授侍御史，罷歸，拜大理正，詳明法律，洞究根本，因對揚天問，面錫緋衣銀艾，俄以家道貧窶，求為外任，乃拜永嘉太守，郡政清肅，首出鄰境，無何，潤帥失撫，末卒勃亂，招合亡命，恣擾郡邑，遄及永嘉之對，府君督軍人百姓，勵以鬥志，屬乞師不及，遂失城守，吏民咸白府君為潛匿之計，府君以荷任專城，不忍自顧，乃面賊帥，諭以逆順，詞氣無屈，凶渠乃加敬而存禮焉，一郡無屠戮之禍，府君之德也，朝廷嘉其用，方俟寵遷，府君以季父方鎮宣城，盡室修覲，旋遇宣州府君薨背，府君護奉北歸，痢血於道，奄從大數，以乾符四年八月十六日告終，娶隴西李景回女，生一女婉婉，年十三，別子一人山僧，年十七，嗚呼，生有嘉聞，長有才識，盡愛於閨門，執操於知己，宜有高位，宜躋遠壽，歉然所賦，吁何問耶，亦冀有子，其將不泯乎，兢少長之中，且鄰年齒，追聚遊覽，每異情愛，敢罄虛蕪，粗述德行，銜悲秉筆，懼不詳及，銘曰，我宗之閥，濟以道德，府君之生，服膺典則，稟孝懷仁，克己自飾，言參仕宦，洞達政經，寬猛資政，淄磷立誠，克副知己，自峻公清，於惟府君，誠明是資，道過三省，言防四知，夷險齊致，靜喧靡隨，不享貴壽，奄終卑位，為善可疑，嗟惋曷既，山高水深，斯德無已，堂猶子鄉貢進士連孫書，鐫字人韋從實，韋從敏，
唐故崔夫人墓誌彭城桂休源撰亡妻崔氏諱霞，字幼雲，其先清河著族，五代祖黃門侍郎諱元綜，由黃門已上，官婚顯懿，昭於史諜，宜乎傳慶洪源，鍾美靈枝，黃門生陵州司馬諱令同，陵州生伊闕令諱琚，伊闕生澤州刺史諱倬，澤州生美原尉諱亮，美原娶隴西李氏，李夫人德充而儀整，關東修門教者多賢之，夫人即美原之第二女也，生而聲和，幼而性仁，美原即世之日，夫人未齙，因心之，聞於六姻，十歲通何論古詩，工為裁製之事，大和三年夏四月，歸於我，凡奉養蒸嘗之助，夫人之勤，又能柔恪儉靜，不簾戶觀看之樂，休源未娶，有女子子一人，夫人撫待甚慈，外姻皆不知其他出也，聞者難之，開成二年冬方娠有期，孕而不育，十二月乙卯，歿於洛陽利仁之里第，春秋廿四，長幼惋毒，娣姒家老或行哭失聲，太夫人泣謂休源曰，崔婦為吾家塚婦十年矣，逮事汝先公，為子為婦為妻為母之道可謂備矣，而賦命不淑，不至貴壽，痛哉嘻，孝慈仁誼之不可恃也如此，吾意天之遠歟，神之忍歟，繇是休源退惟高堂之念，於夫人之道，宜沒身不衰，來年夏四月丁酉，安宅兆於邙原杜翟里，遂刊幽礎以志卒葬，芳懿之行，粗舉其一二焉，三月十六日刻字，
大唐大弘道觀故常法師墓誌銘並序法師族常氏，諱存，字元嵩，先河內人也，因官而居，今為河東永樂人矣，祖達，父德，此弓旌不應，琴書自娛，法師體貌恢閒，風神俊拔，蒞習彰於日，談謔在於髫年，屬則天升中，度為道士，住弘道觀，乃詣南嶽桓尊師受洞經秘要三錄五法，又詣西嶽王尊師，遷陽平治，至開元四年，擢授本觀監齋，兼任法師，然而業著道尊，功成身退，至開元十五年歲次丁卯二月甲辰朔二十日癸亥，終於精思之本院，時年五十有一，即以其月二十九日，葬於洛陽城東北三里平原，禮也，將恐星霜驟運，海岱淪夷，勒石泉扃，傳芳不朽，其辭曰，少微著象，太易流津，遙源華胄，高風絕倫，邃量不測，神清志直，雅論通玄，才文副墨，玉洞垂范，瑤壇仰則，永代長往，終悲，開元十五年二月二十九日，
唐宣義郎前行亳州永城縣丞胡宗約尊夫人弘農楊氏墓誌銘並序朝議郎前行河南府參軍上柱國徐備撰朝議郎行河南府倉曹參軍上柱國胡竦書尊夫人楊氏，其先即弘農人也，維會昌三年三月十七日終於東都修善里私第，春秋六十有六，即以明年閏七月十日歸祔於河南縣金谷鄉張村之原新塋禮也，曾祖至，皇青州刺史兼御史大夫，祖重言，皇汴州浚儀縣令，父盛，皇襄州鄧城縣尉，尊夫人即鄧城之次女也，嗚呼，及克配君子胡氏曰泰，皇登仕郎，前左金吾衛兵曹參軍，悲夫，幼有淑問，已任令德，有子一人，即公，有女一人，性多聰慧，禮則自得，親戚重之，宗黨嘉之，才始中殤，未及既笄，所謂華蘭質，不幸夭閼早歿於在室歟，賴丞公承訓，獲人子之禮，色養之下，盡晨昏之孝，厥有新婦滎陽鄭氏，奉舅姑之心，有禮則之至，未嘗闕也，丞公在官，一曹之事，動無不集，二縣之理，化無不賴，斯則有後，無愧於臧孫矣，紀事跡可編於人表，書訓誘可全於母儀，實謂大哉，或聞皇天無親，唯德是輔，又聞故大德者必得其壽，胡為乎福善無應，天可問乎，且年逾歲制，期頤，遽為奄忽，天將奪願，噫，今日月有時，窀穸將，龜筮葉從，今之善夫，遂絳前驅，秋風慘目，孺慕哀號，痛傷行路，備情多懷感，奉再三，綴文之士，緝詞表志，乃為銘曰，令淑兮早歿所天，乃稱未亡人兮保家斯全，偕老之言斯謬，內則之教可宣，有母儀之自得，宜石之封焉，何上天之不不仁，與世事而遷延，未登清貴，便及黃泉，莫不夜台一閉，而血涕泫然，況涼秋過巢之日，是感慘目之風在前，方刻石兮紀事，庶古兮流傳，
通直郎前樓煩郡合河縣尉後遷河東郡安保府長史上護軍弘農郡楊彥璿立行可模，發言成軌，謙遜是資，禮樂稱美，譽流鄉曲，聲馳鄰里，孝道居家，矜莊以齒，遷喬蒞職，有譽無毀，含弘雅量，和而不同，心如勁竹，志若寒松，用之好儉，貴而惡豐，先人後己，忠以殉公，欽崇政法，悟達苦空，資忠履信，武列文通，才高位下，樂道太平，薄官從秩，祿以代耕，得之亦懼，失之亦驚，遷郡縣，統理高明，毗贊撰，惠及編氓，後遷幕府，潔白永清，五校，位綰千兵，一朝遘疾，奄於生平，千秋萬歲，長夜難明，素車丹，岐路交橫，忽從馬鬣，無復雞鳴，永窆泉台，長歸荒壟，松森疏，斯須成拱，親吁嗟，州鄉見重，於時天寶十載卒卯之歲八月辛亥朔廿二日壬申崇建，男子雲，子喬，子昂，孫光祖，京兆美原縣葬於北鹵平原也，
齊故魏州司功參軍呂君墓誌銘君諱眾，字眾，趙州元氏人電，四履開家，大風起於東海，重閨祚國，下星光於西漢，爛乎前史，何代無人，父安，華三州刺史，仁風數贈，惟冤相尋，君起家以明經，擢職昆山片玉，麗水金，以蔭加階為魏州司功參軍事，家延鬼瞰，琴逐人亡，隋大業十三年二月十日終於私室，春秋七十，以大唐垂拱四年二月十三日與夫人曹氏合葬於舊塋，君夙昭人譽，早擅家聲，豈獨穎川陳君，方驚舉手之歎，山陽王粲，當時倒屣見迎，鸞鏡雙亡，龍泉並沒，實有其美，非徒閉骨，乃為銘曰，哲人之後，君其嗣焉，一朝丘墓，萬古風煙，山直北，水橫前，未央武庫，知在何年，曾孫師叡仁敬叡息弘基敬息處運，
大唐故張墓誌並序君諱伽，字明哲，河南人也，芳枝茂緒，乃七葉之瓊華，遠構遙源，實四海之冠冕，澹清漪於桂水，標翠於蓮峰，苞渤以揚徽，眷蓬壺而高峙，發情由於華表，博極於人神，窮意匠於銅丸，多能總乎天地，陸離組之美，赫弈鐘鼎之儀，斯乃事列縑緗，今可略而言也，祖扎，魏恆州真定縣令，父和，齊襄州司戶，道高前代，光映後昆，令問表於鄰幾，風神成於造次，君資靈上德，秉粹中和，牆宇難窺，波瀾自遠，鏗鏘逸調，事郁齠初，坦蕩宏規，理彰冠始，孝友淳至，學識優閒，蕭條語默之間，縱容顯晦之，昔以有隋之季，官至朝散大夫，逢賓鏡之亡，屬珠囊之遽委，徒渙汗，未暇幽貞，逮乎鳳起汾陽，龍興晉野，蒼生荷亭均之惠，筆庶免阽危之憂，遂得肥遁棲遲，閒居養素，逸風飆之雅韻，蘊松桂之貞心，沐堯舜之洪私，酌巢由之故實，既而崦嵫日暮，巢不留，始欲藏舟，俄傷坐猷，春秋八十有九，顯慶二年閏正月日卒於私第，悲纏里，愴感鄉邦，豈止工嫣機，舂人輟相而已，夫人太原王氏，功茂，譽重芝蘭，霜露不居，奄從化往，春秋七十有七，顯慶二年十月三日，卒於私室，嗣子元昱，孝遵追遠，成敦慎終，粵以顯慶二年十月十八日，合葬於北邙山王晏村之西北，恐陵谷遷貿，松賈摧殘，勒此幽銘，式揚徽烈，其詞曰，律哉崇構，壯矣長源，二京盛作，七葉高門，儀形前古，龜鏡後，英靈不歇，鐘鼎猶存，肇惟夫子，漸慶華軒，其人可望，其道可，德潤璧，譽重蘭蓀，蕭條物我，耿介丘園，長川水急，促駕，張衡後代，誰識名言，寂寞泉戶，淒愴松原，
大唐程君墓銘君諱，原州武安人，齊任上黨公曹，墟嶠干，岷抽基，門傳飛帝之先，代襲歌王之表，鄉靈能錫爵，綜嘉藻以封侯，德秀羽儀，實惟世祿，龜門而激浪聳鸞翼以陵霜，官派流，宅遺此土，祖威，隋任相州司馬，撫人異術，立政多方，殊寬猛觀共結良之寄，父先伯，任太原令，於時褰蒞境，洗幘臨人，肅蒲捶以行澄，期竹騎而標信，豈謂藍田玉碎，荊匣珠亡，忽以春秋二，掩從風燭，夫人申屠，六行允著，四德克彰，備恭敬於內宗，抱忠貞於外族，息軌宿，嘉繇遐仁神贊，綜禮依文，一何不幸，遂邁長衢，其年十一月癸未朔廿日壬寅，葬在村西一里，即是黃阜之原也，恐谷變川移，故勒礎文，以為詞曰，命之不長，胡焉能久，如電光，奄同，永棄華堂，長歸阜，神龍，
唐故穎川陳府君夫人上谷侯氏墓誌銘並序譙郡戴蕡述昔素王興川上之歎，於斯，莊周夢化蝶之悲，咸歸於此，夫人枝源上谷，緒明，冠蓋紛綸，慶流後胤，王父諱濟，宗族華茂，輝映當時，美景弘廓，器宇沉邃，精術機謀，怡世自若，夫人即公之女也，幼承規矩之女訓，長從敬姜之母儀，爰自之年，遂仇穎川之室，令有，琴瑟可稱，嗚呼，善績無徵，神道如昧，義夫先逝，鳴劍久沉，夫人守節貞和，砥礪素行，悟空門之可修，覺塵世之非永，不尚綃羅美服，但隨襦之溫器絕葷膻，甘飴蔬食，長齋十載，讀念累年，鮮之時，不求變味，觀行矣，福慶巨周，將知注業之因，疾疹之患，倏焉伏枕，大夜如歸，於咸通六年八月二日於朱方之私第，悲夫，死生運謝，修短有常，享年七十有四，有長兄一人，令弟二人，亦曾效職奉公，懷忠抱義，聞喪趨服，赴告而來，軫念情深，哀號過禮，夫人有嗣子二人，長曰溥，應司天歷生，次曰，皆持住鸞之孝，守高柴之士行，有女一人，久在道門，跡混清流，風玄旨，並號訴無時，念古人之軌則，龜箜告吉，窀穸有期，其年六月廿一日，葬於丹徒之南宅心鄉黃鶴山東望之原，禮也，以夙舊之分，將蒙見命，雖即旌其善，詞鬼不誣，銘云，夫人令譽，訓誘芬芳，德施內則，慈惠外，閨門風範，家道冰霜，鳴劍先失，浦珠沉光，唯資素行，蘋藻蒸嘗，既捐塵世，履蹈津梁，峨峨玄宮，相地高崗，泉扃永，千秋同堂，江蘇山東卷第一冊），
唐故硤州司馬滎陽鄭府君前夫人范陽盧氏墓誌彌甥監察御史裏行李寬中撰夫人盧氏，范陽人也，皇朝司農卿萬石之曾孫，漢州別駕昭之孫，陳州司倉參軍修之第二女，年廿五，歸於鄭氏，夫人族冠山東，被曹孟之訓，凡克勤婦道，嚴奉祀，於茲廿五歲矣，遇寢疾沉痼，以元和五年正月九日終於江陵府莊敬坊之私第，嗚呼，霜殞修篁，火扇溫火，神理何窮，天不可問，嗣子繼郎，年未弱冠哀毀老成矣，今以其年二月二日權厝於江陵府江陵縣金堤鄉平原，越以大中四年二月十二日啟護歸東都，四月一日祔於河南縣梓澤鄉續村鄭氏之先塋禮也，用刊貞石，但紀歲月而已，故不備諸德雲，
大唐故中散大夫，使持節潞州諸軍事，守潞州刺史上柱國李懷讓年六十，開元十二年歲次甲子八月戊子朔十四日辛丑亡，其月廿七日甲寅，於河南府洛陽縣平陰鄉河陰里呂村西北一里故府城南權殯，
唐故定遠將軍守左武衛將軍員外置同正員上柱國內長入供奉張府君墓誌並序公諱毗羅，其先清河人也，父諱毗羅，弈葉承家，隱輪不仕，公累襲沖和之氣，克遵高上之風，芝蘭入室，瑾瑜照廉，其事親也，色難以養之，其行異端，智周以成之，由是蕭灑邱園，恬澹霞月，優遊朝市，不違大隱之趣，弋釣林泉，有光濠之跡，夫然者，宜其夫奏天階，羽儀帝坐，公家其寵命，遂拜定遠將軍，守左武衛將軍，以天寶十四載八月廿七日薨於金城里之私第，春秋七十，即以其載十一月十七日葬於承平鄉之原禮也，長子咸哀泣血，咸席石穴，孟嘗泣感於大風，賢陵掛劍於心許，乃為銘曰，府君反葬斗城西，吉兆地夏明金雞，千秋萬歲兮松柏齊，魂魄歸兮長不迷，
唐故河中少尹范陽盧府君墓誌銘並序季弟朝議郎前守河南少尹上柱國賜緋魚袋蕘撰並書兄諱知宗，字弘嗣，吾家范陽涿人，熾於二漢，推為華族，軒冕曜，茂於皇家，世緒益昌，鍾後德於，先考相國，聖政歷試，推以代工，樹置門閥，輝煥圖諜，及蕘弟兄，奄丁殃罰，不敢毀滅，視息苟延，思以負荷非輕，揚顯至重，復履簪屨，兄肥家志切，敬慎不回，清白自持，指期變化，曾門犯文宗廟諱，皇澧州刺史贈兵部尚書，大門諱廣，皇河南府河南縣丞贈司空，先考相國諱商，皇戶部尚書贈太尉，兄祗奉訓導，夙為成人，洎童年六籍該識，再詣宗伯，俄法通經，將造文場，旋就常調，意在謙退，薄於宦名，洎蘭陵公鄴總司邦計，辟兄為計巡，素仰潔廉，奉公立事，歷邊鄙，覆軍儲，果以精專無私為邊人所伏，時河東公相國彖鎮撫北門，禮遇極厚，河東公不逾年，徵急判計，邀兄為計推，拜章轉殿內，輩流攀仰，佇歸粉闈，屬變罷，困居桂王，俯授殿中丞，不遇時，除少鴻臚，差使王公鐸以夙舊聞其淹滯，慰薦於時，相遷少廷尉，兄動靜一貫，聲華四馳，家食數年，出典隰郡，州人咸歌其來暮，仁風長在，不幸染微恙，旋授蒲亞，屬意外禍，故仁孝所鍾，不能遣情，沉日甚，嗚呼，蒼蒼難問，神道無徵，竟以咸通十五年正月廿九日棄世於官舍，享年五十九，不居清切，不致鴻名，徒望榮華，常安困滯，光陰遽擲，遭遇竟無，報施何憑，慶善虛載，兄前娶滎陽鄭夫人，即相國太子少師贈司空謚德朗之女也，夙著賢淑，來承我家，方奉蒸嘗，奄遘禍畔，有子三人，骨氣異常，歲皆繼謝於家，女一人，婉順孝敬，親愛共美，配於鄉貢進士李承務，天乎不仁，兄遘疾，因聞此女告歸於隴西氏封域，兄平生守道，稟奉素風，止及中年，是無照鑒，今夫人即滎陽夫人堂妹也，禮樂賢行，克紹家風，奉上接下，推為賢嫂，克罷秩於輦轂，往往食不充口，夫人未嘗形於言容，有子一人，器貌特異，早嬰沉痼，其年春杪，竟不起所疾，痛憤中又罹此悲，故奈何，別子兩人，曰郭九，次曰同四，聰悟天假，夙為成人，皆今夫人訓導所致也，夫人中外相映，輝華相照，夫人先考諱，太常少卿，大父諱瑜，吏部尚書平章事贈太師謚文獻，曾大父諱諒，贈司徒，軒冕德業，紳，外祖諱植，相國華州刺史贈太尉謚敬，夫人內外華顯，士林無比，著在國史，詎假繁文，矧大中初年，已刊於貞石，郭九已下，號血向蕘曰，慮陵谷是虞，願陳懿行，蕘忤犯殃畔，偶存餘生，情不獲已，莫愧菲薄，濕筆抽毫，抑情略紀，但載踐歷，豈備徽猷焉，嗚呼，日月遄邁，龜筮葉吉，即以四月廿一日諸孤奉帷青於河南府河南縣金谷鄉焦古村合祔於前夫人從大塋禮也，銘曰，開闔晦明，孰留朕跡，懿德深仁，同歸冥默，幽贊無信，蒼蒼難測，嗚呼，名何不彰，壽何不長，惟天為大，賦命難量，既有甄別，合露賢良，俄奄於世，緘恨於邙，白日西謝，逝水東流，去既寂寂，事亦悠悠，永懷冤憤，冀望垂休，韋敏鐫字，
大唐故朝議郎行河南府倉曹參軍事上柱國清河崔府君墓誌銘並序君諱逸甫，字延明，清河東武城人也，昔非熊，拔王於西周，龍降祥，仞於東帝，爛被，吞其今古，曾祖，北齊散騎常侍，牢寵傑，跌宕群書，祖世濟，皇朝太子洗馬，嬌平，丹松迥目，父元彥，皇朝絳州大平縣令，詞雙孤，入門迥秀，君幼而聰，長而敦，德備親宗，方成准約，豈其伯師當年風情，早標時價，解褐岐州岐陽縣主簿，轉左衛兵曹參軍，御史台主簿，河南府倉曹參軍，莫不忠孝飭躬，仁明，行唯金玉，道實龍蛇，寮屬推揚，吏人頌，加以竭於己，怡怡於骨肉，鏘錦，妙令之花，札削油緗，扶風之軸，何悟陰陽腠，久臥劉君，霜沉灰，奄室，以開元四年歲次景辰十二月癸卯朔廿八日庚午，終於東都聖真觀之思院，春秋有六，嗚呼，雖皇天是輔，福無愆，而災眚濫流，虧盈或爽，乎顏子，何悉孔夫，一子瑤，年十二，一女裴兒，年九歲，日月胡吊，此幼沖，粵其年閏十二月癸酉朔十三日乙酉，宅兆於河南府河南縣梓澤鄉納義里原，禮也，嫠婦崩攀，慈親慟咽，兄彭州司戶尚甫，情深共氣，哀子敬之先亡，弟度支郎中隱甫，孝同枝，恨公明之前背，子薑門雁翊，坐結雙悲，田氏荊璞，空餘兩在，眷茲形影，離誰勝，陵谷推移，式為銘曰，佐禹承家，師文溯霄，禮樂傳，衣冠代，在漢莫儔，居魏無右，巍哉盛族，貪諸其舊，其一，拜，是，忠孝標跡，芝蘭比捐，生未幾，大暮俄，曉月，壟思墓，其二，窮友暮，原，慈親斷骨，孀妻截腹，血泣稚子，行，千秋萬歲，，
唐故御史中丞樂安孫府君長女墓誌銘並序親兄孤子杲撰莊周所謂達身世之兩忘者，蓋喻以變化莫極消息大端而已，若我折手足之痛，決存亡之情，雖聖賢人之心，未有不言而感也，我元妹諱泳，第廿一，其先存千家諜，故不書也，吁，稟質溫柔，植性慧敏，純白內結，閒凝外舒，垂范可觀，出言有則，冀肥家道，謂播門風，豈以禍福難徵，鞠凶遽遘，先府君理御史府，守忠正之道，遠澆薄之徒，見忌奸邪，左遷閩領，我妹以早嬰微恙，爰侍南征，洎旅次夏口，維舟江，鍾先夫人艱疚，自是驚號不節，沉綿枕席，藥石莫徵，禱祀無應，彌留之際，矚顧不撓，謂予曰，學古遺文，潛心大業，識興亡治亂之跡，窺三墳五常之道，未若敦睦宗族，恪慎克孝，言竟長息，奄然號絕，以咸通十二年正月二十八日啟手足於廬陵郡西同江之部，享年十有八歲，先府君屬念有異，傷痛無極，遂以旅櫬同之臨汀，杲等積罪累畔，再罹酷罰，重領覆江，躍涉艱險，雙棺並引，萬里同歸，余喘殘骸，不絕如線，上天未滅，負荷克終，以其年十二月五日祔於先塋禮也，嗚呼，淑德既備，未有其歸，仁愛既流，竟成其夭，早沉痛貫體，冤疚纏骸，忍死叩心，虔敘銘識云，謂天蓋高，謂地蓋厚，死生倏忽，冤毒紛糅，嵯峨都門，盤郁孤墳，邙崗巍巍，洛川渾渾，崗斷川竭，茲痛曷泯，堂兄前淮南觀察支使將仕郎試太常寺協律郎饒書，
大唐中書省主事樂安孫府君墓誌銘並序孫公者，樂安京光人也，諱進，字進，漢太史之裔，少而聰敏，長而賢明，忠孝可以立身，節義可以成德，曾巴，祖父之王父也，福既流於後昆，義行昭於前代，所聞者即公之父矣，諱慈親扶風馬氏皆恩嚴兩具，訓育二全，蚌海靈，石含玉而山潤，遂屬燕然動際歸遷中書，掌事堂要，遂授京兆府錄事孔目除授尚書職方主事，仍直中書，才通識達，兼濟之道久聞，翰博詞宏，雙美之名遠見，遂特拜中書主事，以當職矣，公家孝養未盡於甘新，昏定有離辭於辰夕，享年有五，大曆二年月八日，終於長安布政里之私第也，推心父母，淚血妻兒，星沉漢水之濱，劍折豐城之峙，宅兆吉龜克，其年十一月三日，遷厝於京西龍首原禮也，嗣子硤州參軍少華，小子幼華，號天叩地，泣血斷腸，銘石詞曰，於彼樂安，忠於家國，於何宦游，實在文墨，文墨所昌，欽承義方，不替金石，無遺棟樑，棟樑其折，風悲露咽，
故原城府別將裴君墓誌銘並序君諱銑字成子，河東聞喜人也，山河啟土，纘命氏之勳，袞弁承慶，光必復之緒，曾祖諱永嗣，皇懷州武德縣令，惠人而傳豹產之化，祖諱仲將，皇貝州刺史，導國而布襲黃之德，考諱迅，皇荊州大都督府法曹參軍，恤獄而秉於張之刑，丕承前烈，茂昭後裔，惟君嗣之，自弁髦以孝行聞，及冠以韜略著，觀蟻術也，早慕通經，懷燕頷也，是從投筆，遂陳減灶之略，從下瀨之師，帷幄必盡於籌謀，旗鼓又張其耳目，月獻三捷，帝多膚公，有詔授衛原城府別將，鋒可試，世稱劍決浮雲，逝水不留，人歎舟遷巨壑，越以天寶十三載六月五之日，寢疾終於永豐里之私第，享年卅三，以天寶十三載閏十一月十一日，遷窆於河南縣宣武陵之北原禮也，嘻，當終童之年，無伯道之嗣，悲夫，夫撰日繕萏靈即季父尹公軫深愛也，舊塋是祔，獨掩北邙之田，新柏成行，共瞻西靡之樹，銘曰，鼎貴之族，貽厥之勳，忠孝雙美，邦家必聞，謀高入幕，氣壯從軍，才榮鴻漸，俄歎芝焚，引寒月，松埋曙雲，空留石志，永播清芬，
唐故朝議郎衛尉寺丞上柱國弘農楊府君夫人梁氏合祔墓誌銘並序承務郎行饒州余干縣尉翰林待詔郗從周撰並書公諱嶧，神州萬年人也，昔關西孔子太尉公之苗商，簪纓官族，枝派嗣賢，茂德穹崇，繼於公矣，曾祖諤，祖思禮，皇任潭州流陽縣主保父勖，皇任循王府胄曹參軍，公即胄曹之次子也，七歲讀書，究典墳之奧旨，習諸律令，得刑法之微文，悟解卓然，實逾在昔，一為高論，遐邇稱奇，大理之長有聞，特狀奏為大理獄丞是，官不稱才，怏然慚恥，司刑固請，禮難推辭，及其任也，盡諸五聽，恭守三章，次授金州司倉參軍，職列掾曹，政臨縣邑，調補兵部主事，官非意請，權臣所留，次授僕寺丞，干蠱奉職，累有殊能，宰執有聞，命與言論，談天下之利病，可驗否臧，論損益之盈虛，懸知進退，執政以歷官所議，不議清除，又抑其才，授中書主書，參議大計，無不深當，禮遇益重，進秩酬之，拜衛尉寺丞，公私賴，人頗懷之，考跡未三，沉而至，日來月往，咸望痊平，何期天喪賢哲，元和十四年己亥歲十月十五日，歿於萬年縣永興里之私第也，享齡七十有二，嗚呼，惟令德而空存，痛芳名而長逝，夫人梁氏，淑儀乎內，不聽乎外，類桂花之早落，同梧葉之先，啟穸告延，卜居宅兆，以長慶二年壬寅歲二月十一日合祔葬於萬年縣崇義鄉之原，禮也，嗣子士真，登仕郎，前虔州司戶參軍，次子士輿，皆早承庭訓，夙稟義方，仁孝居心，哀慟逾禮，天性之道，有感若斯，從周以謬承愛獎，述乎斯文，懼陵谷有移，芳猷無紀，銜悲抒辭，乃為銘曰，猗歟府君，據德依仁，居官守道，克奉清貧，行施陰德，慶流子孫，車遷神柩，施引靈魂，春黲，人感天昏，府君夫人，令淑在身，備於四德，睦於六親，鳳兮皇兮，繚繞丘墳，痛長掩而在此，悲松柏之空存，
大周故曹王府隊正韓府君墓誌並序君諱傑，字弘感，新安人也，自昆泉列派，軒構疏陰，垂玉冊於東周，散金章於國西漢，長安遠日，鬻紫府之仙丹，歷宦如雲，代皇閨之社錫，曾祖才，隋任倉州洛陵令，問津儒首，佇寢牛刀之譏，察化邦君，遙揖馴之感，祖端，唐任雅州盧山縣尉，父任曹王府隊正，警棠之置水，贊洽夢禾，符孟宰之還珠，毗覃贈├，三山之穴，無復易於鴛芻，十德之門，固多誕於英傑，君即隊正之元子也，道由胎教，才自天然，歲在銅車，辯郎官之察李，名高漆簡，究竭者之遺書，有道先生，叔度之波瀾獨遠，博物君子，建章之門戶立成，德充雅頌，韻合鍾律，假磨宵之翼，路風高，附橫海之鱗，龍門水急，所以低回鉤浦，冀入兆於非熊，分奮朝榮，籍棲名於尺木，解褐王府隊正，陪輿蘭阪，時聞明月之篇，賜賞竹園，乍觀陵雲之作，才宏位薄，下調興賈傅之悲，命舛時休，答客起金郎之難，方欲藏功盟，騰聲三蜀之魚，列畫甘泉，播美一賢之象，豈期孤仁有驗，輔德無徵，鬼拜三公，恨鄭辰之俄及，犬歌二子，嗟孔奠之非遙，以天授二年六月十九日遘疾，卒於私第，春秋五十有八，嗚呼，落景還星，泣止非臣之歎，頹山感物，悲纏羽客之儀，夫人楊氏，禮訓玄遠，貞節峻拔，萋萋覃葛，早施中谷之方，詡詡游荊，忽落高唐之薦，以天授二年十月十二日遷葬洛陽之北陵禮也，雙魂有，沉駐馬之泉門，千日何依，沒登鴻之嶺下，銘曰，矣玄胄，猗歟一，龍盤何岳，服公卿，惟君之德，琬琰其色，鸞舳難窺，鰲濱莫測，曳裾王室，授縉帝台，克配之子，如何朋才，光奄奄，逝水滔滔，松風咽韻，簫吹號，石迎似起，墳聞轉街歸，芻靈出宿，野迥雲低，童升兔蹊，唯余令問，無復沉泥，
唐故忠州司馬匹婁府君墓誌銘並序君諱德臣，字孝先，河南洛陽人也，自金行不競，水德斯昌，有魏郁興，宗臣傑起，豐功勒於彝器，鴻烈賁於旗常，道德為尊，不資軒冕之貴，公侯必復，靡替公冶之榮，備諸前志，可略言矣，曾祖仲達，魏員外散騎侍郎，齊儀同三司，武衛大將軍，滄，寧，肆三州諸軍事三州刺史，又除侍中，特進，濮陽郡王，秀氣冠時，英風邁俗，崇勳輔漢，績茂於蕭曹，異姓封王，秩均於梁楚，大父普樂，齊太子舍人，建內將軍，散騎侍郎，開府儀同三司，北豫州刺史，驍衛將軍，廣安郡王，隋右驍衛，武牙郎將，出臨藩部，敷至化於雄州，入踐台庭，表懋功於皇極，父善長，隋左勳衛，朝散大夫，開府儀同三司，位不侔量，道隨運往，府君門承累慶，地襲豐腴，為政資於孝友，取樂在於名教，自一貫而游群藝，則盛業靡遺，擅三端而雕眾材，則能事斯盡，君子不器，斯之謂歟，解褐虢王參軍，營，越二都督府兵曹參軍事，曳裾英邸，夙表俊人，列名藩，尤稱善史，尋除冀州鹿城，瀛州樂壽，潤州延陵三縣令，又充行軍兵曹，授上柱國，鳴弦驛化，聲馳吳冀之郊，入幕推英，氣攝疆垂之表，道敷楊歷，化穆循良，尋除忠州司馬，晦明貽疾，膏育表夢，車胤之清輝遽戢，奄歎螢書，盧之仙術不成，空悲鶴履，以垂拱四年八月廿日遘疾，終於官舍，嗚呼哀哉，即以永昌元年四月十五日葬乎北邙山禮也，嗣子知節等，並因心罔極，至性過人，思撰家聲，式旌門范，用陳不朽，乃作銘曰，晉圖失馭，魏德乘時，爰開茂緒，載峙靈基，武殫猿臂，文開鳳詞，可大可久，茲焉在茲，懿王嶽立，功宣佐命，武牙傑起，克傳餘慶，傳聯輝，旌符交映，公印無絕，王門斯盛，累德攸歸，英材秀出，風韻韶爽，神期沖謐，松├其性，璋其質，茂彼上才，享茲優秩，梁園表譽，燕館參榮，累升列郡，頻臨屬城，全椒仰德，上蔡慚名，鳴弦作宰，入幕參卿，士元勝躅，車公逸價，式佐名藩，行宣偉化，未窮軌，俄淪厚夜，大壑遷舟，悲泉駕，旌驂顧慕，塋遂丘墟，宿草春合，荒郊夕虛，音容永，歲月其除，貞石無朽，芳塵有餘，
大唐故試左武衛率府兵曹參軍清河張府君夫人琅琊王氏合祔墓誌銘並序府君諱惟，字郜，本望清河，先祖徙居范陽，今為范陽人也，曾祖諱皋，祖諱均，前試太常寺奉禮郎，父諱璋，前試太常寺太祝，並英華外發，道德內融，貽宴孫謀，克昌後裔，府君即太祝之第二子也，忠厚廉平，溫和性，矜孤恤寡，濟弱扶危，先以禮義立身，謙讓為本，長開東，不易孟，四遠英才，賢良畢集，家本大梁，後移徙楚漢，寄住襄陽，閒居養性，怡然自樂，得其志道，嗚呼，梁木其壞，天奪其壽，以貞元十九年時染風疾，異藥名醫，竟無痊退，以七月六日奄終於襄陽縣殖業鄉崇教里之私第，春秋六十有六，緣時月末便，遂權厝在堂，夫人王氏，笄之年，歸於府君，窈窕容華，禮事君子，有男女數人，並皆成名出仕，孝行聞於鄉閭，夫人不幸以貞元五年七月先公而歿，遂從權也，今則克兆，龜筮吉辰，以二十一年乙酉歲春二月辛丑朔廿日庚申，啟發合祔，歸葬於襄陽縣東津鄉榮村白沙里禮也，府君有男四人，女四人，長曰貞古，前試太常寺協律郎，仲曰貞遂，季曰貞亮，貞和等，並文武之材溫良其性，咸奉嚴訓，恭儉承家，和顏以睦親，禮義以接下，執喪過禮，數日絕漿，泣血苫蘆，號天叩地，長女適濟南淳於元亮，余皆並幼，閨門令淑，上奉母儀，痛尊顏之永隔，五內崩傷，夫人范陽盧氏，孟門軌範，育女訓男，撫恤遍孤，哀號晨夕，營辨喪事，罄竭家資，哀禮合儀，閭里稱歎，孝等泣血匍匐，負土為墳，恐陵谷改易，見為志，勒銘貞石，乃為銘曰，皇帝之系，間生我唐，英華冠蓋，盛族傳芳，太祝之子，柱國榮昌，溫和為性，濟弱撫強，移家楚漢，第宅襄陽，閒居養性，志道為良，天奪其壽，生死是常，猗歟夫人，先公而亡，今克吉日，合祔玄堂，千秋萬歲，地久天長，孝子順孫，福祚無疆，刻石為志，松柏青蒼，親賓嗟歎，行路讚揚，昭武校尉守左武衛翊府左郎將河東屈賁並書，
唐故曹府君墓誌銘並序文林郎前守莫州文安縣尉郭璠撰府君諱，字元意，周成王母弟叔鐸之後，冠冕蟬聯，此略而不述，曾祖橫，祖，父岑，並唐已來，文武不墜，府君以韜節韞義，含章永貞，殊略韓時，風繼前古，何才不契運，命不逢時，厥後退身，高臥林藪，羽翼不舉，世利莫干，爰神理之將晦，寢疾不興，暨夫人南陽張氏，早年即世，是時卜宅京兆，爾來凡卅年矣，令子捨秦適周，反耕築室，終東都留守都虞候兼殿中侍御史，贈勝州刺史，文武振京，名芳播洛，作天子之耳目，為諸侯之爪牙，誓眾之心已罄，報恩之日未逢，其道不行，景命斯忽，歸道政之私第，新婦太原王氏，則使君夫人也，婦德溫柔，居室斯順，訓子以義，理家以方，於是奉先思孝，乃使千里啟舉，至備哀榮，發軫西秦，然歸東洛，嗚呼，府君有嫡孫曰少華，泣血過常，哀毀逾禮，以元和二年十月十九日，遂遷窆於洛陽城東北邙之原禮也，松賈新樹，洛水湯湯，乃為銘曰，昔歲在秦，今茲歸洛，孝婦孝孫，終猶有，魂遊不散，魄亦匪絕，不異室，死乃同穴，千年兮萬古，明明兮隴月，嗚呼哀哉，
大唐故興聖寺主尼法澄塔銘並序法師諱法澄，字元所得，俗姓孫氏，樂安人也，吳帝權之後，祖榮，涪州刺史，父同，同州馮翊縣令，法師第二女，降精粹之氣，含宏量之誠，大惠宿持，靈心早啟，鑒浮生不住，知常樂可依，事蔣王，求為離俗，遂於上元二年出家，威儀戒行，覺觀禪思，跡履真如，空用恆捨，遂持瓶缽一十八事，頭山林，有豹隨行，逢神擁護，於至相寺康藏師處聽法，探微洞悟，同彼善才，調伏堅持，寧殊海意，康藏師每指法師謂師徒曰，住持佛法者，即此師也，如意之歲，淫刑肆逞誣，及法師將扶汝南，謀其義舉，坐入宮掖，故法師於是大開聖教，宣揚正法，歸投者如羽融趨林藪，若鱗介赴江海，昔菩薩化為女身，於王后宮說法，今古雖殊，利人一也，中宗和帝知名放出，中使供承，朝夕不絕，景龍二年，大德三藏等奏請法師為紹唐寺主，敕依所請，今上在春宮，幸興聖寺，施錢一千貫充修理寺，以法師德望崇高，敕補為興聖寺主，法師緝畢功，不逾旬月，又於寺內畫花嚴海藏變，造八角浮圖，馬頭空起舍利塔，皆法師指授規模及造，自余功德不可稱數，融心濟物，遍法界以馳神，廣運冥功，滿虛空而遇化，不能祗理事塗，請解寺主，遂抄花嚴疏義三卷，及翻盂蘭盆經，溫室經等，專精博思，曰起異聞，疲厭不生，誦經行道，視同居士，風疾現身，乃臥經二旬，飲食絕口，起謂弟子曰，我欲捨壽，不知死亦大難，為當因緣未盡，後月餘，儼然坐繩床七日不動，唯聞齋時鐘聲即吃水，忽謂弟子曰，扶我臥，我不能坐死，臥訖遷神，春秋九十，開元十七年十一月三日也，以其月廿三日安神於龍首山馬頭空塔所，門人師徒弟子等未登證果，豈知鶴林非永滅之場，鷲嶺是安禪之所，號慕之情，有如雙樹，法師仁孝幼懷，容儀美麗，講經論義，應對如流，王公等所施，悉為功德，弟子嗣彭王女尼彌多羅等，恐人事隨化，陵谷遷移，紀德鐫功，乃為不朽，銘曰，易高惟一，道遵自然，大法雄振，豈曰同年，優花色，曇彌善賢，錯落倫次，師在其間，濟彼愛河，拯斯苦海，導引群類，將離纏蓋，不虛不溢，常住三昧，是相無定，隨現去來，雙休言滅，金棺復開，有緣既盡，歸向蓮台，眾生戀慕，今古同哀，宗正卿上柱國嗣彭王志暕撰並書，刻字朱曜光，
鎮西府內主簿劉歲諱鶉尾望舒建平壽星十日乙卯朔，以申時卒於墓，
大周故岷州刺史張府君墓誌銘並序君諱仁楚，字仁楚，南陽白水人也，原夫在天成象，張星臨火正之郊，在地成形，張掖連酒泉之郡，漢榮安世，良圖盛於光祿勳，晉偉茂先，達識存於博物誌，琳琅璀璨於人紀，軒冕葳蕤於國經，公侯慶門，有自來矣，曾祖意，歷陽太守，祖業，隋驃騎將軍辰州別駕，父矩，唐朝散大夫行晉州司法參軍，累遷疊州都督府兵曹參軍事，咸愷悌仁賢，有聲當代，享膺福祿，克紹箕裘，或望重題輿，功本隆於列將，或官分佐郡，政累效於參卿，祖德家風，聿無忝，府君人倫宗范，廊廟羽儀，稟環傑之姿，峻忠貞之道，龜文顯異，先徵作相之階，燕頷生奇，預識封侯之兆，起家唐東宮右率府翊衛，龍朔三年，從英公破遼，授上柱國，上元元年，從崔智言於清海道破吐蕃，授游擊將軍，儀鳳元年，授右衛定功府左果毅都尉，以公事免，至永昌元年，改授左金吾衛函谷府長上折衝，押左羽林軍飛騎上下，如意元年，授寧遠將軍檢校庭州刺史兼營田大使，延載元年，授平狄軍副使，聖曆元年，改授朝議大夫依州刺史，長安二年，改授中大夫，岷州諸軍事岷州刺史，若乃策名委質，環衛警於龍樓，賈勇先登，權謀逸於鰲壑，將軍建節，屯細柳而橫雲，戰士提戈，指扶桑而駐日，神兵敢，無資一鼓之喧，肅歸降，坐滅三韓之俗，於是授公上柱國，甄賞明焉，勇敢縱橫，於是乎在，屬先零逆命，禿逋誅，執銅鏡於遐荒，是封尚陋，得金行之勁氣，正朔猶迷，鳥驚卑南之墟，蜂起燒當之域，師出以律，君其即戎，破敵摧堅，蒲海掃鯨鯢之，搴旗甲，蔥巖銷蚊蚋之虞，乃授公游擊將軍，光殊寵也，名外府，載膺雄果之班，績茂中軍，方允誰何之寄，天開禁衛，掌期門之飛，地列鉤陳，訓羽林之騎士，職分內外，道盛勳庸，於是榮渙特隆，檢校庭州刺史兼營田大使，累遷岷州諸軍事岷州刺史，夫其董軍政，宣郡風，金章雜銅虎之符，玉節光錦車之命，故能折衝萬里，綏緝百城，用曹鳳屯田之摹，閒鄧騭安邊之略，非有股肱良具，矢石雄規，熟可清塞垣，充國翰者矣，是知太上立德，其次立功，斯之謂也，嗟呼，乾坤斡運，人世休浮，戶有巢任鳥，高門鬼瞰，車猶即鹿，列岳人亡，春秋七十七，以長安三年三月十日遇疾，薨於岷州之官舍，嗚呼哀哉，夫人天水趙氏，粵以其年歲在癸卯十月己未朔十二日庚午，合葬於洛陽之北原梓澤鄉，遵姬典也，容衣象物，對武子之雙階，精氣光輝，沒延平之兩劍，送終方會，先遠俄臨，宅兆孔臧，龜謀襲吉，旌軒搖裔，蒼蒼凌鞏樹之煙，簫挽逶遲，黯黯入邙山之路，嶺松寒色，蔓草愁氛，冥漠何從，悲涼大夜，嗣子承嗣等，示因心純孝，罔極終天，履霜露於四時，既深摧感，望丘陵於千載，庶辯塋封，負土之誠，哀窮玄窆，雖德音遺愛竹帛，而谷徙台傾，俾傳銘曰，金鉤演慶，石邙祥，傳國華捨，承家有昌，英英秀哲，謇謇忠良，宏材豹變，壯氣鷹揚，妙齡學劍，出身事主，賁育慚雄，孫吳授武，掌握黃石，飛騰白羽，功絕地維，勢窮天桂，寵戎戎略，名煥令圖，實允邦命，長清塞隅，入奉蘭，出膺竹符，惟載洽，鼙鼓相趨，人理哀榮，天文回薄，生也若寄，死無可作，隴樹雲凝，泉門景落，笳簫淒斷兮時δ晚，琴瑟淪埋兮長寂寞，長安三年龍集單閼，月旅應鐘，桑野統辰，松銘是窆，
唐故上谷侯夫人義明鄉君譚氏銘並序夫人諱二娘，雁門人也，建國命氏，魯史定昭穆之規，龜組陸離，可得略而言矣，曾，齊任青州刺史，祖師，梁弘農令，父約，隋河間令，並才秀異，望重古今，弘義讓而字育，振平惠而當官，豈唯獨舞青鸞，有稱馴雉已，夫人即河間之元女也，素履徽猷，夙敦教義，貞明白雪，質炫秋霜，言稱可模，行諸侯氏，是以規矩內外，貽則鄉閭，高行母儀，詎能稱也，所以屢降明詔，存問安和，詔授鄉君，優年德也，誠可久敦貞順，永庇華宗，何期樹玉風搖，芝薰露警，春秋九十有七，粵以龍朔元年歲次辛酉七月甲午朔廿六日己未終於私第，八月甲子朔廿一日甲申葬於邙山之陽禮也，嗣子恐碧溜浮天，翠微遷谷，仰勒鐫以傳芳，酌斯銘而表德，其詞曰，瞻紛紜之盛列，播帝籍之縑緗，俯貽則於千載，仰當代之琳琅，凝德音於淑媛，實景行之昂藏，貞順艷於春日，志節爛於秋霜，何天德之無輔，奄推落於斯良，悲華庭之少行跡，泣重阜之掩芬芳，歌薤露兮酸野外，風蕭蕭兮淒白揚，
唐故劉公墓誌銘並序公諱德閏，彭城人也，曾祖丕，周任殷州別駕，祖平，隋任雄州刺史，父褐，隋任刑部員外郎，茲器宇沖浚，風神英寺，道德冠於一時，慶祚隆於七葉，惟公抽鮮稽阜，耀彩荊崖，學海疏潤，總九流而沃日，翰林聳，敷六義而含葩，用能雅韻不群，英姿出，才逾西杞，譽等重東筠，固當克享百齡，光膺五福，豈謂閱川長逝，揆日不居，奄若華，俄驚薤露，粵以咸亨元年三月廿八日卒於私第，春秋七十三，於戲哀哉，夫人隋吏部主事鄭毗沙之女，夫人稟和蘭室，資芳桂苑，姆儀斯備，婦德克彰，藻徐媛於酬琴，敬梁妻於舉案，所恨天義靡停隙光無駐，以乾封元年三月十四日終於私第，春秋六十一，即以咸亨元年歲次庚午三月十四日嗣子弘毅合祔於河南縣平樂鄉邙山之陽，禮也，弘毅等席薪茹痛，集慕纏哀，恐負趨於舟壑，任遺范於泉台，其詞曰，華宗舄奕，景胄繁昌，鰲峰迥構，鮮壑悠長，慶流杞梓，德茂琳琅，為朝之望，為國之光，景祚潛備誕茲時彥，文重南金，才華東箭，筆妙黃童，辭高曼倩，良冠之首，人倫之選，龍慌戒旦，鳳臨空，朱城望元，青山路窮，泉門廣薤，遂遐通，一銘翠石，永玄宮，一，
唐故銀青光祿大夫使持節資州諸軍事守資州刺史兼安夷軍使殿中侍御史柱國平原師府君墓誌銘並序前原州軍事判官將仕郎試太常寺協律郎劉象述公諱弘禮，字德輿，其先平原人，漢大司空丹之後也，皇右贊善大夫諱鶴，即公之曾王父也，皇右驍衛大將軍諱盈，即公之大父也，皇皇城留守檢校工部尚書諱易從，即公之烈考也，皆以弈世載德，能官著聲，清白傳於子孫，簪組耀於姻族，公即留守尚書之第二子也，公幼而敏悟，總角瑰奇，倜儻不群，風流邁俗，至於文筆音律之奧，弧失球飲之微，凡一經於心，罔不臻於至妙也，況商較古今，交結豪雋，一言一行，為時所宗，公藏器於身，待時而動，非遇知己不苟且以筮仕矣，時遇司空隴西公之節制也，知公而特請行焉，到郡，補節度押衙，公勤恪小心，夙夜無怠，復奏授監察御史，尋遷，坊，丹，延四州都游弈使，且此州羌漢錯居，山川闊，苟失控御，即為寇攘，公為是都也，部落畏威，將卒知懼，秋毫無犯，邊界獲安，隴西公韙其勞績，特表奏薦授銀青光祿大夫，榮王府諮議，秩滿，除籐州刺史，公蒞事政著，下車人安，來興來暮之歌，去有去思之歎，未幾，拜資州刺史，兼安夷軍使殿中侍御史柱國，公之到任也，州民畏愛，如籐政焉，會遭不協者…，詔罷，因游江西，復遇逆寇，公忿然有剪滅之志，而無其位，因而構疾，乾符四年十月九日，終於洪州之旅次，享齡卅有八，傳曰仁者壽，斯人不壽何也，於戲，知與不知，皆為之歡憤，夫人清河段氏，淑德賢明，專貞溫惠，生子而哲，隨夫有儀，桐折劍沉，晝哭奚逮，子二人，長曰讓言，前西川節度衙推，試太常寺協律郎，次曰讓夷，皆秉性沖和，材唯端敏，趨庭靡及，泣血空深，女二人，曰武，曰佃，年皆幼沖，未適他族，讓言哀護旅櫬，涉歷艱危，即以廣明元年四月廿五日，歸窆於京兆府長安縣龍首鄉祁村次先塋之西南也，虞變陵谷，懼泯芳猷，請勒貞石，志於玄壤，銘曰，倬彼師君，邁俗超群，優哉游哉，能武能文，筮仕邊塞，風雲濟，作牧西南，聲政可譚，仁而不壽，福善何謬，旅魂悠悠，阻彼戈矛，布輦丹，歸於神州，風飄雨濕，令嗣隨泣，悲傷路人，觀者，鳳城之西，龍首之東，蕭蕭古柏，慘慘悲風，公之瘞此，永播無窮，
大周故朝散大夫格府君志文並序君諱美，字行德，代郡雁門人也，昔太武龍飛京兆，英風震雷電之威，鳳起晉陽之郊，氣動陣雲之色，曾祖益宗，誠心婦義，深有可嘉，其時元從績功，特授朝請大夫，旌其忠節，故得洪陂萬頃，聳干千尋，光耀九圍，本枝百代，祖義，唐朝任建節尉，並得名邦率職，貳分竹以飛英，或禮闥含香，耀郎星而聳價，君即其元子也，惟君志性貞亮，宅義巢仁，體道懷純，善弘內典，情四諦，心念二乘，春秋七十有五，聖曆二年六月十九日，奄捐館舍，夫人南陽張氏，即大漢丞相張良之裔孫，幼標淑問，如賓之敬不虧，婦德彰，克和琴瑟之韻，豈謂鏡前花晚，鬢上星秋，享齡六十有三，載初年中，早從風燭，爰屆三年庚子之歲，春二月辛巳朔廿九日已酉，奉遷神樞，合葬於州城西南五里之原，禮也，左山右水，玄女筮從，前隰後丘，青烏協兆，紀以滕公之志，述此銘云，本枝流派，令渚昭陽，蟬聯冠冕，弈葉重光，乃祖乃父，文武璋，蘭移更馥，桂轉彌芳，王姬下嫁，百兩言歸，常列照，采耀連輝，萋萋中谷，宮闈，芳顏難再，松長，
唐故張夫人墓誌銘並序夫人諱英，河內修武人也，靈源沼，疏昆閬之洪波，茂松森蔚，分大野之叢薄，豈止花彫艾紱，雲藻遺風，祖子，隋鷹陽郎將，父善，隋相州臨漳縣令，並哲早聞，雄豪夙著，架霜松而孤秀，徵菊浦而凝清，夫人即臨漳之第二女也，素履義方，夙符高行，組訓標誌，明艷徵容，時合笄年，歸於趙氏，自嘉運成德，唱和齊塤，冀蓮萼雙暉，與劍池而無徙，豈桂枝搖落，共曉月而俱沉，春秋卅有四，越以顯慶四年十一月廿六日，終於景行里私第，以其年十二月十二日殯於邙山禮也，曉撤樽俎，夙駕靈需，蓋飄飄兮北上，魂兮南移，述音徽於玄石，庶彌久而不虧，乃為銘曰，連芳茂族，分萼華宗，仁成早歲，孝著唯童，家稱高行，黨述國，何福無，俄雕井桐，去昭昭之白日，襲修夜之悠蒙，泉石虛寂，松賈增風，
大唐故左武衛翊府左郎將趙府君夫人漁陽縣太君漁陽李氏墓誌銘並序閬州刺史平昌縣開國男孟栩撰趙同書，大唐貞元四年正月十九日戊辰，漁陽縣太君終於蒼溪縣之，壽八十二，以其年十一月廿二日景寅，葬於縣北之從之塋，溝而不祔，遵理命也，從釋教也，嗚呼賢哉，凡今之家，以母儀訓子，而享二千石之養者，斯固鮮矣，而太君實焉，太君本宗鮮于氏，漁陽人也，因曾叔祖匡紹割符閬中，居，今為閬人焉，後因堂弟左僕射叔明節制東川，勳高王室，詔賜屬籍，太君又以屬從，則為宗正氏矣，曾祖匡贊，皇通議大夫魏州冠氏令，祖乃，高道不仁，父亨，皇通州司馬，堂長兄仲通，皇御史中丞，劍南節度使京兆尹，即東川僕射之親兄也，兄韶雲，皇大理評事，弟晁采，皇榮州刺史，廣積於前，位崇於後，旌交輝於里，鐘鼎對列於廟祧，郁茂宗，勳載盟府，太君毓德含粹，其儀有聞，生元侯之門，嬪君子之室武衛早徇王事，遺孤尚孩，太君指柏舟以誓節，鏡卜鄰以宅土，其子也，克於朝，其理家也，無恃於歲，及長子都督利州諸軍事，太君授封漁陽郡，彤繡服，榮養當年，美宅良土，贍恤閭里，加以歸依覺路，深入法門，遠近緇黃，幼艾瞻仰，六姻荷慈顏之睦，四部成善果之緣，宜乎駐齡，為郡之母，孰謂寒暑推謝，緯度之必然，生滅輪迴，人天所未免，終於月日，葬於茲川原，嗚呼哀哉，長子，中散大夫，檢校太府少卿，兼果州史，成紀縣開國男，夙承慈訓，大致芳名，乘驄飛霜，建隼時雨，次子向，朝請大夫，前梓州長史，累佐藩部，載揚政聲，息女二人，幼女早率，長女適光祿地主簿李共，兄弟銜哀，苴斬衰事，凡祔於玄堂者，必誠必信，而罄產焉，嗟乎，風樹一搖，泉扉永閉，他山之石，見題銘，蓋嘗同僚，安敢不盡，曰，玄鳥之後，白馬歸周，永錫子孫，迭為王侯，夫人傳慶，君好逑，如塤如篪，奉祀春秋，未及偕老，俄稱未亡，煙淒柏隧，月慘蘭堂，訓孤藐，就成忠良，吾門以大，去日何長，嘉陵北，石舟南此，川闊氣，源長起，武衛太后，雙墳對峙，靈龜負墨，千祀，
大唐洛州河南縣成君墓誌銘君諱師，字仁表，河南人也，君弱冠仲順，孝悌章著，齡垂不或，鄉黨遵焉，即春秋卅有六，復以顯慶三年六月六日，時遇沉痾，十三日終伊陽里，但隙駟不留，石光已謝，歲聿將邁，影奄陽烏，至其月廿一日，殯於伊陽村西二里之，禮也，恐陵谷時易，海變桑田，刊鐫銘記永以常存，烏呼哀哉，乃為銘曰，傷哉壯志，愴矣貞賢，衣纓代襲，孝悌家傳，忽辭白日，倏奄玄泉，魂隨夜燭，氣逐朝煙，佳城此別，何去何旃，
唐故上柱國王君墓誌銘並序君諱玄字明感，其先太原晉陽人也，祖在齊之日，宦洛陽，情神州，遂家於此，父諱君德，早標令譽，夙悟生知，才溢當今，調高往古，行學可紀，藝合時須，去武德年中，蒙杭州鹽官縣令，於是調弦韻谷，三異呈祥，制錦一同，奸訛自息，所部莫不懷其惠，畏其威者也，明感竹馬之歲，有異諸童，強仕之年，志逾其友，為性英烈，意不仕儒，投筆從戎，負戈航海，運策舳艫俱濟，叱吒面縛群凶，功既彰，蒙酬上柱國，寄望慶延，永久何期，忽染時，九轉罔愈疾之能，神香無返魂之效，遂以咸亨三年五月九日奄於私第，時年有九，嗣子阿八，年才齠齒，心懷陟岵，攀號殞絕，禮不滅性，須備宅兆，乃葬於河南縣平樂鄉北邙之山，其地北背平原，南面洛水，西臻翠嶺，東至齊陵，雖形勝可嘉，只恐田海變易，故勒銘記，芳傳不朽，其銘曰，二儀肇判，日月居明，鑒照品類，唯人最靈，中以上，王君振名，孝家忠國，友弟敬兄，三惑遠已，九思留情，作福招慶，望保遐齡，豈期不固，俄從逝川，松摧修，蘭罄斯馨，痛哉七尺，忽奄泉扃，亭亭孤隴，鬱鬱侍城，愁雲增思，悲風傷情，淒切五內，彌加涕零，大唐咸亨三年次癸酉五月庚寅朔廿四日壬子其日用巽時，
唐故鹽鐵河陰院巡官試左武衛兵曹參軍彭城劉府君墓誌並序鄉貢進士楊去甚撰府君諱思友，字益夫，其先彭城叢亭里人也，系自陶唐氏之後，洎漢室克為公族，魏晉以降，迨吾唐，冠組蟬聯，代生賢哲，或著於前史，或詳於家諜，以至於曾王父崇直，皇蘇州嘉興縣令，吳中大邑，號為難理，不俟期月，人歌政成，王父綰，皇監察御史裏行，寵加察視，華被繡衣，紳攸多，時皆榮觀，父諫，試太子左贊善大夫，羽翼之功，可追園綺，即真將及，不祿旋嗟，府君乃贊善之嗣子，自髫歲洞立身之本，雖學詩學禮誠筌歸可忘，孝於家而悌於同氣，厚其族而仁及賓朋，行之餘力，以樹藝自給，府君之先立第於洛之都，積其稔矣，又別墅於緱嶺下，其來也，其往也，五十里之近，或游或處，不常厥所，每土膏脈起，野卉綠滋，禳祥乎東皋之美景，馭田以劭乎西成，自得之外晏如也，足以稱其高逸，無何，知己在朝，以府君詳練榷算之事，署左武衛兵曹參軍，為鹽鐵河陰院巡官，既司其扃，績用宣著，公私葉心，上倚下附，居二年，一旦忽謂其屬曰，人之世，浮屠氏以為夢幻，吾自雖可視，耳雖可聽，齒之衰矣，常汲汲營營不知鐘鳴漏盡，豈其然耶，吾之生子已冠，矧素得宦階，今將與娶而令其仕，利其祿以取贍，故可以盡乎限哉，因棄檄而歸，益與親朋娛游，往往仍適於佛寺，款桑門，譚空理，以攄閒志，方冀極修延之百算，保目前之歡愛，嗚呼，時不我與，遽奪其壽，以咸通十年六月廿七日遘疾，易簀於綏福星之第，享齡八十一，越明年二月十四日，窆於河南府洛陽縣平陰鄉北邙原祔先塋禮也，府君之夫人太原王氏，去聖之姨也，祁縣第二房，軒裳閥閱，代為冠族，瀕順之德，詎讓於人，自嬪府君，雅諧鳳兆，主中饋，供祭祀，厥職懋焉，輔成君子之美，勤亦至矣，二男一女，男長曰鄭九，成童夭往，次曰戩，前汴州開封縣主簿，齒頗少，處事極老，長才利器，可以濟時適用，前程甚遙，真榮親保家之主，娶渤海高氏，故穎州刺史諱證之孫，鄉貢進士滌之女，一女願娘，未笄喪沒，府君之夫人自離獨，晝哭夜止，淚目無時，開封主簿至性過人，孝禮克備，骨立柴毀，殆至滅性，乃號天而言曰，向者以陰陽勾忌之書，日月未利，便是逾逾月之禮，今遷神筮期，慮先府君之遺烈沒地無聞，去聖用紀於石，銘曰，堯苗漢枝，賢不乏時，善積慶衍，府君當之，乃堂克壯，後構是宜，惟我所歸，先人舊賈，邙阜紛，如龍如馬，叢集福氣，佔之鍾我，哀歌黃鵠，泣血素冠，天窮斯久，創鉅方殘，陳根孤壟，千古，
大周張君徐夫人墓誌銘並序夫人諱明，洛陽人也，祖父從官，因家於此焉，原夫徐國偃王，壽陵孺子，夙傳仁義，早播徽猷，歷漢魏而標名，紛綸祖德，襲王侯而繼種，肅穆家聲，既而纓冕相輝，璋挺秀，傳諸史冊，可略言歟，祖斌，隋左驍衛大將軍，寄深心腹，任切爪牙，得天上之真名，符地中之元吉，父明，唐岷州基城縣令，處姑藏之奧區，且分銅墨，如子賤之撫俗，直奏絃歌，人興來晚之謠，士結去思之詠，夫人即君之第五女也，容儀婉婉，似楊柳之臨池，神色輝輝，若鞭蓉之出水，爰從茂族，嫁於君子，奉姑以禮，諒比德於姜姬，訓子有方，實無慚於孟母，豈其天道有爽，遘疾彌留，忽以壹朝，遽從萬化，以萬歲通天元年陸月壹日終於懷仁里，春秋年伍拾有柒，即以其年陸月拾伍日葬於北邙山之禮也，遂使椅梧半死，既無鳴鳳之期，長簟空存，有切乘龍之契，荒墳寂寂，唯余薤露之歌，神識沉沉，無復椒花之頌，夫人柔順克著，貞淑有聞，既葉參從，無虧陸德，恩隆親戚，譽滿閨闈，可謂婦則婦儀，有行有德者矣，恐天長地久，日往月來，海變桑田，時移黍谷，式刊玄石，乃作銘雲，其詞曰，洪緒連延，代襲英賢，北燕縱酒，東海尋山，家聲肅穆，祖德駢闐，令譽雲著，徽猷克傳，顯允令族，誕生淑懿，壹從婦禮，陸行雲備，齊眉展敬，捧心余媚，洛浦銷魂，章台罷騎，朝雲靄靄，夜月淒淒，游斯蒿里，去彼蘭閨，風煙遽變，川谷將迷，不刊翠鹼，誰識鴻妻，萬歲通天元年陸月拾伍日故徐夫人墓誌，
大周故處士前袞州曲阜縣令蓋府君墓誌銘並序君諱暢，字仲舒，信都人，因官徙居新安，昔齊丁公之子，食邑於蓋，遂以命氏，白蛇啟運，實標儒學之名，赤伏應符，仍顯武牙之號，自茲厥後，代有人焉，祖弘式，隋襄城郡守，父蕃，唐曹州離狐縣丞，並以經業相傳，為當時所重，君稟三德之餘慶，崇五美以基身，學洞六爻，文該四始，起家進士，貞觀廿二年，授麟台正字，蓬山吮墨，魚魯咸甄，芸閣含豪，陶陰無舛，永徽三年，制除太子校書，顯慶四年，奉敕待制弘文館隨仗入內供奉，屢伏青蒲，頻趨丹陛，添海裨岳，每有益焉，龍朔元年，授雍州櫟易陽尉，類梅福之南昌，奸豪斂跡，同喬玄之北部，凌暴歸心，乾封二年，授雍州富平丞，丁憂解，咸亨四年，授袞州曲阜令，化隆三異，跡標三善，而天性澹泊，稟操清貞，雖在公衙，不異林藪，久居吏職，非其所好，秩滿歸家不仕，以文史自娛，著道統十卷，誠千古之名作，一代之良才，閱水難停，茂舟易徙，夢瓊殘息，奄頹千月之靈，連石餘輝，俄陟九原之路，以神功元年十月十五日卒於神都道政里私第，春秋七十六，即以二年正月十七日，葬於北芒山北月城中之先塋禮也，天長地久，寒署有來往之悲，日居月諸，人代多新故之感，恐岸頹為谷，海變成田，爰總德音，紀之貞琬，其詞曰，天地吐秀，川岳降神，挺生奇士，是曰異人，立言有裕，立德有鄰，名高如玉，譽重席珍，藻艷春葩，行歸秋實，體仁尚智，懷文抱質，直不忤時，寬無縱暱，堯明克允，惟貞惟一，福善暌應，太山其頹，庭棲憑鳥伏，夢接瓊瑰，少微易感，揮日難回，隙光永謝，今古同哀，聖曆，
唐故平州刺史盧龍節度留後周府君墓誌銘並序孤子前幽州節度衙前兵馬使中散大夫檢校太子賓客在中小名薊郎號絕撰上並書伏覽周公歌文武之德，史通成祖考之言，紀贊先勳，代有稱作，在中敢誘罷駑，罪抑哀懣，攀圖茂實，匪不能文，先公諱璵，字仲信，其先出於汝南，昔周德衰微，秦封宜臼之子列為汝瀆侯，復廢邑為汝南部，繇是子孫稱周為氏焉，厥後遷徙天下，分為七望，在晉有訪，以功為鎮西將軍，四世至虎，為苻堅徙居河東，其後或居廬江，或留並蒲，公乃世為河中河西人也，八代祖泫明，武德中為安州總管，曾王父諱思仁，右衛長史，王父諱知遠，蚤著機略，左僕射代國公表為朔方兵馬副使，殉節於京洛之間，贈岐州都督，王考諱道榮，舉孝廉，調補左衛兵曹參軍，貞元中，南海節度使趙昌表授廣州司馬，實赴知己之請，公體靈振德，杖信義以高顧，博通群藝，天資辯對，十歲誦孫吳兵書數十萬言，弱冠又著長城集十二篇，藏於家，大略集古之名將得時為長城也，元和中，侍中彭城公有重士逾山之量，以繒帛數輩厚致公焉，至則忻然，深契魚藻之誼，乃授散兵馬使，長慶中，司空吳興公授正兵馬使，知都虞候事，吳興公因列衙廣署，命公字焉，獨立階問而大言曰，某久參諸將，及總戎政，唯荷公一人不為過也，時之耆艾莫不傾聳其美，即授節度押衙兼司賓務，大和初，詔討浮陽公，屢繼勝捷，兼奏其軍營進退之度，前後八受賜，皆御服，繒綿，玉帶，金卮，四改官，至待御史，國子祭酒，蘭陵郡王，文宗嘗謂公曰，朕觀卿非河塞之間也，朝中卿士，動有千百，若卿一言抒朕憂計，侍臣者見公，應對無方，相顧披靡而歎服焉，開成中，司徒謁城公以公名重燕州，清衷厚，乃授節度部押衙，會昌四年，相國清河公授公媯州刺史，居二歲，相團善其成績，以涿郡要衝，憑公靜理，乃授涿州刺史，永泰軍營田團練等使，公下車旬日，敦百行因心之化，破民俗冀忮之愚，又二年，公以褻務益煩，辭之疾故，乃授平州刺史，盧龍節度留後，柳城軍等使，居五年，遼西父老稱復尤古仁賢之風，賴其化也，伏以尊履，乖留氣序，益尚逍遙之思，又有吏民數百人詣衙東門有借留之請，代手草尺書，慇勤未許，公陳乞愈切，志不可窺，不得已，是從其請焉，何圖幽明紿善，禍酷潛罹，以十年五月廿九日奄鍾殃罰於幽都縣遵化坊之私第，享齡七十，府公降終始之恩，蹭賻加等，劉氏，王父諱謙，皇定州新樂縣令，王考諱榮公，右神策軍步軍兵馬使兼殿中侍御史，夫人有子女二人，長適上谷侯弘實，終安次尉，次適節度衙前虞候勃海高可度，自歸於高，不幸早世，夫人以大和七年先遘凶禍，明年即宮於薊縣高義村之原，公繼娶夫人弘農楊氏，王父諱干，安南都護府左廂校練使兼監察御史，夫人有子二人，長名敬中，小字范陽，前節度衙前將，次名弘中，小字頭，女一人，適弘農楊方蠡，夫人肅雍詩禮，有均養孤嗣之德，在中等只稟慈訓，迫考日時，茹荼潰腸，抑未毀滅，以其年九月三日，奉遷神駕祔於先夫人之舊塋，奈何蒼降忍，難逾柔日之期，悲箭叢心，將陳罔極之思，血淚交頸，擗面哀號，謹由明德，銘曰，麗德斯皇，道積源長，濯纓挺質，器任圓方，行先忠孝，資為，貞正廉明，室唯，昔在海濡，有欺玄貸，辯析天心，龍光表繼，化，穆若彌新，惕息奸詐，鼓舞孤貧，歷匡十帥，誼貫初終，立言垂范，金，
河間郡太夫人宋氏墓誌銘嘗聞女德尚矣，美莫大於仁，唯賢哲婦稱之壽莫遠，其名不朽，負雙美者難乎哉，則我太夫人兼之有也，夫人姓宋氏，京兆府萬年縣人，昔兩晉中禮經廢缺，置生員凡百數，身障絳紗，復傳授周官學，號曰宣文君，夫人即宣文君十四代從孫之女也，至檢校太子賓客兼御史中丞，諱再榮，位顯於家，即夫人之先考也，夫人德操貞明，姿儀麗，雅有識度，言詞可尊，克婦道，禮遵於肅恭，睦家族，事光敬愛，頃自初笄，每見而言曰，我女異絕，有繼吾家晉代從祖始學矣，不可嫁與凡人哉，於是周文武之士，一見彭城公劉氏議德信紫，王孫氣雄射人世，必濟家國艱危，英略莫測，靡不列軍師成績，宋公益敬而厚，曰，若劉氏論我女，我即嫁之，彭城公聞之，言知冠勇，己不豁難，義烈勳庸，誠實誠也，冀不疑，方遣媒氏進金帛於宋公，宋公遂見休躍，諾而受之，笑謂妻子曰，我家事亦足矣，以夫人與劉氏生二男，嗣子郯王府長史，襲彭城郡王泰清，季子崇仁府折衝都尉泰謙，戚之喪毀瘠，不勝之襄，孝為揚名，人感流涕，唐元和八年十月十八日卒於京師興寧里之私第，春秋七十有三，九年正月廿五日即葬川東南萬年縣崇道鄉界，龜筮未吉未之合祔也，緬懷陵谷之變，式旌令德之銘，其文曰，徽美夫人，時稱之賢，四德永哲，七行哉宣，位坤降祉，履陰永傳，克茂閨范，發輝人言，有典有則，無頗無偏，松貞淑質，燭謝明時，瞻娥不及，望甚母儀，薤歌流詠，玉筋空悲，佳城此閉，泉戶何其，川阜代變，芳音不移，
故潞州屯留縣令溫府君李夫人墓誌銘並序夫人號缶上座，字功德山，滑州衛南人也，曾祖蓋，散騎常侍，上柱國，濟陰郡王，後固辭王，改封舒國公，贈特進陵州刺史，謚節公，光華輦輿，輝映廊廡，賢賢旌德，俾王濟陰，謙謙克讓，遂侯舒國，祖，司空上柱國，英國公，贈太尉，揚州大都督，謚英貞武公，康濟艱難，實資人傑，經綸草昧，必仗時雄，公以碩德英謀，聿來佐命，豈徒熙帝之載，實贊興王之業，父思文，戶部尚書上柱國衛國公，贈荊州大都督，貞於一德，夷險以之，登諸八座，喉舌惟允，勳賢接武，國史家諜詳焉，故可得而略也，夫人即公之第三女也，體性剛毅，深謀遠略，幽閨獨斷，雅合典禮，婦德母儀，士流訓其成式，先適龍門公孫司農卿王弘福第二子右玉鈐衛郎將勖，文明中，堂兄太僕卿業以河山舊勳，載在盟府，見非其種，豈暇先言，兵起惟楊，志懷匡復，夫人口陳禍福，如指諸掌，為言喪敗，無違晷刻，故勖死王事，朝廷聞而嘉之，因抗節孀居，義形於色，兩髦既沒，三從靡沒，且逼先後嚴旨，故不克徇柏舟之操，後適中書侍郎溫彥將孫易州司馬瓚第三子潞州屯留縣令煒，煒太極元年六月十九日卒於晉陽私第，夫人帷常晝哭，喪之以禮，乃歸拜墳塋，克忠惟孝，季弟滄州刺史友於伯姊，何日忘之，頃者剖符海，跋予洛，遣乘瞻遲，勤亦至矣，夫人知年命之將盡，而篤愛天倫，扶病言歸，不捨晝夜，以開元四年閏十二月三日至於滄州，雞黍相歡，展敘情理，吉凶慶吊，悲喜交集，常以惠定加行，貪慕真如，臨終乃建說一乘，分別三教，談不增不減，以寂滅為樂，意樂出家，遂帔緇服，如如永訣，非復常情，以其月十九日辛卯，終於滄州之官舍，春秋六十有三，開元五年歲次丁巳二月壬申朔十三日甲申，式遵遺命，歸葬於洛陽河陰鄉北原先人舊塋左右禮也，溫氏四子，子喬外繼，伯燁有如母之酷，余並在遠，勖之三女，匍匐靈櫬，殆將殞滅，痛慈顏之永遠，懼陵谷之遷移，刊貞石以昭德，尚明靈之不墜，乃為銘曰，謙謙濟陰，桓桓貞武，荊州克嗣，景福是與，神之聽之，誕生季女，令淑惟允，禮容忱恂，婦德若關雎之訓，母儀惠鳩之仁，情惟寂滅，性奧幽真，何享年之不永，遽瞑目於窮塵，勒茲幽石，尚或無，
大唐故上騎都尉王君墓誌銘並序君諱式，字文卿，琅琊臨沂人也，自姬水承元，緱山賓帝，秦則三仁仗鉞，漢則五佐分茅，至於道茂通儒，才雄節吏，循明繼軌，何代無其人焉，曾祖達，後魏征西將軍除使持節，金紫光祿大夫，齊驃騎大將軍，開府儀同三司，洛州刺史，懿風洽遠，清規有裕，祖侯，齊伏波將軍，文宣皇帝挽郎，遂州刺史，襲爵高陽郡開國公，徽猷茂業，道映當時，君則高陽公之孫也，幼標素婉，仁風獨秀，履業清秘，德輝光俗，學甄談史，志潤編詩，開三墨之津，鑿五儒之滯，疑文暫剖，物議同歸，皇建之初，以君行光州里，功誠先覺，授上騎都尉，弗之好也，於是獨王林泉，棲遲衡泌，角巾藜杖，琴書自娛，粵以貞觀廿二年八月三日寢疾，卒於私第，時年六十有九，夫人孟氏，鄒人也，家風門閥，詳諸國史，今可得而略之，夫人稟性閒明，聿昭柔尚，母儀婦德，淑慎其身，茂烈徽音，是稱高儀，以今儀鳳三年二月廿日寢疾，卒於教業里第，春秋八十有三，鳴呼哀哉，即以其年三月廿七日，合葬於河南縣平樂鄉邙山之陽禮也，息弘璣等，哀慕不追，扣無及，恐陵谷貿遷，芳猷不樹，勒銘幽石，永播無疆，其詞曰，周原播美，伊水揚輝，誕茲懿烈，玉潤蘭菲，爰有溫明，作配君子，道鄰素室，義昌仁里，神惠匪忱，喪我家度，共去昭日，雙扃大暮，山風起，隴樹春，追望不及，哀哉淑人，儀鳳三年歲次戊寅三月戊午朔廿七日甲申，
唐故潘君夫人牛氏墓誌銘並序夫人姓牛，洛州洛陽河南人也，昌緒綿長，鴻源遠，聞之簡冊，著自緗圖，祖文，嘉北齊，銷聲不仕，父善，韜光林壑，抗志煙霞，遠慕羨門之儔，為邑鄉之所高矣，夫人夙稟賢明，幼標閑淑，桂馥蘭芳之美，挺自兩髦，女儀婦德之聲，彰乎仰，年青上六，婦於潘氏，和齊琴瑟，芬若椒蘭，六行無虧，四德俱備，至於川組酒醴，莫不躬事執持，匪流譽於時，實傳芳於後諜，豈謂高門積慶，延壽之道無徵，上藥靈香，返魂言寡效，嗟乎，洪川東遊，方興薤露之悲，陽景西頹，不極獻觴之歲，春秋七十有一，粵以總章元年歲次戍辰九月壬午朔廿五日景午子時遘疾而卒於北纏之私第，即十月九日，遷座於平樂鄉界北芒之原禮也，嗚呼哀哉，乃銘曰，顯允夫人，令淑多聞，清貞鑒水，姿態疑神，雙眸似月，蟬鬢如雲，既同玉潔，何異蘭芬，素驂移駕，丹縈空，山昏苦霧，樹咽悲風，雕翠石而表既，庶芳聲而不窮，
大唐故益州都督府戶曹參軍姚君墓誌銘並序左監門衛倉曹鄭乾詞公諱字遷，吳興郡人也，昔黃神執契，始軒台而派族，媯舜受圖，因姚墟而命氏，德光遐祚，福延後昆，在趙則弋仲鴻勳，居晉則方興碩學，曾祖昂，皇朝別駕，祖節，皇朝著作佐郎，父，皇朝夷州都上縣主簿上柱國，並明月之寶，青雲之器，門傳禮樂，世襲衣冠，公即著作郎之元孫，都上君之猶子也，幼而能言，長不好弄，年卅，起家宿衛出身，解褐初調邛州蒲江縣主簿，二拜徐州沛縣尉，三轉河南府伊陽縣尉，梅福南昌之美，橋玄北部之榮，欲騁長衢，且安卑位，四授京兆府奉天縣丞，五遷益州大都督府戶曹參軍，桓譚之入陸安，何辭官薄，王陽之遊蜀道，不畏身危，在官每盡於廉平，去職實多於遺愛，於是政秩未滿，休假而歸，不尚繁華，深試榮辱，嗚呼，不考德，景命失靈，以開元廿年八月五日遇疾終於河南府洛陽縣審教里之私第，春秋五十有九，公居忠履孝，蘊義懷仁，三年不鳴，一日千里，方諸瑚璉，則宗廟之器，同夫杞梓，則棟樑之材，言笑若秋風，顏色如春日，士也不祿，命將矣夫，中山之印未傳，佳城之銘以發，夫人京兆韋氏，良金相門，明珠貴室，易錦衾以苫席，改羅而素帷，誓彼柏舟，要歸同穴，長子邈，吏部常選，次子逾等，哀毀骨立，杖而後起，比顏丁之居喪，等高柴之泣血，以其年九月辛丑廿日庚申遷窆於河南府河南縣邙山之塋禮也，東南接銅人之原，西北近尚書之谷，青松鬱鬱，悲風更多，白楊蕭蕭，恨聲無盡，勒刊貞石，紀錄幽泉，銘曰，唐襲軒業，虞纘堯勳，姚墟命氏，蒲阪垂芬，累葉相繼，弈代承家，何朝不，何世不華，君之不永，享年奚促，榮未鏘金，痛深埋玉，
大唐故殿中省尚乘局直長清河張君墓誌銘並序處士汝南陳貞節文景雲二年，歲泊辛亥，月旅庚寅，廿四日，朝議郎，行殿中省尚乘局直長張公卒，嗚呼，君諱游恪，字，清河郡人也，軒轅峻系，嶷若喬山，弧矢靈源，浩如溟海，佐韓事漢者，多衣冠禮東焉，曾祖暉，隋蘇州嘉興縣令，才非百里，量溢三公，社稷之器也，祖德寬，唐左衛中郎將，氣持萬夫，勤宣八次，爪牙之雄也，父定斌，唐左金吾衛大將軍，檢校營州都督，清河縣開國公，食邑三千戶，書社優賢，連率光用，又錫以封邑，俾其不家食焉，公百汰精金，十德良玉，解褐主西園之印，調任掌東朝之旅，飛華振藹，聲采允穆，屬朝宗卜洛，展禮嵩丘，職替六龍，馳參八駿，除右率府長史，主上以公門逢初九，身會通三，宜出入玉墀，典司金，除殿中省尚乘直長，別敕檢校仗內閒廄使，為親信之臣也，文昌上將，已動星辰，武庫中權，未資軍國，奄然長往，嗚呼哀哉，時年九，以大唐景雲二年歲次辛亥二月景子朔十五日庚寅葬於邙山，禮也，嗣子繹，昊天網極，哀疚充窮，恐世業罔傳，乃刊石紀德，銘曰，黃帝由來白日仙兮，子房復與赤松遷兮，後裔承慶多明賢兮，迨茲利器有貞堅兮，才高位下命不延兮，孝思泣血號蒼天兮，封樹一存千萬年兮，
張氏系自帝軒，世載英達，我府君諱延賞，河人也，祖義府君，以經明仕成紀丞，贈秦州都督，父嘉貞府君，皇中書令，光佐玄宗，名焯四海，粵我府君受天正性，文武命世，開國魏士，再台曜，三十年間，以德行政事為天下宗師，貞元三年正月，自尚書左僕射同平章事，其年秋七月壬申，薨於長安，享年六十有一，上以哀痛之詔，追贈太保，嗚呼，昔周公輔政六年而天下甫定，公在位七月而運奪其成，天不降康，何辜今之人，豈一時之痛，實百代之痛，長子調，次子諗，肅奉遺命，百度從儉，以其年冬十月乙酉寧神於此，夫人祁國夫人，故太師苗韓公之女，內則柔范聞於天下，俾志以頌曰，浩浩昊天，育此庶類，曷勤其生，而秘其治，大化久微，生靈瘁矣，時屬府君，若二紀，帝方成，政茲始，運之不葉，緬焉中止，於惟顯烈，繼相開魏，地，卜之占曰原，
王君諱留字留生墓誌銘並序君諱留生，太原喬之裔也，斯乃背符志海，記懸津，飧五雲於清朝，吸三晨於暮景，自可駕鶴游金闕，乘鸞鴰玉京，踐遠祖之遺風，習家崇之至道，何期五芝不效，九轉無徽，去咸亨五年正月廿五日卒於里第，春秋十七五，權窆於劉村西，以地多磐石，下湧清泉，遂以其月五日改墳伊楊村西一里與夫人張氏合葬，禮也，恐田改碧溟，岸移丹谷，敬題玄礎，永播芳塵，其詞曰，猗歟王子，允矣淑人，體道高尚，味重懸津，修福無效，奄致傾淪，名價寂寥，風雲蕭索，月照孤，雲愁絕，一化今古，千秋杳漠，儀鳳四年歲次己卯五月庚辰朔，五日甲申，
大唐故左監察御史張府君墓誌銘並序君諱，字，清河人也，邈矣基構，偉哉遠，五代相韓，英精間發，七葉匡漢，風美聿宣，布族斯昌，分枝克茂，曾祖達，齊左光祿，周開府儀同三司，本郡大中正，祖璋，隋宗州別駕，皇朝宜君令，父選，皇朝益州郫縣丞，相州司倉，司農寺主簿，並孤風俊邁，逸氣曾騫，擢太山之偉材，聳岳之靈秀，君資和毓德，踐粹含英，幼而清警，長而明，年未弱冠，總經闈，雕章以煥其文，博物以弘其器，早預國子生，應詔自舉，詔問焉，封奏者千有餘人，君蔚為舉首，爰降明詔曰，少年聰穎，機神博達，對策問，詞義可稱，可待詔弘文館，准學士例，供食隨仗，入內供奉，時年十九，雖賈誼英拔，晁錯智謀，望我高芬，失其歸趣矣，尋授易州永樂縣主簿，又徙授宋州寧陵，楊州江都，魏州貴鄉三縣尉，鯤游鯢澤，鵬息雞藩，韞跡卑位，怡然自得，遷司刑評事，尋於御史裏行，俄授朝散郎行左監察御史，烏署申規，衣冠效職，權豪以之斂跡，台閣於是生風，霜簡含清，冰起照，尊賢容眾，謬在乎無私，弘量虛懷，徇法歸乎靡忒，屬契風月，寓賞琴樽，促膝者必侯賢材，把臂者咸求俊秀，禮無違者，言必有章，放曠不虧於直繩，倜儻未聞於撓法，可謂千載奇傑，一代通人者歟，瞰室生災，閱川斯及，以垂拱四年七月四日終于思恭里之私第，春秋五十有三，嗚呼哀哉，元貺不存，贈言奚，叔卿逝矣，故友長悲，夫人紀氏，丹陽人也，歸周備禮，入齊保姓，弘風垂裕，代有人宗，夫人稟靈桂魄，孕芳蘭畹，六行，四德弘宣，嬪則於清閨，母儀照於彤管，降年不永，奄悲夜台，歲月其除，復申同穴，還以其年七月十七日合葬於北邙山在禮也，邙山北指，洛川東注，笳迥思於秋雲，馬繁嘶於曉霧，若一朝之溘盡，永悠悠於大暮，嗣子升，暹，，務等，並秀髮地靈，孝極天經，摧心魂於壟路，於泉扃，庶圖芳而撰德，垂百代與千齡，乃為銘曰，邈哉崇構，遠矣靈苗，盛德勵烈，百代光昭，惟祖惟考，四海高，哲人秀出，煥彼瓊瑤，詞雄意匠，弱冠登朝，是司察，氣逸驚飆，游鱗發諫，遐馬興謠，譽光百辟，聲馳九霄，警節俄盡，祖年遽凋，松風促夜，薤露朝，空山秋兮落日迥，平野晦兮白雲遙，思故人兮徒掩泣，痛歸魂兮不可招，
大周故夫人任氏墓誌銘並序夫望長安，因事遷播，羈離鄉邑，流寓神都，睦九族三從，和六親於一行，年十有三，適於龐氏，垂日麗質，仰雲路而星空，落月仙姿，望天河而，婦德婦禮，鏡箴誡以標心，母道母儀，蘭而表，雖芳猷有稱，而善積無徵，俄風樹之期，遽奄穸台之路，以天授二年四月四日陶人經里之第，春秋卅有五，其月廿四日權殯於神都城北芒山之也，顏掩彩，長懷地之悲，玉韜輝，永切終身之恨，故勒禎，用紀芳猷，嗚呼哀哉，乃銘曰，孝敬明行，忠德，悟工，天資妙識，婦道推先，母儀成則，流譽兩京，傳芳四極，神姿頗測，志節難清慎，保守恭姜，歎時終而運改，嗟德喪而人亡，掩黃泉而地久，辭白日而天長，
大唐河東裴氏室女曰琪，貞元丙子四月廿二日生於彭城郡，元和己亥十一月四日戊寅終於白馬津，以其年十二月九日癸丑歸葬邙山，祔先塋之末禮也，厥父河北稅鹽使，朝議郎，檢校尚書工部員外郎，兼侍御史，輕車都尉，賜緋魚袋弘泰銜痛申哀，為之志曰，嗚呼，吾承德緒，爾有懿範，宜其福壽，以昌他門，逮及笄年，遂生微疾，俟其瘳復，將使從人，累歲綿綿，勿藥無效，竟乖吾志，有負爾身，況夫人趙郡李氏，收爾自外，鞫育十年，恩慈訓導，情逾所出，洎彌留僅月，恤問無時，嘗膳求醫，以晝及夜，嗟呼，藥術罔應，精魂永歸，彼蒼者天，生爾何意，是知由爾曹之命也，非吾輩之闕也，至於祖宗之業，素備於豐碑，骨肉之痛，將成其血淚，傷悼不足，故述於銘，銘曰，修短常理，盈虧有時，嗟爾之身，未盛而衰，邙山之隈，洛水之湄，夜泉一閉，松賈風悲，
朱書墨地，惟永徽四年十二月六日葬交河縣尉張團兒銘君姓張，字團兒，高昌人也，皆洪源於上古，挺玉質於今辰，胤扶蔬，流芳萬代，君以星辰下降，更粟精靈，山嶽上，便成秀氣，前授東宮府門子弟將，屬大唐，抽擢良能，授洛州懷音府隊正，役征遼，驍騎尉，天降慈恩，放還鄉，仍授徵事郎，西州交河縣尉，方將竭誠節，上報國恩，天不遺，淹然隕逝，遂使上下歎惜，同位嗟傷，春秋五十，殯葬斯墓，嗚呼哀哉，
景城縣令京兆獨孤公墓誌銘公諱澄，字凝道，其先代居河西，英武冠族，遂以獨孤為號，子孫因氏焉，祖靜，隋任同州刺使，盛德載於萌謠，轉右衛將，茂勳昭於陪，因家京兆，又為長安人也，父達，齊王府庫真，服叢台，冠雄名於武列，長裾菟苑，含絢彩於文場，君以名公子孫，地望隆重，流朱千里，滅沒不追，警練九，徘徊自遠，樹芳蘭以表性，則郁陵雲，佩溫璐而挺奇，則傾游海，釋褐為渝州錄事參軍，巴水三回，訛風載習，銅山九折，詭俗生常，君綱紀人倫，沐皇澤而昭訓，琢磨澆庶，被上德以如仁，既而令攸歸，俄遷滄州景城縣令，化惟先禮，表石篆以敦儒，政本在農，候杏花而勸穡，鎮雅俗以調軫，導素風於列醪，詞令潘河陽，直道密單父，且魯公茂德，雅譽濟於亨鮮，卓相凝規，靡跡騫於佩墨，方將引拜青巢，抗策丹墀，天不遺，哲人斯謝，以龍朔三年六月十日寢疾，薨於毓德坊私第，春秋五十有六，以龍朔三年歲次癸亥七月壬子朔十日辛酉窆於洛州洛陽縣邙山之陽，君器識淹通，風神警莠，蕙洽人聽，德表土流，豈謂一代規模，與長風而永逝，百齡准的，共朝露而俄，是紀玄，庶之不朽，乃為銘曰，河源積石，哲人是載，抗德以貞，守道無悔，風流而洽，渝中俾賴，禮樂東矣，景城攸戴，天道與仁，長享斯秩，神聽匪義，還驚喪質，素柳威紆，丹流委郁，黯黯玄泌，昭昭白日，
息州長史崔君墓誌銘君諱志，字遠，清河武城人也，自司天命氏，表海承家，崇基與岱岳並高，洪源共滄溟等，父會仁，齊黃門郎，禮部尚書，使持節青州刺史，弱冠釋褐奉請，稍遷息州長史，弘茲五美，匡彼六條，豈期西光遽徒，東流不息，方騁高衢，奄從長夜，春秋七十月四，隋開皇廿年十月五日薨於私第，夫人南陽趙氏，繼室渤海刀氏，言行兼備，令叔有聞，爰從羔雁之禮，作嬪君子之室，偕老同穴，生榮死哀，第二子義深，上大將軍潞州都督府長史昌平縣開國男，痛結寒泉，哀纏風樹，載安宅兆，用申罔極，粵以貞觀元年歲次丁亥二月甲寅朔，廿九日壬午，合葬於洛陽北邙山之陽清風里，白馬朱，還同武昌之引，背河面洛，更等鎮南之墳，嗚呼哀哉，乃為銘曰，二正分司，四履開國，金策播美，玉璜表德，落落詞峰，恢恢風力，冠軍孤秀，徽猷允塞，篤生君子，粲然岐嶷，洛城出祖，邙山啟域，朱旒輟引，白楸掩飾，悲風切響，愁雲黯色，蘭菊徒芳，松賈空植，
唐故通直郎前行延州都督府士曹參軍事長孫府君墓誌銘並序公諱眄，字洛賓，河南洛陽人也，昔軒轅濟物，因人而利道，或拓天以寬代虐，後嗣享福，世靡不昌，故夫赫弈英異，備得載諸史諜，曾祖總，隋金紫光祿大夫，趙州刺史，祖大敏，皇職方員外郎，父希古，皇洛州福昌縣令，咸以令譽，光乎當世，公即福昌之長子也，雅習於善，少而知名，德則有鄰，鄉人皆好，志於學，恥一物之不知，敏於行，必三省而後作，神龍初，以外戚陪位放選，解褐授寧王府典簽，屈龐公之驥足，同賈生之作傅，恪恭其職，知無不為，轉延州都督府士曹參軍，途接京華，務兼邊鄙，修築之固，必慎置薪，出納之宜，膏腴不潤，己巳歲，丁太夫人憂去職，公謙以自牧，清畏人知，罷祿之後，家無餘產，寓居畿甸，迫於桂玉，因告糴戚屬，遵彼故部，班馬首東，遇疾而止，以開元十九年歲次辛未十月丙子朔八日癸未，暴終於延府豐義驛之館宇，春秋有四，悲夫，宦仍黃綬，年未學易，男尚為悼，女猶在懷，孤攸攸，遠方還國，靈需寂寂，幼堅是依，哀切親朋，傷感行路，粵以其年十一月廿五日出殯於北邙山之南崗金谷鄉，權宜禮也，嗣子晟，垂髦當室，呱呱何常，夫人天水趙氏，號天泣血，吞恨罔訴，顧撫稚子，旋驚未亡，欲追思揚名，以志幽壤，懼陵谷靡定，故刊貞石，其詞曰，軒後靈胤，魏主支孫，餘慶克保，芳聲早存，彼蒼如何，降年不永，言詣僚屬，櫬還鄉井，玄堂既啟，素車首途，孀婦泣血，稚子呱呱，地久天長，陵深谷易，冀傳萬祀，勒銘茲石，
唐故舒州長史房君墓誌銘並序君諱眾字河南洛陽人也，本家代比徙居河南，自三世祖曾祖父傑，貝州清河縣令，高祖興昌，長沙郡長沙縣令，父廣曜，朝州朝陽縣令，並大行高才，重金累紱，世濟其美，不隕其名，踐行藻身，有孝有禮，潘於家聲，令望香名，俄然自遠，道或未行，屬祿山稱兵，犯命移國，竊河洛，凌虐咸秦，兒戲干戈，潼關失守，鑾輿避狄，艱難從事，君起授高平郡固府左果毅，君俯免從政，堅固能事，課效椎先，賞勞斯，遂再授河南金谷府折衝，賜紫金魚袋，轉授舒州長史，何知積善無徵，罰我良友，以大曆十三年春遘疾於私捨，藥餌無徵，性忽冥幽，命歸風燭，以其年六月廿七日歿於建春坊私捨，春秋五十有三，孤妻盡哭如逝水之悲，孀袂掩崩城之痛，吉夢則一男五女，遠日孤幼六人，嗟君之短命，歎君之長生，古往今來，異時共恨，君孤男孤女告以黃天，孀妻路哭，何可堪處，九雛之穴，常對加鳴，何恃何怙，洎遺孤等，以其年十一月七日，遷祔於北邙山先墳之近也，孤子繼宗等，號泣於新，眺天地不永，裂骨焦肺，痛集厥身，以人代驟遷，恐山原因記，爰刊幽石，用古，銘曰，邙山卻背，洛水東瀉，龜石青鳥，賓回白馬，荒隴雙闕，蕪四野，掛劍何人，長松之下，
大唐絳州正平縣主簿鄭景良妻河東薛夫人墓誌銘並序若夫稟巽凝姿，儀舒誕彩，蕙蘭郁，清暉月湛，若乃至德粹之性，柔閒婉之儀，謙和韶令之詞，組川之妙，四德該備，百行周才，體柔順而兼干蟲之業，守謙光而懷烈之操，年在髫，克標岐嶷，夫人河東薛氏，汾陰人也，曾祖，靜州刺史，實星岳之降精，挺璋之上達，光照千里，風馳百城，仁義為刑罰，有恥且格，禮樂為聲，期月有成，祖，縣令，臨下以簡，御眾以寬，不言而化，因作教，仁風被朝雉，善政聞於夜，琴清無訟之堂，恩鳴桴之路，父南金，宋州寧陵縣令，秘書監著作郎，蘇州別駕，飛門秘閣，德重外台，述職中牟，化光馴翟，夫人即別駕之長女也，芝蘭迥，孤貞，譽重大家，德牟高行，方冀克隆壽，弄孫長與善無徵，遂沈魂於永夜，以開元四年五月十八日，終於河南府洛陽縣興藝里之私第，春秋卅有四，即以其月廿一日殯於河南府城東北一里半樂付北二百步，前絳州正平縣主簿鄭景良夙沐恩服，叨陪婿地，未能奉榮門閥，翻纏哀，幼女泣血於七晨，稚子絕漿於五日，飧荼茹酷，集哀，勒石於幽泉，紀音塵於永代，其銘曰，慈顏永隔，膝違，泣血今日，恭承豈期，其一，驚波閱水，高峰落刀，白玉生瑕，青珠掩潤，孤旌稍出，悲驂不進，萬古千秋，蕭風獨振，其二，青烏啟兆，白鶴標墳，悲咽，馬朝存，幽芳露，龍樹含雲，辭彩閣，永閉泉門，開元四年五月廿一日鄭景良書，
唐故校尉守左武衛涇州四門府折衝都尉員外置同正員賜紫金魚袋上柱國劉府君墓誌銘並序君諱明德，字節，望自彭城，漢武帝之裔，家本河曲延州風臨縣人也，因草擾之故，移家此州，寄食臨泉縣界永吉村而業焉，曾祖及祖墜於譜籍，不錄其諱，父諱慕舉，傲隱雲臥，披荷戴簦，飲水曲肱，且歌且嘯，時稱逸者也，府君有擒虎之勇，拔鈞之力，楊穿白羽，雁落虛弓，猿啼繞枝，號於奇人者哉，嗚呼不祿，其如命何，遂於貞元六年正月廿九日寢疾而終別業，春秋六十有六，夫人高氏，有容有德，合禮有儀，在室無虧，為婦何闕，奈何天降其福，致此凶變，於長慶二年夏首十三日而殂矣，以蚨請師，青鳥遠屆，卜吉山澤，龍崗建墳，興於子孫，榮祿克就，事無不中，以其年仲夏十二日永吉村西北二里合葬於平原而禮也，嗣子奉天定難功臣上柱國鎮軍大將軍試殿中監十將朝逸，燕頷虯鬚，鷹揚虎視，深其軍誡，仍色玄女之符，鐵石為心，更冠楚王之勇，為國展效，丹心奉成，四稔討吳，身不離甲，苦鬥殫力，沉水溺躬，刀跡猶存，槍痕尚在，痛切之甚，莫大於斯，中使知勞，元戎悉苦，累加榮職，大賜殊勳，光於子孫，彰顯中外，次子進晟，咸有懷橘之孝，泣筍之憂，參省暮晨，曾無有倦，親之有疾，行而不翔，冠而不櫛，肉不變味，酒不變容，喪親之傷，形質戢悴，絕漿泣血，號叫感人，山澤哀之，莫不淒愴，為其孝妣追福，請僧轉讀大乘，夙夜無德，凶儀不濫，大價召於良工，葬土殷豐，重遺酬於招匠，次子智清，先君而亡，逸之長子惠達，元和七年而逝，今並列於墳次，侍奉如存，晨夕無替，九原之上，千春寂寥，啼猿斷腸，悲風不息，感烏銜塊，助於孝子之勞，丹槨雲愁，素車煙慘，歌吟薤露，鐸振笳哀，陵谷有期，傷於大夜，垂於後胤，彰贊平生，存亡路殊，以詞歌曰，哀哉哲人，於何是美，言滿山川，名揚閭里，上敬而恭，下問不恥，直而能謙，和而有禮，奈何龍劍，俱沉逝水，風樹蕭蕭，荒墳纍纍，曾閔攀號，哀情摧毀，中外痛兮苦深，腸斷絕兮，不能已已，
大唐朝散大夫守揚州大都府司馬吳賁故夫人穎川縣君韓氏墓誌銘並序夫人穎川縣君穎川韓氏，京兆人也，隋侍中援之曾孫，唐集州刺史光祚之第五子也，祖，父皆膺大賢，貂蟬繼世，家傳禮樂，門襲慈愛，夫人少而偏孤，長於嚴訓，弟恭兄友，天倫數人，迨乎立身，皆至班秩，外族蘭陵蕭氏，皇京兆尹刑部尚書炅，即夫人之季舅也，夫人以璋之美，令德淑姿，以初笄之年，歸於吳氏，而允穆戚屬，箴規禮儀，謨明婦德之餘，軌範母師之訓，方期琴瑟之契，終於歲寒，豈為神明不臧，遘疾大漸，膏肓莫及，福履無憑，以廣德二年十一月十一日終於光州官舍，春秋卅有八，嗚呼，皇天不，殲我才良，悲風燭而艱留，歎雲車以絕影，時吳君朝典在職，王事靡，他鄉漂泊，諒非吾土，窀穸匪安，靈櫬歸故，河山眇邈，孤女望而長號，丹翩翩，胤子亡而誰哭，即以永泰元年九月十三日卜吉葬於信義里之銅人原也，松柏難久，桑田有移，彤管匪書於此時，玄田將鐫於不朽，銘曰，天地配德兮二儀合親，死生莫測兮吉凶何因，吳門無，韓氏喪珍，木落非秋，花殘正春，骨歸泉壤，魂掩銅人，蛾眉落月，蟬鬢生塵，魚軒轍，兔穴為鄰，清暉兮永隔，長夜兮何晨，通直郎行京兆府雲陽縣丞吳通微述，
唐故成公府君墓誌銘並序河南史卓撰並書君成公氏，諱士和，東郡人也，皇秘書著作郎靈環之孫，侍御史曜之子，君以代曾經術，家傳儒行，先風克著，厥德操，內則奉親以孝，外則事友以信，弘以素，行之以廉慎，然則才過童觀，有老成之風也，曩者七歲，初志於學，智聰識敏，詩禮備聞，兼以自強，稟之天性，及至十五，三冬學富，鄉黨薦稱，窮易則三絕韋編，精傳則文成杜癖，頻年洛陽高送，士林仰旨，鳴季之弱冠，美文舉之奇能，致早成仁，痛顏回之奄，悲夫，春秋一十有九，歿於洛陽會節私第，何期博綜群言，未一命，徒歌薤露，終歎黃，雖名未於人，而行之成其節，可謂仁矣，卓忝姻戚，得接芳姿，蒿里之將歸，望笑言之永隔，今以建中四年歲次癸亥九月廿八日壬寅遷祔龍門北原先塋，禮也，銘曰，天道將運，與時相因，天地不久，兼之於人，天之皓皓，天有常道，人得其中，爾獨何早，嗚彼天，萬事茫然，福不可倚，禍乃之先，善惡難分，忠孝何仗，青春未期，驚波忽往，慈母傷心，明珠碎掌，幽宮一夕，見乃無明，白楊早暮，落葉增悲，秀而不實，回也如斯，
大唐故李處士墓誌銘並序處士諱清，字克明，隴西狄道人也，柱史去周，呈真氣於關令，將軍出塞，聘雄略於宛城，祖斌，周吏部郎，提衡品物，藻鏡攸歸，考貴，隋長平郡正，毗贊藩條，諒直斯在，君少岐嶷，長抱淳和，閱禮敦詩，既極趨庭之訓，冬溫夏清，無虧孝敬之方，及平富有春秋，每願深棲巖谷，屬隋唐革易，養拙丘園，眷瓢單以彼貽，玩琴書而取樂，義寧之際，州辟功曹，累啟固辭，然後獲免，雖仲統之卜居清洛，原憲之遺榮陋巷，居今望古，彼此一時，既而福謙莫驗，遽軫西崦之悲，閱水靡停，忽愴中楹之恨，以永徽三年正月十五日卒於景行之里第，春秋六十有八，賓階闐寂，但見綠錢，故老潺，空傷白首，即以其年歲次壬子四月戊子朔三日辛卯遷窆於邙山之陽禮也，嗣子孝，夙承庭誥，早奉義方，攀風樹而靡追，愴寒泉而不及，恐音徽蕪沒，陵谷推遷，爰勒貞芳，寄之幽遂，銘曰，地帶隴山，川臨渭水，磊落風俗，英威杞梓，乃祖仁明，飛聲帝里，惟考忠諒，標名國史，誕茲令哲，絕俗居貞，道肥戰勝，言行意傾，連衡公里，高視子平，人生如寄，川流易閱，未享百年，已傷千月，夜台幽暗，松風哀咽，騰華琬琰，流芳靡絕，
大唐坊丹延等州節度軍前討擊使銀青光祿大夫檢校太子賓客上柱國北平環公故夫人廣平郡程氏墓誌銘王玠撰夫人爰自閨幃，素聞令淑，以秦晉之疋，葉琴瑟之和，聘於環公二八載矣，公門館洞開，賓寮日至，長林之下，蕭灑清風，曲沼之傍，豐茸細草，或臨流而笑語，或對酒以笙歌，飲膳足供，樽不燥，茲乃夫人有中饋之德，副君子好志之心，上客翕然，眾口談一，不亦美矣，不亦罕歟，豈圖積善無徵，忽構斯疾，狂飆震激，綠樹摧芳，嗚呼，四鄰傷慟哭之聲，丹慘高懸之色，吊賓盈路，孰不歎嗟，實乃夫人之節行也，夫人則大和八年五月廿八日終於州洛交私第，享年有二，女子廿四娘，號泣無時，悲哀詎止，則以其年六年廿四日權厝於州洛交縣西北八里廟原谷之禮也，於戲，貞石永存，厥銘不朽，代述其事，慘然筆端，其銘曰，所期偕老，何乃忽分，哀哀慟哭，逝者寧聞，忠心是思，無休歇時，人來暫解客，去還悲，生前所執，於此威儀，夜台長閉，冥路何之，音容永謝，覯覿無因，鏡匣妝奩，但委埃塵，拱樹森森，旌竿孑孓，淚滴草頭，露珠和血，
大唐故郢州司馬上輕車郭君墓誌銘並序君諱肅宗，字守烈，太原晉陽人也，夫慶源舒派，聲規弈葉，羽儀今古，貽厥孫謀，舊史詳焉，可略言矣，曾祖崇，後魏七兵，都官，度支三尚書，秘書監，岐州刺史，尚書右僕射，臨淄貞公，祖衍，周八柱國，懷，衛，瀛，蔣四州刺史，左武衛大將軍，武山公，父儉，隋右千牛鷹揚郎將武賁中郎，或寄隆藩，或任重禮闈，或義屬爪牙，或武賁外御，是知楹屋柱天，理資梁棟，酬庸祚哲，實在於茲，惟君秀孤上，含章獨出，爾洪軌於前緒，嗣龍光於後葉，夷情友愛，即同載於鍾車，植性孝慈，豈沉規於曾席，解巾雍王府東閣酒，尋遷杞王府倉曹，宜君，鶉觚二縣令，唐郢二州司馬，英王留輔，執禎祭於虔厄，帝子之藩，掌公糧於豐庾，涇川有望，人福是祈，坊遺歆，國祥斯詠，文昌所舉，僉曰允諧，頻擢二邦，式符三異，然而唐鄉俟教，郢郡翹規，鶩以飛聲，和陽春而治調，豈謂風摧秀木，霜刈崇蘭，泉明不留，休徵永謝，以垂拱三年歲次丁亥正月景申朔廿一日景辰遘疾，終於洛陽縣教業里之私第，春秋七十有五，嗚呼哀哉，即以其年閏正月七日壬申權殯於洛陽縣之平陰鄉禮也，嗣子崩心瀝血，式安新措，懼陵谷之或改，儻玄石之長全，謹錄庸勳，庶傳不朽，其詞曰，盛德之祀，公侯之尊，福流百代，必復子孫，考父之歿，宣尼以存，達人斯覯，禮悅詩敦，春秋之代，列國書真，季年祚滅，璁珩次陳，貴豪同賈，配饗齊荀，逸士名泰，佔人字純，解褐從政，宦通名立，曳裾英邸，綰墨同邑，海沂未化，膏肓豎入，天地不仁，吉者及，風淒月苦，阡迥墳孤，聲來妖服，土送悲烏，萏靈已瘞，白旋途，痛聞哀子，啼樹枯，
聖道寺故大比丘尼道藏灰身塔大唐龍朔三年十一月廿一日弟子善英等為亡師敬造，
唐故殿中省進馬宋公墓誌銘並序太常博士陳章甫撰天寶十四載歲次乙未四月庚寅朔八日丁酉殿中省進馬宋公卒，年始十九，嗚呼哀哉，公名應，字用之，其先廣平人也，鵬雛學飛，豫章初辯，見者驚異，知非常兒，曾祖敬，皇博平郡堂邑縣尉，祖，皇臨淮郡太守，皆人譽也，父昱，朝議大夫，中書舍人，去載以父掌綸掖垣，天恩特拜進馬，天資至孝，幼善屬文，方期歆也齊名，遷也繼業，豈圖顏子無壽，鄧侯寡嗣，嗟乎，為善恃天，天可恃耶，初舍人自監察御史貶桂陽尉，公始六歲，李夫人提臂而隨焉，公至桂陽，嘗嬰危疾，慈母願以身代，請命於天，時令子返魂於九折，李夫人竟沒於炎，無何，父除大理評事，攝監察御史，追還巴峽，遇風，舳艫相失，波靜購獲，死中復存，父子四人，生出五嶺，李夫人神柩亦免飄失，舍人感此艱辛之情，載傷存沒之苦，惜其德比芳草，貌如瓊枝，言念斯人，哭殆過禮，以其月十一日權瘞於咸寧縣延興門外龍首鄉之原，禮也，公婚范陽盧氏，谷熟縣尉齊曾之女，誕一女子，悲夫，式存滕室之銘，永記延陵之墓，其詞曰，之原，莽蒼蔥翠，于嗟玉樹兮埋此地，
大周故陳州殷水縣主簿周府君墓誌銘並序吳揚吾撰上官珪書君諱善持，字善持，河南伊闕人也，其先出自周，族胤隆於秦漢，夫發跡泗水，太尉功冠靈，榮光紫帳之賓，謀顯滌宮之策，自茲已降，代有其人，祖郁，隋左親侍，位至撫州司馬，父師，屬隋季分崩，王充竊據，宅躔寇境，身隱危城，申策馬於非君，授如熊之偽將，不獲已也，既而鄭氛將泯，唐祚惟新，枕戈之職既停，懸車之年斯及，乃緩步林藪，安排待終，居蹈淳德於先良，酌高資於時彥，運溫恭以接物，籍廉潔以持身，釋褐授淄州川縣主簿，臨政未期，頌聲盈路，後躬監徒役，築護金堤，官有嚴程，人多胥怨，君誠恕既孚，卸罰斯寢，若寬之則貽伊咎，急之則人不堪憂，乃言於眾曰，昔陶潛以三徑無資，猶不欲折腰鄉里，我今九齡有畜，何事屈節他州，眾將勉焉，我其歸也，遂釋筆投冠，旋於舊里，以謝客郊居為遠，鑿戶牖於中都，將沉文西園是工，列溝塍於東郭，因天時而分地利，藝黍稷而灌嘉蔬，遂積粟萬鐘，藏金百溢，穢陳平之糧，笑原憲之葭床，坐則重茵，食便兼味，輕宮則庶幾姜雅，厚養乃模範楊孫，家盈孔座之賓，日計何廚之費，乃有通人逸士，負笈相尋，公子王孫，連鑣赴衽，亦有懸龜季主，賣藥韓生，隔深轍以回車，佇高簷而接武，飛觴舉白，樂飲忘疲，釋難解嘲，欲罷不已，以此終年，不覺老之至也，乃有友人謂之曰，邦有道，貧且賤恥也，君誕靈茲日，懷道安居，父子之養不虧，君臣之義豈廢，遂相將赴選，而授陳州殷水縣主簿，既非性好，尋即歸焉，遂早思玄宗，游心釋典，超三羅於苦轍，涉六度之良津，而積善未凝，颯馬將死，以聖曆元年九月廿六日卒於私第，春秋七十有二，即以二年二月十一日祔葬於先塋禮也，嗚呼哀哉，乃為銘曰，邈矣夫子，冠俗之士，道自天資，行非人擬，爰及冠帶，辭家入仕，恬雅以寧，孝友是履，輕官忽祿，厚養重味，列園智境，築居仁里，用集英賢，敦悅經史，專精老釋，詳求福祉，報善未融，奄焉沒齒，凡我友朋，式銘旨，筆短詞殫，焉能盡美，
唐故朝散大府膺揚王君並夫人孫氏墓誌並序君諱孝瑜，字節，晉陽太原人也，若夫肇基王季，姬川稟靈液之津，茅土錫，參墟表萬齡之慶，惟君幼馳令問，藻麗瑰奇，翰落雲飛，思抽泉湧，祖臣，齊任齊州刺史，父義，隋蘇州司馬，岐州刺史，政績尤最，式侔黃霸之功，孝友深仁，齊蹤張仲之烈，君長而驍銳，壯志逸群，寶劍星輝，雕弓月彩，斷蛟春浦，落雁秋山，挫猛鷙於重圍，抗雄渠於厚陣，隋任驍果校尉，系桑登布，賣勇三軍，拔戟蒙輪，偏當一隊，加朝散大夫晉陽府鷹聲，運籌帷幄，高邁子房，果毅戎昭，遠齊方叔，屬皇基草昧，發跡汾陽，深達事機，捐符效命，授上輕車都尉，閒蒙甲冑，將討不庭，屢被通中，旋私攝養，貞觀十三年，例加陪戎副尉，君相名利之為患，思偃仰於泉林，逍遙五畝之間，放曠一丘之內，棲神得性，耳順已過，撤瑟中宵，杳然遐逝，粵以永徽六年三月十三日，卒於敦厚坊之第，春秋七十有四，夫人孫弘之長女也，優柔四德，婉娩三從，年府系纓，好仇君子，母儀外朗，婦順內融，偕老斯違，沉浮異軌，先以貞觀九年四月十二日傾背，春秋有二，嗚呼哀哉，兩劍俱沉，雙珠潛翳，輟相漣濡，絕弦揮涕，靈龜葉吉，先遠示期，禮制無二，何斯或違，粵以永徽六年歲次乙卯四月庚子朔十日己酉合葬於邙山之原禮也，長子仁恪，任招武校尉，領府洛，二弟花萼，亦總戎班，鄉曲承顏，扶輪接軫，忠貞挺秀，孝友淳深，闖陟岵之因，悲蓼莪之罔極，式鐫貞石，用敘芳猷，乃為銘曰，顯允王季，帝度其心，洪源淼漫，溢派汾陰，千齡不滓，萬古逾隆，經秦佐漢，穆爾清風，有齊握歷，妙簡惟良，乃祖先父，並紉金章，臨淄擅美，岐渭流芳，六條斯舉，俗化時康，惟君襲慶，志尚英才，思抽泉湧，翰落雲飛，六奇間起，八難斯違，義旗電舉，殆預戎機，棄榮辭秩，憩仰泉林，棲仁物外，慍嘻無心，安歌在耳，撤瑟俄侵，滕公往路，王君再臨，令哲往，誰其嗣音，
故台州錄事參軍喪府君墓誌之銘君諱弘毅，字季嚴，本陳郡人也，自金行受命，姚墟應誕聖之徵，水德承天，姬歷表建侯之兆，曾祖昂，梁侍中吏部尚書左僕射司空穆正公，祖君方，梁蜀郡太守右尚書，父梵，陳黃門侍郎行丹陽尹，並飛英四海，功蓋一時，邈千載以孤騫，振九牧而高視，年始弱冠，隋釋褐任散從員外郎，唐朝任荊州公安縣丞，台州錄事參軍，方騁康衢，陳書王會，履五公之懿業，為四海之珠榮，既而福善無徵，奄從玄夜，以龍朔二年七月十二日遘疾，終於館舍，春秋七十有五，以大唐麟德元年歲次次甲子十一月乙巳朔十六日庚申遷窆於洛州北邙山之禮也，夫人京兆韋氏，長子師節，任東宮左勳衛，孝心至，感慕逾遠，所恐天長地久，不固藏山之澤，物是人非，將凋載事之簡，敬表泉路，永巖場，其詞曰，粵若洪緒，不構綿書，開家陳邑，啟國姚墟，孕靈珠孤，承輝玉除，衣冠舄弈，文物扶束，如何不淑，天惟良，殄悴徒感，薤露空傷，身沒臨郡，魂歸帝鄉，茲兆，改葬崇邙，永貞千載，英譽恆芳，
維大唐騎都尉王氏故妻墓夫人馬氏，扶風人也，地望膏腴，根抵盤郁，寺嵩華而飛峻極，騰渤而派波瀾，夫人稟質芳姿，貞素天性，廣庭深室，坐訓母儀，洞戶長廓，動為女則，方欲凌波洛渚，隨回雪以飄，遊戲陽台，逐行雲而滅沒，觀桑田於東海，有願莫從，訪王母於西昆，其何爽歟，春秋六十有六，卒於斯第，以貞觀廿年歲次景午十月己未，十五日癸酉，瘞於邙山之陽，嗚呼哀哉，乃為銘曰，扶風甲族，膏粱地勢，弈葉宗門，蟬聯本系，九畹蘭聚，一枝芳桂，春草始生，墳樹未拱，萬古千秋，貞姬之塚，
大唐故處士李君墓誌銘並序君諱文，字岸高，隴西狄道人也，昔帝子稱才，總虞官而德，真人誕聖，周吏而敷道，英華靡絕，播蘭薄以傳芳，慶緒彌繁，蔚原而不朽，曾祖也，祖瘦，父岸高，君璧攢符，將璣毓祉，孕冰池而湛照，涵雪以凝輝，既而泉茗賞心，驛思陶家之澗，江湘志，翹精嚴氏之津，固所以高蹈寰中，幽尋物表者也，豈期著談萏狗，信矣可憑，在論無親，忽焉見爽，以總章元年六月十二日奄從遷化，春秋七十有一，嗣子智弘等，痛感終天，哀深視地，陟岵何望，毀擗崩心，閔子之制未終，父讓之悲遄及，夫人宋氏，以其年五月十三日遘疾，卒於私第，即以年歲次戊辰六月甲寅朔廿九日壬午，同祔於洛陽縣清風鄉芒山禮也，玉友爭趨，金交畢集，逆松而結欷，聆薤而流泣，勒芳譽於泉扉，庶幽明之永揖，其銘曰，橫江吐胤，地疏流雲，皋氣聚日，老精浮，有道有德，乃公乃侯，欽若後嗣，克配前，器宇凝嚴，襟情爽落，一門耀美，三鋒英鍔，忸操史廬，矜情班壑，俄遵下位，辭榮樂，蓼莪興戀，浚下纏哀，風塋露結，月遂雲來，棺揪逸掩，淚柏空栽，唯余盛列，復紀山頹，
大唐故周開府儀同三司驃騎將軍洪和公唐府君墓誌銘皇矣有周，闡茲大猷，封建用設，文武交修，諭道經邦，利物光器，錫九分土，台三作位，上宰儀同，策勳驃騎，名高任重，代古年遼，形夷心化，道隱聲銷，諾再復，某甫言招，中堂奠祖，駟馬揚鑣，思繞征陌，春生麗樵，平蕪靡靡，隴樹蕭蕭，神道幽寂，天寥，桑田海化，劫石煙，嗷嗷眾有，果於矜驕，形勞健羨，性滑罕韶，共慘舂夕，同榮槿朝，孔生通貫，物我逍遙，及跡巖藪，淪精市朝，希言道德，抗志雲霄，人非隱吏，美有琨瑤，彼記之子，如薪之翹，眷我明懿，如山之喬，英聲茂實，孔碩孔昭，簡牒明妙，既鐫既，斯志止永，永振清飆，六代祖開府儀同三司諱寶光，嫡爾孫庭玉，謹因遷奉考叔之靈，以開元廿一年歲次癸酉二月己巳朔十六日甲申，營魂附葬京兆城西龍首原，禮也，開元一二一唐故涇州長史賜紫太原王府君墓誌銘大唐故大夫行內侍省給事上柱國太原王府君墓誌銘並序已交混，顏苗不秀，即何罪而先凋，孔樹開榮，復何辜而一代，可不悲矣哉，府君諱晛，字義仁，太原人也，性直純和，姿神尚善，廿八宿，少微之一星，六十四爻，受乾坤之兩卦，君高祖忻，隋任播州司馬，祖斌，朝桂州長史，父皇朝衡州司錄參軍，並歷代衣纓，繼之不墜，府君父之長子，少事紫微，解褐拜將仕郎，親奉睿宗皇帝，至唐元年六月廿四日，睿宗皇帝即位，主貴臣遷，事授朝散大夫行內謁者監，以申忠赤之誠，乃將為腹心，恆作股肱之用，往聘西境，軍戎不伐，兵將安和，制授朝請大夫，行內給事，仍賜雜彩六十疋，恭恪有譽，折衷清平，改授中散大夫，便充東北軍和國使，策名武禁，權略有方，借紫金魚袋，遠承，天被凶丑自權，亦是人王之化，賜絹一百疋，轉授大中大夫，加上柱國，官依舊，宮闈地密，趨侍年深，封陵，親侍帷幄，閽寺馳勞可邈，制授通議大夫，君乃自嗟，三省己躬，恐滿盈，遂憑釋教，廣建伽藍，盡軀命以求緣，竭資財而作福，慶崇內典，志樂真如，歸染俗塵，意除苦海，頻以表啟，請入不二之門，皇帝甚悼，既逢昌運，無違聖主之恩，駕幸東都，親承寵問，加恭影嚴凝，躬無養疾之間，以開元十九年十一月三日蒲州聖谷頓，終私第，敕遣忠使臨吊，內賜絹廿疋，州贈七十段，仍遞馱造舉還京，仍依令為卜相川原，占吉兆，信時日，以開元廿一年歲次癸酉二月己巳朔十六日甲申，以京兆府萬年縣長樂原安厝禮葬焉，緣葬儀所需，悉官供給，愴然起，不悲矣哉，子女號兆，莫不泣血，郎氏呼天，長聞，敢其詞曰，人生自智，風骨殊異，傀仁秀麗，器量難比，穆穆雍雍，采摭經史，其一，內均經典，諸子，華匹范曄，詞雄賈誼，文彩精華，才同擲地，其二，識達天命，彌崇代，鄉，同無二自道藝，津梁預擬，其三，嗟逝向窀穸，閉兮不可開，痛矣哉，逝水息，歎代冥兮輪迥，望今古兮墳墓，有千百塋此人兮劫兮靡朽開元一二二失，唐故李府君墓誌銘並序公諱寶藏，字體道，其先隴西成紀人，後駕遷洛，今為河南人也，自柱史居周，將軍在漢，冠赫弈，代有忠賢，史冊詳之，今可而而略，祖乃父，有道有德，公跡混塵俗，心游物表，室同猗頌，志齊梁竦，不遇藥於西山，遽遊魂於東岱，以開元十四年九月十日終，享年六十，夫人馬氏，四德聿修，三從克著，未消生死之雲，以霽高唐之雨，以開元廿一年閏三月十日，奄從物化，春秋六十有五，以其年四月十三日合葬於邙山之原，禮也，嗣子元楷，歎風樹之不停，願聞雷繞墓，敬鐫貞琰，紀德泉扃，銘曰，清洛之北，崇邙之陽，衣成蛺蝶，樹化鴛鴦，隴昏藏月，山幽早霜，千秋萬歲，地久天長，開元一二三失，弘農楊氏墓誌並序前左武衛倉曹參軍博陵崔眾甫撰維開元廿一年閏三月十一日，弘農楊夫人卒，嗚呼，天地不仁，報施徒爽，懿哉貞淑，胡罹瘥，夫人諱檀，字波羅，弘農華陰人也，自楊侯建封，因土授姓，百葉繁系，千齡阜昌，朱輪十人，位崇西漢，袞衣四世，聲溢東京，支派分流，興衰遞敘，家鄰大華，人惟玉洞之精，地西河，氣得金方之秀，柔風琬淑，惠性瑞和，年廿一，歸於太中大夫，青州刺史滎陽鄭府君，佐中饋之禮也，小星納惠，助夫漢之光，貫承寵，載協得之美，有子曰興一，左金吾別駕，文簡，吏部常眩幕氏之宮，先謀吉兆，高田嬰之戶，載誕良木，豈期暉掩桂輪，芳凋茂槿，哀纏胤嗣，慟及宗姻，以開元廿一年四月十三日葬於洛陽縣之北原，禮也，勒銘貞石，以志泉門，其詞曰，婺女之精，洞仙之靈，邈希代兮，有德有行，柔明貞敬，不可再兮，音塵永滅，韶華委絕，追莫逮兮，勒銘幽泉，千載芳傅，聲無昧兮，開元一二四郭君墓誌應制梁州城固丞王利貞詞作而賢良舉，況乎承家才子，是曰公先太原北都，今居於燕，遂為薊人矣，康以人物導揚，弈以佐命詞翰，可略而吾義舉人元從銀青光祿大夫，振衛郁為門宗，祖禕，上柱國，人惟齊禮，勳夙成，幼契玄道，曉不崇妄，名非其真，以為樹蔭千牛，枝高百丈，太平戢翼，輕彼簪裾，有唐逸人，里為善，府君逸人之第四子，賦是賢英，稟於仁孝，平生性與詞學周旋，談唯王霸之友，行必中和之侶，得煙霞之勝躅，樂以忘年，殖詩酒之通閒，神惟張王，出則金羈昭路，寶馬臨雲，坐則甲第當衢，家僮若月，資等王孫之積，財豐猗頓之饒，夫以崇其身，訓於子，不入有過之地，克遵無妄之途，卒後之書，孝成語，方之法，習以春秋，將謂華屋邀歡，竹林終宴，詎知窮泉聚魄，蒿里先歸，以開元十七年八月十三日卒於里第，時年六十七，人之雲亡，邦國殄，士歎埋土，客思沾衿，即以開元廿一年七月廿日，安厝於薊城北豐樂鄉之禮也，夫人昌黎郡韓氏，柔儀月映，淑慎星暉，中饋該玉豆之恭，內政得綿閨之美，譽賢明於孟母，推令則於樊妃，簟月催悲，時覲獨拜，榴花進壽，乍列長筵，長子休瓊，次子休琮，蘭崇戶外，玉樹庭前，摧衛之清姿，竭曾參之孝思，生事之以禮，死葬之以禮，僕竊惟鄉，耳目昭昭，見圓石之文，敢題珠璧之美，銘曰，堂堂有道，休烈乃光，卓其國士，萬年為芳，其一，於惟明德，保後爾，令聞令望，邦之君子，其二，一朝埋玉，千古垂今，天長思遠，地久悲深，顧松楊之切切，惟下淚與傷心，其三，開元一二五故臨公唐府君墓誌君諱聘，字待聘，其先北海人也，高祖永，字思遠，西魏開府儀同三司，散騎常侍，車騎大將軍，使持節都督東雍州諸軍事，東雍州刺史，封平壽縣開國公，食邑五百戶，贈司空，謚曰忠武，凡所台籍，光乎史傳，曾祖安，齊揚州外兵參事，入幕為，飛書是主，祖璋，梁初避讎丹陽，道跡河朔，因家冠氏焉，豹隱，終播虎威，父興，屬隋季版蕩，隱居求志，委陸為沉，移壽，明王未遇，鬼伯先催，府君先朝解褐秦州隴城尉，青臨朐主簿，黃綬再勞，朱門已厭，道尚知止，取好從心，孰謂靈恨，奄摧梁木，春秋七十有一，大周萬歲通天二年四月一日，歿於冠氏之里第也，夫人隴西董氏，齊尚書左僕射天水郡上謚曰恭平之曾孫，鍾郝均華，孟曹滋范，終謝板輿之逸，酷延風樹之悲，春秋八十有六，大唐開元三年二月十八日，於冠氏之第，胤子四，長曰承禮，定遠將軍，行右驍衛寧州東原府折衝都尉，大升軍使，歿於陣，仲曰之賓，上柱國，積石軍要籍，於師，緣秋不家，連枝許國，叔曰從慍，唐州平氏丞，季門從悅，易州易縣丞，克荷克構，並為勤王，伺鶴分塋，謀龜獲兆，修周祔訓，酌魯防規，粵以廿一年作噩歲九月乙丑朔廿一日乙酉，合葬於魏州冠氏縣之西南一里平原，禮也，雙棺斯窆，九泉還及，掩滕公之石室，陳根委徑，掛延陵之寶劍，拱木魂，夫紀終述先，聿昭緗典，表言錄行，良資毫篆，覽萬化於登邱，迸雙流於望峴，其銘曰，於戲府君，倬纘先，時屈下邑，材惟命代，就日餘輝，沒而存愛，其一，佳城就足開，同永，千齡共盡，九原不作，嗣南陽之表阡，惜東府兮冥寞，開元一二六失，唐故鄧夫人墓誌銘並序夫人尊號，南陽人也，幼而英明，長而淑慎，瞻庭之落雪，雅韻攸興，聞蔡生之斷弦，清徽發，至成德，至靜推仁，中是司，允歸內位，曾祖康，隋本郡功曹，祖龍，郡簿，自隨牒宦游，但膺肅諾，數奇運舛，代有其，父觀，高尚秉節，肥立志，慕聃彭之壽，躡園綺之縱，道不貴於王侯，情豈忘於潔白，夫人幽閒設范，艷逸歸容，遘疾彌留，焉大漸，以儀鳳二年六月十五日，終於冀州之官第，春秋卅有二，子仲雍，茹荼莫及，泣血何追，陟彼岵增哀，感鄰居之休社，以開元廿一年十月日，遷舉於東都北邙之原，禮也，千里遙遙煞人，九原冥冥空有塵，悲風苦月徒相繼，幽泉台不復春，其詞曰，代君白水，績著青史，弓冶克傅，衣簪播美，宛兮淑慎，花若桃李，言念幽閒，以君子，遵奉禮則，異全終始，睹松丘，迫乎蒿里在，壟常瞑，泉台無晷，懵道之何為，俾人生兮到此，開元一二七失，大唐故王君墓誌銘並序君諱祖，字知遠，太原人也，周儲駕鶴，葉令飛鳧，秦之將軍，代光式遏，其後台英袞秀，義府禮輿，經當途而轉昌，歷典午而彌盛者也，朝散大夫行太常丞敬念，君之考也，業富詩書，班從禮樂，汾州司馬仁表，君之祖也，既韞懷蛟，方從展驥，並譽芳靡鹽，葉在公，君既稟像賢，還承餘慶，以宿衛出身，從調選也，方冀躍鱗滄海，奮羽丹霄，何圖膏肓之，日以沉篤，開元廿一年十月廿八日，終於故扶風里第，春秋七十有九，葬於武功東原，禮也，夫人衡氏祔焉，嗣子元，痛深罔極，紀修詞，銘曰，筮淮兮族已昌，登樓兮詞復臧，何蘭台兮謬，遽蒿里兮興傷，十月廿六日合葬，開元一二八大唐故王府君墓誌銘大唐故冀州衡水縣令琅邪王府君墓誌銘並序君諱膺，字元禮，琅邪人也，其先宋僕射僧朗之後，上列珠星，下調金鼎，曾祖珍，字伯玉，陳任長沙王文學，祖惠，字英秀，皇朝任相州內黃縣令，遷嘉州別駕，獨步猿巖，振詞峰於桂苑，清歌鶴軫，轉香蓋於星橋，父，任行軍管記，鳳集翰林，鸞飛武帳，君天骨夙穎，神姿髦傑，初為王府執仗，劍霜明，端容碧砌，功成豹變，刷羽遷，解褐任光州定城縣丞，懸鏡洞鑒，毗錦式，後履定州北平縣丞，咸推干用，奉使秦郊，去屬天平，星流河右，來逢地險，霧起燕南，舉縣合人之無援，君謨韞帷幄，工尤書，飛檄前住，懷重義而來降，曳柴後馳，余凶而奔潰，人既全也，城池獲安，副元帥納言狄仁傑舉檢校定州錄事參軍，清白居心，激揚為務，改授萊州掖縣令，時屬天則大旱，蜚又見傷，人胥咨嗟，君克祈禱，災氛遽滅，甘澤旋零，賽福之辰，彩雲飛慶，降誕之日，白雀馴廳，雖靈瑞則上應明王，而理會則傍融邑宰，後任泗州漣水縣令，以親累出為潭府士曹，得雪，復任冀州衡水縣令，文而無害，俗以化遷，威而不烈，德以成政，控舄攸往，初飛葉縣之鳧，解印歸來，旋棄壽春之犢，豈期輔仁多爽，與善無徵，金鉉未調，玉棺俄降，以開元十六年六月八日終於敦厚里私第，春秋八十有二，夫人漁陽燕氏，蘇州參軍敞之女也，花凋鵲鏡，早辭鳴鳳之樓，劍會平津，載比蛟龍之匣，粵以開元廿一年歲次癸西十月甲午朔廿七日庚申葬於國門東廿里金墉原，禮也，周公舊卜，兆應龜枚，宗子後圖，塋開馬鬣，卻背邙阜，前瞻洛，昏星始見，聽鐘鼓之雄雄，曉霧初披，望樓台之隱隱，嗣子務光，前任太原府壽陽縣尉，見任隨州棗陽縣令，罄祿崇葬，扶羸負土，蕭蕭荒隴，瞻九原而不追，疚懷，痛百身而何贖，勒茲豐石，式旌不朽，其詞曰，惟忠漢相，惟孝晉臣，五百挺出，數仞孤鄰，材高位下，和光同塵，遇垣則止，由來屈申，其一，壯志弧貞，奇謨密設，臨危匪憚，在險寧折，而有剛，勇而彌列，解紛釋難，此焉忠節，其二，甘雨祈降，袢雲應靈，災蝗避境，瑞雀馴廳，月望花白，潭幽水清，綰茲銅墨，克振金聲，其三，洽聞強識，依仁遊藝，鑽而彌堅，崇而不替，化暨沂表，恩流朔裔，來詠尚宣，去思無逮，其四，亦既歸止，耽玩丘墳，安排處順，積慶徒聞，天道奚爽，殲我嚴君，勒石紀懿兮無歇，天長地久兮氤氳，其五，開元一二九失，唐故處土彭城劉府君墓誌銘君諱素，字策，其先沛郡彭城人也，曰若帝堯，巍巍有國，格於炎漢，赫赫其光，華耀前經，蕙芬後葉，本根碩兮茂，俾爾熾而昌，冠蓋以之，易代簿盛，祖生，隋任州司馬，詩人杼柚之歎，從此不空，治中驥足之謠，因斯載展，邁德茲土，遂處於齊，父洽，皇朝吏部常選，式參裴君之調，未入山公之啟，兩驥先亡其正禮，千丈忽崩於長輿，君幼懷敏聰，長而博達，虛退寡慾，閉關滅聞，孝積其緣，行孚於郡，目藏儀操，時莫之知，東國人倫，豈獨稱其有道，西山日遽，旋已歎於摧良，嗚哀哉，降年六十有八，景龍二年正月十五日遇疾終於私第，君明古人遠圖景，昔賢高尚，園林之賞，克賁於心，冕之榮，蓋非其願，大運不借，巨壑俄遷，令譽空存，人琴俱喪，夫人，弘農楊氏，戶戶朱輪，共推華族，英英素質，夙擅宜家，先殂偕老，夫獨峻，凝霜之節折，開訓大被申慈，鍾承母儀，於焉范著，陶門令子，自此名揚，遠邇欽聞，罔弗攸敬，嗚，樹風不靜，薤露斯傾，天實為之，何嗟及矣，享年八十有六，開元廿壹年八月廿八日遘疾，無何，奄然長謝，即以其年歲次癸酉十一月甲子朔九日壬申合葬於歷城縣南舜山北原，禮也，孤子春卿，仰蒼號呼，訴誶無路，所冀馨其夕膳，長詠南陔之詩，豈圖執爾拳然，遂斫北山之石，疾心酷裂，潰志奚從，用紀幽陰，刊茲翠琰，使玄古有泯，而清輝不淪，銘曰，厥緬兮稱漢王，杳眇華枝之播余芳，我君澹兮無悶，我母肅而有光，蘭蓀鬱鬱兮共盡，孤子哀哉兮已傷，卓茲銘於泉路，維地久兮天長，濟陽江杲書，
唐衛州新鄉縣人王君墓誌召諱僧，字知玄，新鄉縣人也，以咸亨五年歲次甲戍正月壬子朔廿四日乙亥，猝於家館，春秋七十，即以二月四日殯於王明周村西北一里平原之野，東望汲城，四觀白鹿，南贍碧水，北┴青山，形勝土宜，道裨斯境，森疏磅礡，拂穹窿，君宗題竹，帛德縑緗，弈葉承輝，箕裘代襲，曾祖諱全，周任青州別駕，毗贊之能，譽流千里，投醪之惠，澤被三軍，祖諱哲，齊趙州司法，鑒言泉而吐鳳，振翰苑以飛鸞，陶逸賞於一時，播芳猷於萬古，父諱湛，隋任相州內黃縣令，妙彈絲之里，惠渥雉以馴桑，巧化錦之一同，恩洎鯤於流水，君家風，富聞庭訓，析薪能負，基構克承，性恬泉石，忠澹雲霞，知足淹華，清高不仕，秀芳鄉邑，遠近騰聲，不謂石火難停，草塵易舉，化從朝露，氣寂夜台，痛嗣子之擗標，閔孀妻之酸鯁，號天泣血，踴地崩心，嗚呼哀哉，乃為銘曰，玉輪荊色，珠沉漢光，菊銷秋氣，蘭委存芳，墨池波冷，琴台罷張，白驂嘶振，絳旆翻，劍松搖朧，薤露歌長，一扃泉戶，萬代魂傷，歟令胤，系緒綿長，人同杞梓，器琳琅，俄歸長夜，忽奄玄堂，千春萬古，記此封疆，
唐銀青光祿大夫太子賓客岳陽縣開國伯食邑五百戶陳公墓銘並序公諱憲，字令將，平陽臨汾人為氏，洎七葉有漢大將軍棘蒲侯武，又十五平陽侯，子孫家焉，祖遠，雄武多大略，徵晉昌令，不高量累辭辟命，沒謚真隱先生，積德未亨，是用有後，公氣降虛明之神，清暢條理，夷雅閒秀，詞學優深，操行無玷，不徇速達，年卅，鄉貢進士，對策上第，其年解褐滎澤主簿，師尉，明堂尉，閿鄉令，秩滿受詔關內覆囚，旋拜右台殿侍御史，轉庫部，吏部二員外郎，丁內艱，哀毀過禮，服闋，除禮部，考功二郎中，遷給事中中書舍人，策勳上柱國，除大理少卿，出為虢州刺史，復大理少卿，遷工部侍郎，又出為袞州都督，入拜衛尉少卿，復工部侍郎，又出為蒲州刺史，入拜太子右庶子，遷太子賓客，累加封岳陽縣開國伯，食邑五百戶，凡所歷官，咸著成績，皆任實以物，不激譽而於進，休名自著，僉舉允諧，喪仲弟，哀感成疾，以開元十三年九月廿五日薨於東都審教里第，春秋七十八，粵以開元十四年歲次景寅十一月乙亥朔十六日庚寅，葬於偃師縣龍池鄉之北原，祔先塋禮也，惟公宅乎中庸，樂在名教，體忘悔吝，德全終始者，朝廷壹人而已，又嘗著中道，通教二論，注周易，撰三傳通志廿卷，集內經藥類四卷，合新舊本草十卷，並行於代，噫，可謂立德立言，歿而不朽者矣，嗣子長安縣尉少儀等，孝思純至，永懷揚名，乃刊石勒銘，以志幽宅，其辭曰，盛德之後兮實生哲人，文義博暢兮志業清純，孚政光國兮懋寵榮親，立言不朽兮全道歸真，
四從伯中散大夫檢校太子左贊善大夫李公墓誌銘並序公諱文獎，字令德，像帝昌源，惟皇積瑞，摳虹駕電之堂構，出震乘乾大業，雖龍圖鶴讖，秘之天府，而綠車朱邸，可得詳焉，曾祖淮安郡王，寶玉分邦，彤旅受錫，維城開趾，盤石作鎮，祖膠東郡王，玉樹抽滋，柯疊秀，清飆度曲，流桂香於小山，明月飛園，曳蘭芬於長阪，父太中大夫行劍州長，驪穴騰精，丹巖毳，斤骨千里，毛衣五色，公慶繁休和，含章誕生，簪裾赫赫而光代，浮照軒車而駭物，韻冷秋吹，鎣霜鏡於心台，輔政春宮，渥靈姿於儀表，咸熙庶績，朝廷嘉之，所冀溟海搖風，負蒼而橫厲，豈謂佳城見日，即幽途而遄往，春秋三百八十三甲子，開元九年歲次辛酉九月乙巳朔，遘疾於官舍，公樂天知命，居常待終，乃啟手而歸全，遂恬襟而委運，嗚呼哀哉，既而皇情軫悼，儲後兼盈，殯殮所須，悉以官給，即以其年十二月甲戊朔，廿三日景申，窀於雒陽北邙所高原禮也，周善邵相，宅兆寰鄰，龜浦熊山，煙霞回沓，盾曉引，淒楚調於松阡，征縈空，咽悲哥於柏隧，夫人蔡氏，淑範孤凝，柔規獨茂，哀綿失翼，痛結無津，惜酆劍之偏匣，傷井桐之半死，嗣子等，伊莪瀝血，靜樹頹心，敬勒芳猷，刊之不朽，嗚呼哀哉，乃為銘曰，白雲蕭索，紫氣光芒，天符載肇，帝道洪昌，我之盛業，自許多方，乾坤幾息，福無疆，真派浩蕩，仙源清，浦台映，灑潭珠洗，幼子童孫，仲叔季弟，維城盤石，錄車朱邸本根頎茂，高柯森秀，蕊萼芳馥，煙虹紛糅，弈弈六象，蹌蹌九癸，磊落簪劍，蟬聯璽綬，惟公誕懿，聲雄制釋，溯翮鵬天，振鱗，奄延瓊夢，俄驚石槨，鏡慘孤鸞，琴悲獨鶴，悼盈丹，念軫，麟圖啟穸，水修同，崗巒吐霧，松賈吟風，天長地久，庶績無窮，
大唐故登仕郎丁君墓誌銘並序君諱範，字師則，其先譙國譙人也，昔黃星掩祚，玉馬升戎，歷宦前朝，因家河洛，今為洛州河南人也，自禹平水土，南陽建宛社之封，周徙岐，東瀛應非螭之兆，海媛悲而尚用，侯伯征而丁公立，而神仙胤裔，馭白鶴於遼城，尚主才雄，耀金蟬於魏國，曾祖儀，後魏虞部侍郎，北豫州刺史，職列郎官，望參喉舌，分武符於露冕，祈羽蓋於專城，祖順，齊寧遠將軍，朱暉弱歲，即有雄心，鄧艾齠年，便知兵法，青龍踐位，爰登上將之壇，蒼兕聯營，即受中軍之律，圯橋星略，子房之事業可追，廣漢兵圖，孔朋之龍蛇在目，祖君逸，周州都主簿，振響鳴皋，升簪緝務，肅清總局，藩采許其嚴明，光贊雄州，刺舉資其推擢，君風神動物，器局驚人，對日之齡，雅好柔翰，觀檻之歲，頗獵群書，至於墨化圓池，縑濡健筆，起騰猿於札杪，驚反鵲於毫端，既窮雲之姿，用極蟲魚之勢，弱冠知名，召補蘭台書手，不唯草聖，獨許張芝，孰雲善隸，見推程邈，每國有綸冊，命君濡翰，累侍簪，有簡帝心，詔授登仕郎，趙岐有學，未駕華軒，顏子多才，先歸厚夜，嗚呼哀哉，嗟乎，嵇生可養，追上壽於何階，莊涯若浮，痛中年之莫駐，遼東這城闕空是，漢陽之陵谷易遷，以上元二年五月十五日寢疾，終于思恭里捨，春秋四十有九，青烏未兆，權玉於龍門，玄龜告期，版高台於馬鬣，即以垂拱元年歲次乙酉十月癸酉朔十二月甲申遷葬於邙山之高原，禮也，竹林永往，悲涼鸚鵡之杯，蘭亭不追，淒斷蛟龍之筆，嗣子敬賓等，悲深扣壤，痛極捫天，式紀貞民，永揚徽烈，其詞曰，昔在方岳，光啟夏庭，璜浮渭曲，樓悲海靈，殷道斯替，姬業以寧，錫征惟，命氏實丁，鼠軍簪接武，龜組聯華，高冠長劍，列國承家，鴻就駕，魚足圖車，天延地久，代邇人遐，半千應期，挺生君子，仁義自天，詩書閱市，辯發懸河，瓊飛落紙，形識雙化，人琴俱死，塋遷伊濮，宅兆崇邙，徒悲四選，空歎千霜，望高碑而淚下，登孤隴而神傷，泉兮何，夜漫漫兮未央，
洛州洛陽縣張處志並序公諱昌，字吳生，其先鄧州南陽人也，漢侯良之胤胄，秦相儀之裔孫，祖僧護，周任相州刺史，理德邁三王之謠，農桑勸豐盈五之詠，父通，隋任上柱國，武超七德，智果六奇，公乃幼懷肥遁，黜弓冶之良榮，長好消聲，哂聞於夷皓，襟清質白，涅而不渝，精誠佈施，勤無怠，伽藍營構，遠近必臻，經像造書，大小咸預，屋潤陶公之寶，家豐車子之錢，金穴無以籌，銅山何足算，豈意蘭蓀欲茂，而秋風敗之，春秋六十有一，終於洛川里，豈獨春鄰罷相，抑亦黨巷歌而已，即以咸享二年三月十五日葬於邙之山之禮也，白驥斯而降兆域於佳城處礪帶夷庶銘芳於篆志，其詞曰，明明遠祖，穆穆張侯，興宗白水，列爵黃疇，沙中擊軫，圯上收符，文感魯箭，武懾田牛，處士融朗，肥遁怡好，南山弗，東海無蹈，殷夢靡形，周告，矯狷佯，杜門卻掃，富擬公侯，殷侔長者，意曉三乘，心明解，拾彼死生，永離虛假，怡顏體順，聲揚夷夏，
唐故南陽張夫人墓誌銘並序夫人張氏，其先陳留郡開封縣人也，令標時望，移家淮楚，今遂揚州江陽縣人矣，曾祖峴，處性廉儒，風規可則，門標仁孝，名立其德，祖潛，風雲稟性，忠孝立身，能混於世，居然自真，父洽，運務忠干，奉公克勤，才聞八座，位參孔鄰，夫人即公之第三女也，三儀遠著，五德流鄉，意能柔順，貞明內儀，才始登笄，旅歸彭城劉氏，自結秦晉，無虧婦禮，舉案之風，入室綢繆，豈絕恭姜之禮，夫人承大家之餘訓，受母師之典教，何圖天奪斯壽，魂魄上，體掩泉門，歸於逝水，粵以元和元年八月六日奄終於江陽縣崇儒坊之私第，享年有九，夫人育子一人曰士舉，夙承雅訓，早著令名，哀號泣血，哭踴無聲，即以其月廿五日窆於嘉寧鄉五乍村禮也，故刻茲貞石，永為記之，銘曰，皇天不仁，殲我慈母，浮雲往來，清魂何去，不見慈顏，空悲風樹，灑淚灑血，朝朝暮暮，元和元年八月廿五日記，
唐故振武觀察支使將仕郎試大理評事兼監察御史裏行清河崔府君墓誌銘五從叔鄉貢進士譜撰府君姓崔氏，諱茂藻，字子文，其先齊太公之後，在周秦時即為著姓，自元魏以降，至於國朝，冠婚之盛，首於甲乙方，今推門族，必曰崔氏小房為閥閱之最也，而又家諜國史，彰彰可明，曾祖虔，皇大理評事，祖童，皇福建都團練副使，侍御史，內供奉，父諱袞，殿中侍御史，故知鹽城監事，侍御史盧伯卿之外孫，中外昭彰，鼎族之表，君幼懷大志，長負雄才，襟懷坦夷，神識高遠，自謂一日千里，時亦許其不群，問望藹然，綽有餘裕，宜乎歷雲霄，拾青紫，佐盛時，輔聖哲，方表懿行，必發強能，居太夫人膝下，物用罄空，急祿是務，今丞相崔公彥昭，即君之再從昆仲也，相君之鎮北門，乃念其貧，無復惜材器不得，以表請君為交城尉，達識雄名，位卑祿薄，人皆歎其未振也，未幾，官業著聞，所立不朽，今振武元帥李國昌自大同軍升於是鎮，素聞君敏惠聰明，通達才幹，邊陲翳賴，久藉良能，乃疏奏請君於幕下改監察御史，籌謀裨贊，所利弘多，戎狄歡然，軍伍伏，即殊節異行，斷可知矣，以乾符二年五月廿四日奉本府命使於鎮州，因遘疾歿於鎮之館署，享年四十矣，君齒發方壯，未及姻媾而終焉，嗚呼，橫材殄瘁，伯道無繼，行路視之冤惜，知識聞之傷嗟，良善不永，何痛備矣，以其年十月廿四日歸葬於河南府河南縣平陰鄉張陽村，從先大夫禮也，譜與君宗黨姻懿，鄉里接連，早慕風猷，常欽厚德，君又余之再從表甥，稠疊中外，宴笑綢繆，淑仁懿行，具得詳之，令弟彥求泣告請銘辭，不得拒蕪淺，直書不盡，殊美銘曰，森森松柏，凌霜勁質，百父將期，迅風摧誶，梁棟不成，，可已焉，永，
唐故朝請郎行司農寺太倉丞騎都尉劉君志銘並序君諱慎，字進獻，其先彭城人，因仕居趙，今為州清漳人也，昔綠蔡披圖，堯稱則天之大，赤龍乘運，漢得聚星之祉，其後璋錫瑞，茅土疏封，命我元王，奄荒於楚，長瀾茂閥，青史存焉，曾祖穎，北齊博州治中，祖雪，滄州長蘆尉，父會，上柱國，退居不仕，聊城舊俗，展騏驥以題輿，滄海遺風，紆神仙而結綬，戰功藏於王府，高尚絕於人寰，公即柱國府君之長子，性蘊沖和，學該墳素，克己復禮，陳力就列，起家補將作監，甄官丞，隸彼冬卿，掌斯陶匠，器用必善，崇尺在規，秩滿，拜司農寺大倉正，京庾效勤，出納惟吝，紅腐日衍，秋豪無私，夫然德貴道遵，蘭黨玉潤，位匪充量，達生忘卑，開元十三年太歲甲子，享年六十，終於東都之溫洛里，嗚呼哀哉，越四月七日，遷神於北邙之南麓，有子子輿，荒然在疚，罔知所告，永維聖人不朽之義，號哭頓首，予為銘，銘曰，明明厥祖，帝王之緒，降生令德，卑以自處，典國之陶，掌王之庾，履道而沒，為仁何補，自往昔而同然，庸詎知夫皇天之不輔，
唐故雋州陽山縣主簿皇甫府君墓誌銘並序君諱即鷹揚郎將之嫡孫，游擊將軍貴之子君懷萬頃之量，蘊千里之姿，播藏分疇而繼美，成童游，洞經史於，弱冠齒鄉，稱孝友於宗族，既而行名立，從政匡時，光輔一同，弼諧百里，感梁竦之，鄙割雞之小榮，遂乃處安排，閒居養志，忘懷風月，取樂琴書，慕長統之高蹤，得安仁之深趣，豈圖輔仁無驗，夢豎有徵，望西景以馳輝，閱川而徙壑，以永淳元年歲次壬午六月四日，卒於里之第，春秋六十有一，即以其年十月庚申朔十四日癸酉與夫人范氏合葬於北邙山之陽禮也，嗣子仁，等恐陵移海易，河徙山飛，式題玄石，用紀音徽，其銘曰，英英哲人，蘊靈智，和光混俗，依仁義，同館，風志，十室芳，千門播懿，電流川閱，月，昆，風樹瓊摧，川原隕照，煙，實，齊天地乎同歸，
大唐冀州刺史息武君墓誌銘並序君諱欽載，字景初，其先濟陰離狐人，本姓徐氏，皇運肇興佐經綸之業，賜以國姓，洎聖母神皇之臨天下，其父思文，表忠貞之節，又錫同聖氏，仍編貫帝鄉，故為并州文水人也，若夫仁義騰芳，委五瑞而長往，神仙佇術，望三山而不歸，赤帝纂圖，上書光來曉晚之譽，黃星御極，中聖標見識之榮，其道駕蕭張，功超吳鄧，締構雲雷之始，翊贊草昧之初，奄婁敬之宏規，載叨仙屬，異君明之吹律，重忝天宗，國史之所具詳，家諜於焉甄序，無煩縷述，可略而言，曾祖皇朝封濟陰郡王，後固辭王，授散騎常侍陵州刺史上柱國舒國公，薨謚節公，祖，司空上柱國英國公贈太尉楊州大都督，謚貞武公，並星辰稟氣，山嶽降靈，建大廈之棟樑，運巨川之舟楫，寵高九命，位極三台，絢彩麒麟，銘勳鐘鼎，歷任嵐饒潤寺州刺史，再除太僕少卿，兼知隴西事，又加青光祿大夫上柱國衛縣開國公檢校并州大都督府長史清源道總管，除冀州刺史，今見朝集，職隆內外，政廉能，類石建之孝謹，同胡威之清潔四知增慎，三命愈恭，目擊道存，無俟詮綜，君藍田美玉，漢浦明珠，夙彰辯日這機，早著談玄之敏，縱橫詞藻，卓犖群書，神童之譽郁興，大成之目斯在，豈謂嘉苗不秀，與慕槿而同萎，芳樹先凋，將朝菌而俱落，以調露元年八月四日卒於隴西大使之館，春秋一十有五，權窆於縣慈門鄉，垂拱四年十二月十八日，改葬於洛陽縣平陰鄉北邙之原禮也，司徒之夢，償百萬於黃泉，滕公之銘，睹三千之白日，甫遷故域，永新塋，恐碧海之將變，寄玄礎以流聲，銘曰，偃王綿系，孺子後昆，寵高錫族，德貴標門，台鉉增曜，禮義逾尊，慶融積善，遒葉謀孫，韋室沉珠，謝庭摧玉，翰苑余藻，墨池遺躅，永人琴，空嗟鬼錄，一遵泉路，長埋山曲，
巨唐故門衛長史安定皇甫公墓誌銘並序公諱慎，字慎，其先安定朝那人也，本以皇父卿士官命氏焉，自後葉聯榮，郁為四海望族，英髦人物，到今稱之，曾祖珍義，皇歙州休寧縣令，資州長史，郡邑以理，邦家實賴，累歷清白，風貽子孫，祖文亮，皇鸞台侍郎，楊，魏等四州刺史，密勿之委，以獻可為誠，共理之能，以移革開，父知常，汾，懷，汴等六州刺史，楊，洛二州長史，代不乏賢，必復其始，故能德被淮海，聲流河洛，所牧推擇，政掩龔黃，公即楊州府君之三次子也，弄年蔭，授左千牛，秩滿回補尚捨直長，曾未周天，家憂遄及，喪禮畢，調任尚乘直長，督守馬政，職司龍閒，公執信於人，無施不可，又換監門衛長史，兩考，因遘疾在京，以開元十九年三月二日告終於京兆通義坊之客舍，春秋有，無後，即以其年四月七日歸葬於北邙先塋側西北百餘步梓澤鄉之原禮也，嗚呼，人誰不死，悲公壯年，居常無喜慍之容，在官多公勤之績，奈何明德無輔，福謙不流，宦未崇榮，門無胤嗣，早娶博陵崔道照女，一劍先沉，九泉俄往，今祔葬有禮，改移同將終天永，銘其志之，詞曰，天何不仁兮奄茲埋玉，返京兆之魂，歸邙山之曲，
魏王府廄牧丞路君墓誌銘君諱徹，字文徹，河南洛陽人，其先漢前將軍博德，君即其後也，西京列業，婉累德於金籐，東國時乘，緘山河於石室，豈名韜實錄，響逸峰摧者也，祖，齊滏陽令，父買，微尚本州，並蘊枝士林，攄能好事，弘雅，架三善之風，爽氣漂漂，欣三樂之詠，故翹仰無極，虛挹愈深，君早著聲譽，少長異焉，英風弱冠，堪為士則，既而漢東淪替，江都溺驂，遂跡藏暉，苟免而已，自逢成貸，樂道忘榮，難遷土之情，感榆之志，戢圖南橋翼，委東干之楨鋒，不逾父母之邦，俯從負骨之任，選補魏王府廄牧丞，是知山松孤映，乍低枝於叢薄，蓮鍔光，或游刃於雞肋，及王改順陽，因家不仕，追朋命侶，不覺年頹，方欣異聞日就，挹高風以實，俄落青山，掩清越瑤渚，春秋五十八，越以龍朔年三月十七日終於毓財里私第，以其年四月日葬於北邙之陽，禮也，嗣子行起等，痛八桂飄，將葉舟徙壑，七橋虹斷，與星影而沉粱，敢述話言，其詞云，連峰上秀，鏡水空，清華交映，詎比高縱，允矣，載穆家風，文同簡玉，藝總談叢，光隙駟，影，圖音徽於玄石，湛輕霧於青松，
唐故府別將秦府君夫人太原王氏墓誌之銘並序府君諱愛，先望咸陽人也，顓頊之胤緒，穆公之苗裔，分派流移，散居方面，因遠祖宦游，即為壺關人焉，曾祖諱鐘，志氣弘略，名著有聞，以受上柱國，祖諱力，獨步於方外，以受上護國，父諱貞，功成盡節，事感殊恩，棄世皈緇，三代承襲，各爰墳域，皆注銘志矣，府君幼稟庭訓，夙承義方，終始不渝，禮樂出眾，家宗孝悌，信行遐宣，遊藝依仁，操不逾節，翱翔雲外，安閒樂居，宗族遵其楷模，鄉黨稱其令范，以受府別將，享年六十有六，以元和十二年季春之後，忽加疾疹，藥石無功，以其年仲秋中旬有八終於私第，孤子二人，攀號泣血，觸地無容，竭忠孝於家國，嗣子晏，不墜嚴訓，精藝弓裘，報效之誠緒，以鴻驢卿賜紫金魚袋上柱國，次子，溫恭色養，立性有規，里閭稱善，孀妻劉氏，哀號殞絕，哽咽增悲，擗叩地，顏無光輝，鸞鏡獨舞，雙劍一虧，次新婦王氏，攀號慟絕，涕淚徘徊，哀孫有二，悲哉，夫人王氏，笄年伉儷，以仕秦門，卅餘年，婦禮不虧於孝道，守閨閫無越於母儀，令淑余芳，輝光內外，享年五十有六，以元和二年二月十五日終於家室，克今吉辰，再舉合祔，次新婦吳氏，享年一十有八，以元和二年十二月中旬有一終矣，權殯村西南半里已埃後，其大新婦路氏，去元和十一年三月廿二日終，權穸於大塋之左，日居月諸，遂求安厝，筮卜葉從，宜用其年，九月廿三日葬於本邑三老之里祥鹿觀東北半里平原禮也，其原盤龍央掌，塋兆股肱，東瞻馬駒之嶺，紫氣發於丹霄，西望梨避之山，白雲生於遠岫，南觀雄狐之穴，朱鳥成池，北倚仙君之阜，玄武登天，恐後陵谷變移，紀得遺芳，刊石勒銘，永旌不朽，其銘曰，克生懿德，樂道親人，心明八水，玉潤三春，擇及子孫，善流餘慶，丹桂叢芳，寒松交映，龜筮葉卜，宅兆高原，名注白簡，身奄黃泉，嗣次絕漿，攀號泣血，鬱鬱佳城，蒼蒼松月，
唐故權知沂州長史銀青光祿大夫檢校太子賓客兼殿中御史穎川郡陳公墓誌公諱諭，字子明，其先穎川郡人也，曾祖易州刺史兼御史大夫，祖妣國夫人上谷張氏，祖楚，河陽軍節度使，檢校左僕射，兼御史大夫，贈太子太保，妣清河張氏，父賞，義武軍節度使，檢校右僕射兼御史大夫，贈太子少保，妣辛氏，繼親封太原郡夫人王氏，公即第二子也，公自沂州考滿，赴京論官，不幸寢疾，大中十年三月四日終於上都私第，享年三，娶上黨苗氏，生子三人，長子劉九，次子穎郎，迎官，皆總幼稚，女四人在室，未及笄年，以大中十一年八月六日葬於河南府河南縣金谷鄉張村全原里祔先塋禮也，
唐故平陽路夫人墓誌銘並序夫人諱昭，字惠姬，平陽人也，若夫昌原海鏡，湛玉液之清瀾，靈趾山巍，郁仞金之迥構，暨乎豹韜馳算，絕漠鼓旋嵐之威，龍闕昌言，聖庭敷藻繢之旨，像賢弈彩，鴻胄聯華，道爍瑤編，紛靄瓊冊，曾祖弈，齊任許州刺名，大父信，隋任齊州山茌縣令，父虯，處士，並霞牆聳嶷，風器詔明，或雪纓撫時，或雪弦調俗，標祥仁於三異，鏡冰華於六條，惟夫人桂魄資方，蘭苕擢秀，引宵燭而凝范，佩曉以流清，應梅序其移天，端蕙心而作儷，式光壬度，用華金尼，韞梁姝而振景，韜冀媛以翔英，不謂香落蕖波，奄閱潘池之水，吊流仙羽，俄興陶鶴之悲，以咸亨三年二月十日遘疾，終於福善里，享年有七，則以其年二月廿八日窆於北芒原禮也，悲夫，遽扃玄壤，長分白日，對雲隴之蒼茫，瞰松原之蕭瑟，勒風徽於泉隧，與終古而相畢，其詞曰，玉流演派，瓊巖聳趾，弈景璜，聯輝青紫，飛香五禁，翔英千里，磊松竹，蕭森杞梓，烈祖溫華，顯考韶令，詞峰山上，文波海鏡，泅贊蒞時，曳鳧從政，月魄遐皎，雲柯遠映，爰挺芳，柔婉凝明，萊姝孕白，斑矩，塵落草，弦，礎斯勒，素長旌，
唐故文林郎行洛陽宮青城監監事武騎尉王公墓誌銘並序君諱德，字威德，太原人也，若夫瑤源派緒，紫開若水之祥，胄分華，靈鶴表伊濱之慶，罩月輪而疏葉，蕩日晷以馳，代彥於緹由，門閥蔚乎蕤槧，祖榮，隋光州司馬，父，隋懷州河內縣令，履鶴晨驚，淮沂矯博霄之翮，舄鳧朝翥，河墳翻集洛之儀，公鎣質瑤貞，衛玉謝其暉潤，沖姿銑鑒，陽金弛其層價，暨乎解薜賓王，搏風矯翼，匯茅觀國，溯水騰鱗，釋褐除青城監監事，罄丹誠於禁御，奉玉輦之清游，厲素檢於華嚴，警翠之麗觀，豈期瑤瞻遽魄，夜舟漂逸鷺之濤，金風早秋，晨露殞翔烏之景，鱗德元年七月七日終於私第，春秋六十有三，夫人鼓城劉氏，隋壽州壽陽縣丞琨之孫，唐故儒林郎亮之女，締慶韶宗，誕華懿胄，鳳兆筮得朋之地，鴻驚適終慶之宗，耀婦德於中閨，擅母儀於外閫，瓊筵方壽，嚴飆驚玉樹之條，蛇寶攸懸，砥石斷驪泉之，春秋五十有九，總章元年十二月一日，卒於敦厚里，粵以總章二年歲次己巳二月庚戍朔十一日庚申，合葬於邙山之舊塋，禮也，玉鳧下泛，便無綠字之題，琰碣家，贈萏如玉，狀雪方花，雙鴛泛水，一劍先沉，孤鸞舞鏡，獨鸛棲林，亭亭峻節，皎皎貞心，溘零珠露，空浮玉音，泉塗兩魄，再早雙衿，刊翠琰而何為，慮谷峻而山深，
大唐故游騎將軍守永嘉府右果毅都尉上柱國於府君墓誌銘並序左御史台殿中侍御史張嘉之撰於戲祚必復始，慶延於後，陰德有徵，高門自廣，世濟其美，可略而詳，公諱賁，字履謙，東海郯人也，漢丞相於公之後，九代祖禁，魏將軍，益壽亭侯，曾祖晟，周壯武將軍，南城郡公，宏材命代，英略冠時，祖詮，隋長沙郡守，襄城郡公，循良其道，神明其德，父士俊，皇朝使持節延州諸軍事延州刺史，上柱國，東海郡公，贈瀛州刺史，鎮高方岳，聲振外台，故得禮被哀榮，位隆褒贈，公芳庭玉樹，合浦珠胎，早挺端嶷，夙鄰殆庶，言擇詩書，業傳弓冶，文場迥望，煥組繢以相輝，武庫榮觀，見矛戟之森列，而承陰若木，漸潤長河，起家以門緒授左衛勳衛，及筮將登仕，學而從政，利用作賦於王庭，動靜必光乎吾道，軼鵬路則輕羽，鳳搏六月，奔驥途而騁力，日馳千里，解褐調擬徐州司戶參軍事，簡賢選能，進善黜惡，弘農坐嘯，推器於邦君，越嶺長謠，幾勞人於州職，屬頑凶僭逆，江淮震盪，月敕委州將擇清強宮統兵討之，公以材應選，道不墜地，誅乃順天，雷震電擊，戰勝功取，恩敕賞口加階放選，旋丁母憂告罷，泣繼以血，起扶以杖，三年之喪，再期而已，值國家受終革命，觀風省俗，軒長驅，絲綸遠降，公光輝以牧，令望自高，被劍南道存撫使奏充判官，為時須也，及還，以舊功累敘，恩制加五品，授游擊將軍行左武威衛左司階，策名清時，列侍丹陛，忘懈倦於興寐，竭公忠以巡警，俄丁父憂，苫塊自持，哀毀逾禮，廬於墳側，杖而後起，服終，蒙授游騎將軍，守永嘉府右果毅都尉，公博覽史籍，特曉軍謀，士卒仰其威惠，兵甲賴其訓率，方謂雄圖自遠，當萬里之通侯，豈期稟命不融，將百年而異代，以聖曆元年四月遘疾，其月廿七日奄終官舍，春秋五十有三，即以其年五月權殯於府之廨田，悲夫，九原可作，千齡共盡，龜謀啟兆，考卜宅以終安，馬鬣因封，見佳城之遽辟，粵以景龍二年十一月廿七日遷厝於洛陽北邙舊塋禮也，夫人河東柳氏，長子行蒲州猗氏縣丞光業，次子天宮寺僧住禪，第三子吏部常選光，第四子右千牛光彥等，並慎終追遠，天號地辟，惻霜露於行踐，悲歲月之遄易，綺羅熏歇兮池台謝，松柏簫森兮煙霧積，期不朽於窮泉，庶無刊於貞石，銘曰，於公高門，貽慶後昆，陽報不已，陰德猶存，梓材竹箭，桂馥蘭芬，生我哲士，猗歟道尊，可久可大，克岐克嶷，吳鐔洞彩，隨珠爛色，東海振鱗，南溟奮翼，實惟國，徒勞州職，豺狼構患，淮海驚濤，爰整師旅，見挹吾曹，其道不墜，其功自高，委身雄列，韞德龍韜，煞敵為果，智果為毅，勇冠遠圖，才宏壯氣，方將萬里，坐通榮貴，誰期九原，行當淒欷，卜宅厝之，嘉命在茲，青松霧苦，白楊風，丘隴殘兮長，池館兮永思，終昊天之罔極，見白日這何期，
唐故洛州河南縣人張冬至，上柱國，南陽人也，故妻氏以咸亨二年七月廿日終於陶化之里，即以景雲二年歲次辛亥五月景午朔四日己酉，合葬於河南縣平樂鄉界楊寶村東一百步內北芒山平原，禮也，故張府君故妻趙氏夫人墓誌銘記，
陰刻添朱，重光元年庚辰歲三月甲子朔十三日丙子，新除侍郎，遷東宮諮議參軍，轉長史，新潮凌江將軍，林令，追贈廣威將軍，館曹郎中張仲慶，春秋六十三，殯葬斯墓也，
大唐故波斯國大猷長右屯衛將軍上柱國金城郡開國公波斯君丘之銘君諱阿羅憾，族望波斯國人也，顯慶年中，高宗天皇大帝以功績可稱，名聞，出使召來至此，即授將軍，北門領侍衛驅馳，又差充拂林國諸蕃招慰大使，並於拂林西界立碑，峨峨尚在，宣傳聖教，實稱蕃心，諸國肅清，於今無事，豈不由將軍善導者焉，功之大矣，又為則天大聖皇后召諸蕃王，建造天樞及諸軍立功，非其一也，此則永題閣，於識終，方畫雲台，沒而須錄，以景雲元年四月一日暴憎過隙，春秋九十有五，終於東都之私第也，風悲壟首，日慘雲端，聲哀鳥集，淚久松乾，恨泉扃之寂寂，嗟去路之長歎，嗚呼哀哉，以其年，月，日有子俱羅等號天罔極，叩地無從，驚雷繞墳，銜淚石，四序增慕，無輟於春秋，二禮克，不忘於生死，卜居宅兆，葬於建春門外，造丘安之禮也，
唐故左金吾衛大將軍渤海高君墓誌銘公諱如詮，渤海人也，曾祖良貴，皇檀州別駕，祖利生，不仕，父思誨，不仕，公在家孝義，於國輸忠，仁賢莫比，禮樂儒宗，和睦，資財共同，溫良恭儉，無所不通，安定被，榮班累功，倏忽喪逝，魂魄歸空，解褐授隴州龍盤府別將，再任易州長樂府折衝，三任揚州方山府折衝，四任左清道率，五任左金吾衛大將軍，昭武校尉，賜紫金魚袋，上柱國，元河副元帥，會天不仁，忽染斯疾，奄鍾凶畔，皇天降災，以大曆十一年正月廿五日終於河陽縣之官舍，春秋六十有八，孀婦，痛貫五情，恨恨季方，哀心永結，即以其年二月廿四日權窆於邙山之原禮也，恐陵谷遷變，事易時移，故勒石紀文，用旌不朽，鸞鳳之姿，琅之枝，道不苟合，命不遭時，藏名嚮晦，巢駟遄馳，
大唐故李府君之銘並序聞夫死生者不易之常分，修短者任緣之大期，雖絮南山，初昧情於朽壤，樹石東海，終委骨於窮塵，然有履道安貞，含章毓德，業將隆而事謝，身遂歿而名存者，誠可悲乎，君諱度，字仁才，趙郡人也，遠祖因官之次，故為上黨人焉，原夫根抵盤礡，與至道而分源，枝葉扶疏，指芳條向建氏，或龍門擅美，泛仙舸於龜川，或猿臂奇，總神兵於雁塞，論其盛族，鉅可而言也，曾祖遵，閒居樂道，善性琴書，靜默安排，銳情莊老，不以名利干其操，不以榮辱奮其堅，祖政，元從，屬以龍躍晉池，鳳翔參野，實為克勤克效，輔先聖而開基，遂得惟子惟孫，垂後昆向啟業，君上柱國，唐授折衝府校尉，壯志橫雲，雄規蓋代，薊門渝水，頻施汗馬之勞，海右遼陽，屢屬連雞之陣，冀輸誠於報國，不希賞於微功，既而歲迫懸車，影臨斷石，不圖災生庭鼠，起門任鳥，生也有涯，跡莊言而已驗，死而可作，與隨會而無歸，景龍四年五月廿日，卒於私庭，以景雲元年歲次庚戌十一月戊申朔十三日庚申，遂葬於州城西南二里平原，禮也，其地馮唐勝邑，高城蔭映聳其傍，黎侯舊墟，小水清冷湧其左，夫人申屠氏，潞城人也，道穆三從，訓九子，實望漪桐並秀，無聞半永之悲，豈期龍劍一沉，遽隔九泉之痛，嗣子無變等，淚灑楹弦，涕泣道樹，覿蘭垓而隕魄，瞻蓼徑而崩心，兆葉青鳥，塋徵白鶴，墳縈蔓草，映孤松，思沉杜預之悲，用紀袁宏之贊，乃為銘曰，煥矣芳族，盛業難淪，枝分仙樹，化表紫雲，龍門貴秩，猿腎將軍，一沉蒿壤，長悲棘門，其一，粵我君子，盛德即藏，允文允武，含風吐霜，戈前日落，劍襄星予，仍一朝之冥昧，長飲恨於蒿荒，其二，
大周故文林郎君墓誌銘並序君諱義，字福，上黨人也，帝嚳之胄此邑，遂乃居焉，夫宗子開基，聳喬峰之，入相，恢至業之洪規，曾祖郎，隨任上黨郡儉，騎都尉，君以良弓纂嗣，余緒承基，譽流文中，聲縱仁倫之表，克勤心於禮義之書，銘骨於惟之誥，授君文林郎，加以孝謹高舉，鄉黨重其風猷，廉愨有稱，英哲欽其軌躅，面山對水，賞玩留情，喜月華春，心期自放，遂優遊琴酒之內，放曠於棲神之所，絕心仕宦，留意怡年，期以出世之遊，將構無稱之域，不謂災隨服至，妖逐生，鏡里魂消，輪前影滅，以萬歲通天貳年肆月拾日終於私室，春秋七十，以其年歲次丁酉肆月景寅朔廿日乙酉，葬城西南肆里平原禮也，嗣子守珍等，並居喪識禮，目逝傷魂，恐地變桑田，年深字滅，紀佳城之麗宅，琬石之書銘，乃為名曰，帝系開基，康叔流胤，冠冕牛興，簪纓遞進，慶自根長，名猶德潤，歷代流譽，移君識信，二之嗣也，克隆前代，忠謹揚名，孝慈生愛，人深利貞，行同歸妹，身殞百年，揚於萬載，
唐呂媛，大和七年以樂藝與姊俱進於祁公，明年，姊以疾歿，後一年，媛繼終，年十七，父嘉榮其年仲冬月朔日葬於金鵝村祁公塋西北二百步，與其姊同塋別兆，
維大唐垂拱元年歲次乙酉十月癸酉朔十三日乙酉大唐故穎上縣令獨孤府君墓誌銘並序君諱守義，河南人也，曾祖琛，魏金部尚書，幽，恆，定三州刺史，祖昏，齊特進開府儀同三司，黃門侍郎，左領軍大將軍，使持節成，普二州刺史，涪陵郡開國公，父宣，隋漢內郡太守，濟陰郡通守，並德以潤身，材以蠱，稟銜珠而申豹略，入青巢而侍鸞階，惟君降靈山瀆，挺秀璋，抱中和以自資，蘊高才而韻俗，起家左金吾衛引駕，整斯蘭，肅彼鉤陳，賞鑒渾金，任申陶壁，以龍朔元年授君括州司法參軍事，念室務殷，浮訟多擾，鞫斯茂草，絕彼分縑，秩滿，以咸亨三年授君汝州魯山縣令，動彼鳴亙，良資善政，又以儀鳳三年改授君穎州上縣令，君頻紆鳧舄，再理銅章，人不於正朝，化自融於期月，居諸遞謝，秩滿言旋，豈謂積善無徵，纏不救，以垂拱元年歲次乙酉七月乙巳朔廿二日景寅終於神都尊賢里，春秋七十五，即以其年十月癸酉朔十三日乙酉窆於河南縣平樂北原禮也，嗟乎，草露墜珠，痛傷埋，嗚哀哉，哀子思謙等，蓼莪增慕，淑屺纏哀，將恐海變桑田，山移雀澤，庶芳塵之無昧，勒貞堅之幽石，其銘曰，紳魏葉，冠蓋周京，惟賢之首，惟國之楨，慶賞既延，公侯思復，鶴鳴在野，鴻漸於陸，道以濟時，學而從政，公，聲遐密令，棲塵易落，逝水難留，西，
唐故昌黎韓府君墓誌並序前鄉貢進士趙均撰山川精英之氣，騰為卿雲，降為賢人，雲不能久於天，賢不能久於代，類相及也，噫，有唐乾符五年八月十八日遘疾，歿於洛東告城縣，所薨者即昌黎公也，公諱綬，字子飾，京兆人，先漢淮陰侯之裔也，曾祖思，以勳累拜雁門節度使，贈工部尚書，祖惟政，以勳入仕任蓬州朗池縣令，贈蓬州刺史，公稟淳懿之資，抱沖和之德，含文而見質，知曰以洪筆，麗藻播於縉紳，入上獻書，垂成退，居然敖世，公以外族天德防禦使姑藏李即故太尉晟公孫也，慕公之義，待以殊禮，闢為防禦巡官，公植性放逸，退讓不從，公有二子，長曰邵，任光兼吉王府司馬侍御史，次曰郜，忠貞孝友，皆著令聞，亦以軍功任蘄殿中侍御史，公婚樂安樊氏，長卿之長女也，有蔭莊，去此塋十里，婦德明柔，翔出閨表，公享年五十有八，及疾將革，更命二子，示以歿期，兼誡以送往之儀，務從儉約，言訖奄然而逝，以其年十月廿三日歸窆於河南縣平樂鄉朱陽村之原禮也，公之流派能績詳於國史，孝行刊於家諜，此不殫陳，均末學，早忝中外，命述遺德，敬無愧辭，輒為銘曰，昔為列國，爭長任德，支姓下分，君族斯植，代有清芬，播為時文，綿延祖續，柏悅蘭薰，君德之美，汪然若水，善下之道，流於千祀，洛北之門，左崗右原，佳城於此，藏君之魂，乾符五年歲次戊戌十月癸亥朔，廿三日乙酉建，篆額人處士王厚德鐫字人韓師復，
唐故會稽縣丞李府君夫人韓氏墓誌銘並序夫人諱，穎川人也，觀夫桃源鼓浪，演茂族之綿遐，瓊岳侵雲，標華宗而迥架，故龍額圖功於麟閣，弓高流譽於春秋，自此迄今，其任無替，祖朗，後魏平東將軍，營州刺史，父軌，皇朝申州司法，固安令，咸以明燭冰鏡，貞松筠，譽滿六條，光馳百里，夫人即固安之長女也，夙挺嫻雅，早符令德，清暉玉岫，貞愈桂林，言行中規，作嬪李氏，於是婉諧琴瑟，郁爾芳蘭，耀彩閨闈，凝暉娣姒，實有裕於儀範，方習教於端仕，不其樹動金風，光沉珠浦，粵以顯慶五年七月廿五日終於河南縣立德坊私第，春秋七十有二，以其年八月十六日殯於邙山之陽，禮也，子思彥，恐菊潭朝徙，松山夜沉，敢勒芳猷，其詞曰，邈哉玄胄，佐堯仕周，如蘭秀夏，如菊芳秋，百齡冠冕，萬代公侯，惟祖惟考，夙振徽猷，篤生四德，紹彼前芳，臨詩辯義，采微知章，豈謂無，奄落斯良，露濃寒葉，風淒白楊，
唐故處士韓君墓誌銘並序君諱德，字惟行，上黨長子人也，自匡周道茂，孤標宣子之威，輔漢勳高，獨賴淮陰這氣，詞雄語博，遂掩溫昌，志直義宏，不避曹植，英奇間出，逸哭相仍，祖生，齊并州太谷縣主簿，父秤，隋本郡功曹，並才均宋玉，藝等韋金，惟君弱冠深沉，壯齡卓犖，王處沖之素業，西晉知名，孔文舉之清規，東京獲譽，因心孝敬，奉訓鯉庭，至性溫和，澄襟雁序，願居田里，何慚陳仲之，未羨公卿，雅葉少游之樂，豈謂溘從朝露，倏掩夜台，春秋七十有一，卒於私第，夫人暴氏，坤儀特峻，陰則方遙，降神巫嶺之中，庇質梅芳之內，早嬪君子，久度暄寒，始見誓於柏舟，終恨辭於桃徑，享年七十有七，奄捐屏帳，第二子興福，第六子守節等，光含謝玉，色韞韋珠，佇遷鶯谷之飛，忽及任鳥巢之禍，嗣子智覽，奉成等，集蓼摧肝，銜荼裂魄，慎終追遠，敬申白馬之封，瀝素披丹，恭翥青烏之子，以大唐開元九年歲次辛酉十一月甲辰朔廿九日壬申，合葬於縣城西北五里平原禮也，卜此名郊，地惟形勝，左鄰抱犢，隨岳列之曾棲，右峙發鳩，任仙娃之來去，迢迢曠城，吹慘白楊，鬱鬱佳城，雲愁翠柏，其詞曰，後稷宣公，周邦孕祉，龍額作貴，鴻臚積美，三鼎承榮，九鍾韻理，英靈間出，卿相不已，驪泉吐耀，鳳穴開文，唐郊績合，參野華分，字騰羊柱，望出雞群，金柯玉葉，矯霧參雲，惟君如，惟君如璧，何藝不就，何不歷，三樂居心，四愁屏跡，蘭支方敘，松丘俄適，
大唐故恆州真定縣丞姚府君墓誌銘並序君諱如衡，隴西人也，少習經史，掾摭群書，才學有能，吏用無缺，曾祖寬，隋光祿大夫冀州刺史，祖感，皇太中大夫，陳州刺史，父良，正議大夫，普州刺史，府君克己身，聰明仁孝，任賢無易，有始有終，夫人河南源氏，賢明婉約，體性溫，四德有聞，昌言稱美，弱冠求仕，解褐遂州參軍，又轉恆州真定縣丞，在任公清，人皆悅伏，執政無頗，德化民和，常以省躬退身，未來之道業，持戒念誦，求無上之真心，雖在官從仕，恆去塵俗，不食葷血，積有歲年，府君去夏六月寢疾於所部，廿七日薨於寶苻里，時年六十七，夫人去春二月八日暴疾卒廨捨，年九，一男二女，幼子，叫蒼昊而何依，哀哀孤女，痛黃泉之永隔，以開廿七年四月九日吉辰，葬於邙山北崗禮也，萬化歸空，九原長恨，敬憑幽石，以紀貞猷，銘曰，天道蒼蒼，幽路茫茫，辟如逝水，誰能久長，如泡如電，似影似光，奄忽遇此，世相遑遑，長歸玄夜兮存者傷，永絕青春兮亡者殃，悲哉痛哉兮幽顯隔，以禮安厝兮邙山崗，
平陽郡故敬府君墓誌銘並序府君諱覺，字德峻，平陽晉人也，昔虞帝之孫，命陳開國，厲公之子，賓齊啟邦，莫之與京，承敬仲也，春秋以王父字為氏，府君得之，乃教述職平陽，子孫因宅，遂為郡人也，遠祖孝英，北齊太常卿尚書左僕射永安郡公，祖並逍遙不仕，含光藏輝，盛德之餘，生府君也，荊璞以抱真為貴，魏珠以含潔為尊，天生逸人，遁世無悶，先王之訓，咸摭精華，非聖之書，吾之不好，七十之黨，回也亞丘，五百之賢，子陵逃漢，厭俗者以寵榮為身累，居貞者以淡泊為天和，樂志林泉，偃高霞月，何必珍食，沉瀣可以為飧，何必錦衣，薜荔可以為服，商山穎水為方外游，享年八十有四，以天授二年寢疾，終於絳州大平縣之私第也，夫人天水郡趙氏，坤儀克順，乾以之貞，婦道克柔，夫以之正，詩興苡，禮獻蘩，鳳皇于飛，紹前烈也，一言辭辟，楚於陵之妻，三徙擇鄰，鄒孟軻之母，享年七十有四，以萬歲通天二年寢疾，終於洛州河南縣之里也，粵大唐開元十五年歲丁卯十月五日，合葬於河南縣河陰鄉之原禮也，長河北濟，嘶白馬之朝來，崇岫南臨，泣青烏之夜掩，嗣子朝散大夫行國子監大學博士，集賢院侍講學士會真，以先君弈世貽慶，故後嗣高門象賢，侍講丹闈，承恩紫殿，以為陵谷將徙，硯碑之歲不留，瓊瑤可書，滕碣之名斯在，俯命狂簡，式銘洪休，其詞曰，河之南兮山之北，中有佳城掩冥默，均雨露於天和，葉陰陽於地德，君之來兮爰處，慶之流兮彌億，紫綬兮金章，長耀耀兮光國，
唐故梁孫蕭君墓誌記君諱令懲，字令懲，蘭陵人，帝嚳之遠裔也，昔微子以殷王之嫡嗣，建國於前，丞相以漢帝之功，封於後，自茲已降，弈葉彌隆，七代祖順之，梁文皇帝，六代祖衍，梁武皇帝，五代祖統，梁昭明皇帝，高祖，梁宣皇帝，曾祖岑，梁吳王，祖瑾，梁侍中，永修侯，父澤，廬州司馬，君即司馬之第三子也，幼而奇嶷，性自天知，司徒辯李之年，才堪王佐，頃托孔師之歲，智識過人，是知哲聰明，不幸短命，嗚呼哀哉，痛之深矣，忽以永徽年十月九日，卒於益州成都館舍，春秋四十有九，乃於顯慶三年十一月五日，葬於河南芒山之原，將恐悠悠千載，無圓石可觀，杳杳遐年，罕方磚而為識，故勒斯文，庶存不朽者哉，
唐故溪州大鄉縣主簿李府君墓誌銘並序前郢州富水縣尉河東裴著撰嗚呼李府君早，昔管仲慟鮑叔之哀，孔宣喟顏回之歎，皆以德而無壽者焉，公諱澤，河中府永樂縣人，父綬，皇湖州錄事參軍，讚美六條，光一郡，公則綬之令子也，上縣一佐，頃年降授，用大理小，化若烹鮮，叔綬皇許州陵，長葛二縣令，遂遷家穎川，寄業葛，貞元十五年九月用兵，全家奔北，因履險墮空，驚而卒，豈期仙鸞墜翼，寶劍摧鋒，年五十，夫人徐氏，則故縣令遜之淑女也，乃雍雍婦德，贏贏母儀，執義方以訓孤，守孀閨而撫幼，胤子鼎，次子存，胄子僧法名弘振等，並以躬勤孝養，恭順慈顏，寢食安和，將保遐壽，奈何昨開成五年八月一日，因夢驚泰豎，疾遘膏肓，藥筮無徵，忽從長往，嗚呼，子欲養而親不待者，其斯之謂歟，年七十九，嗣子等毒辛心，荼毀孤骨，相謀勉，無誕餒寒，便以此年十一月廿四日，祔葬於河南府陽翟縣大隗鄉諸侯山南原，禮也，胤子等絕漿泣血，仰訴昊穹，行潦蘋蘩，恭享其祀，慮其陵谷遷變，時物改移，故勒石以斯文，用記其於千古，乃為銘曰，其一，天地含德兮受養萬物，何李公早亡，令夫人兮又歿，諸侯山下三千年，隧啟佳城見白日，嗚呼兮李公夢居此室，其二，黃泉別兮日月長，如水流兮無還鄉，子孫千祀兮行，松柏萬古兮，
大唐故道安禪師姓張，雍州渭南人也，童子出家，頭苦行，學三階集錄，功業成名，自利既圓，他利將畢，以總章元年十月七日遷形於趙景公寺禪院，春秋六十有一，又以三年二月十五日起塔於終南山至鳴追信行禪師塔後志存親近，善知識焉，
大周故朝請郎行石州方山縣令騎都尉申府君墓誌銘並序夫大易權輿，渾沌之形不測，剛柔剖判，乾坤之位載隆，然則品類區分，千八百國疏於地，陰陽延埴，廿八宿麗於天，故能錯綜群生，陶眾類，九州百郡，遂啟邦畿，錫土封茅，爰昭氏姓，君諱守，字節，魏郡人也，其先出自皇炎帝之後，洎乎唐堯分掌方岳，錫族封申，周詩哥於元舅，漢史Γ於申公，公子申驪為楚大夫，遷於魏郡，因而家焉，申紹申，即其苗裔也，莫不英才博達，儒墨贍該，佩紫懷黃，任股肱之職，剖符分竹，貽帶礪之盟，曾祖諱道，齊任滑州刺史，祖諱元，任宣州錄事參軍，父諱諤，任渭州障縣令，或褰帷出守，宣務六條，或墨綬絃歌，弼諧千里，府君山庭奇相，月角殊顏，道亞生知，擅金之碩學，德逾重席，邁拾紫之儒門，是以不墜箕裘，載興堂構，乾封二年釋褐授利州綿谷主簿，儀鳳二年，授潤州延陵主簿，文明元年，授滄州饒安縣丞，載初元年，授石州方山縣令，但出身就列，歷宦多年，束周行，從官數代，法惟畫一，德靡二三，玉潔冰清，脂膏匪潤，安貧樂道，涅而不緇，幾佐烹鮮，方臨制錦，牛刀已屈，驥足未申，遂以天授元年窮秋遘疾，非腠理，病甚膏肓，草石無依，和緩靡救，豈謂降齡不永，俄淒楊震之禽，享福無徵，載易子輿之簀，以長壽二年六月十四日，終於方山任所，春秋六十有九，嗚呼哀哉，自臨石部，已歷三春，撫字未周，俄化千載，吏人摧慟，工女寢機，寮悲傷，哀深罷市，靈魂返靶，幾切攀轅，龍旋征，彌傷臥轍，夫人田氏，樂安臨濟人也，曾祖諱振，齊任并州太原縣令，祖諱惲，周任房州司馬，父諱達，隋任費州錄事參軍，夫人月浦承靈，凝貞驚於王葉，星津宅粹，聳潔振於金柯，爰自初笄，嬪於申氏，母儀有范，婦德無虧，孰謂舟豁土夜遷，望風柯而結恨，薤歌朝引，陟岵而增悲，遂使菱鏡之前，空淒獨鶴，松巢之上，幾歎孤鸞，遂以乾封元年四月廿一日，終於洛陽本第，春秋卅有九，嗚呼哀哉，今以證聖元年歲次乙未正月辛巳朔廿九日己酉，合葬於邙山之陽平陰鄉之原禮也，地惟形勝，蘇秦稱負墩之田，面洛背邙，潘現賦閒居之所，乃卜乃筮，方馬鬣而樹墳，曰止曰時，像龍頭而築闕，所冀飛禽聚壤，豈惟天女蹈機，走獸陪墳，非物神明享福，嗣子登仕郎行鄭州錄事飛騎尉辯疑靈夔帳內仙客等追慕無及，遷奉有期，痛貫心靈，哀纏骨髓，顧蓼莪而永感，思負米而長悲，叩地捫天，酸號罔極，謹鐫玄石，奉述銘言，其詞曰，緬尋厥族，始自炎皇，姜姓之後，尖系濫觴，錫土申邑，枝派克昌，既侯乃伯，實顯其光，嗟嗟烈祖，載享其福，群書國史，揚名顯族，鄧林一枝，昆山片玉，溫柔所歌，屬詞攸錄，堂堂府君，壯哉仁德，志性超逸，威儀不忒，規矩可觀，韋弦是則，木鐸字人，銅章理職，積善餘慶，待封高門，幽靈已沒，芳言尚存，延陵解劍，白馬來墳，感今懷昔，天道何論，峨峨，泉宮寂寂，遽歸丘壤，奄從窀穸，樹闕營墳，鐫金刊石，庶宅兆而永安，望終天而無易，
大唐故處士張君墓誌銘君諱興，字文起，南陽西鄂人也，漢太史衡之胤胄，昔靈春西，留侯帷幄之，星移東井，常山興締構之功，或師範萬乘，昭彰圖籍，光臨里，煥炳縑緗，異動三台，識司空之忠烈，吟謠雨德，表太守之仁明，弈葉簪裾，蟬聯組，規矩重疊，代有人焉，緬究遺編，可略而言矣，曾祖，冀州信郡縣令，絃歌不奏，美化洽於一同，張，仁風清於百里，祖虔，周太僕寺主簿，才能幹濟，智略強明，尋辟除轉授瀛州河間縣令，父才，隋揚州江都縣丞，輔弼風規，俗流清化，贊導名教，邑致歌謠，君胤系高華，等琨吾之良劍，箕裘纂組，若青丘之祥鸞，義烈因心，未資於典籍，忠良天縱，不假於規模，崇有道之林宗，慕無為之李耳，名利之所不拘，榮辱之期混，弓旌不應，羔雁無移，道契虛玄，性符高尚，縱寂寥而實趣，持澹泊而怡神，志道研精，非邀鼎食，窮微盡要，詎徇輕肥，得性書，吟嘯煙霞之表，時談物義，進退木雁之間，妙款榮期，高符黃綺，時從三徑，乍撫一弦，以道義而為尊，輕蟬冕而非贊，探賾幽隱，迥邁惠之機，致遠鉤深，遙鉗黃老之趣，想秦晉之存匹，昆潘陽之代親，遂婚於辰州辰溪縣令漢陽趙徽之女，幽閒婉慝，中饋聿修，懿淑溫和，母儀守，君纂業成勞，遇揚雄之痼疾，淫書作瘵，遭皇甫之沉痾，氣擁膏肓，疾纏腠理，屬華佗而不愈，見扁鵲而無瘳，以貞觀廿二年七月廿七日卒於私第，春秋六十有二，夫人趙氏，卒於永徽四年，春秋六十，粵以龍朔元年歲次辛酉十月癸亥朔廿三日乙酉合葬於故鄴城西八里，禮也，面平原，背漳浦，左帶蕪城，右連林麓，刊茲玄石，紀以清徽，勒彼鴻名，光斯泉戶，庶使青山為礪，表盛德而彌芳，碧海成田，闡嘉聲而不泯，嗚呼哀哉，乃為銘曰，規矩重疊，璋代映，三台表異，兩岐興詠，人倫楷模，縉紳龜鏡，百代逾芳，華齡彌竟，道合幽玄，性符林壑，跡齒滄波，名台閣，貴不充屈，賤不殞鐫，思巧雕龍，光逾列鶴，有謂升堂，相期人室，帷薄空，繁華未實，忽不幸，咄嗟已失，一棺既閉，萬事長，茗蕘壟，山足，露銷草，風飛樹綠，玄門一，無追，貞芳載燭，
唐故清河崔君之志銘君諱石，清河人也，因官上黨，封屯留侯，自履跡於開祥，構極人之峻趾，曾祖諱粲，祖諱道，父清貞不士，樂守區園，春秋六十有八，終於私室，以天寶七載歲次戊子八月己亥朔八日丙午葬於屯留縣東北卅里平原，禮也，東視濁漳，西觀清雍，黃崗鎮其後，淥水引其前，勒石為銘，乃為詞曰，巢駟難留，遄波易迅，山河不定，取此為信，
長河宰盧公李夫人墓誌文有唐開元廿九年歲在重光十二月五日，德州長河縣令范陽盧公夫人趙郡李氏遘疾，卒於東都洛陽德懋里之私第，春秋有八，其明年獻月三日，葬於長樂原附先塋之西北禮也，夫人即皇朝黃州司馬慈之孫，考功員外郎秦授之女，出彼令族，嬪於高門，娩淑聽從，昭明女史之訓，礪擊紛燧，嚴事舅姑之禮，故上睦伯仲，皎棠棣之華，下子孫，衍椒聊之實，蓋德之廣也，仁之裕也，偉矣夫，我盧公適佩銅墨，方臨長河，夫人宜列鼓鐘，友琴瑟，哀窈窕，吟傾筐，以輔於賢，以贊厥美，而溘委玄化，非天喪予，天實為之，所不可贖，嗚呼哀哉，諸孤洌，利，，，兌，清等，哀哀長號，崩叩幽穸，灑血瑤版，俾余志焉，曰，貞淑薦瘥兮德音昭晰，終然化往兮此靈穴，地下冥冥兮寒泉幽咽，空林皎皎兮長愁孤月，大福先寺沙門湛然撰兼書，
唐故處士江夏黃府君墓誌並序鄉貢進士張珪撰府君姓黃，諱公俊，字子彥，其先江夏人也，即春申君歇之後，長沙太守之裔孫，高祖諱，曾祖諱恕，祖諱法，皆高尚不仕，府君生而有禮，體質魁梧，質性淳厚，以孝義為心，處謙恭為首，家傳清儉，鄉里稱之，自晉代跨於江，迄至今焉，子子孫孫樂其耕鉤，可謂弓裘不墜於地也，何圖暫嬰微恙，便至沉痼，藥石繼來，略無徵應，以乾符五年十月十八日歿於義興縣善奉鄉塘里，享年七十有六，娶夫人袁氏，淑性懿範，婉娩和柔，雅合閨閫，美哉琴瑟，先於府君四年而歿，有男三人，長曰約，早終，次曰撙，曰，播先人之風，傳先人之業，遠近欽奉，靡不雲賢，有女二人，長女適吳郡張氏，其女不幸早亡，愛婿張公尚存昔念，之遠及良辰，次女歸於譚氏，奔護喪禮，罔失其儀，嗚呼，而知命矣，因夫人袁氏之舊塋，卜其吉日備於今日歸泉之所，宜哉，以其明年己亥歲十月日窀穸，枕夫人塋之北庚首，禮也，寓同鄉黨，請為志，難以讓陳，才雖不敏，聊構斯文，以紀其事，刊於荊屺，銘曰，大道冥漠兮混然而成，得之則壽兮失之則夭，全我慈孝兮終上士所樂兮下士則笑，先有言兮善必及嗣，永介景福兮施乎後世，
大唐李君墓誌之文並序公諱辯，字琮，隴西人也，其指樹為宗，迥標於周吏，盡忠佐命，寵班失於魏朝，莫不代忌簪纓，家傳杞梓者也，曾祖纂，周任齊州刺史，用能弼諧聲教，統千里而無虧，布政宣風，總六條而有譽，祖願，隋任益州錄事參軍，職察而孤直，是非之理必彰，齊道德以匡人，賞罰之威有格，父達，唐朝任宣德郎，但公節儉莊心，溫良宅性，蘊龍門之高義，懷柱吏之韜光，既而敦孝悌，葉淳和，循南陔之庭闈，重棠棵之昆季，窮詠林於藝府，鼓舞六位，殫禮義於詩書，皈漁百氏，以大唐永淳元年四月廿九日卒於綬福之私第，公春秋有九也，豈謂與仁非驗，永寂寞於泉扃，夢奠有徵，掩跡於窀夜，粵以永淳元年五月十七日殯於邙山之原禮也，箭景難留，懼嘉聲之淪泯，丘陵靡定，刊金石紀芳，積善持鐘，生唯俊哲，席間義富，懸何理絕，毫端秋露，文華春潔，一放曠，三逕逍遙，匪希千祿，庶踐松喬，茲泉石，永謝煩囂，嗚呼哀哉，西山黑兮已墓，東岱游兮不追，玄夜長兮寂空，丘荒兮何依，將命兮，
大唐故溱州司戶崔府君墓誌銘君諱思古，孝官奴，博陵人也，因官雍州家焉，祖唐芮州刺史散騎常侍弈之孫，唐海州刺史陽信縣大方之嫡子，母曰隆山縣主，公鼎門演慶，貴胄逸群，唐益州都督蜀王領賞異才，奏娉長女寶安縣主，以咸享元年五月十一日襲封陽信縣開國子，文昌銓綜，三年四月廿九日授朝請郎行始州司倉參軍事，儀鳳二年，加武騎尉，奉敕五品以上薦舉，儀風三年十二月八日擢授冀州司兵，永隆二年加雲騎尉，文明元年四月七日授承議郎行太僕寺主簿，垂拱元年正月廿八日授永州司士，永昌元年九月一日加朝議郎，尋加溱州司戶，未經之任，遂夢奠楹，以天授二年二月九日卒於懷仁坊私第，春秋九，即以二月四日殯於洛州合宮縣平樂鄉陽里，銘記，天授二年二月廿四日，
唐故苗君墓誌之銘曾祖，祖能，君仁亮，上蘇人也，因官遷改，枝流萬國，遂加高墟焉，君根照務秘，周王昔壤之苗，枝扶疏，岐伯分邦之族，世間雅，畢天下之人能，物外清高，極區之敏，夫人范氏，春秋六十有九，去寶應元年六月一日殯於私室，夫人風儀絢彩，德苑居，雪態凝花，母儀光於六行，其年歲次壬寅十月景午朔廿八日癸酉，合葬於沁州東五十里平原禮也，前抗將軍之塋域，北顧尊容，須彌而不朽，左臨小水，夜聞木之聲，西涉峻崗，望見二京之路，由恐桑田變改，陵谷遷移，勒石紀功，乃為銘記，乃為訟曰，其一，惟祖惟記代恐山非銘非，
田府君並序公諱，北平田氏，有虞之裔焉，則孟常以公族匡齊，武安以外姻佐漢，其後子孫從官，今為燕人，考諱莊，不仕，形神方雅，氣調孤逸，才堪經國，學以潤身，伏道晦跡，時俟用，公則莊府君之嗣子孫也，邁德於前，鍾慶於後，文能體要，武唯，立身行己，終始若一，時為親軍，授上柱國，兵部選，屬天寶之年，戎馬生郊，避代丘園，終於別業，春秋卅有二，於戲，驥足未展，玉樹斯摧，有其材而奪其壽，悲何堪舊墟，日月其餘，霜露彌積，有若我工部尚書夫人邢國夫人閭氏，則公之外子慎其儀，仁孝自天，柔嘉惟性，事親之道，色盡其歡，非舅之思，心罔報，因以貞元十二年丙子歲，乃卜兆於淶水縣城北之二里，長山隱而挹，遠壑大淵淪而斜渡，越四月丁卯，葬我田公，故夫人石氏祔焉禮也，有亡妹附於墓之甲，異塋也，二新婦穴於墓之癸，同塋也，蓋親親之道焉，於是舉旌，備塗萏，外姻至兮隧路開，哀聲發兮泉室暗，天蒼蒼兮荒野，風蕭蕭兮白楊，爰摭芳蹤，以志於石，其詞曰，綿綿本系，遠自帝媯，因陳命氏，霸齊稱師，爰及祖考，顯晦惟時，公出，於何不施，幼踐義方，博涉墳史，志凌霄漢，俯拾青紫，長途未騁，天衢中否，徒欲臨川，翻悲逝水，埋魂幽壤，委骨窮廬，頃以亂離，幾歷冬春，曰若邢國，韞德懷仁，因心則孝，非舅誰親，占星考穴，卜地…塋，玄閭載辟，白日重明，塗萏備禮，神理惟寧，薄暮人煙斷，空餘松柏聲，
唐故中散大夫滎陽郡長史崔府君故夫人文水縣君太原王氏墓誌夫人諱京，字海無量，太原人也，宗周肇祀，緱仙命族，不隕令問，代襲能賢，自翦賁離，三世為秦名將，漢有司空咸，晉有尚書令述，魏有龍驤將軍瓊，或文兼三事，或武參七德，繼體以立，盡為璋特達，錫胤成慶，必求宋子河魴，故望華衣冠，首出氏族，曾祖道質，隋主爵郎，起草華省，位當列宿，祖仙客，考幽谷，氣應客星，父，朝散大夫，行宮尹府丞，瑤林挺生，玉立溫潤，弈世龜組，纘戎名器，天祚明德，其鍾美於夫人，夫人即宮尹府君之元女也，神資純懿，性葉柔嘉，織組川，藝實天縱，音律書數，不習生知，出言有章，動容成則，始笄之歲，歸我先府君，率閒和，勤勞輔佐，夙夜恭儉，以成婦順，樽節軌範，以正母儀，事姑以孝聞，主饋以義著，蓄無奸貨，散必周急，若乃祭祀賓客之禮，舉而門風行，邕睦仁讓之教，敦而家事理，是以六姻稱禮樂標首，九族為德義楷模，當府君命為大夫，而夫人食邑文水，天書褒德，爰降紫泥，地理開封，將分石，一時榮觀，百代美談，夫人繁衍之慶，成人者有七，出身入仕，訓以忠為令德，辭家過人，戒以虔恭中饋，故譽稱騁驥，議美乘龍，雖孟母徙鄰，大家垂訓，未之逾也，君子謂府君賢於外而夫人賢於內矣，先是，祖夫人深詣釋門，久探覺路，顧命之日，手付遺文，夫人孝不忘心，言若在耳，克苻宿願，果證真如，於是脫落塵勞，捐捨飾好，精思圓寂，密契微言，國之大師，屢有印可，間一歲而府君棄背，敬姜晝哭，哀不忘禮，黔婁謚行，義以正名，彼蒼不仁，大戾薦及，自天寶十一載九月寢疾，精誠遍於群祀，號訴隔於穹蒼，越十月丙申棄背於懷仁里之私第，春秋六十有六，虔朝等不天，適鍾畔罰，永惟創巨，又集荼蓼，泣血靡訴，銜恤失圖，罔極之恩，雖百身而何逮，奉終之禮，瞻九原而盡哀，即以明年春二月十二日將遷祔於先府君之塋禮也，諸孤等號泣昊天，死亡無日，先君真宅，敬祔尊靈，君仲之哀，期於沒齒，子高之泣，寧止終喪，詞不假人，貴傳實錄，忍哀紀事，豈曰言文，銘曰，洛水北兮邙山巒，靈龜兆兮土龍蟠，合祔尊靈惟永安，諸孤朝夕泣欒欒，
唐故尚書右丞相贈荊州大都督始興公陰堂志銘並序太中大夫守中書侍郎集賢院學士東海縣開國男徐安貞撰公姓張氏，諱九齡，其先范陽人，四代祖因官居此地，公誕受正性，體於自然，五行之氣均，九德之美具，才位所底，不亦宜歟，蓋所闕者，降年之數不延，蒼生之望未足耳，源以秀才，沒贈都督，歷任典詔翰，居連率，自中書令而遷端右，凡十八徙為序，夫官次存乎事跡，列於中原之碑，備諸良史之筆矣，公之生歲六十有三，以開元廿八年五月七日薨，廿九年三月三日遷窆於此，韶江環浸，湞山隱起，形勝之地，靈域在焉，神其安之，用永終古，嗚呼，嗣子拯，號訴罔逮，而謀遠圖，刻他山之石，志於玄室，人非谷變，知我公之墓於斯，銘曰，龜筮從吉兮宅其吉，山盤踞兮土賢實，嗚呼相國君之墓，與氣運而齊畢，
朱書，大唐西州岸頭府果毅息張君妻，麴氏墓誌夫人諱勝，西州高昌人也，即蘭州廣武府折衝麴仲第二，三行夙著，四德早，志列秋霜，性逾冰玉，及歸氏，虔奉舅姑，言成誡，動合規矩，慈歿，幾將滅性，寢毀湟，洫血傷心，鄉行人聞而淚落，方當保貞年，何期以此紅顏，奄實膺慈親之心，不幸早立，更傷君子之，大唐麟德二年歲次乙丑，九遇疾，卒於私第，春秋雖十有八，粵以其十葬於城北西上，嗚呼哀哉，葬斯墓，
唐故袁夫人墓誌銘並序夫人諱相，汝南人也，往因隋亂，流寓洛州，貫屬河南縣千金鄉，自漢至魏，茂族於史冊，周隋兩載，朱輪溢於家邦，故微尚自高，厚雪申於耽道，策和德，忘身在於殉忠，蓋夫人之先也，祖欽，父摩，並耀彩松筠，凝情沼，秉冰潔而秀舉，挺霜露之清暉，夫人言則鏘金，容貞明楚玉，德懋吳，清質於霜潭，釣蕙芬於蘭溪，六禮雲具，作婦劉門，調柔順於朋游，絢風景於齊體，問華幽渚閱令淑於邦家，儀懋朝薰，佇芬馥於閨閫，規模女則，禮訓孫謀，義契增鮮，將申素秩，味甘旨而延袤，安峻以增歡，豈謂禍不災，奄高舂而匿彩，忽悲庭樹，下玉而雕黃，春秋六十六，以乾封二年九月廿四日，終於敦厚里私第，以其年十月九日，葬於洛陽縣清風鄉邙山之陽禮也，嗣子玄敏，恐青編落縹，音儀息於謠令，翠渚紛條，曲沼泯於瑜井，敢僉遺行，鐫勒玄鑒，庶仰高山，其詞云爾，鑠茂族之玄胄，繼司空之徽猷，交朱軒於帝里，飛紫蓋於長，惟祖考之美德，苞杞梓於前修，兼義於抱，究道范於墳丘，毓夫人於貞順，冀克奉以儔，乃顧於訓，非正道而不由，望作則而延壽，希而沉休，凝兮夜冷，松風振兮增愁，
大唐故新城府別將張府君之墓誌銘並序君諱翼，字凌虛，南陽西鄂人也，其先出自晉大夫張老老裔孫，後漢河間相衡即君之十壹代祖也，弈葉相繼，因是家焉，昌緒冠於章陵，洪名派於白水，家傳吝武之列，代光軒冕之榮，曾祖約，皇中散大夫眉州司馬，祖扈，皇徐州司功參軍事，父嗣元，皇游擊將軍，萬春府左果毅，並國秀時英，世兼文武，聲塵偕茂，令望惟崇，用能垂裕後昆，像賢繼美，永錫祉胤，而誕貞良，爰自幼年，遂岐嶷，含章蘊粹，夙躋通理之談，擢穎束束翹，俄振聞天之響，年甫廿，以門蔭資調左親衛，轉左金吾引駕，翊奉軒墀，侍玉階而七載，考登庸，始加榮於一命，屬金方逆節，玉塞多虞，詔選良能，以充統鎮，君以富於謀略，仁傑見稱，虔奉綸言，充安人軍子將，五氣凌雲，前啟控羽林之傑，六戎是總，後殿當貔武之雄，八尺之形，孤聳壯嵩華之氣，壹寸之府，滔滔總涇渭之源，然而奉上竭誠，盡心效在公之節，臨下以柬，必寬信以愛人，重以寥廓為懷，不羈於榮寵，靜宴居量，自歸乎儉素，可謂禮義不侃言，秉德無逾者也，方期輔仁招祉，受戩於無疆，豈圖天不遺，遂災生於伏集，以開元廿年十二月十三日，卒於安人軍官舍，春秋卅三，有子五人，長曰棲，年方舞象，遘此凶艱，攀號罔極之悲，哀忉王褒之毀，絕漿泣血之感，痛窮顧悌之情，旋奉櫬輿，歸於洛邑，妻濮陽吳氏，容範端莊，儀形令淑，吉人之祉，遠穆清風，季女屍之，能其政，自關河阻隔，行已參年，一東壹西，死生離別，長號慘怛，有深寒谷之悲，攀戀增哀，更甚旋隍之慟，嗚呼哀哉，雖年華尚，冬睽桃李之歡，瞻顧鸞皇，永絕于飛之望，痛復痛兮痛難任，傷胤子之嬰弱，悲復悲兮悲不極，恨孀心而無，嗚呼哀哉，喪制有期，爰遵禮典，卜斯宅兆，以窆幽靈，以開元廿一年七月十八日，遷窆於北邙原禮也，山形起伏，既符白鶴之祥，地勢風煙，乃合青烏之兆，將使平陵之東，聞松柏而虛惕，壽安之地，瞻宮觀而非，乃為銘曰，顯祖烈考，載昭清則，溫彩生藍，良精產棘，鳳姿麟祉，國華邦直，六轡如濡，重光有，百齡倏忽，九原淒愴，馬送佳城，魚懸泉帳，高台寂兮歌吹晚，盧山兮風月曠，景問於瑤琨，流清輝於薄葬，
大唐故亡官墓誌銘並序亡宮者，不知何許人也，以儀鳳三年三月九日卒於患宮坊，春秋八十有二，即以其年其月十五日，葬於北邙山之源禮也，
唐故前江南西道都團練副使朝議郎檢校尚書禮部郎中兼侍御史賜緋魚袋高府君墓誌銘並序外兄孟懷澤等州觀察支使試秘書省校書郎撰府君諱彬，字昭文，渤海人也，源流世系，多載於累代銘志矣，曾公諱立，皇荊南節度巡官，攝監察御史，贈司空，祖諱弋，皇尚書吏部侍郎，同州刺史，贈太師，父，自昭義節度使兼潞州大都督府長史，檢校禮部尚書，謫官崖郡司馬，府君即尚書公第二子也，妣滎陽鄭氏，父諱杼，皇鄭州陽武縣尉，府君幼習詩書，早知名教，機悟明敏，穎脫不群，深為尚書公器異，年甫志學，自成人風，門內羈孤，尚書公厚於瞻撫，知府君潔行幹事，可代心力，多所信委，自長兄舉進士，府君以時風寢薄，仲有同趨詞壤，求一第，或致縉紳間異論，遂堅請於尚書公，願以門蔭筮仕，俸錢為婚娶之資，選授蘇州華亭縣尉，秩滿，今西川高侍中駢鎮鄆州，虛懷就辟，奏授觀察判官，試大理評事，兼監察御史，在職不數月，辭以違奉晨昏，乞假歸覲，旋除秘書省著作佐郎，今淮南劉相國鄴判度支，熟美問譽，材器，奏授檢校尚書禮部員外郎兼侍御史，賜緋魚袋，充推官，未幾，相國加集賢殿大學士，遂奏授秘書郎，充修撰，咸通十五年春，尚書公出鎮潞川，堅欲棄官侍行，尚書公以兩院孤侄難於遠侍，板輿歸京國，固抑其情，輦下親懿，每致尺書至潞，多稱述府君行美，事長撫幼，既敬且慈，何義方之致此，尚書公執函怡慰，喜形於色，江西觀察使楊公戴，世故通舊，嘗加歎異，奏為貳，到職信宿，府罷止歸，屬潞卒構亂，勃起狂謀，尚書公厚罹誣譖，謫官南去，留府君所親陳氏及弟妹數人在洛邑，陳氏素抱宿疹，頃嘗痢血，殆至委頓，至是病作，枕席數月，府君侍藥求醫，未嘗解帶，又弟便患瘡，罄囊致國名醫，純孝至行，識者偉歎，府君遠違溫清，家多危疹，忽遘病，醫狀，已非藥餌所及，憂能傷生，遽致淪謝，以乾符四年七月廿四日終於東都陶化里私第，享年五十有六，夫人滎陽鄭氏，父諱稟，皇不仕，長男奇孫，年八歲，次曰憲孫，七歲，次曰禿頦，未，女組兒，四歲，別出女蘊兒，年十四，次曰綸兒，年十一，其年十月十七日葬於河南府河南縣平樂鄉伯樂村，祔於先塋，嗚呼，士君子之道，所貴乎秉仁杖義，篤孝純誠，苟或無玷，夫何恨焉，遜幼遭憫凶，依倚外族，與府君匿情狎愛，分等同氣，歎逝懷德，憤填胸臆，願述芳猷，庶有梗，銘曰，噫我外門，積德流慶，謝氏簡復，王家鳳並，誕秀生材，聯華累盛，卓犖奇器，昭彰茂行，優遊名教，偃息文儒，絹能致問，庭必恆趨，潔操無染，本仁不渝，九霄鴻志，萬里鵬圖，過隙難留，頹波易逝，封樹千古，泉扃一閉，草際朝露，人間浮世，不可問天，唯余雪涕，
故大唐處士趙君墓誌銘並序君諱軌，字師立，南陽人也，聳蓮峻趾，冠雲，委箭昌源，谷王而括地，擅昭令譽，馭日，聽妙，懸合奏，珠綦疊跡，金鈕聯華，休祉昭於昆，茂烈昭於來嗣，祖隆，周荊州刺史，父虎，隋任蜀府文學，並風含韶秀，性履淹詳，實曰國華，是稱人傑，君弱齡沖素，幼齒清貞，浴德文河，澡身學海，席孝，居簡尚仁，調逸麗琴，思窮秋弈，教義聞於州里，邕睦葉於閨庭，式鏡人倫，寶光時范，不謂悲泉掩日，夜壑遷舟，未葉徵松，俄圖就木，粵以顯慶五年四月廿二日卒於私第，春秋六十有一，金蘭後友，對許月以纏哀，淡水英交，望陳星而屑涕，即以其年五月九日窆於河南縣千金鄉邙山之原，禮也，薤歇曉引，柳駕晨趣，蟻幕長幽，龍永，恐光陰相襲，年代雕訛，庶勒玄銘，戒旌泉壤，乃為銘曰，剖符千里，總肆三軍，乃祖乃父，允武允文，爰降明，綺蘭薰，貫穿子史，吟詠典墳，逝川無捨，馳景不留，梁摧孔歎，榱崩產憂，龍蟠一掩，蟻千秋，蕪城露，大野雲愁，
永徽元年歲次庚戍五月朔己亥，西州交河縣人朋春秋六十六，暇誓於先西城，殞靈葬此，廿八日，氏之墓表，
周故右衛翊衛路府君墓誌銘並序君諱綜，字元嗣，清河人也，昔命氏跡基，分茅錫土，崇源遠，靈派，繼體承家，像賢載德，上秦人之十夫，清漢氏之九區，氤氳，未絕靈之氣，月辰磊落，猶垂列宿之精，曾祖嵩，祖隋任蒲州永樂縣令，既地鄰三輔，邑控兩京，人物殷蘩，政務紛雜，彰善癉惡，教肅刑清，寬猛克，威恩允洽，並邑被仁明之化，疆理無盧鵲之喧，不資三載，政成期月，父寶，唐任左驍衛，萬安府果毅，上柱國，主開燕頷，價掩龍頭，膽氣顯，雷霆而不懼，風神不撓，抱霜雪而彌堅，懷七縱七擒之奇，包九九之略，關山霧歇，邊徼塵清，於是入侍丹墀，杖兵紫禁，列功臣之頌，名載騏麟之閣，公疏源萬里，擢秀千尋，少而岐嶷，聰敏，橫經蘊，出學市而先驅，挺思含章，踐詞場而迥鶩，綜茂先之博識吐夷甫之機神，氣貫秋霜，精含白日，風塵不雜，蘭菊齊芳，履李資忠，經仁緯義，是以稂陪青巢，警衛文楷，佩星劍於鉤陳，荷霜戈於欄，恪居官次，以一人，因屆海隅，爰嬰羸恙，以萬歲通天二年六月六日，終於青部，春秋伍拾有陸，嗚呼哀哉，嗟乎，才高位下，未申逐日之蹤，命舛途窮，遽落搏風之翰，行路傷悼，朝野悲感，夫人襄陽羅氏，松竹傳芳，葛覃流譽，冰清玉潤，蕙茂蘭滋，謝雪於流水，恭艷冥授，慈孝自然，九子之訓克降，三從之誠載，奉繁於朝夕，服紹於始終，俄軫夜舟，溘從朝露，嗚呼哀哉，維殯於州原，今以神功元年歲次丁酉十月甲子朔廿日甲申，合葬於洛陽北邙山之平原禮也，雙魂同祔，行窺對鶴之巖，兩劍俱沉，游龍之匣，原野蕭索風淒慘，峨峨隴，斜對邢山之原，黯黯宮，近接首陽之域，綺蘿畢兮池館盡，丘壑遷兮松瀆深，繼子懷福，幼賢今名，早挺風骨，淙派而撫翼，濯台水而躍鱗，業禮金，器成彖，而結，睇風樹而銜冤，爰占白鶴之祥，式啟青烏之兆，載刊貞石，紀芳猷，乃為銘曰，惟善之榮，惟德必祀，茂績淵深，崇基嶽峙，誕靈英傑，傳芳美，藝綜，四始，高轡未騁，落日方次，悲歸岱岳，散玉碎，雲蕩漫，隴，，唯余德音，
唐故奉義郎，前將作監大蔭監副監高府君墓誌銘並序公諱知行，字慎非，渤海郡人也，頃以周鼎沉水，秦鹿走原，波濤溢於九龍，衣冠移於五馬，因官而宅，抑有人焉，紹祚承家，即惟公矣，祖真，隋朝散大夫任婺州司馬，量深由器，秀迥為材，舉信全交，策名半刺，龐士元之驥足，尚屈長塗，陳仲舉之題輿，猶懷雅操，父文穎，唐任游擊將軍，右衛德閏府右果毅都尉，柱國，二秦俠窟，六郡良家，同德比義，光前絕後，劍氛沖鬥，縱英略於雄心，猛氣飄風，挺驍謀於固敵，名揚茂績，榮襲賞功，文昌符上將之星，武德偃重營之月，幕府之寄，御海攸歸，赳赳之誠，濟濟逾美，公凝姿道郭，結志仁巢，為禮義之園，作詩書之府，因心則孝，殉節而忠，漪瀾萬尋，涯岸千丈，居謙寢藝，守默息喧，處晦不欺，自是天然之趣，在淄逾潔，非關逐染之宜，飛霜無以變松柏之心，清風未可敗芝蘭之性，立身從仕，慮始謀終，仍以為屈輪桷之材，居將作之任，委強明以事匯，時號能官，任清勤以蒞塗，人歌得士，豈謂災生斗蟻，釁起巢任鳥，俄飛東岱之魂，不救西山之藥，哲人既喪，梁木斯摧，春相斷鄰里之聲，珠淚擁瓊環之夢，嗚呼哀哉，以景龍二年正月一日終於私第，春秋六十有八，即以景龍三年二月九日合葬於洛陽城北十五里之原禮也，步邙山而登頓，境得地圖，挾水之縈紆，勢符天道，佳城鬱鬱，理白日於泉中，白楊搔搔，咽清風於隴上，公前婚焦氏，中背雙鳧，後娉梁門，不兩鳳，並行光彤史，義契素縑，嗟孟姜之節夫，禮收舉案，歎冀缺之賢婦，敬起盍田，式祔三星，兆諧七卜，嗣子元紹等，並座銘受訓，門號義方，庭禮承規，家稱學肆，登科入室，信昆季之當仁，避席侍師，實友於之垂裕，餐哀永慕，寧捨劬勞之酸，瀝血長懷，鎮銜荼蓼之苦，以為居諧代謝，陵谷遷移，恐祭家無依，傷冥漠之無主，封樹有，冀雕篆之難訛，爰命鄙才，勒銘貞石，其詞曰，嶧陽廣度，渤海長源，九德之父，十德之門，垂天鵬運，控地駿奔，霜貞松柏，風襲蘭蓀，亦既揚名，即雲從仕，欲輔廊廟，先徵杞梓，辭祿謙光，攝職虛已，璧無玷，冰霜自履，人何積善，天何不，喪時之傑，殄邦之秀，二豎挺災，雙童靡救，白楸長夜，黃泉詎畫，春言蒿里，寧喧薤歌，舟驚不定，隙迷遄過，人隨落日，悲逐風多，酆城有地，長埋太阿，
唐故左武衛州大同府折衝都尉公孫府君墓誌銘徐郡彭炎撰公諱孝遷，字遷，其先遼西人也，周文王始分厥族，漢丞相允著大勳，世世家賢，不絕軒冕，曾祖恪，隋幽州都督，祖亮，唐衡州刺史，父神儼，唐涇州臨涇縣丞，用大理小，不樂桓譚之任，恥居州縣，曾聞梁竦之辭，公即臨涇府君之元子也，幼而多奇，眾或且異，童蒙學劍，弱冠論兵，年卅，以左衛翊衛出身，調補右金吾衛左執戟，秩滿，改右驍衛左司戈，尋遷左御率府中候，累司京職，久侍丹墀，出授右驍衛揚州方山府果毅，勇能制敵，才足總戎，遂轉左武衛州大同府折衝，訓兵習武，以有教戰之功，置陣分行，乃見威邊之策，有制令擁旄朔外，驅傳磧西，聞鼓之聲，力能死戰，遇膏肓之疾，表乞生還，沉瘵未瘳，春秋七十三，以開元廿二年二月十五日奄終於大同府之官舍，里廬之內，孰不輟舂，公河目海口，深謀秘略，未躋高位，爰是良圖，悲夫，尋而歸櫬洛陽，權殯於城東伊川鄉，俟吉辰也，夫人琅琊王氏，窈窕淑慎，作嬪君子，年，先公而逝，公遺命合葬，以廿三年龍集乙亥十月廿七日昭告亡靈，改卜遷祔，移神於北邙山入夫人舊塋禮也，雙衾並舉，二室同封，嗣子右驍衛長上先定等，居喪有禮，毀瘠過人，懼岸谷之易平，刊玄石為銘曰，肅肅我氏自文王，紹生厥德內含章，沉謀宏略武蒞職，令名垂世壽不長，河南洛北兮邙山上，萬古森森兮松柏行，
唐故朗寧公主墓誌銘並序翰林學士朝議郎守中書舍人上柱國賜紫金魚袋李騭奉敕撰翰林待詔朝議郎行亳州譙縣丞上柱國臣郭弘範奉敕書翰林待詔承奉郎守殿中省尚藥奉御臣董咸奉敕篆蓋文宗皇帝第四女封朗寧公主，咸通七年八月廿九日薨，時年四十，以八年四月十六日葬於萬年縣崇道鄉夏侯村，禮也，金枝擢秀，銀漢分波，爰生惠淑之姿，克奉肅雍之訓，行成天性，德備人倫，柔閒自著於宮闈，婉麗日彰於儀範，然而芝英發彩，空耀齋房，玉苗散芳，終深懸圃，上升方期於感鳳，下嫁未及於乘龍，俄聞月慘秦樓，風淒魯館，煙霄無路，難追碧落之蹤，桃李華，永謝青春之色，禮從占兆，悲動宸襟，優加雖表於封祟，陵谷更思其遷變，將存刻石，乃命侍臣，爰紀芳規，用為銘志，崑崙九層兮日月環馳，玉台金闕兮上仙居之，瑤芳為樹兮瓊液為池，群仙或降兮我天枝，去不可止兮來不可期，駕靈兮吹參羲，翩冉冉兮混希微，昔既來兮今當復歸，華朝露兮人間徒悲，邵宗異刻字，
大唐故正議大夫行內侍上柱國梁府君墓誌銘並序君諱保定，字保定，安定人也，粵若歷關立侯惟君之先以德登用，光映圖史焉表其朱紱章電燦霞暉榮亦甚矣，高祖，祖，父思壯成令，或出或處，英聲並馳，必以穆義為城郭，信讓，公幼而異，長則有成，深經書藉忠孝閨門待夫唯西南寇喪類必道合於明君利攸往佳從事正臣節惟天子省是之四恩五十四丁太夫人憂逾禮見者號思於任所改時有也則知忠良奉當然孝子之家良光矣侯其而公學而成門人之子斯人而有行不善間十七生終於河南府榆林里第，春秋六十有一，主有月十七日窆於長安城西原，之悲遠梁巖榮壽之之謝之報無之刊倬天生兮年月夫哀哀孝子泣聞山烏，
前守宿州司馬媯瀛莫三州刺史銀青光祿大夫檢校太子賓客御史中丞河南閻府君墓誌銘並序侄前幽州節度要籍宣德郎試太常寺奉禮郎周彥恭敘中丞諱好問，字子裕，其先河南人也，以咸通十四年仲夏月二十五日即世於媯州官舍，壽六十有四，蜀巴西太守芝三十四代孫，二十三代祖冀州刺史鼎，皇貝州長史試大理評事諱昱嫡孫，禰諱晉，皇不仕，妣扶風馬氏，漢宮大練蜀郡白眉之洪胤也，會昌中，燕帥贈太尉蘭陵張莊王念切重甥，特署衙職，功因破虜，官奏憲階，心務廉平，志向章句，莊王嫡直方以戶部襲位，情娛弋獵，性樂微行，常以言維持，嚴於宿衛，莊王猶子德輔，潛祈大福，陰構禍階，爰從東第，直臨正寢，乃被堅執銳，從辰洎申，威掠前鋒，血盈左脅，戶部遽選名醫，始獲痊復，明年冬，諫戶部，吐以血誠，請覲龍闕，時台席白公敏中俯邊勞，特論半刺，宣皇恩詔，授宿州司馬，故天相梁園李公宗閔弟宗冉守甬橋之日，神驚陟屺，望切倚門，故府燕國公以揆路帥臨之時，乃遵舊政，遐歸故里，署為幽都縣令，俄授幽府錄事參軍，才振繩，又委邊壘，授安塞軍使，咸通初，奏侍御史，又攝納降軍使，奏御史中丞，地臨朔漠，位亞竹符，燕國公遐察字人，試其巡警，授節度都虞候，有誰何之譽，副旌之心，又授都押牙，遽付專城，實穌邊俗，授媯州刺史，未逾期歲，授瀛州刺史，今府僕射以貂蟬統戎之際，推以新恩，難膺舊秩，授莫州刺史，逾數月，授幽州司馬，以督察殷繁，遂其閒逸，重臨媯，再治舊疆，府帥僕射，哀慟存亡，迭為賻，即以其年仲秋月廿八日厝神於幽州之乾十里高梁岸南保大原，先夫人尚氏，合祔先塋之左，今夫人彭城劉氏，即莫州唐興縣令諱箴道之幼女也，淚灑朝晡，痛無寧息，有子六人，長處章，討擊副使，次處庸，未筮仕，次處實，討擊副使，次處玄，慕釋宗，次大端，次小端，皆童，女二人，長適幽州討擊副使張從嗣，已先凋夭，次聘莫州莫縣主簿劉震，燕靈王顯胤，二歷典午，四改分符，馴雉一遷，烏台三上，賞文舉之座，慕元禮之門，少遠脂膏，慕遺清白，周彥幼遵面訓，冠乃山居，書讀素王，職遷青綬，深竹林之蔭，己僅四十年，痛松戶之期，未盈一百日，徵其自敘，規乃韋班，敬述家風，樣傳潘陸，慮渝岸谷，薪折松楸，文淚何窮，含毫直敘，銘曰，胤從周室，嬪榮漢皇，巴西剖竹，冀土分疆，爰自河南，裔歸薊北，名標隼嶼，位升熊軾，崆峒秀峙，碣石壯臨，平原聳聳，桑水前潯，拱木風悲，泉庭月皎，望斷塊封，永安宅兆，
唐故處州軍事衙推儒林郎試右武衛兵曹參軍傅府君董夫人合祔墓銘並序府君諱簡文，其先著望清河，祖諱翼，父諱佐，府君立身端謹，不好浮華，守道而安，與物無競，何圖哲人其萎，君子不祿，洎乾符五年七月廿七日，遘疾終於揚州江都縣通閏坊之私捨，享年七十三，娶隴西董氏，即之女也，享年六十二，不幸於五月廿七日而終，育五男二女，長仁本，次彬，次仁讓，次仁禮，次仁建，並未伉儷，長女適邸氏，次仍在室，諸孤泣血，扶護二魂，即以其年十月廿三日窆於江陽縣道化坊合祔禮也，固刊斯銘而雲，詞曰，令婦先逝，哲夫雲亡，生則齊體，死葬龍崗，五男二女，泣血穹蒼，勒銘紀德，子孫傳芳，
太原斛斯府君墓誌銘並序君諱翹，字淳風，其先太原人也，祖宗冠冕，弈葉重芳，明哲代聞，英奇相繼，君星辰秀氣，山嶽神，博識多知，五百年之俊異，宏才碩量，九萬里之羽儀，默語陸琴樽養性，遺榮不仕，放逸為心，締交卿相之門，追賞王侯之第，不孤風月，取暢心神，實命代之賢良，亦當時之君子，豈為電波無住，舟壑有遷，良木斯摧，哲人將謝，粵以唐天寶七載歲次戊子十月戊戌朔二日己亥，終於利仁里之私第，春秋五十有七，悲夫，瑟台闃寂，井逕荒涼，響像如存，精魂何，即以其月廿九日景寅卜安厝葬於南府河南縣平樂鄉界芒山之高原禮也，嗚呼，游龍落甲，傷晦影於黃泉，歎鳳殘毛，痛於丹穴，乃為銘曰，鬱鬱佳城，冥冥夜台，黃泉路咽，白楊風哀，朝謚至，太山其頹，自古飲恨，非君痛哉，
大唐相州安陽縣大雲寺大德法師影塔之銘並序法師諱嘉運，字靈，俗姓劉氏，其先帝王，漢高祖之苗裔，彭城人也，遠祖固宦，遂此居子孫派流，於茲不絕，遂為魏郡人焉，法師宿植勝因，生而奇拔，早懷慕道，辭俗歸真，年歲遂投慈潤寺方大禪師出家，習業，至年十六，逢廣啟虔門，便蒙剃染，配本縣大通寺，恆以頭為務，六時禮懺，一食資身，知自行之不弘，了利他之情廣，更策心訪，朝夕孜孜，遂投河南府佛授記寺翻經大德感法師，親承右學，解深密法花仁王轉女身梵綱等經，成唯識俱捨等三性一乘之妙旨，光滿達磨之流宗，莫不究盡祖，窮其奧，從茲溫古，道業親，遂得譽播三川，聲聞八水，奉敕便留住佛授記寺補充翻經感法師侍者，後本州大，
唐故東都留守左衛飛騎尉上輕車都尉兼守上柱國譙郡曹府君故上黨樊氏夫人合祔墓誌並序登士郎試左武衛兵曹參軍殷仲宣撰曹氏之先，源流遠矣，洎世傳派胤，可得言焉，祖代回琦，文章弈葉，或才包八斗，或學贍九流，或鐘鼎柱石，夔龍佐漢，得姓綿遠，故略而述焉，曾祖諱穎，祖諱雅，父諱琳，並逃榮退祿，伏養閒，遁跡佯愚，謙恭敏節，公即琳之仲子也，公諒直溫和，明辯淑咨，匪由訓誨，稟自生知，不假韋弦，動遵規矩，晉朝二陸，仁德昭彰，荀門八龍，連芳花萼，天倫之性，所配自天，姜肱共被，可以同時，趙孝同飧，依並駕，陸績懷橘，王祥臥冰，公之事親，其在茲也，於鄉黨徇徇如也，結朋友品品如也，公方弘羊心計，立身孝友，不替艱虞，論其事伯桃移風，述其志夷齊取則，瑩如冰玉，清似飲泉，廉如留犢，公諱慶，字宗禮，河南人也，嗚呼，修短有數，去會昌六年丙寅歲十二月十五日，啟手足於洛陽敦厚坊私第，春秋有九，軍府傷其覆束，儕朋痛其短壽，夫人樊氏，先公而亡，冥冥只魂，沉秀氣於幽泉，公先娶隴西李氏，岱岳先游，夭折盛年，早沉翳薈，公又娶清河張氏，夫人乃心貞志，克襲宜家，慟哭六時，崩城變竹，公之棣萼仁兄四房，早逝夜台，三荊凋落，公有女二人，長女以事清河路氏，從夫遠適，家寄淮南，瞻矚煙波，望斷雲水，一女幽閒之質，年始及笄，洞室攀號，幃泣血，公有侄二人，長曰源，授留守左都虞候押衙，次曰嗣宗，長侄源承克治，內外葉從，生身授父母庭獎，束髮成人，皆伯叔訓誨，主綰繼紹，忠孝兩全，酌禮葬事，皆及儀注，以大中元年丁卯歲七月廿一日於河南縣平樂鄉杜翟原，啟樊氏叔母，李氏叔母窀穴合祔玄宮，禮也，嗣侄源情均猶子，孝莫大焉，荷恩德於生前，盡勤劬於歿後，匍匐營奉，以家有無，塗萏之物備矣，哀榮之禮畢矣，恐虞陵谷，請志銘曰，生兮如寄，死也若休，吁哉譙郡，久扇風猷，原郁茂，樣萼聿修，同飧輝映，共被難儔，以孝治家，以忠奉國，一旦雲亡，百身奚贖，傷哉哲人，埋金瘞玉，大廈摧梁，巨川舟覆，天胡其仁，天胡不仁，年華姿盛，奄謝荊榛，罷酬家國，永別交親，生涯有記，團會無因，啟於窀穸，合祔玄堂，三棺同穴，新墳舊崗，青青松賈，古柏無行，佳城鬱鬱，死路茫茫，生涯汩汩，魂遊逝川，魄隨落日，刻茲貞，永記泉室，
唐朱氏故新婦婁氏墓誌銘並序夫人諱四德，字嬌愛，豫章郡錄事參軍婁府君之委女，爰從總，迨於笄年，既勤師訓，功成，桃李春茂，華朝榮，當乎三星在隅，百兩雲適，克配君子，以為乘龍焉，夫其淑慎威儀，婉孌容止，得關雎之風矣，亦冀為雍和之內則，作承家之母儀，何圖享年不永，春秋廿四，以開廿九載九月十七日寢疾，終於洛陽縣感德里之私第，嗚呼，夢蘭有兆，早誕膝下之男，偕老無徵，遽殞夭桃之質，井桐半死，雙鸞一沉，以天寶六載正月卅日陪殯於朱氏邙山之新塋，禮也，嗣子年才捧雉，痛結茹荼，幼識未達於典經，孝感乃通於神理，及金夫懷德，之死未他，恐無紀於聲塵，乃展誠於刻石，銘曰，夭桃之質，德行惟賢，執事君子，容止周旋，降年不永，骨掩幽泉，松間曉月，拱樹宵煙，千秋之下，萬古攸然，
唐故隋黃梅縣尉韓君墓誌銘君諱政，字賓王，昌黎人也，氏族著於春秋，宣子標其令譽，王侯播於炎漢，龍額擅其英風，於是紫紱雕章，艷春花於李徑，朱輪華轂，亂秋水於金溝，祖超，父通，咸以質鎣丹青，范標蘭蕙，肅仁風而贊千里，敷貞順而化一同，可謂當代後人，一時髦彥，君成自華門，少而明敏，出悌入孝，長幼有倫，終笑盡言，進讓無厭，加以學優業就，射策甲科，既尉黃梅，宣翼稱最，久之運屬道消，肥遁全志，欽明馭，養素忘榮，嘯逸侶以攄衿，追良友而高宴，歡賞斯洽，游衍有方，不謂大壑淪波，飄鳧舟而不住，桂林鳳勁，吹玉葉而無停，以顯慶二年九月五日終于思順里私第，春秋七十有四，夫人張氏，則清河張諤之第二女也，自偶良人，峻節凝於菊霜，母儀作則，貞順於朝蘭，不晤秋風，先凋玉樹，去永徽五年五月廿七日，終於景行里私第，春秋五十有九，今以顯慶二年十月廿九日啟自先塋，與君合葬於北邙之陽禮也，嗣子登仕郎仁師等，痛過庭而早闃，悲寒泉而先暮，旌委郁而槧雲，為躊躕而乘路，庶陵谷而無遷，與春秋而終古，其詞曰，族茂周漢，條分葉布，涉魏流晉，淑類彌固，卓哉夫子，實弘斯度，仁洽蘄陽，義行路，立性，是不回，福慶虛，與代長乖，生平盡矣，珠玉雙摧，，哀，其年歲次丁巳十月丙辰朔，
故舒州司法楊君夫人賈氏墓誌銘夫人諱通，其先武威人也，夫宣室良談，漢文以之前席，天下知信，魏武由其執手，英賢繼踵，代有人焉，曾祖琮，周任，襄陽縣令，龜蛇曳，蝗翟開祥，祖哲，隋任韓州司戶，黎元阜滋，構塍墾闢，父子通，唐朝請大夫守河陽縣令，政融寬猛，不佇韋弦之誡，獄有明察，自無桐棘之冤，夫人餘慶膺靈，韶儀稟粹，梅其在矣，淑女馳芳，葛之蕈兮，良人喜匹，以茲六行之美，光乎九族之中，既而和鳳輟音，聯翩孤影，猗桐半死，焦頁餘枝，悲歌共黃鶴齊鳴，白玉與清心並映，訓垂斷織，恩洽徙鄰，無虧教子之方，卒有潤身之學，所冀板輿行樂，方欣捧檄之榮，豈其隙駟不留，俄軫驚飆之歎，奄以證聖元年三月十二日以疾卒於章善里之私第，春秋七十有二，即以其月廿六日殯於北邙之阜翟村東南平樂里禮也，嗚呼哀哉，清風罷拂，逝水不回，貞操可傳，乃為銘曰，朝雲稟瑞，夜月降靈，功茂，行鑠丹青，逝川渺渺，長夜冥冥，風悲草樹，霧塞泉扃，一瞻蒿里，空聽松聲，遺芳余烈，桂有蘭馨，大周證聖元年歲次乙未三月戊申朔廿六日癸酉，
唐故青州錄事參軍李君墓誌君諱良，字德師，隴西狄道人也，自傳芳徙殖，顯嘉備乎方冊，故略存梗概，洎於隆周宰世，真人啟玄默之原，炎漢無期，飛將挺英雄之最，公侯弈葉，簪組蟬聯，德望相依，分枝流葉，祖政，隋衛縣令，父節，隋豫州錄事參軍，昔不世濟清通，家傳學殖，華夷挹其風昧，緇素崇其楷模，騰茂飛英，郁乎斯在，君體質貞明，機神朗吳，三篋五車之義，六藝百家之言，莫不蘊納胞襟，運諸懷抱，君春秋五十有三，以大唐貞觀廿三年歲次己酉，六月甲戍朔，廿九日壬寅，遇疾卒於家，遂以其年七月十八日窆於邙山之陽禮也，恐年代侵遠，蕪沒德音，爰刊斯文，以謀不朽，嗚呼哀哉，乃為銘曰，神岳峻極，靈江清遠，實謂伊人，垂滋芳苑，飛將永逝，真人忘返，惟君嗣美，標其令善，材高杞梓，德潤，合貞守節，世代英賢，風儀繡朗，識量沖玄，齡頹何促，遽奄幽泉，寂寥素館，淒涼維帷，徒期彷彿，永戢光儀，遙酸舊駕，眇泣遺衣，蘭蓀永歇，松賈長悲，
唐故清漳令劉君墓誌君諱珍，字金寶，其先漢高皇之末孫，趙郡太守趙郡公仲胤子伯子，士多襲封，因家於癭陶黃堆焉，君屬隋皇失統，避地棲居，汽離此縣，為元氏人也，曾祖翅，任紫州射紅令，祖福，河縣主簿，父彪，學殖優敏，恭儉肅清，風彩外融，襟情內湛，任本州博士，君性符仁智，道洽璋，體妙沖和，凝神靜怕，閱琴書以自玩，履仁義以怡神，頭滓不雜，寵辱無攝，恩幸百年，授清漳令，於乾封元年六月日遘疾，卒於家，春秋八十有二，夫人蘇氏，體儀閑雅，柔質天然，歲邁期頤，精彩清察，詔授敦鄉君，於垂拱元年五月日遇疾，奄於家館，春秋九十有六，嗚呼哀哉，君第四子僧智緒，嗣孫懷度兄弟等，奄丁慘酷，捧留舄而增慕，哀纏風樹，望陟岵以摧心，恨魂靈之異居，慨精魄之各處，於垂拱三年十一月十二日創建華堂，奉遷神柩於元氏城東十里公孫侯故壘之南六百步，合葬平原，禮也，君第三子字三仁，奮熊罷之捷，吐克勝之奇，大志未從，遼水奄喪，詔贈雲騎尉，與夫人杜氏合葬於府君壙內右房之禮也，嗚呼哀哉，生死窀穸，舟壑潛移，桑田有海變之期，靈台無昧享之日，其詞曰，昭昭公子，烈烈王孫，一朝人事，萬代幽魂，悲淒風樹，痛貫泉門，彷彿如在，依希或存，其一，荒涼丘隴，落漠靈台，寒哥夕慘，霜哭晨哀，處長更而曉無日，望重扃而竟不開，庶千秋兮萬歲，刊貞石之將來，
唐故朝議大夫行袞州龔丘縣令上柱國程府君墓誌並序曰東平程君名思義，字思義，南袞州刺史樓之孫也，承捧日之英靈，袤陵雲之氣色，軒蓋炯晃，名聲璀粲，爾其明慧天縱，禮樂生知，吾十有五，而志於學，下帷不懈，懸簪忘夕，未盈歲稔，噓吸墳素，鄉黨稱之曰聖童，郡縣接之以國士，年十八，幽州貢明經及第，於時鯨壑久波，鼷頭未截，天子按劍，聞鉅鹿而輟寢，將軍杖鉞，想漁陽而罷蓋，君負幽朔之勁悍，為筆硯而徒然，委質戎韜，控弦遼碣，久之，擢授峽州遠安縣丞豪州鍾離縣丞懷州河內縣丞，雖黃氣霏祥，契靈篇而疊，丹巖理羽，匪梧桐而不棲，牢落江山，夷猶歲月，幸以堯咨爾舜，天祿在躬，日月載初，聖人虛座以思，弓旌交騖，群賢負鼎以干時，君應此搜揚，遷司刑評事，於時楊豫作逆，氛未殄，王侯將相，連頭下獄，傷痍誅斬，不可勝數，周興榮貫廷尉，業擅生殺，鬻新開之詔獄，襲亂常之遺，虐甚脫踝，文繁次骨，公卿側足，行路掩首，時有吳王子琨作牧江右，來俊臣密樹明黨，遠加組織，令君推問，冀舀殊死，君情深哀敬，志重平反，寧失不經，非其罪也，於是請尚方之劍，斷佞臣之頭，天高聽卑，情莫之察，惜乎凶而未竄，信而見疑，謗盈篋，排擯長謝，出為袞州龔且縣令，十有餘年，鄒魯化洽，洙泗風高，入境揚其善聲，鳴琴悲其調下，俗欣戴，如承父母之恩，里巷謳哥，似奉神明之化，暨乎汶陽代至，解印來歸，三老上書，惜焦延之去職，百姓垂泣，願曹裒之更還，吏人拜謁下絕而已，屬鑾駕西幸，洛東虛，右台侍御史魏探玄拔自常均，素無材行，倚宰輔之重戚，狎群小之流言，誣君十萬之贓，切置三千之罰，橫加拷察，久縶囹圄，既而天鑒孔明，推鞠無狀，攝履乖候，風疾彌留，春秋七十五，長安三年正月廿四日卒於洛陽縣德懋里私第，以其年二月廿八日遷窆於合宮縣平樂鄉之原禮也，惟君道不希指，姓好陵折，罕脂韋以從俗，任剛毅以忤時，故高材而無貴仕也，然而雅尚樸素，妙達存亡，生平有言，斂以時服，雖崇棺槨，不至侈靡，女婿曹琰，切承國士之禮，深痛哲人之逝，琬琰以圖芳，庶光榮於後裔，其詞曰，鐸以聲毀，膏以明煎，悲哉夫子，竟捐天年，道不狎塵，性惟介立，遭隨委運，騏驥難縶，巖巖孤峰，秀出雲漢，位不求達，剛而能斷，眾醉獨醒，知死不憚，竄身小魯，皓首而歸，讒人罔極，促我余，膏育靡救，奄閉泉扉，冥冥夜台，何時可曉，階盈弔客，樹集悲鳥，煙慘白楊，風牽素，貞石一載，芳聲永紹，
有唐太原王氏夫人墓誌銘塚子鄉貢進士侯粲撰夫人京兆人也，生知孝敬，挺稟柔明，事上能恭，臨下能惠，自適我家，四十年於茲矣，嗚呼，初我君官始再命，職曠祿微，素無業產，百事草創，夫人克勤克儉，罔或有貳，佐成我家，夫人與有力焉，夫人恣性慈仁，雅無嫉妒，不喜蓄積，有輒散之，待人必以誠信，人或我負，益善待焉，雖僕隸微細，未嘗不眷眷與之終始，故我家內外親戚，無長幼皆歎仰，而以夫人為規戒也，夫人生二男一女，長曰粲，舉進士十五年矣，次曰昱，亦力於學術，女適博陵崔氏子，崔亦良家，不幸早世，嗚呼，小子自孤，以迄於今，雖蹇連苦辛，而不敢一日廢先君之教，夫人之慈訓也，嗚呼，夫人之隱德深行，足以立范垂則，由粲卑賤，世莫聞知，粲是用泣血崩心而叫於彼蒼也，嗚呼，初我君命粲舉進士以承素業，四黜而遭家不造，夫人且諭且勉，俾卒前事，既承命，不敢殞滅，及今又重為，天不吊，竟不能取一名以為親榮，罪孰大焉，是粲不孝不敬而為神明譴罰故也，罔極之痛，終天永貞，嗚呼痛哉，夫人以唐會昌四年秋七月三日寢疾捐館，享年七十有二，以其年十月六日克葬於北邙山清風鄉先塋之側禮也，嗚呼，粲，昱既零丁無怙懼東西南北，不敢假詞於人，泣血訴天，而為銘曰，稟生知兮挺柔德，立我家兮合典則，行隱默兮義充塞，善靡報兮聖亦感，嗟劬勞兮安所益，欲將報兮天罔極，太原王從亮書，
唐路基妻河東解氏墓誌夫人諱，河東聞人，其先晉大夫解狐之後也，若夫承家命氏，功宣於霸晉之朝，纓連輝，紹胤隆唐之日，祖深，隋徵仕郎，父逸，唐仕郎，並學窮延閣，辯詞林，德曜驪珠，文融龜素，降生淑女擢彩妍華，婦德女儀，率由天縱，十三之歲，齊醮路門，識量清通，騰埒少昊之女，秉節高尚，有侔王霸之妻，穆此閨闈，遠近攸則，享壽不永，偕老是違，華容將璧日俱沉，蕙質與庭蘭共殞，粵以永徽六年七月五日卒於嘉善第，春秋卅，嗚呼哀哉，長子石生，挺姿天骨，岐嶷之歲，又敬無違，奉雉之年，溫清有序，酷爾荼蓼，水溢不嘗，先遠期，卜措惟敬，即以是月十四日遷柩於邙山之陽禮也，式存令德，乃作銘云，原夫布族，崇基有晉，煥映前代，連華後胤，比駿千里，齊峰萬仞，熊虺貽夢，祥慶表禧，四德攸備，九十其儀，作嬪君子，禮訓無虧，享年不永，偕老中違，長辭黼幌，掩骼黃埃，千齡萬代，
故銀青光祿大夫守司刑太常伯李公墓誌銘並序蘭台侍郎崔行功撰諱爽，字乾祐，隴西成人也，自玄元隱鱗，太極為兩儀之本，開昭發跡，靈慶承三統之基，緒派皇枝，望隆鼎族，固以紛綸前史，晉燭後昆，曾祖叢慶，魏奉朝請雍州大中正，寧朔將軍，奉車都尉，新成，永安二郡守，標準紳，隱括名理，神京談其月旦，翠輦翼其風塵，名都列岳，惠政如在，祖亮，周儀同三司，京兆郡大中正，雍州州都，宕渠郡守，司藩大夫，光州刺史，神宇沖粹，風儀韶舉，西臨百濮，奮旅於水，東蒞三洲，變群舒於淮浦，市朝潛運，松賈悠然，父偉節，隋殿中侍御史，菊潭縣令，侍御史，岐州渭濱縣令，司隸束史，朝請大夫，洛陽縣令，皇朝通直散騎侍郎，靈鑒虛玄，風裁夷遠，繡衣驄馬，俱厲膺之心，渭洛濱，共聞蝗雉之譽，前言往行，徽芳可襲，君令緒發祥，自天生德，沖體妙，彥輔神清，幼挺松滋，早傳玉振，學涉緗篆而多見闕文，詞豐藻絢而思含風雅，加以負佐時之英懷兼濟之略，候驚以鼓翼，俟擊水上征，有隋將季，為謁者台將事員外郎，武德之初，廣開藩翰，宣納之重，引為齊王典簽，及川涸魚潛，林焚鳥逝，貞觀惟始，俯從物役，授右武候倉曹右衛錄事參軍，奉詔慮囚，使還稱旨，擢為殿中侍御史，尋授奉議郎行侍御史，柱後惠文，且因直繩取俊，長安間闊，亦以搏鷙成謠，家嬰內罰，躬切沉巨，苫廬於歲序，親版築於晨暮，尊祖隆逮事之感，鞠育申罔極之誠，竭力二墳，將窮三祀，玉垂飾，銅扉愴懷，爰降恩旨，並存撫慰，遂旌表門閭，詔奪情禮，加授五品，除兵部郎中，雖曩居週日，張仲以孝友見稱，昔在晉朝，傅咸以幾筵創許，因心之義，從此而極，尋除長安縣令，尹賞為酷，楊興末材，適之韋弦，乘差厥中，奉詔揚州道巡察，又除御史中丞，東國埋輪，未旋遠轍，西濂直指，遂踐曾階，君明練憲章，善談得失，︳謨之際，光價頓華，詔授御史大夫，第一見知，方升朝錯，當時有眄，無易趙堯，遂綰銀潢，用超絕軌，君以天資剛直，權豪懼憚，中書令褚遂良貿易之間，交涉財賄，既揮籍簡，因觸時蠹，遂良出為同州，尋而緣隙興嫌，厚成誣毀，君坐遷刑州刺史，尋除魏州，鸞方二伍，言甚三至，柳遂良，共謀萋斐，因被貶黜，遠甌閩，涔陽極浦，空嗟臭物，長沙卑濕，方歎惡禽，顯慶之初，言歸京洛，皇明所及，幽隱獲彰，蒙授朝請大夫守思州刺史，丹帷未駕，紫泥復及，授中大夫，使持節守都督交，峰，愛，三州，州都督府等諸軍事，交州刺史，轎路山長，是波海，仁雉，化極還珠，恩詔遠臨，馳傳歸闕，尋除滄洲刺史，三山卻峙，九河前派，城臨趙魏，路出幽燕，俗稱殷阜，人多悍，君厲則申霜，澄猶止水，黠馬從御，亂繩自緝，屬聖曆休明，告成展慶，萬玉咸集，三帛畢陳，君仰瑤壇以薦乎，奉金泥以稱慶，仍以重光在位，震官集祉，攝太子大端尹，載華時望，往年羅譴，遂解朱紱，今會朝恩，方加紫綬，雖子交令尹，無關喜慍，而玄成得侯，雅陳篇會，乾封二年，特崇綸璽，授銀青光祿大夫守司刑太常伯，得人為盛，詔忿生以祥刑，則哲能官，命庭堅於俞往，秋官之重，是歸明德，而猶台階佇步，槐路延風，善言虛發，褰有應於千里，觀過知仁，亦無譏於三黜，消搖晨起，悲行歌於有奠，延佇帝閽，怨聞樂而難返，以總章元年七月四日卒於九成宮中御府之官舍，春秋七十六，嗚呼哀哉，冕旒興悼，紳起惻，爰降天慈，賜以棺斂，仍給靈，遞送還京，慎終之恩，遂豐歸厚，惟君材稱不器，行極固心，踐忠恕以利仁，宣篤誠以和義，符彩秀邁，容範環奇，挾求由之能，辯申韓之事，時逢啟聖，宦成揚歷，知微知章，萬夫以之傾首，不吐不茹，九流由其洗心，加以敖睨風雲，獎進人物，情之所許，則寶劍可遺，言之所期，而白璧斯遣，自政聞樞近，辭多獻替，遂得拾青紫於宸寧之前，軼騮驂於騏驥之表，若夫士師賤職，展禽不能全其位，靈蔡可傳，臧文亦已譏其失，在於生涯之通塞，當年之利害，夫子為之罕言，老生由其遷適，然而韓安命蹇，有廢鼎司，王陵解印，遂雲不起，信可以長懷九泉，永歎千載，夫人滎陽鄭氏，魏鴻臚卿荊州刺史貴賓之曾孫，光州刺史景山之孫，隋鄂州司倉伯愛之女也，華宗誕秀，令儀擅美，言歸茂族，作配好仇，五父之衢，先沉玉匣，三江之水，終入龍津，以貞觀十年三月廿一日卒於長安私第，春秋卅七，子昭德等，詩禮夙聞，蓼莪奄謝，國而不逮，撫窮壤以標心，粵以總章元年歲次戊辰十一月辛亥朔廿二日壬寅，奉適靈櫬合葬於雍州明堂縣界鳳棲之原，嗚呼哀哉，月落晨館，霜繁曉天，旗緣風而乍結，馬嘶寒而不前，刑山有遂，臨水開泉，佳城少日，宰樹多煙，流金聲於終古，雕玉字於窮埏，其詞曰，庭堅樹業，伯陽啟胄，盛德必祀，先哲長，顯祖國華，乃考時秀，人倫冠冕，曰惟領袖，岳神降靈，天縱成德，理關倏暢，才匪雕飾，玉縝虹鮮，松滋煙直，向雲騰軌，臨風疏翼，架峰因簣，積水涓，曾哀曠日，羔泣窮年，辭旌降雨，禮賁聞天，指佞呈瑞，含香集仙，居劇自奇，獨坐標異，波橫水若，衢矯天駟，謀折淮南，諫興臨廁，霜亞槐風，台高蘭氣，高臥汲黯，遠調張釋，直躬必忤，違時多隙，北逾川紫，南臨海碧，化偃風飆，信歸蠻貊，政宣明允，時推公望，紆紱禮闈，延裾武帳，抑揚師表，雲為宗匠，月墜烏飛，空摧，宅兆先辟，祖載晨興，霜霏霏而昏曙，水兼兼而結冰，背宮闈於長樂，望松柏於平陵，身贖兮無補，滋蘭兮可憑，
唐故中散大夫使持節台州諸軍事守台州刺史上柱國賜紫金魚袋穎川陳公墓誌銘並序故吏浙江東道都團練副使朝議郎殿中侍御史內供奉賜緋魚袋崔芃撰公姓陳氏，穎川人也，諱皆，字士素，陳侍中安東將軍，南徐州刺史諱曇朗，公之高祖也，隋散騎常侍諱方嘉，公之曾祖也，皇禮部郎中諱繇，公之顯考也，公天寶中，孝廉釋褐，授左監門兵曹，調補左驍衛胄曹，換太子通事舍人，二京初復，寓居漢南，為節度使來所器，洎襄陽兵亂，梁崇義用公之謀，方隅底寧，授大理評事，觀察支使，遷監察御史節度判官，轉殿中侍御史，拜均州刺史，王師平漢南，以公肇經惠迪，就加御史中丞，後牧施，敘二州，先時夷人未和，且阻方命，餘載，教令莫達，公傳示恩化，遂乞保鄉族，充奉徵賦，鄰有虞者，因之亦安，斯所以知君子之居也，朝廷旌能，拜右庶子，金章副焉，貞元十四年，遷台州刺史，十八年十二月十五日遘厲，薨於郡之適寢，享年七十三，以廿年二月十五日，葬於成周北原禮也，公起至諸生，魁磊有奇節，臨事能斷，與人不疑，上元中，肅宗用漢宣故事，繩責臣下，來逗撓，賜死於私第，其毗將薛南陽等，各擁強兵，圖為不軌，梁崇義旆於鄧，僅不能軍，公指顧之間，恢張其勢，以正乘亂，靡然隨風，又轉輸所經，琛盡盈積，公晝以嚴令，悉上送官，旁慰鄰侯，上安宸極，以故崇義爵命始大，公是以有廷評殿察之拜，其後戎心方啟，貞固不朝，公惕其邪謀，願理他郡，由是有武當之拜，皇帝初元年，誅諸侯不軌道者，而崇義為首，今相國賈公領舟師臨於漢池，公乃獻其北門之鑰，導我統率，遂為誠臣，賈公上聞，是有就加之寵，而逆烈怙亂，屠襄陽，獲全物而動獸心，乃料民於均，悉索輿賦，公亟詣軍壘，一方解圍，其後希烈以蔡之判命，鄧郊不開，公自均部抵商顏，開火炬山以通運路，梁深棧絕者七百里，帝用休之，其後閉關十年，樹果築圃，優遊卒歲而已，屬黔巫地偏，種落相梗，公遂有施，敘之拜，乃寬夷禮以安豪家，反吏權以申王化，報政周月，夷人不勝其和，其在臨海也，明人為亂，公以台有連山負海之固，嘗為袁晁，壟厲所據，不有備預，將虞後艱，於是發財募士，未五日而成師，衙門將李玨棄我甲令，誅以徇眾，窮寇乘桴，盡黨生政，未必不由我之聲實相援也，而郡居海裔，作牧者率非意中，苟簡相循，取資而不躬細務，民亦勞止而財用不充，公賦均其征，用量其入，嗇費儲羨，償其宿負，所向殷辨，藹然厥聲，廉使議能，方且獻狀，而與善無驗，景命不融，童子巷泣，舂者輟相，若河內之奪冠恂，南陽之去邵父也，況公以世濟不泯之德，而養真繕性，凡著書用黃老為宗，以專氣致柔注老子道德經兩卷，以五形萬靈撰黃庭內景經義一卷，以寓詞明道著則陽子九篇，以立家必子序教子中典三卷，以聖言物則纂論語後傳十篇，夫人姓丘氏，而柔明輔佐之德著於姻族，先公一紀而歿，今合祔焉，長子元造，博藝而弘裕，不幸早落，次子孟武，師曾，宗魯等，懿文贍學，皆可承之，而形苴，有曾參高柴之痛，銜恤哀事，予為銘，予因謫官，祗服宇下，備詳德善，故書無愧詞，銘曰，嵩丘會靈，汝穎多奇，賢人出兮，蒼黃附離，靖難濟師，其逢吉兮，廷寺憲府，交疊組，弼其律兮，蝕恩負固，鮮克遺類，我藏兮，王師致討，夷山滌藪，敢不帥兮，質厚祗庸，匪隘匪恭，自虛室兮，四建隼，一假中司，跡可述兮，重侯世將兮業未光，白驥素車兮上邙，明兮道不忘，
唐故內侍省內僕局令犍為費府君墓誌銘並序公諱智海，，郡犍為人也，昔雲開縉色，聳神轡於月泉，白青，真，於是地分鄒魯，族茂應韓，或仙杖遙風，啟龍陂之術，或遠胄，振黻黼，因宦攸居，今為邛州安仁縣人也，事詳家諜，今可略而焉，曾祖超群，後周郡守，朱輪載路，懸之曾源，皂蓋臨郊，清管涔之巨津，祖怡，雋州藜縣令，惠，化自姑復之墟，乳翟懷仁，風偃孫溪之地，父朗，皇朝本州博士，緇林，司馬之餘風，絳帳談經，闡文翁之舊業，君昏降德，江漢靈，蕭焉拔萃，恬，志學爰始家，馳不二之聲，弱冠初登鄉墊，挺無雙之譽，老成攸在，利用斯賓，星橋之曲，躡雲台之下，雖天池之表，方負力而曾飛，而皇位之酬，望來而載佇，於是晨趨蕙路，夕拜椒閭，王宮展周宰之榮，天市逾漢官之秩，始授君庭宮教博士，效彰壺，績滿鷺閨，頻回簡在之心，屢發由中之旨，咸亨五年八月六日，乃下詔曰，前文林郎行內侍省掖庭局宮教博士費智海，宮闈任，勤勞，宜從奪禮，加其優秩，可承奉郎守內侍省內僕局令，君乃功宣延署，聲貫，節而無全，解棼絲而不擾，屬鶴川遷響，上賓之駕漸遙，鮒嶺追尊，大號之及，驚輅魚池之飾，龍贊蜃衛之儀，容車象設之威，通樹林之制，若功由事速，舛於前風，若物以時延，則期遂臨於遠日，君一其滯，百工咸理，浹辰俄，帝有嘉焉，超授一階，仍依舊為內僕局令，既而涼宮陪駕，佇旋鳴之，室開榮，方極右貂之地，而奄纏暴疾，俄而大漸，宸闈軫念，掖殿垂仁，中使相望，名醫結轍，百年行半，未東閱而先徂，五色將逆，已西登而不遇，哲人斯往，也如何，以上元三年五月十七日終於岐州麟游縣九成宮北中尚署之官舍，春秋有二，皇情興悼，喪紀彌隆，遞遣靈舉，送於京第，惟君器茲樽彝，量苞日藪，白日，神邁丹霄，爰初在，芳騰幼誠，洎乎將立，道契生知，玄閣方登，佇聞祥於，羽人斯降，旋遇疾於仙蛇，遂游志典墳，伏膺章句，追子長之絕業，連季之遺，外極九丘，精窮三禮，無來不應，有滯斯通，雅善談謔，尤工草隸，英辯莫窮，奇蹤窄，身長八尺，腰帶十圍，眉目如畫，機神不竭，見賢斯惕，聞善若驚，方載德於高門，俄於與善，即以其年歲次景子五月戊辰朔廿九日景申，葬於州長安縣龍首平原，禮也，隆山寫望，空知諸葛之鄉，秦壤留魂，忽見揚雲之隴，式旌幽隧，乃作銘云，陵興妙，江夏騰聲，隨仙授祉，入侍英，遐基誕秀，違凝精，慶留綿谷，芳馳錦城，何人，承家載啟，道存忠恕，情惟愷悌，壞壁窮，曲台精禮，開，早隆，儀珠，節金，俄悲朽壤，奄歎摧梁，佳城寢日，蔓草，往，，，，
大唐魏博節度隨軍勾當南院孔目事朝議郎行魏州大都督府南樂縣丞故河南閻公及故夫人平昌孟氏墓誌銘並序奉義郎行相州臨河縣尉攝魏州大都督府法曹參軍呂鬱述公諱肇，字務本，即逸士恬之弟四子也，曾王父光，王父恬，世疏名利，跡林泉，不事王侯，高尚其志，而公訓承祖考，心慕虛玄，書造右軍之奇，學精北海之奧，筮仕藩府，端立名歷，任為節度隨軍，奏受魏州昌樂縣丞，勾當南院孔目事，方將騰翥，遽降鞠凶，享年五十有九，以咸通十二年十有六日，孟氏十三年三月十日終於澶州清豐縣南王村之別業，女有五人，高氏，田氏，徐氏，次名端兒，幼著釋門，官處室夫人，殃鍾未亡，禍思殞己，天從人欲，疾瘵益深，公之弟古，立性清峙，玉潔修身，有心膂之賢，有股肱之智，天減，早見凋殘，孀於崔氏，嗣子兩人，長曰伯康，優崇武略，覃思禮經，仲曰伯翔，幼習經曲，聰穎殊倫，通貫群言，詞當體要，承代即今此子世，敢效忠孝之心，負員丘於方澤，公而歿其姻族，以龜筮告吉，塗芻力營，以十二年十月四日祔先塋於別業東北之平陸而祔焉，禮也，其世侄徐厚，耿回，以郁與公交深，分至情契，陳雷令敘聲實，然罄狂斐，銘刊金石，范貽後昆，其詞曰，節挺松筠兮行著溫良，范垂閨合兮譽布馨香，繼捐人世兮成怨穹蒼，追思德業兮興愴軒裳，墳壟將祔兮風悲白楊，陵谷斯虞兮銘玄堂，
大唐故河南府鞏洛府折衝騎都尉吳郡張府君墓誌銘並序大中十三年八月二日，恐洛折衝府君卒於河南縣富教里之私第，元嗣晉卿哀慟久已，請小生志焉，固辭不獲已，今直寫其事而志之，府君姓張氏，諱昱，族望吳郡，今則饒州余干人也，祖諱，父諱若虛，並逍遙養賢，高尚不仕，積德成慶，果有鞏洛折衝之嗣焉，鞏洛公稟氣風儒，賢和正直，交遊匪雜，舉措合規，理宜壽考遐延，永保休吉，時遇炎涼不節，疾恙萌生，藥石無徵，旋遘茲畔，享年八十二，嗚呼，期百年則匪及，過八十亦可謂上壽焉，公前娶東海郡徐氏夫人，去大和八年正月九日終於陳州宛丘縣之私第，權厝於揚州江陽縣府城之南，今以年月非宜，未獲遷祔，孀居夫人天水郡趙氏，晝哭摧慟，哀姻親，公有子四人，長曰晉卿，前任和州歷陽縣丞，次曰晉扶，早亡，三曰晉詞，四曰晉瑜，有女二人，小者早亡，長女適於彭城劉氏，並乃哀摧過禮，泣血絕漿，思訓誨以無聞，痛上堂兮不見，營備葬事，罄竭有無，則以其年冬十月三日葬於河南縣平洛鄉杜郭村之原禮也，尚慮陵谷遷變，人世不恆，貞石以題芳，庶永代之無朽，銘曰，雍雍府君，風資挺特，秉直居心，動合禮則，其行也乃淳乃和，其儀也匪匪忒，邙山之陽，洛水之北，卜兆龍崗，飾崇兆域，瞻松賈兮觸目心摧，仰神道兮千秋永畢，
唐故西河任府君墓誌文故二房舅氏西河任，諱紫宸，字朝，曾祖祖皇孝諱試恆王府參軍，而乃祖家世襲冕，為幽州武清縣人也，自以歸命於道，天寶將末，隨師受諸書，無不通備，至弱冠，以學業精博，去大曆中，故節使丞相公特裒賞錫度，冠加華岳，披掛雲霓，儼然道容，而貫龍興也，其後精稟符，為道門師，四五十年間，翕如若諸流輸海，燕中道風曄，實因斯乎，直以擁志丹丘，情篤精煉，靈根未壽，三屍成災，而遘疾不瘳，噫，漱正陽莫效，餐沆瀣非徵，以元和三年四月八日於幽州薊縣南私第傾背，享年七十有六，嗚呼，南陔之蘭休采，仁者之粟哀求也，舅母桑氏，淒然孀居，有嗣子五人，孟子浩清，使院之長，仲子國清，為龍興觀上座，次子津，仲子詵，季子賁，有女二人，長女適南陽張氏，季女初笄之年，才生前而，於於，我見舅氏，如母存焉，今也雲亡，如親喪年，哀哉哀哉，子孫長悲，親愛永訣，生死以禮，先王典謨，今以此年十月十九日宅兆於幽州城東北原七里餘，永為墳隴也，霄慚無不羈之才，輒敢援翰而為銘曰，渺忙逝川兮鄒子歎而興言，貴賤殂落兮雍門想此潛然，薰歇燼滅兮熟不沉泉，唯桑乾碣石兮千萬年，刻紀為銘兮至變桑田，子子孫孫兮祀九原，元和三年戊子歲應鍾之月十九日外生長樂馮霄上，
大唐故朝議郎守邛州司馬楊公墓誌銘並序君諱瑤，字瑤，弘農華陰人也，晉大夫以居地命氏，漢將軍以受寵移關，豈伊仲尼，此亦孔子，曾祖歡，青陝青三州刺史，湖城公，贈太常卿，王三錫命，承天寵也，祖師，慈州刺史贈汾州刺史，謚忠武公，開國承家，大君有命，父元亨，射策甲科，授鄭王府典簽，左監門兵曹，懷州獲嘉尉，父用譽，承以德也，君任左衛勳衛，鴻漸於陸，其羽為儀，初調補婺州金華主簿，利物和義，貞固事也，遷并州榆次丞，以從王事，智光大也，授右羽林軍胄曹，彼己之子，邦之司直，轉太原府交城令，久於其道，而能化成，拜邛州司馬，夙興夜寐，朝夕臨政，夫保姓受氏，以守宗方，代不絕官，祿之大者，果行育德，含章可貞，禮仁長人，嘉會合禮，泰受之否，物有其終，嗚呼，以開元十八年歲次庚午月十三日，終於河南府鞏縣之私第，春秋六十有七，以廿一年冬十月癸酉十月甲午廿七日庚申君楊公於洛陽縣清風鄉邙山之原禮也，夫子之德，其志銘云，盛德何在，荒田一丘，含霜風切，覆壟雲愁，
大唐故成德軍節度下左金吾衛大將軍試殿中監石府君墓誌銘並序府君諱神福，字忠良，金谷郡人也，曾祖試鴻臚少卿用，祖授左翊府中郎將臣思，父何羅燭，試雲麾將軍蔚州衙前大總管，有子四人，公則第二子也，生於雄武，長在蔚州，歲從師，弱冠好武，事親惟孝，訓弟惟和，五郡欽仁，六親談美，遇安史作亂，漂泊至恆陽，尊父早亡，哀榮葬畢，及乎攻武，便得穿楊，君主亦知，收於戎伍，頻經戰伐，累效疆場，勇毅前衝，煞戮無數，敘功見錄，八座親命俯臨，悅暢君心，遷授大將，為征馬事，重委在腹心，兼令勾當右廂草馬使事，何天不，忽染沉瘵，針藥無效，去元和八年正月十七日奄然大謝於野牧，時春秋五十有五，男乃泣血，女孝絕漿，號天叩地，親戚悲悼，去二月乙酉朔十八石邑縣東北一十里兆而厝也，恐石紀芳，用傳不朽，其詞曰，英雄將軍，武藝超群，頻經鬥敵，煞戮前奔，收功見錄，獨授崇勳，紀名貞石，不朽千春，
君諱長生，字遐齡，并州太原人也，軒轅氏之苗裔，昔通儒之風高珍席，握禮施文，太守之聲譽晉陽，依仁處信，豈直感黃金而稱巨孝，對明詔而逸宏才，代有威靈，英賢間矣，君即河東郡承之孫，郡博士達之子，懷貞抱義，幼樹嘉名，負雪含霜，夙彰令范，起家授宣惠尉，俄遷武安府隊正，七擒之策，思若泉流，三略之謀，智同海逸，豈期奠楹在夢，奄從風燭，時年卅有四，夫人許氏，穎川人也，即姑臧承慎之第二女，葳蕤令淑，容與嫻華，立德立功，唯貞唯潔，粵以永徽二年七月九日終於私寢，春秋五十有八，以三年正月十五日合窆州西顯美鄉禮也，嗚呼哀哉，乃為銘曰，洪源浩汗，湍流皎潔，山川降靈，誕茲英哲，琴瑟亮諧，松蘿盛烈，淑問榮輝，清風詎滅，寒野蕭條，荒郊，霧雲昏，風驚飆疾，幽隧雙沉，玄扃奄質，惻愴佳城，嗚呼永畢，
唐故朝散大夫滁州別駕蕭府君墓誌銘並序中大夫檢校尚書工部侍郎集賢院學士上柱國徐安貞撰公諱謙，字思仁，蘭陵人也，蕭氏之族望舊矣，梁武皇帝，公六代之祖也，高祖梁宣皇帝，曾祖岑，梁太尉，吳王，大父球，隋秘書監，仁化侯，皇考繕，皇朝銀青光祿大夫，衢州刺史，蘭陵侯，比三後之餘，猶列侯之盛，公幼而純固，專精學植，傳乃為癖，詩而能言，年十六，國子明經擢第，仕之初筮矣，調補許昌丞，轉河內丞，廉使舉以清白，時天後稱制，以姻戚之累，限乎朝列，乃授許州錄事參軍，滿歲，丁蘭陵府君憂，而泣血過制，誓身不仕，親黨謂之曰，揚名不復，非孝也，亦以蒸嘗或闕，遂起為蘇州長洲令，因讓德之風，行清靜之政，州牧梁惟忠雅相器重，復以上聞，尋加朝散大夫，轉滁州司馬，滁實清流，合公之性，無何恩制除別駕，仍聽致仕，羽翼為命，屏星已懸，在浚之郊，歲時半祿，昊離鼓缶，貧居晏然，遠近名賢，希風慕義，以開元十二年七月十四日寢疾而終，春秋七十有四，權殯於大梁城東，公孝乃純至，清以為寶，守其沖和，幾乎壽考，有如此者，安排處順，夫人彭城劉氏，永樂令行之之孫，洛陽主簿延緒之女，爰以女憲，成乎婦道，繁衍親屬，中外為儀，閨門之，室家相謂，子不立父也，不忘既誡，是擇賢夫，有若諫議大夫河南褚庭誨，有若河南縣尉義興蔣渙，皆人倫之選也，不亦知人，動著容範，倏爾乘化，以廿二年七月八日終於東都弘道觀，享年六十有六，即以廿三年歲在乙亥九月癸丑朔八日庚申與別駕府君合祔於河南縣平樂鄉北邙之平原舊塋禮也，子習，普，哲等，克終遺訓，雨露增思，萬石之門，能傳孝道，其銘曰，於惟蕭公，厥德淑清，恭而好禮，善不近名，乃歷官政，休有列聲，人皆事親，公為盡孝，先意竭力，是則是效，翼子謀孫，率以成教，卿族之，琴瑟有之，差池考終，合祔同時，舊塋新墓，銘石於茲，
大周故前尚方監兼檢校司府少卿中山縣開國伯王公墓誌銘並序府君諱基，并州太原人也，唐因徙官，故又為洛州伊闕縣人焉，原夫通三命氏，祿一開宗，綿於之民，赫弈於兩淮之氏，漢則王陵去楚，家傳伏劍之誠，晉則王平吳，代懸刀之，曾祖，齊河內縣丞，周州刺史，驃騎大將軍，太平縣開國公，薨，贈尚書右僕射，功武庫，得桂之寵，祖世雲，隋太子內舍人，南商四友之班，西局二師之，，及九，起，從三黜，父孝政，隋秘書郎，越王東閣祭酒，懸鏡曲台，校書延閣，扉胎敘念，先門於公東維之秀，南紀之英，黃童則江夏無雙，顏子則淹中不二，其王佐之材，蔡相逢，知有封侯之，雖四代三公之蔭，與隋歷而俱亡，而一台妙之奇，共唐朝而立，年十有四，以貞觀十一年擢為蘭台書手，不成返鵲，思回鸞，韋誕見知，方從綺井，蔡邕流，碎，以十八年隨牒授岐州岐陽縣尉，食移風，鳴偕化，福有神仙之骨，不憚下流，尹有文武之材，且卑伍，以廿三年授蒲州猗氏縣尉，懸匏寶，垂陳珍，先道衛而匡股肱，後刑曹而化，以永徽五年，授汾州鹽山縣丞，毗贊有方，造理無滯，威橫海浦，靈山詞氣齊高，惠瀛洲，明日共流聲俱，顯慶五年，授陝州陝縣丞，材非百里，地是兩都，日往月來，天動地岌，諸州以彤望幸，莫大之愆，縣以黃綬恭丞，每降非常之澤，無何，丁太夫人憂，哀纏蓼莪，幾於殞絕，淚沾松柏，莫不摧殘，以咸亨元年授宋州司法參軍事，孕有寄，肘足無冤，察不逮於泉魚，響已聞於皋鶴，以四年制除事郎，守司府寺主簿，尋加宣義郎，熊罷入兆，鶴鷺成行，帝田欽，公其大矣，以上元二年除文昌台事，星總雲閣堯，堆案齊山，動盈乎累載，下筆如雨，豈待於崇朝，以儀鳳三年除奉義郎，少府監員外丞同正員，尋加承議郎，行本任，諤諤當官，孜孜奉法，衛翌以材光損益，揄揚於赤帝之，志達幽，籍甚於董帥之代，以永淳二年除朝散大夫，守都水使者兼檢校左右藏出納，夷參使，修入朝，收土之資，結構千金之堰，以垂拱元年除中大夫，守尚方少監兼檢校東郡苑總監，中山縣開國男，食邑三百戶，山海之藏，川澤之資，揚阜從班，獨表忠臣之節，陳咸就列，且憑公子之名，尋加正議大夫，中山縣開國伯，兼檢校司府少卿，兼司農事，余並如故，以食為先，聽寶唯谷，克分四子，敬授人時，漢九夫，庶均邦教，以永昌元年除尚方監，余並如故，位極金，道光鳴玉，萬戶千門之妙，盡地而成，八窗四闥之功，配天作，夫夕惕若厲，八卦之恆規，寵辱若驚，二篇之炯誡，信臣之火，已滅於尚方，安國之灰，不然於圓戶，七干紀，始疑爰盎交通，三老上書，終冀王尊雪免，澤沾惟舊，處在而人亡，恩暨返薪，身沒而名劭，春秋七十有六，以長壽元年十月二日卒於私第，惟公善戲謔，巧趨將，有勇不待於三年，為仁率由一日，忠於國，恥王燭之未功，孝於家，恨王祥之猶褊，至如山林之賦，錢轂之饒，僑取定於日中，陳平見稱於陛下，亦何以尚茲，而信必見疑，初歸印綬，明無不察，忽降絲綸，將使父無辜，更張輕重之法，豈期大農有命，不終辰巳之年，夫人安定郡君皇甫氏，風雲薦祉，河漢騰休，白玉之高名，蓄黃金之重價，叔魚之母，義重於笄初，伯鸞之妻，德隆於瓦際，自三日在候，二月登期，歌大雅於南山，詠深仁於東海，宛如琴瑟，譬律呂之調元，酷似塤篪，類宮商之應節，六珈成服，且窮老之，一劍飛泉，遽軫先亡之痛，即以二年二月十三日，合葬於北邙山，禮也，心摧拱木，淚下窮泉，寒風起，朧月孤懸，山移黍谷，海變桑田，不知誰子，斯文在焉，其銘曰，地連高闕，家近長城，山川作氣，人物飛英，馭天馬，陵總漢兵，懼參玉潤，並播金聲，綺紈多識，強褓知名，皇風不競，乾蔭俄傾，聊憑返鵲，遂得遷鶯，神仙繼軌，義武齊衡，出韋邦教，人號賢明，入司天府，帝曰廉平，王商利淺，母子權輕，家知禮節，俗罕並，合宮方揆，代台初營，妙極蕭相，功擅荀卿，棟樑，貞錦俄成，釁積投杼，恩覃夢楹，一辭人代，永赴泉扃，鏡中鸞死，樹上生，松疏似桂，草合疑縈，哀以，骨驚，侄前相州滏陽縣尉王元輔撰，弟前翊一府翊衛子游書，
唐故司戶桓君墓誌銘並序君諱銳，字仁毅，洛陽人也，其先出自有晉大司馬元子之後，若夫棄官亮節，墳死吉以抗天威，獲果舉拜，表真儒而來帝嗟，自茲已降，弈葉英華，祖巖，齊河南郡司功，卿信，隋任州主簿，並聲馳庶彥，道映群公，遐邇猷儀，縉紳規矩，公幼挺溫雅，性檢操以深仁，長習詩書，藝泠符其至德，安排取順，將追大隱這蹤，徙倚門傍，用小繡羅之利，豈其赤波電謝，白日光，全風素零，蘭芬輟馥，積善之慶，何期爽歟，以顯慶五年七月一日終於嘉善里第，即以其月十日殯於邙山之陽，嗣子行師，恐岸貿陵移，芳音不紀，勒茲玄石，以播無窮，邈矣遐胄，派別枝分，稱儒必顯，作論唯新，盛德將祀，代有其人，哀哀孺慕，戚戚孀悲，攢塗已撤，柩輅逶迤，雲呈氣哽，風淒去嘶，三千白日，往矣何期，
大唐故靖府君之墓誌銘並序君諱千年，高平人也，原夫慶族芳枝，胤宛丘之華栩，潺漪湛潔，派姚澤之禎瀾，孕姜啟鳴鳳之基，分封流靖郭之稱，自茲迭映，無沫高風，弈葉騰芳，詳諸往策，祖馥，齊并州司戶，父鄭，隋廬江郡丞，並擅美當時，垂芳後代，贊六條而翥響，翼千里而飛聲，惟君迥裕貞規，孤標峻節，風儀共秋競爽，與春藹齊暄，肅肅焉懍崖松，光光焉煥巖電，仁經自遠，禮輿斯邈，藏耳懸河之伎，發自神聰，吐鳳驚鸞之奇，非資染學，於是夙鄙雜頤之陋，載想銷聲之道，遂屏塵雜，迥煙霞，絕志金門，留情蓬巷，既而寸晷不停，尺波遄逝，以貞觀十年二月三日早從怛化，春秋六十七，夫人李氏，隴西人也，蘭姿儼度，玉裕飛貞，六行有徵，四德攸在，爰自結之日，言歸君子之門，閏節將黃鳥共翔，問與玄競遠，庶期福壽，奄覿殲芳，乾封二年九月十六日卒於家寢，春秋八十有三，是知雙鳧中隔，會必同林，匹劍先乖，終將共匣，嗣子遠等，痛貫霜景，悲纏風樹，慟昊天之罔極，崩集蓼之深哀，緬思同穴之儀，敬想葬防之旨，即以其年十月廿二日合窆於芒山之上禮也，恐年代悠邈，歲序徂遷，偃斧不存，桑田斯變，故綢清范，寄之貞石，其詞曰，華基峻迥，茂族靈長，代傳簪黻，門盛璋，乃祖唯考，播美馳芳，清飆肅穆，麗彩昭彰，惟君贍逸，器宇高奇，夫人婉慝，綽裕風儀，本期偕老，良人先萎，今歸同穴，長窆山垂，靈需迅軌，嘶驂足，霧慘危岑，風驚寒木，玄扃一，日何燭，式題貞琰，永傳芳菊，
大唐故王府君墓誌銘並序昔周子晉以控鶴登仙，漢王喬而飛鳧啟瑞，是故神光赫弈，歷萬以傳芳，靈夜沖融，冠千齡而啟胤，因之以得其姓，方乃垂裕後昆，君諱文成，字文成，本太原人也，家世因宦，遂居洛陽，祖，隋虞郡太守持節諸軍事，父雅，河南府鞏縣令，故能克光後嗣，貽厥孫謀，君志輕軒蓋，性好丘園，弓旌所招，而不應其命，芝木自養，不覺有自天，夫人氏，志合坤儀，廣閒禮訓，將冀齒，共保別塋，未能伸其合祔，嗣子感昊天之罔極，哀則相次雲，嫡孫，太原府太原主簿，惟愛能尊祖之志，以天寶四載二月廿一日舉而合窆於河南縣平樂鄉邙山之北原先代舊塋，禮也，而陵谷徙，代祀莫為以表泉旗仙宵，代引業行，氣稟川岳，人孕英一林，於乃悲於昊穹，
權氏殤子墓誌銘並序殤子祔先祖之域，其世官代業，不復備書，大父德輿，山南西道節度使，扶風郡公，父璩，前監察御史裏行，扶風縣男，母河東裴氏，河南尹謂之孫，縣尉儀之女，殤子叢，內外大父曾祖之慶澤，生而沉靜孝愛，便文字書札，質貌秀異，六親多憐之，父母有不懌，不離其側，從容得其歡則退，骨肉間有凶，則長思雪涕，欷如不勝，每退自庠序，諸兒或戲游逐樂，獨以筆札錄所讀書凡數通，用以自娛，大父嘗以為此子似我，眾孫中特異之，生之日，大父始為太常，故以奉常名焉，凡中與外皆意其多壽祉，克纂基緒，一日得瘡，侵潰發，百術不能治，遂落發歸桑門，僧號法延，以為清淨之教，足以蠲六疾，玄理難扣，終不獲助，以元和十二年六月廿四日夭於興元大父理所，享年九歲，以其年七月壬寅祔於曾王父之左，元兄之後，縣曰洛陽，鄉曰平陰，其父以營奉改卜之事，不見其歿，其母以沉痛在體，不臨其喪，嗚呼，藥石雖備，不獲其要耶，饌羞雖精，反致其耶，由此生哀，哀至難御，自前歲以至今歲，喪爾兄弟，於今三人，雖過壯年，已有衰貌，不可吐，不可茹，天乎天乎，並與之，一何惠於前，並奪之，一何譴於後，天為之，地為之，鬼神為之，抑其氣，伸其詞，銘其墓曰，育之何艱兮晦明九年，夭之何易乎死生立分，智氣融融兮復歸於空，萬有千古兮北邙之中，
唐故前同州華池府別將李君墓誌文並序君諱琦，平棘人也，其先以指樹生宗夙老成之德，發石飲羽，爰旌壯武之名，自是代有其賢，遂廣斯族，君曾祖師，隋歷貝州清河縣令，祖琛，朝散大夫，歷虢州閿鄉縣令，父敬忠，游擊將軍，歷晉州德仁府果毅，並文武未墜，而貞固實存，騰馥於前，播勳庸於後列，君以蔭子，備衛天街，年考計登，爰從朝選，每以勇過賁育，智出良平，既以少遭閔凶，長違庭訓，不琢瑚璉，克襲箕裘，調有常司，始補同州華池府別將，而王事靡鹽，邊役恆途，每挫胡鋒，宣功日下，嘗申漢代，飛將雲中，國錫殊勳，軍資厚祿，豈而居育之疾，奄構，負杖之歎遄興，閔幽泉於九重，虧成山於一簣，以春秋三，開元十一年十二月廿一日，卒於道政里之私第，嫡子葩，號擗無依，攀慕何及，龜筮襲吉，以開元十二年正月廿一日卜宅於邙山原禮也，古往今來，天長地久，匪刊銘石，孰雲不朽，其詞曰，哀是無祿，皇天匪仕，干城移寵，重泉掩珍，墳草空列，隴樹徒春，纍纍兮千古，猶傷乎四鄰，
光天寺乞食眾故大比丘尼海德禪師灰身塔大唐永徽五年五月八日弟子徒眾及眷屬等敬造，
大唐故使持節亳州諸軍事亳州刺史李府君墓誌銘並序夫道之所存者久，德之所及者大，非明道不足以聿祖業，非盛德不足以貽厥孫謀，故百代之祀，不唯代祿之胄，千載之慶，必歸積善之家，英門冠族，於是乎在，公諱愻，字納言，趙郡元氏人也，曾祖陽平郡守仲通，通生洛州司兵孝端，端生晉陽府君知本，公即晉陽府君之第三子也，幼淳至，以孝友著聞，居家悌順，為吏清白，怡怡如家人，莫見其喜慍者，窮覽載籍，不為章句，數代同居，闔門百口，勤苦凍餒，以身先之，所受貲俸，悉以周給，朋友之義，引重推多，僚吏之間，居難違易，弱冠明經擢第，調補梓州飛烏尉，歷揚州江都尉，華州華陰丞，洛州河南尉，雍州乾封主簿，所在咸以介特自處，刀筆稱能，丁內憂，柴毀過禮，服闋，舉清白尤異，對策升科，授洛陽丞，除右御史台殿中侍御史，立朝正色，有澄清之志，車所指，無不靡然，轉本台侍御史，有制，廉問河東，賞善黜惡，眾咸觀畏，頃之，拜尚書駕部員外郎，徙度支郎中，心計目覽，不失豪末，軍國殷贍，於今稱之，屬東胡猖狂，寇逼燕趙，以君為清邊軍長史，軍謀戎政，咸取決焉，公乘險若夷，臨事善斷，眾所迴避，居之坦然，以中表之累，出為洪州都督府長史，委心去留，正身率下，宛頸戢翼不飛不鳴，數年，除越州都督府長史，累遷泗州刺史，歲除，除揚州大都督府司馬，又遷貝州刺史，亳州刺史，軒車所臨，壺漿繼道，借留之請，洽聞於朝聽，奏課之聲，相趨於闕下，粵以神龍元年，國朝中興之始，公自亳還都，屬賢能匯征，君子道長，方疇咨元老，以康庶績，衢亨運否，時泰命屯，嗟白日之不留，棄蒼生而長逝，嗚呼已矣，復何言哉，是歲四月廿七日遘疾終，春秋七十有二，二年歲次景午正月廿一日，安厝於北邙山原之舊塋禮也，夫人范陽盧氏，之道之孫，元將之女，正位居室，像服是宜，總章三年，終於陶化里第，至是而遷祔焉，子處厚，處實，處直，處沖，處恭，處虛等，慎終追遠，邁德成志，卜宅題阡，瘞石墳道，其詞云，國稱趙郡，地曰常山，邦懋時傑，錯絡其間，玄言牝谷，紫氣函關，厥跡雖謝，遺芳在焉，奕化增輝，聿懿德，英英夫子，行惟士則，學究本元，道夷語默，允矣悠矣，其儀不忒，率由孝友，服勤儒墨，直內方外，自家形國，珥筆含香，建憑軾，所謂君子，邦之司直，義達邦邑，名芳紳，善欺誰與，德曠無鄰，頓轡路，淪輝短辰，于嗟天道，所輔何人，
唐故監察御史河南府登封縣令吳興沈公墓誌仲兄前淮南營田巡官文林郎試大理評事中黃撰故西台監察御史登封縣令吳興沈公沒於少室之東，嵩山之下，其仲兄中黃自淮楚至，號泣於前曰，余得書石以表哀憤，公諱師黃，字希徒，吳興武康人也，曾祖虯之，澧州司馬，祖迪，太子通事舍人，父竦，大理正贈左庶子，先夫人滎陽鄭氏，封陽武縣太君，公即庶子第四子也，童髫以孝睦於家，弱冠而文章知外，堅心介節，人皆斂翼，始詣京兆府求薦，荐居上等，送入儀曹，是時文行清價，開路獨出，擢進士高第，兩就宏詞，為力者所爭，然所試文書，人皆念錄，授太子正字，盧司空鈞重其名，請為從事，同去南海，賓席三年，事皆決請，嘗戲曰，沈書記不面貨舶之風，無嗽貪泉之水，府罷，唯葛衣籐屨，輕裝而歸，轉縣尉，為本府主試，曰，令君擇才一日之足，何繫乎月耶，首送十人，八人登第，六人重科，置府無之，王相國起鎮南鄭，自相府已下，清舉名人，相國從容言曰，余心繫一人，未嘗展用，今首奏吳興耳，授監察裏行判觀察事，事無不問，言無不從，因告兄中黃曰，古人云，士為知己者死，某於太原公得死所矣，三年歸台，台望峭冷，奸豪懼之，及將轉殿中，老吏多計，構惑司長，出為穎陽，登封二縣令，離縣還政，無不隨軍灑泣，問安惜去，晚歲好修生之理，采柏而食，膚肌毛髮，自覺馨綠，然而不能除去舊疾，疾成不昏，如寐而往，年六十三，冤哉天乎，奪我弟矣，冤哉神乎，害我賢矣，以大中八年歲在甲戌二月丙寅日也，公娶鴻臚少卿隴西應之女，勳德之家，清節自處，有一子曰州來，年十五，性用端謹，能誦莊老五經書，中外異之，一女曰澧子，以其年八月十八日庚午歸葬江南府河南縣平樂鄉張楊里先塋禮也，嗚呼哀哉，公平生用心，起孝立義，余於序後重寄言之，昔我先祖墳地，河南諸孫漂蕩，遂絕省到，蒿棘枯翳，久經歲月，公垂泣剪除，載申奠酹，植松樹柏，兆域惟新，庚午歲，公自長安龍首之東，啟祔上路，千里冰霜，來歸我祖，以復四十七年之顧命也，昔我先人，文業廣大，未及纂修，架閣塵絲，筐緗散委，公年十六，淒感不食，旌別條章，如珠排貫，作家集二十卷，昔我先夫人嘗患氣沖，積歲不除，醫工多視，方藥無力，公孝心懇至，神明照通，遇異人蘇仲應授藥服之，三十年之憂一旦全去，昔我諸兄諸弟同受慈憐，先夫人於公別加勤誘，食必促箸，夜必延燈，公嘗感思，昊天何報，其後果先登第，迎侍版輿，引領力途，出離郊野，郊野沉困二十五年，及朝序初班，王命封贈，今冬官尚書河東柳公，天下之名書也，請書陽武縣封邑告身，珠鈿錦繡，裝麗錯落，鄉里榮之，先夫人拜封喜曰，吾得報矣，昔我凋零，近屬貧遠兄弟，乖張南北，書問阻通，公番禺從人，竭心撫救，男得婦娉，女得嫁資，時序往來，各安其業，昔我少孤無依，家計流宕，二妹成長，浩然無歸，公初成名，先議配屬，其於裝飾服玩從御之輩，皆無闕恨，得太原王存曰，河東柳從直，皆文章清名之士也，昔我母兄之長，同歷苦辛，諸弟勵學，各就微志，公嘗歎憤，唯兄獨無，及嶺南從命，萬里來帆，束身而登，指顧皆得，攝樂昌曲江縣令，躍馬，大展笑言，昔之衡門，與此遠矣，昔我渭溪之居，磬懸蓬室，公奔迫蹇乘，乞假於人，藍谷登，渭水泛舟之粟，救焚是急，如雨澤枯，然在屢空之中，霜露多感，修潔祀事，即如祿食，陳飾之精，器用迴環，無失清薦，昔我骨肉同居，少長滿座，或去都邑，或在蠻荊，逢歲災荒，米物翔貴，公來外言，但具牛車，載出郊郭，洛邑山甸，物產常豐，泓澄深溝，脫過平地，再活群小，重全我家，此義勇，敘言將畢，壽祿未光，命也何言，天亦無告，生而不恨，沒則無冤，斯乃君子之道盡銘曰，，幾為名，非此而貴，浮雲其生，懿哉哲士，天縱孤貞，義形於色，孝思惟誠，，之評，二文振價，飛耀天京，蓮府綺煥，霜台崢嶸，風姿玉韻，名譽金聲，，，虛心契道，用晦潛明，天命不移，誰取誰捨，棠花朝落，逝川東瀉，，，瓊舊封，繡衣新野，秉直道孤，幽贊無，鳳凰在奴，麒麟歸狩，，，哀別泉門，悲風斷雁，淒咽重雲，碧石一片兮，掩其血，志其文，仲弟登仕郎河南府洛陽縣尉佐黃書，
大周天宮石侍郎第二息所生故馬夫人墓誌銘並序夫人諱二娘，扶風始平人也，祖賢，父智琮，代傳棲隱，夫人幼而貞婉，長而仁孝，專心釋教，始終如一，訓育諸子，義極恩慈，神道無知，奄從長逝，以萬歲登封元年歲在景申壹月甲辰朔四日丁未寢疾，終於神都章善里，春秋卅有五，即以其月九日葬於芒山之北，悲涼深於月簟，孤藐慟於風枝，式表玄扃，乃為銘曰，風摧蘭徑，霜凋桂枝，千齡萬古，永播貞規，
大唐故右千牛府鎧曹參軍志銘並序君諱旦，字允義，河南人也，祖，度支侍郎，御史中丞，州司馬，或飄纓禮閣，專席憲台，散液敷恩，潤洽錦川之琅，楊暉流愛，寒銷綿谷之冰，父行莊，工部員外郎，兵部員外郎，岐州司馬，官維列宿，省乃連雲，矯翼長離，翻飛化鶴，君靈鵲岫，彩驪泉，以蔭出身，補東宮細引，銅樓啟旦，擁星鍔於蘭宮，銀榜凝霄，轉霜戈於桂殿，年滿，改任絳州參軍事，牽絲晉邑，捧檄唐郊，秩滿轉授右千牛衛鎧曹參軍事，鴻陸漸升，行聞騁逸，龍津未，先悲逝波，粵以調露元年七月卅日遘疾，終於洛陽縣慈惠坊宅所，即以其年歲次八月廿二日窆於洛州阿南縣城北芒山禮也，嗚呼哀哉，乃為銘曰，赫矣華族，藹彼金方，分輝升鉉，疊秀懷香，翔鸞振采，展驥馳芳，顯允伊人，早推楨，韋編絕簡，墨池翰，智表髫年，才稱弱冠，解褐於役，揮戈禁旅，隨宮亟遷，其猷克舉，天道無問，善人寧興，聯城毀壁，茂畹凋蘭，雲愁野晦，月苦塋寒，空餘令范，翠琰斯刊，
唐故定遠將軍守右領軍衛潞州八諫府折衝都尉馮公墓誌銘並序君諱術，字晏然，襪陵人也，其先受邑於魏，食菜馮城，自子傅系，因而命氏，曾祖，大中大夫，守沂州刺史，祖濤，光州別駕，父均，幽州范陽縣尉，君即范陽第二子也，君優遊帝里，交結王侯，習六藝無虧，呈百發有中，累遷游擊將軍，守汝州龍興府折衝都尉，賜紫金魚袋，上柱國，君侍宦范陽，遽罰，太夫人卜居河朔，擇滿城，既積孟軻之德，必增吳起之，母因子貴，其若是乎，洎太夫人有羸老之憂，君饋藥無，寢疾日矣，屬纊於湖城君棘心兮，杖桐泣血，朝夕米溢三，周其歲星，制闋，又拜定遠將軍，右領軍衛潞州八諫府折衝都尉，元勳受於指掌，嘉會集於彈冠，鐵衣雖脫於塞垣，銀鞍未歸於，聞之德至高者，愚夫所忌，容至美者，醜女所憎，白而何瑩，黃金堅而披鑠，春秋五十有四，以大曆十二年八月日為群邪所謗卒，悲哉，夫人婁氏，故彭州司馬第十九女也，稱亡人，哀哀晝哭，崩城之感，可同年言，君一昆二侄，西鶴東周，繼嗣，唯夫人室側，鳥獸猶不失儷，況在於人，武路間秋面昔有古塚隳壞，謝惠連觀之，見李梅盟志石，莫知年代遠近，公為之改窆，謚曰冥寞君，余賁撰銘俾謝欽也，余恐君同冥寞，故為文紀之，時大曆十二年十月廿八日，厝於太夫人塋內，禮也，其詞曰，賢也，萬年之寶，允武允文，墓祖考，黃中通理，永福，，落宏材，一昆二侄，洛川，書留篋笥，櫬，
大周張君墓誌公諱茂，字元和，其先南陽人也，因宦而宅三川，故今為河南合宮人焉，家承軒冕，代襲公侯，國史詳焉，可略言矣，曾祖隆，隋朝請大夫，蒲州河東縣令，政洽一同，化光百里，祖成，唐荊王府執杖上輕車都尉，公唐東宮率府翊衛上柱國，承榮朝侍，陪蓋夜遊，勳績斯隆，清規可范，方諸昔賢，曷以加此，可謂堂君子矣，永昌元年三月廿三日寢疾，卒於私第，春秋六十三，嗚呼，天不遺，殲我良，哀甚輟春，嗟深大耋，夫人太原王氏，貞閒自得，柔懿克宣，何圖夜壑默遷，朝輝遽掩，春秋五十五，永淳元年六月廿六日，忽焉大漸而終，粵以長安三年十月遷於北邙禮也，嗚呼，青烏既卜，白驥斯奔，嗣子液等遠詠蓼莪，空積終年之恨，延攀松柏，思傳不朽之聲，遂為銘曰，白水滔滔，清瀾浩浩，人物無替，風規有操，其一也，杳杳黃泉，蒼蒼青棘，雙魂永，九原何極，其二也，長安三年歲次癸卯十月己未朔十五日癸酉遷，
唐故沈府君墓誌銘並序君諱士公，字崇正，吳興郡人也，爾其遐胄，造自平輿，建國開基，爵頒魯史，武康分邑，葉熾枝繁，代挺英賢，詳諸簡牘，祖彪，陳橫野將軍，父弘，隋右監門直長，並萬頃波瀾，引長源而鏡映，千尋擢，殖茂苑而扶疏，君稟秀沖和，資淳象緯，風標早扇，岐嶷幼彰，軌度絕倫，實謂人中之傑，辯與干將俱利，思若積石爭流，愛賞賢能，敦好士友，春晁秋夕，必湛清樽，月逕花庭，要投金轄，輕財重義，不惜疏傅之金，拯乏救危，寧魯侯之米，敦太樸於遂古，蚩瑣惠於當今，棲遲衡，不求聞達，丘園養素，鄉曲訓成，善誘恂恂，令聞令望者也，加以崇真味法，專志釋門，入般若之龍宮，辟大乘之象藏，道場供，提，振錫遙臻，乘杯狎室，高卑等觀，愚智均情，積紀，無廢怠，既而四蛇叵護，六賊亟侵，占免歇輪，陽烏頓轡，金丹靡就，霧露為災，初蕙圮叢，春松折，高堂息養，下土遊魂，永徽六年歲次乙卯正月十二日終於通利之第，春秋六十有八，粵以二月辛酉朔九日歸窆於邙山之岡禮也，士女佇眙，訇逵振郭，驕鸞始囀，黃鳥之思仍淒，芳樹才舒，青松之恨方軫，有子行琛，慟不天而嬰釁罰，厚地而不自勝，孺慕充窮，扳號靡及，命青烏而相隴，駕白驥而遷塋，錄於郊端，與塵劫而不朽，嗚呼哀哉，乃為銘曰，猗歟遐緒，列國開邦，爵魯衛，晉楚重光，英猷接軫，邑派武康，惟君嗣德，爰承義方，家珠玉，邑號賢良，閒居散慮，形柔志剛，言深徒駭，語勁干將，觀身賊患，系念無常，厭諏塵滓，歸誠道場，藏舟匪固，逝水難防，去矣南郭，言遵北邙，逶迤隴逕，曠望春陽，風雲變慘，卉木徒芳，送客旋騎，遊魂未央，洛州河南縣，
唐故王君墓誌銘並序君諱寬，字士遠，太原人，後稷之苗胄，即壬龜之後也，祖威，齊任青州治中，父恭，隋任汴州司法，蓋鴻基峻極，將穹岳而爭高，茂實揮馳，共霄霞而競遠，惟祖惟父，服勞王家，在齊在隋，門傳閥閱，並職茲藩夏，毗贊六條，部內有來晚之歌，邑中建珠還之頌，燮諧帝業，道洽政敷，寅亮元黎，刑清訟息，故得播令問於當時，曳英猷於後葉者也，君之祿秩，可略言焉，惟君志尚恬虛，不高榮寵，棲遲桑梓，偃仰丘園，放曠囂塵之巔，猶豫清玄之外，溫良恭儉，知命達節，逍遙自德，隱顯身，志道依仁，據禮游義，既崇積善，庶其永保期頤，不吊昊天，奄即鍾我瘥札，疾大漸，困篤惟幾，遂以永徽五年閏五月十六日，卒於私第，春秋七十有三，即以其年歲次甲寅五月乙亥朔廿八日寅窆於北邙之里，禮也，恐山移海變，勒此泉圖，冀此鐫文，用芳不朽，銘曰，惟君挺秀，英華熠弈，時號量衡，代稱准的，陶潛作儔，善卷為敵，嗟彼良人，奄從窀穸，風淒隴寒，人悲響激，永徽五年歲次甲寅八月一日，王君妻常夫人卒於景行里，春秋六十有三，以永六年歲二月辛丑朔九日己酉合葬於，
唐故朝散大夫守陝州大都督府左司馬上柱國上谷寇公墓誌銘並序通議大夫前守曹州刺史上柱國清河崔耿撰皇唐大中三年冬十月十一日，陝州大都督府左司馬寇公寢疾，終於官舍，享年七十有五，易簀前二日，命侄孫貢曰，爾將葬我，必乞崔耿文職我墓，我願也，貢護公喪歸東洛，來詣余，泣拜告叔祖臨歿言，耿承訃改服，哭於寢門，退念與公世舊，俱家金谷側，鄰居審教，毓德南北里，交情甚歡，而不失敬，燕遊笑謔無間，益在其中，余三十年，風雨不變，得全於有常耳，將序令猷，況辱遺，遂直詞以紀成公志，公諱章，字身正，其先上谷昌平人，出自帝譽，蘇忿生為周司寇，佐武王，遂以官為姓，至懿侯讓逃秦暴北適燕，因家上谷，後六代生子明名仁，仕漢為臨淮守，棄郡入王屋山修道，列仙傳所謂朗真先生者是也，朗真孫恂，河內守雍奴侯，公二十代祖，詳於歷史家諜，曾祖景真，皇曹州長史，祖溶，武功丞，父塤，讀書有智量，丞相張昭獻鎬器之，邀為賓寮，歷溫，鞏二令，終亳州司馬，公亳州第四子，孝敬友愛，生而自知，性潔靖規檢，好學不倦，文詞簡舉，清潤無凡近意緒，篇詠風雅，才麗有氣魄，其旨引善逐惡，扶世厚俗，然後炳發符彩，眾藝中尤嗜筆札，古今法書遺跡，見之迎辯真偽，二篆八分飛帛聯綿之流亦兼通，元和初，隨鄉賦應進士科，不能巧趨蹌，乃歎曰，凡我尚，與時背馳，持此而企求得所欲者，是逆阪以走丸耳，不如歸去樂，赴所知，表授福州兵曹掾陪參幕庭，後尉岐之天興，以大理司直，監察，殿中二御史從馮翊長沙計司兩侯三府事，大和末，退居舊里，復以侍御史佐義武軍行台於博陵，拜偃師令，贊善大夫，分司洛邑，改陝州司馬，仕用家理，理可知也，夫人滎陽鄭氏，父毗，司馭丞，祖穆，榆次尉，以才專專靖宜公室二十七年，姻黨稱之，先公十七歲，終於潭州，歸祔皇姑於河南縣金谷鄉邙原，貢得龜報，啟拭夫人塋，以四年正月乙酉奉公合祔焉，不幸無男子，有女子子三人，長奉釋氏為比丘，尼早終，次適義豐尉范陽盧策，幼未歸，公諸祖諸父，崇賢館直學士修國史景初，司戎少常伯，南陽守洋，司勳郎中鍰，司平大夫錫，徵君丕，孝廉鈞，秀士鍔，告成主簿喬，秘省校書坦，大理司直永，蘭台侍郎巒，伯氏明州司馬，伊闕尉亢，處士京，事業皆昌聞於時，與游必當時秀傑人，自開元已來，以寇氏為多賢才，貢秉尚有家風，侍疾襄事，能盡其心力於今日，無他腸之人歟，銘曰，行己貞兮藝又備，徵前言兮宜富貴，嗟乎哲人，生何不辰，徒信書而望古，涵無際兮邃以溥，鄙依世兮不泅不得於心，聳德聲兮響玉振金，貫生化之間無所愧總群懿，已矣，吾友順至性兮，侍松闈於邙阜，穎川韓隋書，
刻文，垂拱四年十一月六頭府隊正王遮馬墓舍（錄自侯璨解放後新出土吐魯番墓誌錄永昌，
祖衍，皇朝右衛大將軍陳國公，父孝，隆州新井縣令，竇，楊州海陵縣主簿，
唐故右羽林軍長上高公墓誌銘並序右三軍判官徵事郎前太子通事舍人盛遇撰並書篆公諱可方，其先渤海郡人，曾祖力士，開府儀同三司兼左街功德使，祖忠政，朝散大夫行內侍省內僕局丞，烈考克從，通議大夫行內侍省掖庭局令，賜緋魚袋，公孝以承家，忠以奉國，文該墳典，武習韜鈐，信誼推於友朋，禮讓重於姻族，易謂謙謙君子，於公得之，曾門開府，當開元之朝，厚承寵渥，匡持社稷，翊贊聖明，青史洪勳，超邁今古，祖考傳繼，罔墜弓裘，公以立身揚名為孝之本，乃循武秩，冀獲顯榮，大中二年選授宣節校尉，行右羽林軍長上，未畢年考，遽染膏盲，雖加三品之功，難去二童之疹，以大中四年正月八日終於長安翊善里之私第，春秋四十有二，夫人焦氏，早喪，有一女，年未及笄，後娶王氏，生二子，長才小學，次則襁褓，女一人，尚在齠齔，嗚呼，積善不增於壽，履仁不厚其祿，高堂不得終養，閨門不偕其老，人代之痛，誰如是乎，即以其年正月十八日葬於灞川之西原，祔先塋之域，禮也，令弟公，歎原之隔，嗟雁序之乖，猶子嬰孤，未及喪事，慮年祀之綿遠，桑海之變移，雖植松楸，不能永固，乃刻貞石，用志丘封，其銘曰，有美君子，文武該通，方鼓翼於雲路兮，羽折春風，灞陵原上，煙月長留，閉清芬於泉戶兮，萬古悠悠，岸為谷，深谷為陵，松楸之不固兮，貞石是憑，
南陽葉公逆修墓誌銘並序鄉貢進士東海麋簡撰故巫州刺史孫高師立書唐越州上虞縣寶泉鄉處士葉再榮，南陽人也，其先盛族，以晉時過江，即睦郡烏龍山管壽昌縣仁風鄉大曆二年，從宦下車，自晉抵越，具載圖譜削繁不書，曾祖諱金，祖諱銀，皇考諱，皆務本樂道，林園避時，高尚不仕，人滎陽鄭氏，環公之女也，公娶童氏，長五男四女，長曰常倩，次曰常春，曰常，曰常邁，曰浩然，長女適童氏，次女有趙氏，次女求氏，公立性端直，居家孝慈，名行眾推，郡邑景仰，謹身節用，訓子業農，智自心生，惠從目巧，歲獲地利，日資天年，造作改張，成樹邸店，輕財好施，崇善敬空，閭井通和，親朋恭順，每與食以救饑餒，解衣以濟單寒，信義在躬，謙讓行已，大易所貴，知存亡得喪，其唯聖人乎，大雅美其有初，有終乃為君子也，遂得語妻孥曰，人生必有滅，吾欲逆修墓塋齋七，身後無擾，爾意何如，妻孥變色相顧，葉順無違，以開成四年七月廿四日卜宅吉兆，選地得寶泉鄉孝敬里新成村預造墳墓合祔，並全先備夫妻同穴之義，運數將盡，以年甲戌八月壬申日歸葬此原，生前有言，誡諸子曰，常倩等儉省隨時，無妄破費，慎勿奢僭，益後子孫，莫惑交親，宜守志行，喪祭依禮，無忤我情，雲來之孫，永不可忘麋秀才文字為我銘雲，簡依命牽拙其辭於後，知存亡兮其唯聖人，知得喪兮固非凡身，成家基矣心因力因，有初終兮易形為神，墳兮壟兮厚其塵，松兮柏兮無為薪，石兮字兮唯其真，德兮兮千萬春，清河張太安鐫，
唐故成德軍大將試太常卿張公墓誌銘並序府君諱懷實，字懷實，本望清河，因官移居，今為真定人也，其先繫於黃帝，傳於少昊，像觀弧星，職為弓正，遂以張為氏焉，自後五代相韓，七葉榮漢，英靈繼踵，冠蓋相望，史不絕書，良難備述，考奉忠，皇朝雲麾將軍，試鴻臚卿，仁德馳聲，義方訓子，慶流後葉，名重當時，府君美映璋，氣質純嘏，文鋒武藝，絕眾超倫，自溟海沸騰，風雲適會，經過險易，累歷崇班，加朝散大夫，試太常卿，充成德軍大將，監知兵馬，屬方隅不靜，豪傑相傾，瓜李成嫌，凶災奄及，建中三年閏正月廿二日，終於定州之官次，春秋卅有八，嗚呼，命也如何，百身寧贖，太夫人羸老，幾喪其明，夫人天水趙氏，馬軍都使，開府儀同三司文諾葛之子，馬軍使日林之妹，禮樂清門，閒和淑德，以府君降年不永，泣血號天，情痛未亡，哀深成疾，以今年三月廿七日終於恆州私第，時年卅二，惜哉芳，遽逐驚波，內外親知，莫不流涕，以其年四月十八日合葬於恆州城東北十里尚德鄉壽陽原，禮也，胤子四人，伯瑤，伯等，年未弱冠，毀能過禮，用旌泉壤，見為銘，銘曰，張茂族，七葉簪裾，落落才，雄雄勇余，榮加九棘，道富群書，遇此時艱，迷於用晦，楚畹蘭歇，荊巖玉碎，空想華亭，艱追上蔡，夫人淑德，晝哭摧心，憂恨成疾，膏肓罔針，花早落，桂魄俄沉，幼子攀號，慈親鯁咽，孝重如慕，禮遵同穴，刻石泉門，永旌徽烈哀哉，
唐故永嘉郡永嘉縣令陳公墓誌銘並序前宣城郡綏安縣尉長樂賈棲梧纂並書公諱敬玄，字晏，其先出自黃帝虞舜，春秋紀美，成子擅諸侯之良，劉項爭雄，相定霸王之略，時遷漢魏，運華齊梁，太丘光其令名，文范騰其高軌，明德之後，代斯昌，比及霸先，雲龍葉慶，遂受梁禪，五代稱皇，曾祖陳孝宣皇帝諱頊，祖陳長沙王諱叔豎，及青蓋入隋，拜侍中，特秉樞密，父志本，皇朝散大夫，隴州錄事參軍，顓臾公，公即顓臾公之第三子也，公性恢傑，多變通，年廿八，解褐桐廬丞，邑之強梁，聞風自靡，秩滿，屬凶奴犯塞，邊軍失守，公志懷遠略，願滅胡慶，遂求轉武職，授彭州天水府左果毅，親執堅銳，率先戎行，勇義冠於三軍，沉略由於百勝，軍迥，又以為保大者在於武功，明本者資闡，文武之用，卷舒由人，乃敷陳異能，求試小邑，轉綿州西昌縣令，調登州文登令，擢永嘉郡永嘉縣令，凡宰三邑，政無二門，峨峨高風，異縣同理，方期展士元之足，極龔遂之榮，天不遺，以天寶四載六月薨於永嘉之廨宇，春秋七十有七，人史號慕，如喪身焉，公重義輕財，蘊仁藏智，初登邑宰，聚族而言曰，祿稍厚而不濡骨肉，官稍進而道隔賓朋，豈仁也哉，乃廣招孤遺，大啟軒榻，每訟庭無事，候館朋來，絃歌暢言偃之高，宴慰盡陶潛之致，故遠近歸德，親朋感仁焉，夫人樂安任氏，與公合德，光公而逝，別殯殊鄉，二子曰翹，曰翱，並早年即世，二孫曰袞，曰裔，皆弱歲偏孤，哀哀棘心，克終遠義，以天寶七載歲次戊子十二月丁酉朔廿五日辛酉，合葬於洛陽平陰鄉之西原，禮也，余雖不才，乃陳之出，往年食，嘗有志於好音，今日銜花，願竭愚而旌德，其詞曰，天生德兮蘊粹精，器文武兮才縱橫，政動物兮人吏清，施自我兮親朋榮，位至兮，於孝孫兮建此塋，千秋松賈轉筵青，感義淒涼頌德聲，
唐故使持節隨州諸軍事隨州刺史河南源公墓誌銘並序公諱杲，字玄明，河南洛陽人也，昔者皇風不競，天步時艱，南涼景王以雄圖英略，奄荒河右，巨海潤千里，盛德及子孫，公即景王之七代也，高祖子恭，後魏侍中尚書左僕射司空文獻公，曾祖文舉，齊驃騎大將軍豫州刺史，祖，皇朝益州大都督府司馬，考行莊，兵部員外郎岐州司馬，河山積氣，宸象降靈，玉鉉金章，有歸於士業，時書禮樂，無忝於家風，公稟淳懿之資，標清迥之質，文行忠信，固天而生，蘭林桂枝，因地更茂，解褐自徐王府執仗補荊州大都督府行參軍，調為杭州司戶，刑州錄事參軍事，入幕從政，曉洞國章，甄務哲理，以能獲最，今上昔居蕃邸，式佇才賢，奉筆曳裾，時稱妙簡，敕授楚王府主簿，府停，出為曹州考城縣令，天冊中，國家有事於嵩岳，會王雲畢，常命有敷，加朝散大夫，轉冀州武強，并州樂平，洛州王屋三縣令，宣慈惠和，人賴恩德，邵父杜母，於今思之，遷德州司馬，累加太中大夫，除滄州長史，加通議大夫，拜隨州刺史，仍聽致仕，風清別乘，歌詠聞乎海沂，道蔚懸車，禮秩崇於幾杖，方冀保松喬之遐壽，躡園綺之高躅，嘯浪泉月，養素丘墳，何圖天不遺，而降其禍，以開元十年二月九日寢疾，薨於東都崇讓里第，春秋八十，嗚呼哀哉，粵以其年三月一日，遷厝於河南縣平樂鄉邙山之北原禮也，官給儀仗羽葆鼓吹，備以哀榮，惟公毓智體仁，博文強記，不以署易操，不以利害變情，動合規矩，言成楷則，束從宦，將五十年，潔白自居，常以不貪為寶，加以晤茲生滅，早契薰每受持金剛波若經，計所誦二萬一千餘遍，悲夫，福善之應，何其爽歟，當疾亟而神識不撓，遺令薄葬，啟手啟足，怡然待終，謂其子及女曰，吾位至方伯，貴也，年登八十，壽也，生死恆理，復何恨哉，雖與爾有隔，不能忘情，但於地下得奉先人，實為幸矣，此蓋達於命而不忘於孝也，故夫人西平唐氏，以長安三年先窆於塋左，以古無合葬，弗令重開，曰，神道遐通，況非遠耳，長子前杭州於潛縣尉，少子揆，泣血蒼昊，摧形棘欒，巨痛結於風枝，至性遵於宅兆，陟屺陟岵，瞻而罔違，龜筮葉從，屆茲遠日，女婿前河間尉弘農楊，忝門下之客，懷國士之遇，旌德誄行，恭陳潘岳之詞，感舊思人，長望戴侯之隴，銘曰，榮門盛緒兮嶽峙川流，像賢種德兮誕我源侯，飾龜組兮必服其休，化俗兮克著徽猷，道可久兮生若浮，閱逝川兮藏夜舟，洛水北兮邙山幽，佳城鬱鬱兮白日暮，空隴蒼蒼兮繁雲愁，千齡萬古兮驗貞石，登高遠兮泣行楸，
大唐故吳王府騎曹參軍張君墓誌銘並序君諱信，清河郡人也，承軒皇之聖系，弧矢既作，因命氏焉，流有派於遐祀，導鴻瀾於上葉，靈源茂緒，久而逾劭，至乃司空博物，飛聲晉朝，平子渾天，馳芳漢日，風華不墜，代有其人，祖元朔，隋荊州大都督府長史，父武，隋上騎都尉集州司戶參軍，並玉瀾珠明，鳳毛鴻翼，多聞積學，同卻桂之一枝，廣度長材，類和松之千丈，故化浹邦宇，道敷列郡，君門傳懿業，道成良冶，聳孤峰於萬仞，曜龍章而五色，起家任吳王府騎曹參軍，侍飛蓋於西園，奉曳裾於東，譽隆望府，聲重當時，以儀鳳三年五月廿日終於河南縣之私第，春秋六十三歲，君雅道高邈，人倫之表，痛驚波之易逝，悲閱水之難留，遽纏蒿里之悲，俄軫薤歌之痛，夫人太原王氏，母儀令淑，婦德貞明，作配君子，蘭芬桂馥，以景雲元年十月一日終於私第，以景雲二年二月十五日合葬於北邙山之禮也，嗣子道成，行實等，號蒼而靡及，悲大夜以崩心，紀盛范於泉扃，冀聲列其無朽，乃為銘曰，軒後之胤，威弧命氏，錫土稱族，流裔遐祀，我有明德，克嗣前祉，簪裾代襲，蘭芬未已，生涯遽迫，樂謝悲來，隴寒煙晦，樹古風哀，寂寂神道，冥冥夜台，一朝永訣，萬古悠哉，
唐故清河郡張府君合祔墓誌銘並序故有府君諱宰，皇不仕，自承軒轅之後，有姓興焉，累代纓冕不絕，此而不言，祖諱翁諱，府君即第四子也，性稟明能，色含今古，仁義四方，恩九族，奈何天不遺，方餌不及，以廣明元年五月四日因疾奄終安陽縣大同鄉大姓之私第，享年五十有二，夫人路氏，淑性有聞，閨闈內則，以景福二年九月十一日因遘疾不瘳，奄終私室，春秋五十有七，當遇年月非便，堂厝之，夫人有兒女六人，嗣子長曰再讓，娶樂安孫氏，次曰再府游弈使下食糧，娶穎川陳氏，其次再楚，屬相州第一將食糧，娶隴西李氏，幼曰再遇，長女八娘，適渤海高氏之門，幼女七娘，彭劉氏，嗣子不等立性溫克，孝有成家，既失天蔭，泣血號天，乃龜人告吉，罄有無，辨於窆禮，以乾寧二年乙卯歲七月甲寅朔廿九日壬子靈於莊西北二百餘步禮也，慮後年代遐遠，桑田變移，故刊貞石，記於泉戶，詞曰，悲歟府君，道行立身，祿命將盡，禍來臻，夫人路氏，宛淑人聞，泉台何速，珠沉水渾，祔葬於此，萬載千春，
唐故劉府君墓誌並序府君名舉，彭城人也，曾祖皋，祖通，父良，三代並皆謂居清顯，隱於丘陵，府君居家禮讓，立性溫和，內外之親，皆傳人孝，凡於四海，朋友能賢，何期不幸，染疾累歲，至於大中元年八月六日，終於江陽縣仁風坊之私第，春秋夫人太原王氏，有男一人名師貞，女一人適於王君，孤男孝友，泣血號天，即以八月廿一日安厝嘉寧鄉五乍村之原，府君在生，壽祿而榮，先造其墓，逝矣冥冥，
唐故趙君墓誌銘並序君諱仁表，洛陽人也，原夫德邁匡周，錫專城而命氏，功參翼晉，峙列國以飛英，崇基郁乎三襲，遙源派，高冠長劍，涉千祀而紛綸，茂緒繁枝，綿八區而藹，祖彥，隋洛陽宮監，父良，瀛州河間縣令，並聲時謠，政敷人惠，君緝靈垂裕，締秀含章，峻節橫，凜松風而獨造，夷襟沖邁，宛雲鶴以孤征，率由踐忠，幸逵雅，好依仁藝之圃，而君神銓倚伏，智揣安危，戎墟，式保家族，既而載戢仁宇，行敞儀惟，言成，行為物范，德陶風俗，明甄是非，加以泛想三玄，融誠八解，問望居重，領袖攸歸，高視仁倫之端，獨升丘里之上，春秋七十有一，卒於家第，惟君器識澄閒，標格惟肅，動靜不逾於禮，夷莫變其貞，家人漸訓以忘貧，夫聞風而立志，奄然乘化，有識酸嗟，即以其年十月四日殯於邙山，禮也，嗣子什善，泣灑風枝，哀纏莪蓼，懼芳猷之湮謝，勒琬琰於泉台，乃為銘曰，德遙宗，慶流遐緒，唯君挺出，含貞韶舉，屬否潛機，邇泰閒處，蔚矣清范，卓為高侶，其一，壑驚夜舟，隙馳朝駟，一息無返，千齡長異，風懍帷，露淒泉，方郁松賈，實標貞懿，其二，
唐故通議大夫行內侍省內侍伯員外置同正員上柱國廣平縣開國男食邑三百戶廣陵焦府君墓誌銘並序通議郎試太常寺奉禮郎熊岳撰公姓焦，諱仙芝，字仁美，其先廣陵人也，曾王父諱大沖，皇房州刺史，王父諱奉超，皇興元元從輔國大將軍，行右衛大將軍員外置同正員，兼內侍省內侍知省事，上柱國，廣平縣開國公，食邑一千五百戶，贈驃騎大將軍，公祖代名家，門望榮顯，皆才為時傑，忠簡帝心，定難奉天，勳勞夙著，統領諸道軍師，當爪牙寄任，臨敵決勝，不墜奸謀，竭誠為國，果獲封功，咸推上將而尊，尤仰中權而貴，皆茂植於聖時，赫奕於當代，公其生也，爵雖未展於騏驥，名已彰乎寰宇，志凌霜雪，節操松筠，寵侍丹墀，親承密命，助日月無私而照，推忠賢弘濟於心，勞謙不渝，金石彌固，旁流美化，上感宸嚴，使於四方，無不忠克，乃大彰盛業，遠播鴻徽，義勇既及於邊戎，碩德累昭於聖闕，可謂全材茂器矣，今國泰時清，四隅皆弭，奈何上天降禍，壞及棟樑，會昌三年十一月十五日未時寢疾薨於輔興里私第，萍葉失水，孤桐倒風，魂兮一去，競復何往，享年七十有二，今則歲月協吉，歸祔有時，以會昌四年十月廿三日，將卜玄宮於城西十里龍門鄉巒村，京兆長安縣界也，昆弟曰仙晟，見任內常侍，行內寺伯令，充武德使，賜紫金魚袋，宏材蒞事，卓爾不群，出臨雄藩，入掌樞務，嗣子曰惟彥，見任承奉郎，行內侍省內府局丞，上柱國，才敏干能，官榮禁掖，孝敬荷嚴訓而誠，忠義盡事君大節，泣血長夜，崩心仰天，終無階矣，有女一人，適陰山吐突氏，沖和稟氣，貞淑天姿，靜承內訓，動葉外儀，長自咸門，嬪於高族，夫人廣平程氏，婉變母儀，溫恭允塞，穆穆四德，兢兢六親，非禮儀不動，非慈惠不陳，嗚呼，雲掩白日，風摧桂蘭，卜宅袒奠，誰不流涕，陵谷雖固，異代奚明，勒石為銘，用旌宅兆，詞曰，弼諧聖主，功烈封侯，行能昭著，謀略兼優，銜命邊境，恩澤滂沱，勳祟位重，冀顯鴻猷，累代忠孝，孰敢比儔，海內瞻矚，如戢如舟，親軍樞務，若盛休，風燭易彌，春雲難留，龍獸東巖，石井西曲，松柏森聳，崗巒起伏，以茲吉土，可瘞嘉主，龜墨既從，馬鬣爰築，刻石永標千載，麒麟長望於幽谷，
唐故邛州別駕隴西公李君墓誌銘並序君諱紹，隴西成紀人也，藉慶開源，纂靈命氏，功伐昭於縉紳，組煥乎篆策，詎待詳焉，曾祖賢，周柱國，秦渭河蘭瓜涼七州諸軍事，原州總管，河西郡桓公，雄略佐時，清猷映世，祖詢，隋上柱國，營新都大監，襄隰二州總管，民部侍郎，隴西郡襄公，識量諺通，思用淹遠，父方元，隋成州刺史，襲封隴西郡公，仁風美政，遺愛在民，君幼則老成，弱不好弄，行立齠年，業隆冠歲，衿神爽悟，音韻閑雅，苞括群言，網羅眾藝，襲封隴西郡公，起家為簡州陽安縣令，布寬惠之風，弘愷悌之化，聲高狎雉，譽重翔鸞，俄遷眉州別駕，以政課連最，頻歷戎，邛二州別駕，弼諧千里，燮贊六條，龐統鬼其敏，王祥慚其政，歲滿將遷，以疾辭退，同畏卿之謝病，均蔓容之止足，於是棲遲街巷，脫落風塵，服食芝桂，傲然有陵雲之志，冀將追巢，許之蹤，遠蹈彭聃之壽，而息馬晨驅，藏舟夜徙，以貞觀十六年八月卅日終於雍州萬年縣安興里之私第，春秋五十七，即以其年十二月九日葬於長樂鄉長樂里，有子棲桐，行感神明，孝齊曾，閔，痛過庭之靡問，對風枝以增慕，將恐陵谷遷貿，賓實淪胥，式敘芳猷，傳諸靈域，乃為銘曰，龍門貽慶，龜文表祥，家承鼎鉉，世襲璜，猗歟哲士，挺秀含章，如松之茂，如蘭之芳，其一，愛應嘉命，彈冠入仕，敷化一同，燮諧一里，清猷允播，令問不已，解組歸來，懸車知止，其二，蒲柳易衰，金石難化，履運無輟，閱川不捨，去彼浮生，從茲長夜，平生何在，音徽永謝，其三，霄陳丹旆，夙駕悲軒，遵塗宰樹，息軔山門，泉幽燈滅，野暗雲昏，千齡萬杞，共盡何言，
唐斛斯處士夫人墓誌銘並序若夫耀魄天街，桂月降仙娥之彩，芒漢渚，榆編妄婺之精，然則輕舉異於門，靈配殊於盍野，光輝信婉，箴史無，其有天縱蘭儀，粹柔規於徙第，好申荊珥，展賓敬以齊眉，允劭鴻婦之才，兼綜萊妻之懿，閨儀閫則，信歸美於夫人，夫人姓張氏，南陽白水人也，昔博望尋源，夏壤覯筇筠之節，司空辯氣，鎣至若紐昭銑以登庸，警溫瓊而亮采，事雕芳冊，可略而，曾祖沖，祖文，父金，隋任相州清河縣令，滋泉隱釣，屈雅量於享歐冶鋒，滯奇功於制錦，夫人珠泉育彩，儷冰鏡以凝鮮，玉樹分柯，掩瑤華而蕩色，婉順成范，淑慎開基，每警志於風規，不怠公於川組，對庭花之四照，屏龍匣於春樓，眺川霞之九光，振回於秋杼，既而溫譽斯芳，亦既有行，作嬪君子，媚松以合契，薦琴瑟以豈謂荊台滅雲，仙儀奄泉逝水，嘉好長違，龍朔三年九月一日，卒於洛州河南縣永鄉宣風里，春秋六十有三，即以其年月四日葬於北邙之原禮也，翻吊鶴於隴，下翔鸞於荒甸，悲扶景之不留，惜桑疇之驟變，刊婉則於貞石，庶終天而逾絢，其銘曰，源靈長，神積，溫胄輝光，華宗赫弈，德後嬪妃，毫端分跡，詳鏡青編，覿，既稱陰質，後胤鮮輝，巫山孕彩，表月光飛，來無違，柔儀是指，女則咸歸，天不由仁，忽然先命，滅水，鸞形沉鏡，良人茹戚，悲中罷映，黯雙歡，庭無，靈需已進，霜先揚，松驚慟感，鳴思哀腸，霧煙感永閉，蕙問其芳，
大周故相州刺史袁府君墓誌銘並序河北道安撫大使狄仁傑撰書君諱公瑜，字公瑜，陳郡扶樂人也，媯滿受封，始為列國，濤塗得姓，實建我家，汝墳化三老之風，漢室推五公之貴，布在史，今可略焉，曾祖虯，魏車騎大將軍行台大都督汝陽郡開國公，祖欽，周昌城太守汝陽郡開國公，父弘，唐雍州萬年縣令舒州刺史，天錫純嘏，世篤忠貞，累仁積德，傳龜襲紫，汝穎之士，以為美談，君體國懿姿，承家昭范，含章踐軌，貫理達微，少有大節，以射獵爭事，嘗遇父老謂之曰，童子有奇表，必佐帝王，年十有五，乃志於學，談近古事，若指諸掌，年十九，調補唐文德皇后挽郎，授晉州司士，郡有事每命君奏焉，君音儀閑雅，聲動左右，唐文武皇帝歎曰，聯求通事舍人久矣，今乃得之，時以寺獄未清，因授君大理司直，俄而島夷逆命，鑾駕東征，特授君并州晉陽縣令，尋遷大理寺丞，宰劇有聲，恤刑無訟，人賴厥訓，朝廷嘉焉，遷都官員外郎，歷兵部，都官二員外，尋拜兵部郎中，張燈匪懈，題柱增榮，總文武之司，得神仙之望，今上見天伊始，潛德未飛，君早明沙麓之祥，預辯舂陵之氣，奉若天命，首建尊名，故得保王家，入參邦政，俄以君為中書舍人，又遷西台舍人，徐邈以儒宗見重，劉超以忠推名，喻此聲芳，未足連類，遷司刑少常伯，君素多鯁直，志不苟容，猜禍之徒，乘間而起，成是貝錦，敗我良田，尋出君為代州長史，又除西州長史，驥足遲回，殊非得地，雁門奇舛，空負明時，俄轉庭州刺史，無何，遷安西副都護，君威雄素歷，信義久孚，走月氏，降日逐，柳中罷柝，蔥右無塵，雖鄭吉班超，不之加也，惜乎忠而獲謗，信以見疑，盜言孔甘，文致罪，永隆歲，遂流君子振州，久之遇赦，將歸田里，而權臣舞法，陰風有司，又徙居竄跡狼荒，投身魑魅，炎沙毒影，窮海迷天，憂能傷人，命不可續，享年七十三，垂拱元年七月廿五日寢疾，終於白州，嗚呼哀哉，永昌歲，始還鄧州，權殯石溪里，虞翻之吊，但見青蠅，王業之喪，猶隨白虎，如意初，有制追贈君相州刺史，恩加異代，澤漏窮泉，可謂生榮死哀，歿而不朽，前夫人孟氏，隋車騎將軍陟之孫，唐曹州刺史政之女，玉林皆寶，銀艾相暉，地積膏腴，世多賢淑，夫人秉閨房之秀，導之風，母訓重於紗帷，婦德光於綾障，老萊之養，未極斑衣，張胤之哀，空留畫扇，享年卅五，永徽六年十月五日，終於京第，嗚呼哀哉，即以久視元年十月廿八日，合葬於洛陽縣之北邙山，地卜書生，塋依烈士，楊公返葬，空餘大鳥之悲，魏主回軒，當有隻雞之酹，孤子殿中省丞奉宸大夫內供奉忠臣等，淚窮墳柏，哀結楹書，式撰遺風，丕揚億載，其銘曰，峨峨碩德，惟岳生焉，顯顯英望，允邦基焉，服事台閣，厥功茂焉，典司樞要，其業光焉，積毀銷骨，老西垂焉，微文獲戾，投南海焉，虞翻播棄，死交趾焉，溫序魂魄，還故鄉焉，遭逢明運，帝念嘉焉，追贈幽壤，朝恩博焉，北郭占墓，啟滕銘焉，西階祔葬，從周禮焉，樹之松賈，神道寧焉，刊彼金石，休聲邈焉，
唐故彭城郡劉府君墓誌銘並序應科選費鄘述府君諱巖，其先彭城人也，自光武中興，世為侯伯，簪紱相襲，譜諜具焉，迨於巨唐，衣纓不絕，曾祖諱琛，祖諱豪，不仕，父諱琰烈，蘊德棲閒，不求名位，府君即嗣世之元子，今為蘭溪之邑人也，績尋詩禮，究覽典墳，何圖志未伸而暫縈微疾，藥石無驗而粹靈奄忽，嗚呼，春秋六十有三，以會昌二年八月廿三日，終於長安里之私第，前夫人江夏費氏，先府君而卒世，有子二人，長曰存敬，次曰存賞，並忠孝夙聞，曾柴比德，臨於大漸候氣矚績，號泣送終，有女三人，長女適於支氏，次女適於徐氏，並儒門令族，名官在躬，小女十娘，痛切深衷，哀摧罔極，後娶夫人徐氏，性懷貞順，婉懿母儀，恨結煩宛，悲傷別鶴，禮從宅兆，粵以其年十一月辛酉朔二日壬辰，克窆於長樂之原南，禮也，南連崗阜，帶谷水之縈紆，北派修江，懼陵谷之遷徙，乃勒刊貞石志之，銘曰，英英道學，名德兼修，人稱厥善，世譽其休，其一，居家蒞理，言行修修，動用規矩，雅合經綸，其二，願保期頤，天胡不齋，窆石斯存，銘之無朽，其三，汝南郡慎淮南鐫，
維大唐顯慶四年歲次己未八月一日乙巳朔十六日申，故呼論縣開國公新林府果毅公諱，字景，會稽人，洪源淼淼，上派浪於天漢，，下無軸，長柯森聳，權輿草昧之初，巨扶束，之始，洎乎運歸正絡，波息四溟，道屬張，五嶽，以公家稱金穴，優遊學海之中，室號銅陵，偃蹇文園之內，兼復東，作貢蟬聯，早譽西琳，稱珍弈葉，於是詔授呼論縣開國公，仍守新林府果毅，遷居洛陽之縣，若乃陪京溯洛之所，士室雲浮，面郊後市之場，賓來霧集，可謂昂昂，令聞令望者矣，既而朝烏靡駐，虞泉有匿景之津，夕菟難停，汜載潛光之濟，彼蒼不忍，積善無徵，殲我良人，身難贖，春秋七十有九，以貞觀七年三月廿七日薨於私第，以顯慶四年八月十六日合葬於東都北邙之山禮也，芳猷烈，往事依希，樹德旌功，曾何有彷彿，嗚呼哀哉，乃為銘曰，來時允謝，景落則昏，先摧杞梓，早碎呈琨，長關地，永閉泉門，彼蒼斯忍，曾無贖魂，
唐故王府君墓誌銘並序府君諱文進，字文進，其先太原人也，春秋傳曰，王子成適齊，敗狄立勳，賜姓曰王，累代榮祿不絕，至高曾就養不，遂為長子縣王始村人矣，祖諱琪，皇考諱官雖泯，不墜儒風，耽嗜詩書，勤農自遣，藏跡，守道園林而已，兄士興，言則無玷，行乃有讓承家，友愛恤下，府君即先考之第二子也，聰敏，勤學不倦，始自弱冠，擢於縣曹，歷效諸司，著勤干，咸通中，邑宰以君有詞辯深知，署為押司錄事，裨佐百里，提綱六曹，克己奉公，捐軀執事，奈何神不福善，暴縈沉疾，以光啟二年二月廿四日終於私第，夫人張李程李四氏，相次而歿，再娶郭氏夫人，即故鎮遏使諱建之長女也，代歷崇職，門有遺風，頃以窈窕淑德，匹於良人，自遭君禍，勤修奠祀，蓬首疚心，畫像轉經，以薦魂路，晝號夜泣，傷哉，嗣子重實，猶子再武，新婦張氏，崔氏，長女適常氏，次女適崔氏，噫，君處人間六十有一，未為老矣，材德過人，不，實可哀矣，以其年十一月廿七日葬於縣城北三里村北長崗禮也，方尚阻，未遂歸塋，先亡四夫人亦通合祔，其墳前臨雍水，北距魚居其左，慈雲處其右，纂述名德，勒於貞石，以明不朽者，哀哉府君，材不群，年尚早，遽至沉淪，白雲漫漫，寒草蒼蒼，蓍龜宅兆，背長崗，霜號慟，二子聳哀，嗟乎哲人，永臥泉台，
唐右驍衛朔坡府故折衝都尉段公墓誌銘公諱會，字志合，淄州鄒平人也，其先顓頊之苗裔，蓋李宗自周適晉，仕魏獻子為將有功，賜邑封段干大夫，孫木，文侯之師，偃息藩於王室，因地命氏，遂立姓焉，祖瑗，齊任郡主簿，志果忠烈，節履風霜，俄遷靜境大都督，式遵嘉德，父師，皇朝散騎常侍，光祿大夫，贈洪州都督，八州諸軍事，益都縣開國公，謚曰信公，禮也，公乃承茲餘慶，弈葉芳菲，冠蓋蟬聯，金聲玉亮，亭亭孤聳，外茂貞松，曖暖光輝，內含昆岳，暨義旗初建，蕩滌波瀾，公謀略實深，爪牙卓犖，武德五年，任并州節府左車騎將軍，六年，以公浩州守固，又授開府儀同，貞觀廿年，又授右驍衛朔坡府折衝都尉，封曲沃縣開國男，以永徽三年七月十七日寢疾，卒於洛陽宮尚書省司勳之，春秋五十九，夫人呂氏，濟陰郡君，鄉人也，本根磐礡，枝扶疏，養泉源，派流滔蕩，夫人稟靈川瀆，叔哲英姿，少處閨闈，長從師傅，四德既備，六行兼，爰及笄年，來嬪段氏，飾莊組川，浣濯，肅穆公宮，靚恭藻，君子逝矣，潔志孀居，誓等衛姜，恩同孟母，豈而隙駒遄晷，隱逸景於高峰，驚浪雷奔，息洪濤於巨壑，粵以永徽四年十一月十九日卒於私第，春秋五十八，即以其年歲次癸丑十二月戊已朔十九景申，哀子弘竟乃合葬於邙山之陽禮也，嗚呼，仍恐龜長筮短，陵谷遷移，勒此玄文，永鑒千古，其詞曰，邈哉古，鏡彼清流，泉源養，枝弘敷，乃祖乃父，徽恭懿柔，蟬聯軒冕，萬古傳休，義旗初建，蕩滌妖氛，惟公挺持，卓犖超群，功高天地，義冠三軍，金聲玉亮，桂馥蘭芳，實此夫人，承茲嘉惠，少有淑姿，長多閒麗，四德既，六行兼第，閨闈組川，公宮祭，逝川東閱，落景西沉，如何君子，帳設遺衾，倏忽夫人，歿命潛深，宅兆斯卜，合葬山岑，龍需動軔，陟彼高崗，庶鐫翠石，人事淒涼，
唐故贈戶部郎中太原王君墓誌銘並序中散大夫試大理評事前兼易州錄事參軍上柱國賜魚袋劉常撰嗚呼，有唐太原王君之墓，君名士林，字東皋，其先子晉控鶴駕於緱山，喬化鳧舄於葉縣，靈仙之裔，斯焉可詳，泠泠道風，不墜於地，會先帝尊大道，祖玄元，以道蒞天下而天下大順，有若君之元兄，為北羽客，遊藝於鴻都，有詔徵入內道場，為帝修福，其後奏請適莽蒼以求靈仙，入崆峒而問政理，及夫至止，元戎聞而嘉之，署為節度參謀，與之參謀軍事，令反初服，奏授廷尉評，後苻陽王牧於易，移參謀於易上，道合有如於魚水，契同頗際於風雲，屬元戎薨，後嗣少，朝廷授尚書節鉞以代之，先相公之後嗣，不舉先父之職，誅夷君子，暱狹小人，殊不知敵國在於舟中，倒戈在於麾下，頭飛千里，魂散九泉，此蓋禍非天與，孽是自為，雖結境外之交，不救目前之斃，王師一舉，如火燎原，望風遁逃，不敢守其壁壘，如鷹之逐鳥雀，如犀兕之拉豺狼，殘孽卻保於城德軍城，嗟夫，游鼎之魚，自不覺其靡爛，巢幕之燕，自不知其覆亡，我尚書收其輜重，莫知其數，余凶未殄，猶冀偷生，今年春王正月，尚書按節鉞入中山，惠行則如天之再造而人不知，威令則如春之化物而人不見，先是臠敢行人，刳剔子弟，尚書密表請雪諸家之冤魂，朝廷哀悼之，悉有贈，恩深泉路，榮及家人，由是王少府追贈戶部郎中兼一子，官發中使，布五十端，絹一百疋，噫，衛人醢子路，酷毒何深，殷人剖比干，虐善何甚，郎中曾門諱譽，皇任汾州介休府折衝都尉，大門諱儼，皇任朔州石井府左果毅都尉，皇考諱業，皇贈太子洗馬，郎中洗馬之第四子也，初任定州恆陽縣尉，次轉唐縣尉，建中二年秋九月十有八日遇害，時年四十有二，悲夫，嵇叔夜以劍解而稱仙，葛稚川以衣空而為道，郎中即道家之流也，無乃是乎，以三年夏五月廿日卜葬於定州城西嘉禾山之東南古原禮也，嗣子二人，長曰革，年十四，次曰萃，年六歲，咸有因心之孝，或舉崩天之哭，其吉凶之儀，喪祭之事，皆郎中仁兄主之，君子以為孝行之心，施於兄弟，可以達於天地，可以貫於神靈，而由旁求三斗碎金之文，命琢一片他山之石，常願受哀，力疾而為之，實愧情見乎辭，辭曰，翼翼郎中，家傳令問，實賴仁克，上纂下訓，纂其道德，訓及子孫，賻詔贈，榮門，麥秀兮蒼唐，悲風起兮吹白楊，白楊蒂危，悲風好吹，憧憧過客，孰忍聞斯，
唐故延州延川府折衝尹府君夫人墓誌銘並序夫人中山劉氏，其先至於高曾，為河朔衣冠之藪，英名令望，播於人，今則不書，父諱澄，恆川錄事參軍，六曹仰規，百，夫人乘巽稟采，有幽閒聖善之德，依三星百雨之禮，歸我延川府君，其道契於和鳴，其命違於偕老，府君奄既亡，夫人藐焉煢居，膏休罷施，音樂輟聽，承家，邕睦之道，主饋蠲潔之禮，母儀之仁，姑慈婦德之惠，雖古之賢淑不能也，，皇天不吊，寢疾彌留，貞元五年七月二十六日於川之宅舍，春秋七十一，嗣子岫，司兵參軍，，慕深，屬時艱道阻，未及故園，遂權於州南七里之，禮也，銘曰，夫人之靈，體質清明，麟趾之德，柏舟之貞，淒涼朝露，寂寞泉扃，山月夜吊，野雲朝慧，年齡何有，
大唐處士淳於府君之夫人陳氏墓誌銘並序夫人諱恭，字令徽，貝州清河縣令陳師敏之第二女也，粵以堯圖既喪，臣唐踐極之尊，姬厝載昌，賓周應星弧之慶，氏因昨土，已著良書，代襲苴茅，今可而略，夫人柔姿婉順，顯自髫年，懿範貞規，彰於笄歲，洎乎三星燭牖，百兩將歸，舉桉申婦德之容，斷機成母儀之訓，庚人洛州河南縣處士淳於才，藝該文武，器總航，晦跡丘萊，怡神衡泌，輔仁莫驗，奄閱孔川，京兆佇能，遽扃滕隧，君以貞觀廿二年十月廿日卒於河南縣之私第，春秋五十有九，即以其年十一月五日窆於邙山之陽，夫人蓬首孀閨，鉛華不御，柏舟自勖，之死靡也，廿餘年，克終貞吉，咸亨三年二月廿日遇疾而終，春秋八十有三，即以其年十一月十五日合葬於邙山之南原平樂鄉之界，有子武義等，痛靈根之夙殞，泣血終天，哀聖善之無追，崩心罔極，將恐田成涔壑，產義和迷浴日之津，谷變哥峰，行人無墮淚之所，式銘貞石，用紀音徽，重華堯輔，胡滿周臣，王姬下嫁，胙土斯因，粵惟吉士，積慶前，載誕貞懿，比德河洲，結奉訓，作嬪君子，闡譽班門，飛聲孟里，良人早逝，淑質晚雕，誰雲異室，同穴山椒，丹旒委郁，白驥威遲，雲昏斧隧，風吟劍枝，恐陵谷之遷貿，慮緗簡之雕亡，跽爵里於玄石，庶不朽於黃腸，
唐故朝散大夫蘇州別駕知東都將作監事趙公墓誌銘並敘祠部郎中趙驊文唐大曆十四年七月廿六日，朝散大夫，蘇州別駕，知東都將作監事，賜紫金魚袋趙公委順於積善里，至其年十一月十六日，將卜宅於洛陽縣平陰鄉，與夫人弘農楊氏合祔焉，有子三人，孟曰著，仲曰禕，季曰隨，奉公之世系官敘，稽顙而後拜，余述，將刻於貞石，以志玄宮，嗚呼哀哉，公諱益，天水人也，曾祖慈景，金紫光祿大夫，兵部侍郎，華州刺史，駙馬都尉，當皇家命之初，元聖經綸之日，親戎律，以佐義師，乃出征蒲阪，為殘寇所陷，賞功褒德，追諡曰忠，勳在盟府，事具國史，祖質，朝散大夫京兆府奉天縣令，父曦，朝散大夫越州會稽縣令，業傳清白，代纘儒風，公少習禮於，長依於德，始於立身，終於從政，行惟純固，辭無枝葉，君子之道，其殆庶乎，釋褐授州永壽尉，轉鹽州原令，歷溫縣主簿，遷大理評事，出宰寧州之安定，更京兆之美原，高陵，改洪州司馬，兼贊善大夫，未幾，長史兼太子家令，俄遷試光祿少卿，以洎於茲任，公秉心惟徵，蒞事尤敏，能理煩而去惑，不吐剛而茹柔，故得所至有化，所臨垂聲，上公與能，會府課善，其間有超授朱紱特加金印者矣，豈非才為代之所用，恩有不時之錫者哉，於戲，更職一十三，享齡七十四，秩綰紫綬，位登郡丞，生為人之所稱，歿為人之所慟，在泉途之下，為君子之終，亦可以無愧矣，悠悠天壤，萬化齊歸，惟其令名，所謂不朽，昭示來裔，敢不直書，為之銘曰，人代推遷，生化如旋，同盡此轍，孰知而然，惟茲哲人，道為君子，門清業茂，才優行美，秋風忽起，遽敗蘭芷，邙山之上，原日平陰，央莽崗壟，蕭條曠林，一封幽戶，萬古傷心，禕書，
唐大中大夫行定州長史上柱國李府君墓誌銘並序公諱謙，字虛己，趙郡贊皇人也，爰自咎陶昌言，徽五典，老氏明道，混成二德，慶緒必復，烈光載融，趙國賴其元勳，韓王憚其英略，固多奇士，大啟高門，曾祖孝貞，隋內史侍郎，隋書有傳，祖允王，皇朝台州刺史，父崇德，給事中，或以文章冠氏，或以禮樂匡時，休有令名，郁為著族，公象賢降靈，含章誕秀，確乎堅正，介然方嚴，時而後言，道不苟合，偉量與崇山比峻，清襟與止水齊明，少以門資，宿衛軒禁，光暉廊廡，籍甚周行，解褐易州司戶參軍事，境臨邊候，政兼戎索，善佐小國，克揚嘉聲，轉齊州司士參軍事，海物惟錯，齊兒多詐，肅以知禁，靜而解煩，轉宋州司戶參軍事，水陸交馳，農商殷阜，版圖攸攝，戶載安，遷隰城令，實惟汾晉之郊，爰賦子男之國，肇有方社，式奏絃歌，紓堯人之深憂，移魏風之扁俗，朝廷休之，入拜司農寺丞，加朝散大夫，贊卿士之有司，加大夫之元服，米鹽必誡，錢孔殷，出為相州司馬，商都舊壤，鄴京遺俗，是稱尤劇，雅杖茂才，佳政乃孚，康歌允洽，累加大中大夫，策勳上柱國，遷定州長史，官則通貴，鄴於命卿，位方元寮，亞彼列國，宜介眉壽，以邦家，胡不留，奄捐館舍，未到官，以景雲二年九月廿六日終於河南府康俗之里第，春秋五十九，夫人彭城劉氏，隋大將軍子將之曾孫，皇朝禮部尚書德威之孫，工部尚書審禮第二女也，丕承餘慶，誕敷淑德，柔明光乎典則，韶令暢其聲華，年十八，歸我府君，睦二族之和，詒五宗之范，恭儉齊敬，端莊宣慈，行歸於周，禮無違者，天乎不吊，與善徒言，生也若浮，辭代何早，享年，先終於宋州司戶官舍，有子三人，伯迅，襄城尉，仲迥，臨汾尉，季造，左威衛錄事參軍事，咸有令德，莫永齡，舟壑屢遷，松賈未樹，長女適王氏，嬰蓼莪之巨痛，懷顧復之深恩，永言孝思，克合封樹，粵以開元十有八年歲次庚午四月乙卯朔十六日庚午合葬於北邙之原禮也，尚懷陵谷，思表泉壤，乃刊石勒銘，以志幽宅，詞曰，允矣君子兮令德而，懿夫作配兮碩人其頎，方嚴介直兮正色寡詞，韶茂端肅兮柔明宣慈，天道神理兮冥何之，胡畀盛德兮莫永期，階庭芳秀兮崇蘭華芝，春霜夏霰兮零落無時，克成封樹兮宅兆於茲，白楊青棘兮萬古長悲，
大唐故右衛勳衛弘農楊公夫人故垣氏墓誌並序夫人垣氏，洛陽人也，原夫紫紱金章，清規累轍，分符剖竹，茂范駢衡，父，唐使持節滄州諸軍事滄州刺史，作鎮海隅，克清蕃邸，夫人神夢授質，女史降精，水象鏡容，坤儀順德，笙篁禮圃，斧藻書林，爰自初笄，歸於弘農楊氏，撫孤字幼，玉潤冰清，德洽聽車，義高廣被，榮宦達，姻媾亦周，加以恬澹幽閒，斥遣雕鏤，以景龍四年五月十三日終於洛陽私第，春秋七十有八，即以其年六月十五日殯於北邙山平原，禮也，次子懷義，懷旭等，並沐闈恩，俱遵內教，故能生事以禮，殯斂無違，懼深谷為陵，勒銘鐫石，乃為銘曰，偉哉柔范，守節彌貞，撫孤字幼，玉潤冰清，金丹術少，蕙質俄虧，魂魄銷散，冥漠難知，天蒼茫兮時斡運，歲浩蕩兮蒙荊棘，此節婦之墳，庶災雷兮無逼，景龍四年歲次庚戍六月辛巳朔十日庚景雲，
唐南山駕使兼雲麾將軍翊壹府將兼監察御史上柱國上黨郡開國男食邑三百戶包府君墓誌銘並序處士王柷撰君諱筠，字聳亭，其先徙於長安，今為京兆人也，曾諱皇任昭武校尉，守右衛京府水衡俯折衝都上柱國，父諱豪，皇任左神策軍雲麾將軍守左金吾衛大將軍員外置同正員上柱國吳縣開國子，食邑一千戶，公之家大，學業素高，宗族處貴，世逐門清，舉例久諸，動懷三省，府君弱冠趨仕，經歷左闈，竭金門以效職，遇勳功以無虧，恭守宮敘，不敢罔遺，主照幽徽，普施弘惠，以大和首載，特遷子將，至八年，授散副將，充主持步軍十五將，不越一周，以充正將，公備佳十萬，頗諧眾心，指蹤效拾芥之勤，盡瘁原為山之流，後以開成五年中迤遷位，位標課能，累職至散兵馬使兼押衙，始末四十八載，備歷九將，處領有謨，公私齊美，儕流之輩，甘心偉矣，冠軍睹之，矜念孤援，見其忠赤，表達上聞，以大中十一年五月中，蒙聖造獎飾，頒賞功勞，擢授南山鎮遏使，分憂內鎮，位處雲麾，權衡常切於均平，救物恨聞於不及，階秩亟遷，莫紀年月，至咸通五年中罷替歸勤，續蒙獎飾，詞義佳聲不墜，公想生之榮貴，不那蒲柳之所侵，觸目閒情，歡然罷理，常欺橫肱之枕，志在舞雩之娛，奈何忽染微敷痾，便至纏綿，徵醫不睹於倉公，驗疾難逢於扁鵲，以九年閏十二月廿六日薨於道政坊私第，享年六十有九，以來年三月廿七日葬於京兆府萬年縣川鄉鄭村附先塋，禮也，夫人李氏，令淑貞賢，柔和備則，三從匪闕，四德合儀，不幸先公而逝，有子二人，長曰斌，次曰瓊，此二子溫恭克孝，謙謹修身，皆異得殊能，藝精專於翰墨，博學究典，極奧旨於深微，昔年何怙，思昊天之罔極，今載鐘，絕陔蘭之相養，念泣血而將滅，何摧毀而殞身，虛寡學，輒成文，聊陳銘曰，道存事往，形儀不留，幾領雄幕，克副軍心，護戎重，擢統南臨，休聲倏忽，俄成古今，刊紀忠赤，將傳萬秋，
大唐故亡宮九品亡宮者，不知何許人也，昔以令德，納於王宮，弼諧帝道，復我唐業，疇庸比德，莫之與京，方當開國承家，大君有命，豈意輔人莫驗，殲良奄及，享年六十，以神龍三年六月日終於某所，即以其年七月二日葬於某所禮也，嗚呼哀哉，乃為銘曰，南鄰鐘鼎，北里笙竽，子其樂之宛化枯，千秋代上萬泉塗，幽明永隔，嗚呼嗚呼，
大周故左衛翊衛天官常贊梁君墓誌銘並序君諱，字重光，河南溫人也，曾祖慶衍，隋使持節蔚，澤二州諸軍事蔚，澤二州刺史，宜陽郡開國公，祖敏，唐饒州別駕，父幼成，唐峽州遠安縣令，並蓄德內融，楊光外朗，官由學進，政以禮成，君奕世纂靈，自天生德，無柳下之卑位，等顏回之不壽，降齡何促，與善無徵，粵以萬歲通天元年五月二日卒於嘉猷里之私第，春秋卅有四，即以其月廿日葬於邙山之原禮也，惟君夙彰孝友，旦慎溫良，學不倦於詩書，行必由於禮義，忠勤已積，顧漸陸而方遙，榮祿未登，悲閱川而遽往，嗚呼，元規永逝，玉樹長埋，子敬雲亡，人琴俱去，望連崗於四野，盛德何歸，想貞石於千秋，余芳可述，其詞曰，濁爾祖，國自夏陽，因秦則播，在漢彌昌，鴻標曠逸，習契忠良，降生末胤，世襲其芳，貌矣神宇，淵哉德量，始見名揚，俄悲道喪，祖載宵警，銘旌曉，回首郊原，誰堪此望，
唐故宋州錄事爾朱府君墓誌銘並序公諱旻，字玄靖，河南洛陽人也，原夫金微北峙，玉塞南分，峻極，長瀾紀地，考其曾系，標盛德而割山河，稽諸遠葉，表殊庸而錫茅土，自厥後，人物載揚，並備列圖書，故可略而言矣，曾祖敝，博陵王嫡子，隋金，徐二州總管諸軍事，金，徐二州刺史，邊城郡開國公，祖休最，隋壽縣開國公，又除親衛大都督，轉任豫章王府司馬，襲封邊城郡公，父義琛，唐同州長史，太僕少卿，工部侍郎，大理正卿，定州刺史，並公子王孫，有才有命，或飛聲粉署，或緝譽棘司，撫千里而建，宣六條而露冕，惟公中和延祉，上德凝神，北溟產其逸翰，東道其駿骨，天機性與，神用生知，王佐英才，公門盛緒，爰從地望，執戟天庭，考秩既終，式陪英選，釋褐授公江王府兵曹參軍事，天人長阪，繼蹤書記之賢，帝弟平台，接武倦游之客，尋改定州司戶參軍事，燕南舊壤，趙北余，俗稱傲法，人多辯詐，盤根雖固，不足以盡雲飛，堆案實繁，可其器，公尊考，德隆舊齒，學瞻前賢，暫辭銓禮之台，方踐褰惟之務，公以父子連任，持蒙改職，然而宋都雁沼，地控桂山，梁國兔園，居臨竹苑，俗傳文，人實豪雄，於是授公宋州錄事參軍事，公探詳物理，舉愆連，高居一郡之雄，直處六曹之首，方將位隆台鉉，望重紳，豈期五液無徵，九丹匪驗，西景不駐，俄歸京兆之魂，東川遽閱，永岱宗之錄，以咸亨四年七月廿三日終於宋州寧陵縣，春秋五十有三，粵以大唐垂拱元年歲次乙酉十月癸酉朔十三日乙酉遷窆於洛陽北邙山原之舊塋，禮也，長河北望，曲洛南臨，水含湍而咽響，雲帶愁而結陰，墳塋寂寞，泉壤深沉，敬雕鐫於琬琰，庶傳芳於古今，其詞曰，曾源昔弈，遠系蟬聯，盛德不泯，載誕英賢，令問令望，如如，未由千里，先沉九泉，舊時風月，故里山川，池台尚在，賞樂何年，惻愴登邙之賦，沉吟出郭之篇，笳簫簫而空韻，飛飛而獨懸，野寂寞而無色，蒼茫而起煙，人之永謝，顧丘隴以潸焉，
故公士驍騎尉崔君之銘文並序諱通，字處徹，屯留人也，望隆宗┘，緒族武城，譽芳猷，略而言矣，祖進，閒居體命，父璋，晦跡遺生，並秀髮三芝，光含兩璧，惟君驪泉鎣質，鳳姿，懷橘之年，早標雄略，屬以雲亭扈畢，社，授君驍騎尉，旌時運也，既而塗窮在己，歸，運迫居肓，還海之波遂往，春秋卒，夫人申屠氏之長女儀貞月亮，色艷，履兼清，言容變麗，何意鏡中鸞盡，匣里，春秋卅六而逝矣，可謂備老有歸，同穴斯，子淳藝等，想陟岵而崩心，念循陔而褫魄，永淳元年壬午之歲建亥之月廿六日乙酉合葬於村東北二里之禮也，宅茲勝地，厝此玄堂，悲纏薤露，響切叢楊，其銘曰，武城啟族，枝派屯留，芳規有譽，壯志無儔，惟君拔，武略英遒，幼篆素，式建芳猷，遒夫人，月亮儀貞，言容變麗，操履兼清，匣中龍盡，傾，九泉扃兮，永夜千載，訣兮斯亭，
唐故上柱國李君墓誌銘並序君諱頂，字柱仁，邢州龍崗人也，本趙郡國官，南徙原夫，淼淼瀨鄉，得姓不言之樹，巖巖常岫，開封有道之辰，雄略莫從，竟動楚王之購，英規尚在，終延漢帝之思，祖寧，隋宗州司戶，梁叔敬之虛誕，州縣徒勞，孔夫子之厄勤，從吾所好，父信，大隋奉成尉，棄英少，有擅文儒，草禪高詞，還登武騎，君禺水之精，中丘之靈，總五行之秀氣，漱六藝之芳液，檢身率禮，植性由仁，篤論成規，嘉言應乎千里，貞心肅物，勁節凌乎四時，自幼及長，資忠履孝，屬九夷橫叛，七萃徵兵，君乃棄筆從戎，腰占募，雙揮雄戟，百發良弓，電策載馳，每摧堅陣，雲梯累構，屢覆重城，元帥委之以偏裨，天子疇之以柱國，既而凱歌反旆，榮級還鄉，田園賦其歸來，林壑詠其長往，庶當擢擢春柳，與嵇松而不凋，豈期澄陂，將孔川而永逝，嗚呼哀哉，以大周聖曆三年四月五日卒於私第，春秋七十有四，粵以長安二年歲次壬寅正月己巳朔十四日壬午，與夫人呂氏合窆於州北七里平原，禮也，夫人內則貽范，中饋修儀，鳳兆既諧，魚軒習禮，雖嘉姻有慕，始齊秦晉之門，而神物不孤，終合張雷之劍，胤子思憚，鑿楹奉訓，徙宅承恩，痛歲序之環周，樂棘之心未已，懼陵谷之遷貿，松賈之列無行，敬述徽猷，式旌幽隧，銘曰，上蔡黃犬，函谷青牛，秦庭相政，柱下匡周，弈世文武，累代公侯，奉成作尉，司戶延休，其一，玉孕藍田，鳳生丹穴，岳賣成烏，忠良效節，舌杪飛電，書惟映雪，投筆上庠，稱戈右碣，其二，曾城陷敵，強陣摧鋒，魯連飛箭，蕭何指蹤，廟堂獻捷，柱國疇庸，論功坐樹，養志長松，其三，梁鴻有德，孟光來嫁，名利匪圖，琴書多暇，福善何爽，輔仁行謝，俱喪長年，咸歸厚夜，其四，金雞振羽，玉犬騰聲，襲吉著兆，載松塋，爰合靈櫬，永佳城，恐山河之或改，勒琬琰以全貞，其五，
維大唐開元三年歲次乙卯六月辛亥朔二十日庚午，故通議大夫行淄州司馬上柱國韋珣權殯平陰之原禮也，
唐故清河郡左武衛大夫監察雲麾將軍左府君墓誌銘公行有中立，不倚志上，王道撫育，節幸人，建都閫外，稟今頻臨，秉旄權鎮，四海歸心，公履前跡，其袁行與，祖不顯其諱，公諱用，奉恩私忝，翊亮功成，顯崇麗，宗緒忻榮，克清宇宙，內弼一人，簪組繼累，子孫綿緒，而止於燕魏間，藝精韜略，勇毅克名，或晝賞春山，或夜吟秋月，以美景嘉宵，是信是使，睦之餘慶也，於嘻，天禍早鐘，倏然而去，不幸以乾符三年正月六日於私第，享年六十有三，門館慟哭，親族涕零，令子哀號，泣血氣竭，閭里潸然痛惜也，夫人張氏，以坤德淑慎，禮備孝和，閨訓遺芳，行明婉娩，是以損容，日供盥，嗚呼，卜吉先遠，原師吉兆，以乾符四年歲次丁酉八月己巳朔十六日甲申歸窆於館陶縣北一十五里德鄉馬固村薄村，以元居於西北二里為原，禮也，公有子四人，長曰公弁，武韜傳業必三端，仲曰公霸，琮學九流，莫名閫域，曰公操，以禮教詩書，垂訓而立，幼曰住兒，供勤孝悌，承順色養，令子等喪事以備送終之禮，後恐山平海變，刻以貞石，其詞曰，淖矣左公，天藝之林，文經天地，武善七擒，交親傾蓋，道貴知音，元氣浩浩，折拓乾坤，四空有念，地天，江山固有，刊刻銘石，天長地久，以記斯文，不朽，
大唐侍御史歙州司馬許公故夫人趙郡李氏墓誌銘並序前左司郎中陽伯成撰兼書夫人諱肅邕，字演，趙國人也，自廣武君負霸王之略，為成安之師，實欲北興帝圖南面稱制，雄心未展，大運陵頹，必有其昌，世濟不泯，曾祖叔階，北齊給事中散騎常侍，祖彥琛，趙州刺史，父承祚，皇朝黃梅令，皆承家席寵，世有令名，夫人即黃梅府君第二女也，稚歲有溫約懿量，淑姿清真，出言鏡圖，踐行詢史，逮笄，歸於高陽許公，公豪蕩而好奇者也，敬之如賓儼然矣，外以讚許公之德，內以光中饋之政，於戲，仁而不壽，生也有涯，開元廿一年八月十五日遇疾，終於洛陽縣毓德里之私第，享年五十五，嗚呼哀哉，以其年十月廿八日，權殯於洛陽縣平陰鄉北邙之原禮也，嗣子仲等，孝思罔極，哀毀過禮，吾睹其家道，清風藹然，故敘之而未充德也，銘曰，溫溫柔范兮，皎皎貞節兮，嗟百年之不永兮，泣松門之長閉兮，
大唐故夫人唐氏墓誌銘並序夫人姓唐字阿深，濟源人也，崇基崛，峭峙聳於昆峰，枝葉扶疏，郁茂華於弱木，於是紆青拖紫，疊跡於軒墀，鳴垂旒，摩肩於文石，門繁車駟，代列王侯，實謂玉潤珠明，亦乃蘭芳桂馥者矣，祖湛，周征北將軍，父達，隋上柱國，幽州鎮將，並揚旌背於柳塞，窮丑虜於天崖，擁旄出於榆關，逐胡兵於地脈，夫人降婺女之星精，稟歸妹之淑氣，容範閒華，姿望端儼，質凝春露，行烈秋霜，母儀耀於閨闈，婦道光乎閭里，年十有五，嬪於明氏，恭勤箕掃，不墜晨昏，工務延，無怠寒暑，加以四德婉備，六行式遵，敬事舅姑，賓和琴瑟，方欲輕飛上月，騰耀金波，微步天津瑤光散彩，訪仙婦於洛浦，有願莫從，追神女於陽台，翻從風燭，粵以永徽二年閏九月十七日卒於私第，春秋五十有五，即以其年十月五日瘞於河南縣平樂鄉邙山之原禮也，遂使雲辭楚國，瑩域長封，月謝洛濱，佳城永掩，嗚呼哀哉，乃為銘曰，峨峨峻，亭亭高，岳瀆閒出，夫人降誕，女則闈閫，婦道閭，虔事藻，恪承櫛盥，二儀長久，四序虧盈，人從故代，地起新瑩，芒芒丘隴，鬱鬱佳城，山寒色，樹烈秋聲，
唐故曹府君夫人滎陽鄭氏墓誌銘並序處士王令儒撰夫人鄭氏，其先滎陽人也，父諱憲，皇任宿州蘄縣尉，譙郡府君諱義，皇不仕，名聞當時，立家之道，閨室為重，前後凡經五娶，滎陽夫人以三從承家，四德無虧，性稟沖和，量懷溫雅，不幸沉瘵連綿，委，臻極，以大中十二年五月六日殞於北市之私第，享年六十有二，妝奩遽閉，香閣永辭，逝水不回，奄歸長夜，具儀卜日，以俟良便，至其年十一月九日，葬於河南縣平樂鄉杜翟村，祔先塋，禮也，與府君同域異穴，宋氏有子一人曰源，去大中十年八月三日歿逝，娶於郭氏，孫男曰統兒，孫女曰貴娘，並年逾冠笄，鄭氏男一人曰，娶於王氏，皆茹荼叩地，瘠毀絕漿，感切風泉，哀纏骨髓，恐川成峻岳，山變洪波，願克貞，庶旌前烈，銜悲見請，竊愧叟才，握管抒辭，多慚漏略，銘曰，易贊坤靈，詩美嬪則，婦道母儀，柔從淑克，行標茂范，德播擇鄰，事上盡敬，撫下推仁，宜昌百祿，保壽千春，天之不藏，降渦茲辰，悲風樹，愁雲慘煙，窀穸一掩兮千載，松賈蒼蒼兮萬年，
唐故京兆仇夫人墓誌銘承務郎前行亳州鹿邑縣尉郭清撰夫人號千光照，京兆府三原縣人也，爰初受謚，迄府茲，代襲簪纓，門傳冠冕，故知流長艱竭，底深不傾，荊山之岑，寅產良玉，積善餘慶，爰有夫人，夫人幼而惠，長而溫，德可以洽親姻，我固巾櫛是重，鷥有行，遂適於故朝議郎守內侍省內常侍知省事賜紫金魚袋，上柱國，贈鎮軍大將軍，左監門衛大將軍，太原諱守廉府君，山嶽降靈，迥出群表，匡輔王室，積有歲年，股肱，亦為心腹，橫流秉極緞沒逝川，夫人撫育幼孤，不墜家業，柔順恭懿，無謝古人，慈愛貞良，為時所重，何圖神之不，掩棄高堂，已貞元十四年十一月廿七日終於京兆府萬年縣之私第，亨年五十有八，長子延俊，次子朝議郎行內侍省官闈令賜緋魚袋上柱國延甫，朝請大夫行內侍省內謁者監賜緋魚袋延義，誠謂閒生，實稱令嗣，貞固足，孝敬足以承家，出納玉言，宣揚帝澤，無磷無點，有始有終，恭儉為心，金石是固，才過伊呂，德邁逾深，彌加敬慎，生事以禮，死葬於，以貞元十五年十月十五日祔於京兆府萬年縣龍首原之舊塋，禮也，悲夫，寒暑，修短隨化，石紀德，舊彰美焉，其詞曰，陽台之靈，神仙之英，天資懿，物莫之原，代表芳聲，人欽令名，其一，長而有家，遂配高族，移天就地，是和是穆，宗親是保，長幼咸伏，貞操持，溫潤如玉，其二，中年見喪，天乎不仁，玉堂何薄，芻靈何親，黃腸遽掩，帳空陳，儀形此失，悲哀日新，其三，素之陽，龍首之下，真宅既立，猶歌薤露，地久天長，子孫永慕，
唐故銀青光祿大夫檢校司空兼太子少師分司東都上柱國樂安縣開國侯食邑一千戶贈太師孫公墓誌銘並序從表侄金紫光祿大夫守右僕射兼門下侍郎同平章事充太清官使弘文館大學士上柱國彭陽縣開國男食邑三百戶令狐綯撰聖敬文思和武光孝皇帝御極之十年七月東都居守左僕射孫公陳疏移病，請罷其任，天子優寵元老，乃拜檢校司空兼太子少師分司東洛，且欲俾之頤衛，以就良已，詔下之明日，三川守臣以急章聞曰，公以十四日薨，天子怛然悼耆德，特輟朝會，命廷臣申吊賻之禮，以三師追褒冊命，恩數有加焉，公諱簡，字樞中，其先有之後，齊太公田和其裔也，和孫書為齊大夫，以伐樂安之功，遂封於樂安，因賜姓孫氏，吳將軍武書之孫也，子孫在吳者稱富春氏，吳主其後也，其不遷者為樂安氏，至隋并州晉陽縣令唐封晉陽公諱孝敏，公之七代祖也，晉陽公生仲將，為唐鄆州壽張丞，壽張生希莊，為韓王典簽，典簽生諱嘉之，即公之高祖也，天冊中，擢進復士第，登拔萃科，有文學重名，俊累官至宋州司馬，贈秘書監，自晉陽公而下，位雖不隆，而道德皆顯，曾大父諱逖，開元中，三擢甲科，初入第三等，又入第二等，超拜左拾遺，大名鏗發，炳耀當代，雄名如蕭穎士，顏真卿，李華，咸出座下，累遷中書舍人，刑部侍郎，贈尚書右僕射，謚曰文公，大父諱宿，又傳文公之業，登制舉，為諫議大夫，中書舍人，終華州刺史，烈考諱公器，又繼詞科高第，歷監察，後為濠，信二州刺史，邕管經略使，兼御史中丞，時屬五溪不率王命，奉詔招討，克有戎功，薨後累贈司空，司空公前娶滎陽鄭氏，繼娶河東裴氏，太保公即司空第三子，裴甥也，幼鍾司空公之艱，哀毀天至，司空公親弟獻可，皇大理司直，娶范陽盧氏，太保公歿，司空公之喪未幾，季父司直又殞，太保公以季父無嗣，遂執喪以繼其後，服除，舉進士，元和二年，故太常崔公掌春闈，升居上第，後赴調集，判入高等，授秘書省正字，聽試出，人人皆傳諷，秩滿，趙丞相宗儒鎮河中，辟公為觀察推官，再調補京兆府縣尉，又從張華州惟素之幕，授監察御史裹行，充鎮國軍判官，徵為監察御史，除秘書郎，裴中令度鎮北都，闢為留守推官，以殿中侍御史內供奉充職，又轉節度掌書記，又改節度判官，奏加上柱國，賜緋魚袋，大京兆盧士玫仰公之才名，表公為府司錄，王潛僕射在荊南，思得髦賢，奏公為檢校禮部員外郎兼侍御史充節度判官，入為侍御史，又下繼房盧太夫人憂，孺慕之情，如實出己，君子以為難，寶歷元年，以司勳員外郎判吏部，廢置，轉禮部郎中，又罹裴太夫人之禍，殆不勝喪，及出，除左司郎中，加朝散階，轉吏部郎中，又加朝請大夫，用公正之望，遷諫議大夫，以文學之稱，守本官知制誥，用忠悃奉諍臣之職，騁敏捷為誥令之能，職業具舉，時論推服，所草詞制勒成十卷，行下於代，轉中書舍人，拜同州刺史，兼御史中丞，賜紫金魚袋，左輔理所故事，同在轂下，連歲凶荒，人萌困瘵，孳孳為政，臻於泰寧，感白雀嘉谷之瑞，表公德化，時省司以長春營田耗折官米，將以極典處本州綱吏，公抗表論雪，皆得賒死，人到於今稱之，遷陝號觀察使，檢校右散騎常侍兼御史中丞，其理如馮翊，屬鄰郡螟賊為災，過境不傷稼，復有神禾同穎，益彰異政，徵拜刑部侍郎，與御史府及法司同按蕭奉偽事，皆取決於公，欺妄立辯，又掌吏部東銓事，掄擬絕私，真除吏部侍郎，拜河南尹，其政如同陝之素值，飛起，公慮害我穡事，用詩之界火之義，遂令坑焚，去其大患，竟致豐穰，加中散大夫階，遷鎮節制河中檢校禮部尚書兼御史大夫，不易同陝洛之祜，此鎮先是循渾郭之制，供須節使，費逾他鎮，有至十倍者，公皆削減，以己率下，毫不自私，繇是大治，加中大夫，入拜尚書左丞，復兼判選部事，加太中大夫，出鎮山南西道，檢校戶部尚書，其政如前之四治，前後三為太常卿，相武宗及今聖郊天之儀，動循故實，禮無違者，檢校兵部尚書，節度宣武軍，及受代，帑廩所留，多初萬倍，以誠信臨下，萬眾恬然，加正議大夫，檢校右僕射，又為之加銀青光祿大夫，又封樂安縣開國男，又進封樂安縣侯，出拜東都留守，儉校左僕射，再為吏部尚書，又為東都留守，檢校左僕射如故，保厘之治，先後如一，節省浮費，府庫充，天子方將以上庠隆位處國老，以諮訪其道，時末洽平郡而公不起，享壽八十二，公前夫人沛國武氏，故宰相元衡之女，今夫人隴西李氏，諱宗衡，皇濠州刺史實帝之近屬，夫人閫闈之德，動為女師，輔左之道，光於內則，有子九人，長曰景蒙，前奉先今，次曰景章，前太子中捨人，次曰讜，前河南府士曹，次曰景裕，前河南府兵曹，次日紓，前渭南縣尉，集賢校理，次曰徽，前河東節度推官，試秘書省校書郎，次曰求，前進士，次曰幼實，次曰弘，並河南參軍，景蒙等各敦士行，負公，銜哀克家，睦友無間，紓，徽，求兼能以文嗣贖，為時聞人，將大後，女六人，長適吳興沈稱師，早世，次適隴西李稠，次適鉅鹿魏鑣，次適敦煌令狐緘，次適北平陽塾，率不嚴處，以其年十一月廿六日，歸祔於洛之北邙先司空大隧之次，惟公始以至行發聞，後用華門類，吁皓不倦，立義分於友朋之內，周慈愛於族親之間，執謙自居，當官正色，自卑以至崇貴，未嘗有失，於台閣遺愛被於所治，有以見君子始中終之道，斯為全德歟，小子不佞，辱公囊信之，且早歲受知，又從父弟獲備公諸倩之列，景蒙等以在姻故之末，見為志，其敢固辭，銘曰，公之世先，積美旋源，熾昌之勢，發自陳田，將軍開美，吳主霸權，蔚茂之氣，為文思，蓬丘秋官，雄藻融粹，天華國，掇其美，華陰掌綸，特擅麗溫，司空行化，三土懷仁，儲社疊慶，到公乃盛，孝以承家，貞而不競，振耀詞英，翱翔公卿，出入更踐，高享令名，州邦藩翰，皆流德聲，天子有道，喜公壽考，忽驚棟折，興嗟蒼昊，伊洛北山，秀氣薰，天長地厚，公之宮在焉，第五男前京兆府渭南縣尉集賢校理紓書，
唐故左神策軍先鋒突將兵馬使開府儀同三司試太子賓客兼御史中丞洋川郡王權君墓誌銘進土長樂馮越撰君姓權氏，諱秀，族本天水，代居真寧，今為真寧人，祖父咸有令德焉，天生材，郁為時興，克抱忠義，致命邦國，君始從鉤陳環衛之軍，超羽林射聲之倫，當肅宗中興之年，君有元扈之勳，國有殊命，爵亦超特，起家拜雲麾將軍，守左金吾衛大將軍，上柱國，左羽林軍上下，從容扈蹕，忠恪蒲著，累遷冠軍大將軍兼鴻臚卿，既列九寺，又榮三監，尋除殿中，元勳且高，國恩兼獎，又遷鎮軍大將軍，依前殿中監，成紀縣開國伯，食邑七百戶，屬西楚逆臣，恃勇稱亂，憑阻荒服，毒痛下人，彼疆列侯，未盡誅蕩，朝廷議以精禁之兵，乘威指滅，以君有勤奮干略，過人之勇，領奉軍蓬頭拔巨之倫，與同華鎮國軍合勢，鼓行河南，又與副元帥司徒李公計應，尋充宣武節度神策同華御營右廂兵馬使，加位驃騎大將軍，封洋川郡王，食邑三千戶，興元初，乾坤再，國章惟新，君累朝元功之臣，加君以開府儀同三司，太子賓客，貞元之祀，既委君以親衛，又榮君以憲府，是用兼君以御史中丞，充左神策先鋒突將兵馬使，君懷忠一心，歷事三朝，功勳殊特，階品第一，善始善終，如君者希大曆中，君以乃祖父多在北土，仁不忘本，遂乃上聞，請歸祔先號於真寧舊塋，詔許，追贈先考道璋郢州刺史，嗚呼，君忠於主，孝於親，宜享眉壽，天胡不，以貞元七年六月五日遇疾，卒於平康里之私第，春秋五十有八，天子聞而傷悼，贈布帛焉，以其年八月十四日葬於萬年縣祟義鄉之原，禮也，有三子，長曰岸，次曰英，幼曰君君，三女，咸在童，泣血遇禮，嗚呼，有後哉，窀穸之事，以越儒家者流，見為銘，銘曰，肅肅權君，逸倫超群，允忠允孝，宜功宜勳，終始寵命，不離禁軍，霜台既榮，茅土又分，青霄方近，白日遽曛，舊國昭世，秋山白雲，猶有令名，哀何可聞，表弟奉天定難功臣經略副使左金吾衛大將軍試鴻臚卿五原郡王李太清刻字，
大燕應天觀故尊師太原王君墓誌銘並序吳興沈子良撰公諱清，字子文，太原人也，俗姓王氏，父令一，棲志林泉，秉心松竹，固輕名利，重孝友，風霜不能變其節，寒暑焉得易其華，公即府君之一子也，弱不好弄，長而能文，老萊愛親，豈獨嚶啼為事，陸績念母，終以懷橘為心，公常景慕仁賢，夙夜無懈，孝聞邦國，敬稱閭里，早從賓，射策無愧於漢朝，頻遭退，遇風有日，力命不偶，其如之何，中歲好道，謂文墨不足為藝，乃持仙方秘術，直獻吾君，有唐天寶元年，度為道士，失居玄真觀焉，自削跡常流，歸心至道，向上玄妙之技，莫不耽尋，漆園調御之能，靡不欽玩，常冀輔仁有驗，嗣維崔之功，豈謂與善徒欺，空閱逝川之歎，以聖武六年九月廿四日，反真於觀虛室，春秋五十有八載矣，遂使清溪寂爾，誰觀梁揀之雲，紫府，是廢群仙之會，以其年十六日窆於洛陽之北原，禮也，閭人哽咽，法侶淒涼，恐歲月推移，陵谷遷徙，命子染翰，式范斯文，仍刻石為銘，銘曰，玄真之子，動合幽徽，魂升天路，影閒泉扉，千秋萬，唯德巍危，
唐故潤州句容縣尉褚君墓記前進士崔周楨撰歲二月戊戌，監察御史齊公恆明以館客褚之喪赴於博陵崔周楨，且命撰紀曰，君名峰，字君石，京兆人也，早歲登進士第，調授潤州尉，歲滿，客姑蘇，去年復求調天官，考試中品按籍吏，次陝而疾作，還授館齊氏，自始啟手足，大凡一甲子醫巫之術備消靡有遺也，而不克驗，哀哉，君娶於李氏有一女，遠不及訃，卜以是月癸卯，權窆於城北隅，終始之也，嗚呼，君子之稱人也，寧事而觀行哉，必推所善以及其善，本所知其與人，即君之行已處物，余雖不知以恆明言之矣，天下趨途方向榮而生死之比乎，恆明厚君之死，即君之誠也，可不忘於死以，且恆明君所友也，其書存沒親戚之不若，即君之處親戚也，感疏者矣，尋源索本，得此二事，紀為之，南陽，
唐故張君墓誌銘並序君諱武哲，河南人也，皇朝右監門直長達之第二子也，素懷冰潔，雅符仁孝，架春蘭崦凝質，履秋菊以神，學總典墳，苞義窟於丹府，文條絢藻，蘊魚躍於清衿，標業行於長衢，聲遒博物，望金閨而驤首，俯拾簪纓，何悟素沼始徵，鳧舟俄徙，綠林交映，靈曜忽沉，春秋廿有一，以顯慶二年六月三日，終於福善里私第，其月十六日，權殯於邙山之陽，咽悲泉之秋水，淒隴路之寒雲，慘紅塵於素蓋，嘶白馬於塗分，勒遺行於玄石，庶彌久而方聞，乃為銘曰，惟竹有苦，惟玉有，顯允君子，庶德近鄰，雅符仁孝，令問日新，如何不，奄喪斯人，琴停白雪，書閣委塵，黯金於隴路，庶遺行而可珍，
唐故太原王君墓誌銘並序君諱孝義，字弘道，太原人也，若夫鳳巖疏構，樹鴻祉以開源，鶴渚分華，景仙儲而演派，以炯金蟬而翼務，韻鳴玉以光時，莫不炳素篆以英，絢青編而疊彩，祖遠，齊任雍州長安且令，父相，周任青州刺史，並履白資性，蘊中和而幸道，朱驂動軔，振休滋以騰謠，惟君擢穎雲心，稟松於髫日，凝華霜節，資├貞於綺晨，曬日三玄，獵情千古，嗽芳腴於學海，撫翹彩於文園，縟綿起於詞端，連環飛於辯吻，暨乎資忠樹效，輸誠紀勳，立猿巖，遂階龍木，既而情擯榮利，志偶棲閒，風引蘭而佩清，雲泛薜而衣潔，霞飛羽酌，散誕班壑之前，雪幽弦，蕭灑嵇林之下，加以澄神定水，沐解蘭之清夜，棲誠道樹，映貝葉之慈陰，豈謂箭驚濤以流，俄閱龍川之水，景馳光而飛谷，遽仄狼巖之照，以龍朔元年十一月十三日遘疾，卒于思順里，春秋六十有六，即以其年歲次辛酉十一月壬辰朔卅日辛酉，葬於邙山之陽禮也，嗟乎，泉台方杳，柳車已整，蘭室留芳，松門秘影，銜吹以悲風，含日其淒景，刊翠琰而旌道，庶清芬其嗣永，其詞曰，岑開趾，鶴仙疏胤，摩霄騫翼，排雲高哲，崇基霞上，鴻源浚，景祚克昌，休風斯韻，爰誕環秀，穎蕭森，星珠孕彩，，志諧林泌，情遺玳瑁，吸清履道，高尚其心，溘盡，烏俄秘，賓絕滿堂，碑余墮淚，松寒日，思，一刊碑，千齡懿，
唐故前壽安縣博士始安秦君墓誌銘君諱寶，字連城，始安人也，若祚壤昌基，剪鶉方而，運乾靈構，逸龍飛以御天，遠絳水，振華乃接影，彤，彩連，像絢麟圖，聲凝鳳管，藹今古，詳焉，曾祖，齊明威將軍，綰金章，技飲石，大父朗，隋司隸刺史，蒞時凝白，緝俗流清，父孩，皇朝昭武校尉，智勇飛雄，明略孤秀，惟君琴聳銜月之穎，劍竹挺捎星之華，之薰，心鏡冰壺之彩，加以探鉤鳳典，履日新以騰，麟章，蹈月課而飛景，既道諧溫玉，爿刃金，之風，獎誘之矩，孝積星，奄丁內憂，庶期閔琴，閨窮宰火，不謂未騫鴻陸，悲鶴，摧羽，遽青烏之兆，以麟德元月卅日於立里，春秋卅八，則以年歲次子三月己朔廿五日癸酉殯於邙山之陽禮也，嗟夫，奄悲瞰室，儀從扈化，薤風引，柳星駕，玄，音徽長掛，其靈基，昌構霞，天落，青鏡行坤，海流疏派，條結繁，聯輝青，景，誕貞白，黃中，靈府霜明，心台朗，文摭秘，林函丈，峨峨獨，，
故濟陰郡參軍博陵崔府君墓誌銘並序公諱義邕，字嵒，博陵安平人也，高祖弘，隋開府儀同三司，黃台縣開國公，懿曾處直，隋漢王府長史，大父玄應，皇高平郡詞曹，皇考元嘉，皇歷陽郡含山令，或夾輔台，或列佐郡縣，粲煥今古，莫之與京，公即黃台公之曾孫，含山府君之次子也，弱不好弄，以聰穎聞，長亦不移，以孝行著，年十有五，用門蔭齒大學，累舉孝廉，命或未偶，後鄉薦射策，俄而登科，人僉言曰，驥不學行，行必千里，蠖屈鵬舉，時望歸焉，早歲遭先府君之喪，禮重子杖而公病逾制，壯年執先夫人之疚，泣血三載，古以為難，服闋數年，然方調選，諸侯待理，塚宰急賢，乃授濟陰郡參軍，直方見推，不忝所舉，俸祿誠薄，散在友於，幼侄數人，開口待哺，公之有男，亦孺稚焉，彼餐而厭，以胡餘子，渤海高，公之私，以蘄春長史終，公哭之慟，慮姊之孀立，憂甥之多艱，公室素貧，盡祿無匱，庇喪莫給，積憂成疾，以天寶十載九月二日終於濟陰郡之官舍，享年有七，以其載十一月廿七日權窆於洛陽之北山，從先塋，禮也，嗣子序，戀吹棘以崩心，瞻淚柏而摧骨，遺余形以永謝，啟余手以全歸，銘曰，哀哉，自古有死，人誰免此，痛君之生，壽偏促耳，逝水之流兮東注不回，邙山之原兮蒼漭爾迤，高門盛德兮一朝何有，千秋萬歲兮於茲畢矣，
唐故梓州玄武縣丞王君墓誌銘並序君諱禮，字珪，河間郡人也，其先出自琅琊，若夫幽根磐礡，標令望於江東，枝葉扶束，振芳名於伊洛，祖靜，夙著英風，馳聲天地，金鏘玉潤，桂馥蘭芬，既被棟樑之材，齊任豫州別駕，父表，早綰簪纓，蟬聯暉弈，荷堂構之業，紹先代之休德，有撫育之能，隋任長葛縣令，黃綬緝穆，朱紼猗歟，足履莊老之清池，身息周孔之華圃，惟君稟山嶽之靈，挺琨吾之質，磨而無磷，涅乃不淄，行茂貞松，心朗懸鏡，以其明罰之藝，唐任左校署丞，又遷玄武，毗贊欽明，酬獎勳庸，特加武騎，其乃禍淫斯及，積善無徵，粵以貞觀之年寢疾，卒於私第，夫人張氏，建望南陽，隋戶部尚書雲之孫，車騎將軍明之女，少多令質，長有淑姿，綽約儀容，華桃李，四德既備，六行兼修，爰及笄年，嬪於王氏，閨幃肅穆，闥牖清凝，定省晨昏，怡顏溫潤，天不善，良人早終，蹈恭姜之蹤，盾孟母之跡，豈而隙駒易往，風樹難亭，命也知何，奄從電謝，粵以永徽五年卒於私第，春秋六十有二，嗚呼，即以六年歲次乙卯十月丁酉朔十日景午葬於邙山之陽禮也，哀子弘道，追思膝下，興陟屺之悲，辟踴墳塋，起昊天之泣，仍恐龜長筮短，陵谷遷移，勒此玄銘，式標千古，其詞曰，邈哉古，鏡彼清流，乃祖乃父，徽恭懿柔，惟君荷紹，緝穆先休，貞松峻節，暉烈英猷，晷運遄邁，居諸易往，倏忽神靈，窆從墳壤，雙闕嵌巖，行楸蕭爽，悼跡與嗟，追風懷想，
大周故朱處士墓誌銘並序周處士者，河南人也，姓朱氏，名簡，字略，帝堯之後，昔先君朱侯生而有文在手，因以封焉，世居會稽，蔚為名族，衣冠人物，盛於東南，地多賢俊，方之汝穎，祖胥，唐為相州鄴令，百里適矣，三英粲兮，政繁叭靜，地廣非辱，西門高風，於是乎在，父通，儒林郎，美度無雙，良書覽萬，伐檀俟世，遵陸感時，德音不瑕，日月其邁，處士少聰達，總角知名，卓爾不群，凜然殊觀，長而體度閒遠，節操貞峻，雅能容物，實為鄉曲之所親敬也，爾其篤志導養，閒居自逸，動靜有常，出處無悶，非夫特受異氣，斯焉取斯，然岡蒙遞改，勞息不恆，秋菊春蘭，溘焉從化，壽六十，證聖元年臘月十二日，卒於道光里第，夫人天水趙氏，德禮儀範，里作程，降年不永，奄然早世，處士平生簡易，通塞契理，臨沒遺令曰，夫死也者，返形物假，婦精道真，慎無厚葬傷生，小棺芻靈而已，嗣子庭訓，泣血漣洳，欽若父命，以其年壹月廿七日，與夫人寢自西階，合葬於洛陽邙山禮也，子中大雲寺僧庭玉，悟幻影之虛假，在物我以存喪，理不染，思乃系紛，永言淨力，示勒銘云，悠悠昊蒼，人之靡常，國軫喪淑，里痛殲良，煙苦青棘，風悲白楊，一時萬古，丘隴山崗，證聖元年歲次乙未壹月庚辰朔廿七日景午，洛州合宮縣朱簡墓誌，十里至平原，
唐故汝州魯山縣丞司馬府君墓誌銘並序試左驍衛兵曹參軍劉震述公諱齊卿，字，受姓命氏，岳峻源長，祚有其晉，丕踐主業，衣冠盛族，勳華傳，祖父辭榮邁俗，高臥雲林，公出身入仕，特允時望，霜台粉署，皆總歷焉，凡所為官，政美人服，遷汝州魯山縣丞，逆臣李希烈鼎沸之，哥舒元戎，驅兵問罪，公應士馬，鉅細而集，軍頓境上，邑部肅然，繁務日增，犬不夜吠，螻蟻熾聚，我師退衄，旋旌入洛，隨使言歸，民吏拜辭，如離父母，古之賢良，何以嘉此，樂極哀生，膏肓莫救，權宜別業，方俟吉朝，夫人太原王氏，笄年移慶，中饋母儀，鸞鳳和鳴，秦晉而疋，備歷艱險，女成男立，齊眉之道，怡敬若賓，遭公之喪，形影相吊，發罷香油，面絕鉛粉，經佛在心，多哭為疾，以貞元二年十二月十四日，竟終於建春坊私第幾筵之傍，享年六十有三，中外痛心，行路，偕老同穴，今其是與，以三年二月十七日，合祔於洛陽縣平陰鄉先君之塋禮也，一子寬，文林郎試左衛率府兵曹參軍，痛深蒼海，號叫天，恐變桑田，為銘刊石，詞曰，鄧林一枝，荊山片玉，未展驊騮，俄然歎伏，南洛之，北邙之曲，先公之塋，禮從昭穆，地啟青烏，墳開白鵠，芳名勒石，恐遷陵谷，
齊冠軍將軍青州高陽郡守陽君墓誌銘並序君諱昕，字元景，北平無終人也，惟開基之系，封邑之源，出於軒轅，肇自姬姓，景王少子，食采陽繁，因地命氏，斯為茂族，或鶴駕，眙貺玉田，或棘署槐庭，書功金冊，大德不泯，風流逾劭，高祖嘉，燕辟公府掾，曾祖南風，後魏平州刺史，北平侯，祖虯，後魏北平榮陽二郡守，襲爵北平侯，父榮，太山郡守，北徐州刺史，贈鴻臚卿，並業高器重，國華時望，推誠砥行，翼載元首，君毓自芝蘭之室，長於道義之門，不雜風塵，率由名教，神情警悟，秀質飆舉，網絡群書，庖廚六律，閣下用楊修之敏，馬上得阮之才，齊文宣帝構緒霸圖，作魏元輔，特蒙辟引，拜相府默曹參軍，於時霸朝文翰，軍國諮謀，一則二則，系君是寄，俄而禍生竊發，文宣，天保二年擢授給事黃門侍郎，北平縣子，夕拜青瑣，晨趨丹墀，從容獻替，聲譽籍甚，洎草玄成疾，不堪近侍，出除冠軍將軍，青州高陽郡守，京師蒙福，如見細侯，馮翊恩愆，若逢延壽，庶鹽梅玉鼎，丹青神化，福善無驗，請禱不從，卻粒徒言，易簣便及，齊天保二年薨於郡，瘞於汴州之尉氏界，夫人河南元氏，隋開皇十二年薨於乘氏，以大唐顯慶六年二月十九日遷君神合葬於洛州北邙山招覺寺東南二里，陵谷非長久之地，墳塋有磨滅之期，敢銘幽壤，寄之白日，銘曰，光赤野，派滄溟，公侯之胤，川岳之靈，載誕君子，桂馥蘭馨，文兼刻鶴，勤類收螢，或紆綬，方系青冥，如何一息，翻銷百，淒野挽，鳥思山扃，
唐故正議大夫試懷州別駕賜紫金魚袋贈戶部尚書渤海高府君墓誌銘並序攝劍南西川節度掌書記將仕郎試秘書省校書郎鄭宗經纂朝議郎行殿中侍御史蕭祜書天之道，剛柔相生，以播元化，而百物遂焉，人之道，功德相承，以紹洪緒，而五福綏焉，動以乘時，息以弘慶，高氏出於炎帝，自四岳至太公，從其封姓曰呂，自太公至敬仲，以父字為族曰高，敬仲十代孫洪，光武時舉孝廉，孝明時為渤海太守，乃系族望，洪十代孫隱，晉末避地幽州，為玄菟太守，爰處子孫，隱以雅志沉靜，曠懷疏遠，雖名系郡中，而志逸林下，積德垂裕，生北燕司空汶陽侯慶，慶五代孫普武興王豫州刺史太宰，詳於齊史，太宰六代而生尚書，冠冕蟬聯，勳德代襲，明於傳譜，不能備書，公名行暉，字行暉，本郡之潞縣人也，曾王父道，鎮軍大將軍，試殿中監，王父藝，朝散大大，試汴州長史，上柱國，父夔，朝請郎，試粱州司馬，贈梁州都督，芳猷盛績，無代無之，公獨以清德嗣大功，以福履鍾後裔，蘊粹不曜，凝和自持，貞素合於道真，立誠存乎體要，自成童以及弱冠，心志不，錯綜群言，該詳百氏，於禮義，敦恪慎之敬，利用葉中，於政埋，敷惠愛之仁，辮析不惑，於節行，秉直諒之操，執心孝慈，其所探賾，皆提其綱目，舉其梗概，不搜章摘句以汩其性，不拘理執誼以蔽其心，明乎變通，無所凝滯，天寶季年，四方大同，萬邦高庶，公乃酌損益之自，窮否泰所因，置心韜鈐，俟膺時用，無何，禍生於寵，虜犯王畿，鑾輅次於巴庸，戎馬飲於河洛，公才實濟代，道可經邦，辟書交於丘園，軒冕馳於邑里，起家拜正議大夫，試懷州別駕，仍加金印紫綬，恩深賜蓋，禮重題輿，播歌謠於海沂，息塗炭於冀土，類公之政，無以尚焉，嗚呼，頓逸足於修途，屈長算於短晷，以乾元二年十二月二日寢疾，終於懷之官舍，享齡六十九，夫人汝南袁氏，淑哲光乎婦道，令懿歸於德門，執組訓以備勞，采蘋藻以潔祭，作范中壺，儀刑外姻，以大曆元年七月廿九日終於幽州平朔里之私第，享齡七十二，夫才生於代而道屈於時，命也，德修於身而慶垂於後，理也，嗣子崇文，承公志業，纘公基緒，探黃石之秘術，得玄女之靈符，孝乃克家，忠以奉國，自台丞亞相，再為尚書，一為司空，三擁旄鉞，析受，封茅裂土，名芳竹帛，功勒鼎彝，干禍亂以機權，鎮風俗以易簡，封食斯重，孝敬自中，遂灼元龜，筮靈蓍，日辰葉兆，窀穸方啟，以元和二年歲在丁亥十一月朔日甲申歸祔於潞縣高義鄉龐村之原，封樹合禮，遂稱家，豐不逾制，儉而中度，外備哀榮之道，內盡人子之心，既而孝通於明神，情感於君上，先期五月，制命褒榮，其詔曰，委珠提劍，追祟喉舌之司，象服魚軒，永賁松楸之穸，贈府君以戶部尚書，夫人以汝南郡太夫人，仍敕王人護事，本部備禮，太府賻帛，司常具儀，玄潭及於漏泉，天光照於重壤，惟國家孝理，以弘令典，惟南平孝心，以昭令名，自禹作司空，四岳佐理，代著勳伐，繼登侯王，公九代祖為司空，今南平王復為司空，君子謂高氏能世其官，忠孝之至也，以小子獲參府事，久跡詞林，俾書松銘之誠，以虞陵谷之變，敢揚休烈，無鬼直詞，銘曰，幽陵之陽，松柏蒼蒼，嶺屬崗聯，龍盤鳳翔，勢拔坤元，氣凌混茫，爰卜佳城，肇啟玄堂，宅幽以寧，慶祚新皇，惟公貞懿，慶祚斯至，克生元臣，承家守嗣，幹不庭方，激忠以義，制勝行權，全師用智，襖既滌，君臣乃位，帝贈尚書，地官之儀，載錫司空，綏章淑，玉節金鐃，作鎮坤維，董戎以威，阜俗以慈，百祿是躋，百斤攸宜，蒸蒸孝思，載感霜露，乃乩卜筮，重營封樹，奠祀有秩，衣衾有數，禮物惟錯，日時合度，令德伊何，流芳來祚，
唐故盧陽郡洛浦縣尉員外置李公墓誌銘並序老人者，王於太之先，誕托神李，因氏李焉，道貴仁尊，匠成庶物，布氣施化，陰德被人，其後傑出原流，挺生公望者，蓋未可盡絕也，公諱曙，字溫，即渤海第一房之後，洎乎高祖雄，字子雄，神氣沖和，孕靈山嶽，歷瀛，平，幽等十二郡守，東北道大行台，入為戶部尚書，營東京大監，建昌縣開國公，薨焉，曾祖孝，隋襲爵建呂公，薨鴻臚少卿，卜墳河洛，子孫家焉，迄今河南人也，祖椅，唐漢東郡司馬，少有瘵，早年卒官，考，皇朝散大大，行左監門衛長史，上柱國，冰潔馳譽，良佐驟稱，守住石之風，挺瑚璉之器，孝家忠國，撫孤字遺，門來將相之交，巷委王侯之所，金帛巨萬，博施蓋多，公即長史之元子也，解褐授朝議郎，行宣城郡太平縣尉，上柱國，推覆有過人之最，明白有出群之端，英聲溢於鏡稽，干舉滿於淮泗，公植性剛毅，馳風強梁，獨立不群，一之具斷，私庭未曾戲諧，公府有斂奸，至清無魚，至察無黨，部人有憂懼之邑，胥有之言，誰謂無辜，潛成大譴，制書既烙，乃謫官焉，嗚呼，舊官已貶，乘履武陵之山，新任未臻，遇疾臥盧溪之郡，琴辭秋月，酒退清軒，癘豎之兒，深入膏肓，服神農之方，未嘗痊間，春秋五十有六，不祿彼公館，有子五人，長曰，次曰諄，次曰，次曰詡，次曰，並號叩天地，羸毀立，杖而後起，唯而不言，乃匍匐奔迎，候星興止，侍奉靈櫬，哀懸，夫人滎陽鄭氏，歷陽郡烏江宰君之次五女也，柰栗事舅姑之，濯稟師傅之，饋貞孚，作嬪君子，李花偏悴，槐葉孤凋，同舟壑遽速，異山河之永固，開元十二載十二月廿七日先公而逝，嗚呼，流於延平之水，梧桐折於龍門之山，龍集癸律中蕤賓，五月辛丑朔廿日庚申，嗣子以合葬之於東京北邙平陰鄉古原宅兆，禮也，志曰，政用刑齊，官洛浦，盧溪，道謝人代，德沒泉台，廣陵將，良宮訓，母儀不慝，螽斯比，門唯擬則，谷乃偕美，壽不雙父垂早，日月居諸，天地長久，貞石銘刊，庶其不朽，
大唐故董府君任夫人墓誌並序若夫遠代，泛瀾波於風後，煥乎近葉，養漪連於樂安，綿古及今，冠纓載韙，夫人夙鍾恩慶，濯質隆家，從少至長，不為戲玩，家人每謂之曰，何不戲乎，對曰，戲者非女人之所為，妨女功之事，既而年及初笄，方配君子，琴瑟協和，閨房淑穆，結蘭以含為義，織組以編綬為仁，其德也清閒貞靜守節整齊，其功也心專紡績不好戲笑，夫婦之道，足可事御，方欲雙游碧沼，並鶩鸞台，豈其沼喪一目之魚，台失只翼之鳥，君以不壽，早卒於桂嶺，以貞觀十四年四月卅日瘞於邙山之側，夫人沉既積，寄欲福善有痊，何謂天不輔仁，奄從運往，以龍朔元年太歲辛酉二月景寅朔廿七日壬辰卒於私第，春秋，即以其年三月十一日景午，遷窆服山之陽，前臨清閣，帶梓澤而媚川，北眺黃河，與崗岑而交映，嗚呼，恐陵谷有高下之賀，城市有遷易之期，乃勒芳猷，敬鐫玄石，其辭曰，昭哉遠祖，煥矣令孫，福慶疏邇，鍾裔私門，大夫稱往，忠丞後昆，枝分紫極，寧可殫論，嗟爾君斯，先稱良史，如何早折，後為孝子，棄景沉輝，永歸蒿里，玄泉一，無時復起，哀矣淑美，痛惜令顏，既德有義，靜約清閒，形神運化，歸骨藏山，金烏落照，埏戶長關，
大唐故上護軍朝議郎行邛州蒲江縣令蕭府君墓誌銘並序君諱慎，字，蘭陵郡蘭陵縣人也，自玄鳥降祥，拜璽之尊斯兆，白雲入，革命之跡攸興，故以掩藹瑤圖，昭章玉諜，詳乎聞見，見略言焉，乃祖梁高祖武皇帝，珠衡日角，道冠於胥庭，懷斗握裒，功高於宇宙，高祖昭明皇帝，重明作貳，岐嶷自然，伊水仙遊，上賓於帝，曾祖中宗宣皇帝，纂承鴻業，光啟中興，祀夏配天，不安舊物，祖吳郡王，隋大將軍，朱綬開藩，既盡褒親之禮，閒居樂善，非無頌德之文，父武定侯，太子洗馬，弈葉重光，盡一時之高選，風神清舉，冠當代之名流，公幼挺璋，早標聰令，起家濟陰郡主薄，郭舒之方成國器，鑿齒之任遇隆重，以今況古，差不多慚，秩滿，轉延州錄事參軍，振網提綱，從容折衷，又轉鴻臚寺主簿，道俗紛雜，接對喧囂，處要若閒，不屑神用，又轉臨州豐都縣令，出居百里，是種，專制一邑，清謹斯在，又轉隆州奉國縣令，不言之化，谷口多慚，距輪之請，平陵有愧，又轉紀王府錄事參軍，菟擒辭，頡頏於枚馬，鄴城振藻，升降於應劉，又轉豫州褒信縣令，政遵五美，化表三河，請謁絕門，脂膏不潤，又轉邛州蒲江縣令，在任未幾，忽染沉，勿藥無痊，奄然長往，江濱古老，望歸柩而傳哀，葉縣飛鳧，同逝川而莫返，嗚呼哀哉，粵以顯慶五年歲次庚申八月廿二日歸葬於洛州河南縣北邙山之陽，禮也，嗣子承基等，悲纏陟岵，痛慈顏之莫追，敢勒遺芳，庶傳之於不朽，乃為銘曰，積石遙源，商丘遐祉，誕茲聰懿，令問不已，密勿名藩，頻繁百里，提綱流譽，享鮮著美，既稱筆杪，亦號談端，良朋仰慕，忘友交歡，高衢未騁，逸翮方摶，俄聞偃桂，遽此摧蘭，殲我良人，如何不吊，幽扃無敝，泉門罷照，愁雲變色，悲風改調，用紀遺芬，英規永劭，顯慶五年八月八日越王府學士賀紀制，
皇唐承務郎試左武衛兵曹參軍任府君墓誌銘並序淮南節度衙前兼中軍兵馬使判官將仕郎試太常寺奉禮郎褚顓撰府君諱玄，字遠，其先樂安博昌人也，出自黃帝廿五子，十二人德授姓，其一為任，子孫因而命氏，三代已降，不謂無人，家諜備詳，此固不載，曾祖絢，皇任明州司馬，祖悅，皇任睦州參軍男，皇考華身妻白屋，志慕道風，蕭灑泗湖，不顯於時府君乃先府君之次子也，稟性沉，體貌溫和，雅尚詩書，克敦禮樂，推孝行於閨門之內，奮能名於流輩之先，約身以廉，居利思義，服至道而苟和於俗，負宏才而恥用於時，故韜其輝而晦其跡，放情於詩酒之間，絕意於簪裾之盛，凡一時之士，莫不向風而歸之，中年以寒暑所侵，忽嬰美疹，千方以療，祖獲其瘳，自斯益屏塵機，絕交人事，皓然養素，卓爾不群，號味至言，手不釋卷，夫人隴西李氏，雅資令德，美稱高門，婦道時，母儀世范，有男三人，長曰思溫，夙稟義方，晚資孝謹，推翰墨，奮跡藩維，次曰思沼，精於學易，尤善修，孝以問安，誠淹筮仕，季曰思讓，幼明詩禮，頗服恭謙，克紹門風，高揚代業，將冀道符玉質，福聚清門，重延龜鶴之年，以享晨昏之壽，何圖榮將命背，疾乃凶基，未逾年，雲留大漸，俄薤露，遽謝風燈，以咸通九年四月廿日甲申，終壽於揚州尚義里之私第，享年五十有七，骨肉號叫，里巷悲傷，痛極纏心，淚窮繼血，嗚呼，尺波電謝，巢駟星馳，取青烏，用歸幽宅，以其年六月十日壬申葬於府城南隅來鳳里之先塋，禮也，松迷古隴，草被荒原，泉門無重啟之期，人世有永乖之歎，三至孝，以顓嘗承顧，備熟徽猷，因請序銘，以虞陵谷云爾，時生雅量，天縱儒風，心游物外，行蔚人宗，其一，慈以持家，靜惟守，方慕蘭馨，俄傷玉折，其二，重泉啟室，萬古藏神，德銘貞石，歲久彌新，
大唐故十學士太子中舍人上柱國河間縣開國男贈率更令劉府君墓誌家臣等纂序外孫王進撰銘公諱濬，字德深，汴州尉氏人也，後漢章帝子河間孝王開十九代孫，曹州使臣之孫，尚書左丞相司空文獻公之子，公利用崇德，精義入神，清明在躬，終始典學，年十七，從文獻公平百濟，功授熊津都督府參軍，累遷太子通事舍人，宮門郎，著作佐郎，秘書郎，尚書郎，秘書丞，朝廷選十學士，以公為諸儒最，是以龍樓籍其羽翼，麟閣推其校理，忝卿外郡，起草南宮，孫楚能名，田鳳才望，復存於此文明歲，敬業作亂，惟揚王師未捷，授公江佐五州簡募宣勞使，開恩信，制權宜，無不倒戈，有如破竹，因表言，敬業若不入海，即當自縊，飛奏不日，果如所料，雖孫臏，陳湯屈指，不足儔也，制曰，允膺八駿之榮，克定五湖之俗，遂加朝請大夫，兼賚馬口金帛，無何，丁文獻憂太后俾宗族之臣，崇弔問之禮，擬為改革，潛為禪纂，收率土之望，先大臣之家，既作威福，令表勸進，事若風從，功當隗始，公曰，忠臣守節，不附邪謀，死而後已，未敢聞命，便被密奏，長流嶺南，終於廣州，春秋有七，延載元年，權殯河南午橋東原，夫人隴西太原李氏，絳郡公六代孫，故右衛將軍揚休之長姊，麗如朝，操若寒筠，年甫初笄，奉嬪高族，每因戚屬歡會，文獻輒褒揚行能，命公持杯就勸，使滿座而崇德也，及文獻夫人老疾，公與夫人親侍湯藥，豈遑懈怠，年逾十年，日勤一日，天後召文獻夫人曰，年老抱疾，幾女在旁，對曰，妾有男及婦，殊勝於女，太后嘉之，及文獻夫人薨，公終禮謁見，高宗曰，常見皇后說，太夫人云卿夫婦俱能至孝，忠臣取於孝子，豈忘卿乎，公歸自朝，言及於內，譽聞家國，足謂光榮，及公枉歿南荒，夫人攜幼度嶺，行哭徒跣，扶櫬還鄉，寒暑四年，江山萬里，一朝而止，誰不嗟伏，夫人之舅太常崔公，夫人妹婿使君王公，皆當時貴傑，各與昆季謀議，遣子女供承，冀染清規，爭求近習，其欽望也如此，太后自永昌之後，寬典行焉，如公數家，例還資蔭，夫人誡其子曰，用蔭足免征役，不可輒趁身名，汝祖父忠貞，亡身殉國，吾今食周粟，己愧明靈，汝儻事偽朝，如何拜掃，二子親承訓誨，甘守鄉園，神龍之初，中宗監國，詔國夜過，夫人夙興，因率一子入都，修詞詣闕，時有親表愚昧，非笑是行，數日之間，果有恩命，各授班秩，咸驚訝焉，其為識見也如彼，屬以往纏瘴厲，患漸膏肓，皇上特降金丹，親頒藥法，名醫不絕，中使相望，生也有涯，命不可贖，以開元十七年六月三日薨於道政里之私第，春秋七十有九，臨絕之際，歎曰，古有失行者，恥見亡靈，所以用物覆面，後人相習，莫能悟之，吾內省無違，念革斯弊，子孫敬遵遺訓，內外彌仰賢明，至翌日，上令中使賻絹布六百段，仍問卜葬之所，二子口奏，父母遺願，並請歸祔先塋，優詔曲臨，便允所請，制曰，故太子中舍人劉，俾榮充奉之禮，宜加寵飾之命，可贈太子率更令，以十八年五月十九日，合祔葬於文獻公陪乾陵舊塋西次禮也，父子鄰兆，存亡事君，夫妻同穴，始終今義，嗣子秘書少監晃，次子祠部郎中昂，昊天罔極，泣血過禮，故聖旨屢降以恤之曰，毀不滅性，忠可移君，聞者榮之，莫不哀仰，朝流故吏，共綦徽猷，嗣子家臣，互通遺闕，外孫王進，長自渭陽，援翰如寫，乃為銘曰，豢龍有氏，斬蛇方貴，禮樂相承，衣冠不墜，實惟司空，邁德於公，文武其道，清白其風，輸忠兩闈，歷職八政，入為羽翼，調護克聖，出擁韜鈐，淮海以定，旋遭憫凶，克莫追蹤，後其來吊，權以脅從，俾書表章，以勸登庸，義不苟活，志不可奪，竄身嶺外，沒齒天末，生妻稚子，既少且孩，他鄉異縣，不哀哉，山長海闊，萬無一回，卓哉夫人，貞操絕倫，涉水萬里，乘舟四春，扶櫬攜幼，來歸洛濱，不事偽主，有奉神明，訓誨其子，光榮及身，天何不，遽掩窮塵，龍泉劍合，馬鬣封新，小子倖存，夫人之力，收之孵，生以羽翼，痛甚蓼莪，恩深罔極，愧無外孫之詞，輒述渭陽之德，
唐故容經略押衙銀青光祿大夫檢校太子賓客上柱國武威安府君墓誌銘鄉貢進士顏欽撰士之處世，各有其志，或藝文以取榮達，或講武以建功名，然後移孝資忠，自家形國，積善餘慶，豈哉，公諱玄朗，字子遠，其先武威人也，其命氏啟胤，則國史家諜之所詳焉，今可得而略也，曾祖，奉天定難功臣，華州鎮國軍同關鎮遷使，大父靖，朝散大夫，檢校秘書監，使持節潘州諸軍事，守潘州刺史，兼監察御史，烈考貫言，守容州普寧縣令，又招討巡官，知順州軍州事，皆宗彝重器，崇構宏材，或竭股肱之力，以夷天步，或居牧守之位，以著人謠，慶靈湮郁，光啟後嗣，公幼挺節操，夙礪鋒，氣蘊風雲，志懷霜雪，穰且之法令，敦卻谷之詩書，爰自弱齡，乃登戎秩，機謀屢中，班序加，頻預偏俾，亟彰勳績，屬者連雞洞，境接交邕，蠻類繁，烽鼓歲警，藉其式遏，必在良能，前政廉問，以公負統眾之才，出於流輩，委帥師之任，允謂得人，乃命公充海門防戍軍都知兵馬使，公深圖密慮，物莫能窺，潔己勵躬，眾皆攸仰，至於繕兒戈甲，訓練師徒，故得士識廉平，人知禮信，方期慰薦，以被寵榮，競與焉遘疾，醫筮不乏，藥禱無徵，俄鍾夢楹，奄歎游岱，以乾符二年八月廿三日，終於海門軍營官舍，享年四十有七，其年十一月廿三日，歸祔於普寧縣安育鄉思傳里錄啟原之大塋，禮也，夫人河東柳氏，簪裾茂族，璋貞，德禮經，言契詩教，居室亟聞其義讓，宜家將極其顯榮，婦道既敦，母儀且勵，誓舟之後，擇鄰有必能享貴之榮，儕期頤之壽，有男一人曰圖，年方髫齔，志已孤高，天爵聿修，家勾當克，必復之慶，其在茲乎，有女三人，長未及笄，幼仍襁褓，蘭薰玉塋，鍾美儲休，于歸之期，必獲其所，嗚呼，逝日何長，生年何淺，曾未，逝閱川，將銘令猷，宜篆幽礎，其辭曰，於音烏休府君，生德自天，儲精武備，委，謙和附眾，諒宜親賢，忠壯之烈，克紹其先，治逾二紀，猶佩雙，聲夷落，防戍海，，忽殞中年，青車歸祔，葬宅荒阡，容山峨峨，容水漣漣，舊塋斯在，新隴建焉，虎成列，，容永閉令問長傳，衙前虞候楊遵書散將冼亞鐫，
唐故商州上洛縣主簿會稽孔君墓銘並序親舅朝請郎京兆府兵曹參軍韋參素撰維開成三年戊午歲秋九月甲子，前上洛縣主簿會稽孔君春秋廿一，卒於藍田故居里，粵十一月十八日將歸窆於東都洛陽縣平蔭鄉，祔於先代之舊賈，君諱望回，先之諫議大夫第四子，以門蔭補挽郎授官，曾祖齊參，蒲州寶鼎縣令贈屯田員外郎，大父述睿，太子賓客贈太保，皆蘊盛德，揚歷清顯，君幼能嗜學攻文，事母有孝敬之著，宜其將承慶祉，享茲景福，而乃年才過冠歲，位參一尉，何天之殃孔氏之甚歟，┬有一子，嬰而未孩，又不知得為嗣乎，可哀是哉，余忝伯舅，不讓為銘，泣而敘之，詞不忍也，銘曰，嗟爾君，壽何促，留令名，陵谷，千秋兮，後為福，外兄文林郎嘉州平羌縣令賀直方書，
大唐故謁者台員外郎騎都尉劉初墓誌銘公諱初，字堅，弘農華陰人，漢太尉公寬之苗也，族隆命氏，置豐沛於南陽，茂祉崇基，踵勳封於太華，儒風迥秀，列傳彰於漢朝，榮位相趨，騰芳名於竹素，詳諸典冊，可略而言焉，祖珞，清高恬寂，棲志琴書，怡性虛襟，不干榮利，父穆，材兼文武，處險若夷，器度嚴肅，風威雅亮，周武帝徵授彭城郡太守，乃薦起牧之略，殄掃東齊，進封獻策，南吳滅霸，溫恭善政，儔隱產之風，字育有方，媲東阿之譽，功效始暢，生以謝，春秋五十有二，薨於在任，於三原縣清水谷之東原，禮也，公緒藉承蔭，隨任謁者台員外郎，騎都尉，屬隋淪季，以邁懸車，幸遇明時，倚閭息望，遂歸心內典，披尋釋教，春秋八十有五，薨於莊第，崩心哀胄，五內摧裂，夫人卻氏，朝邑令之女也，閨儀今淑，四德備聞，少嬰風察，年衰漸增，八十有一，先薨於第，荼蓼相接，酸楚切深，粵以垂拱元年歲次乙酉七月乙巳朔五日己酉於涇陽縣善明鄉白渠北之原同所，禮也，痛切長離，悲吟松路，恐桑移變淼，爰記銘於雕篆，其詞曰，源宗始祖，族本南陽，榮位華山，徙邑村鄉，靈稟秀氣，累職公王，胄胤才鑒，代有賢良，其一，猗歟踵嗣，材用茂資，儀軌表物，玉潤珠輝，東征齊滅，南討吳衰，千尋迥秀，萬傾風威，其二，歲月不居，情移慕泰，釁吳勝緣，希諸三昧，澄心寂靜，祟歸福會，基積無為，平等一慨，其三，馳望未逸，忽背清溫，風悲松徑，隴結愁雲，霧含荊棘，石吐哀文，神遊何所，形瘞守墳，其四，山原荒野，松薛昏霧，荊棘叢區，逕游孤菟，一歸此壤，何年有吳，惻愴違離，哀纏乳慕，
大唐故朝議郎行慈州長史賜緋魚袋隴西李府君墓誌銘並序登仕郎前守右領軍衛兵曹參軍吳弘簡撰將仕郎試太常寺奉禮郎張守之書並篆府君諱霸，字壽，出於隴西，而源流於周，而纂繼於唐，繁茂於時，累代簪組，而先門典臨州，而懸車卜閒，燕樂於郢川，而後數代居郢，府君繼之而居焉，祖忻，銀青光祿大夫，臨州刺史，父溫，金紫光祿大夫，洋州別駕，行有聞而官有序，潛立綱紀，不為轍跡，皆可尚也，公自歲敦儒，而弱冠學劍，每自謂不能以文字折腰，而孜孜躡常跡，遂從仕於臨洮，授職閱謀，舉直措，而所胥無不理，所置無不服，而擁旄嘉其能而聞於上，貞元初，始授將仕郎，守左衛率府兵曹參軍，金百煉而龍泉乃神，爵久縻而名實益著，禁衛之選，代難其人，遂授右神策軍押衙，元和元年，改隴州司功參軍，京轂多途，愚智紛雜，非至察無以辨其類，非至公無以防其奸，公冰素皎然，人所推讓，及選其用，安辭以煩，乃授外巡使，不日月間，又加兵馬功德使，元和十年，轉慈州司馬，長慶二年，拜慈州長史，命官列職，杖信輸忠，其勤公家，夙夜不懈，而功聞勞止，癘氣微侵，不康其身退以求理，翠主以官逾三命，利一軍，必宜徇情，方俟大用，而侵淫不豫，綿歷發時，履善無休，不與斯疾，以長慶三年十一月廿八日終於義寧里之私第，享齡六十六，材方展而壽有期，位末高而祿將絕，雖間出其特而景福不臻，其孰能顯於世矣，公娶於清河張氏，封東平郡君，夫人左羽林軍大將軍邕之女也，姻聯戚里，訓立閨門，不事容華，每勤絲，始去笄而好合，終鳴鳳而追飛，壯志花顏，同歡並命，而蘭銷玉折，未歷星周，夫人則先公春正月十日而歿，亦既葬焉，育二女二男，長適楊而次適陳，而楊陳當有儒素風，早列於命官，男長曰君感，朝請郎，試恩王府參軍，次曰，前衡王府參軍，執親之喪，疏未陳，而重丁天罰，崩泣無依，身病體羸，杖而後起，詢於龜筮，日月有期，以長慶四年二月十日將葬於長安縣龍首原承平鄉張杜村，異封同域，時未會而禮亦畢矣，見請銘於不敏，錄其聞見而志之，其銘曰，逝川東注兮而不可息，哲人西邁兮而有終極，封馬鬣兮植松楸，宅龍首兮而瘞孤直，悲夫，往不可追，今成古昔，
河東裴氏第二室小女號阿八，元和戊戌歲十二月五日趙郡寧晉縣君李夫人生於河陰縣旅舍，開成丁巳歲六月十六日歿於滑州使宅之深閨，夫人先終逾紀，失恃抱瘵，有華之質，柔淑其性，生於夭促而半不能步履，百藥無喜，十載懷歎，竟因時疾，奄忽凋落，寧晤宰物，徒使鍾情，抑哀推理，割念齊命，即生之苦可見，死之苦難知，儻三業有憑，百福雲助，用消宿鄣，已速往生，又何恨也，以其月廿九日啟塗西歸，八月十一日祔於芒山先塋之後，厥有其父節制滑台，援毫掩涕，志而銘曰，玉璞不器，荑英先凋，以老哭少，前期不遙，捨此繁華，歸於寂寥，清秋祔，白楊蕭蕭，
大夫行蘇州司馬上柱國張公志序孤子迦羅奉撰公諱利賓，字，清河貝人也，祖歸，唐任袞州平陸縣令，父運，唐任果州南充縣令，並至德在躬，溫良恭檢，觀光利用，咸薦賓王，故得待問金門，名通玉輦，久熏令譽，作宰鄒魯之間，時而揚之，授藩維加吳越，門維道德，歷職十政，名傳遠播，業盛薰猷，義重德隆，待駕蘭闕，不謂積善無徵，禍延斯遘，今於景龍二年五月廿五日卒於河南城履道，葬於北邙山之陽禮也，嗟乎，今古代謝，棟折桷榱，先人見殞，後代其萎，故立斯志，年往歲來，子子孫孫，共志頃頹，祖述翹想，子祀孫歸，有鑽仰，垂業將來，景龍二年六月日，
劉府君故夫人上谷侯氏墓誌銘並序夫人侯氏，其先易川人也，年五十八，有唐壬申歲辛亥月，卒於外生深州管記之私第，逾月，歸旅櫬厝於先塋常山城東北五里之平原，禮也，實以星婺借靈，常娥助質，閨門儀範，動合規躅，至如執成織之伎，宛自天假，非關傅母，蘊茲令淑，其芳，故我彭城劉君俯而聘也，和鳴應兆，琴瑟葉韻，翱翔焉得敬鳳之稱，和柔焉有梁鴻之，向余稔，而孕三男三女矣，所冀偕老，不幸而先驅螻蟻，嗚呼，良婦既歿，弔客驛委，陽台之下，但望行雲，鳳樓之前，聽去吹，是以琢石旌善，置之隧，其詞曰，有淑女兮作君子，行婦道兮余祀，曾誡夫兮斷織，或訓子兮勞徙，既于飛兮鳳凰，何先驅兮螻蟻，素車轉兮涕淚空垂，丹飛兮哭聲不弭，方刻石兮旌能，冀傳芳兮播美，
唐故夫人劉氏墓誌銘並序鄉貢進土崔愿撰夫人三代，高道不士，皆風流如雅，節行盡忠，夫正議大夫行內侍省宮闈局令員外置同正員上柱國賜緋魚袋王怡政，家以書劍名聞，卓哉守晏嬰之清儉，幼習詩禮之教，風彰忠孝之名，夫人彭城郡劉氏，皆承漢代之後，溫柔懿美，淑順婦容，四德流芳，三從作則，執心恭謹，節行不虧，嗚呼，摧傷風樹之悲，痛結隴雲之斷，夫人寒暑生疾，綿連徂秋，有無瘳救藥之術，於何不周，大中六年十二月二日，終於長安永昌里之私第，享齡五十有二，已七年正月十八日，卜葬於京兆府萬年縣白鹿原川鄉上傅村，禮也，有子三人，長曰景宣，承奉郎行內侍省宮教博事員外置同正員，次曰景，幼曰景厚，孫復本，始從，楚，皆於家有孝，於國有忠，飾身文學，妙略風儒，內則意范無疋，哀號擗踴，杖而能起，悉稟義方之訓，讀書讓禮，孝讓修具，恭護喪事，泣涕過毀，塗芻設路，厚夜有期，人之道從，孝子之事親終矣，恐陵谷變移，水泛山頹，紀石之厥臧其於不朽，乃為銘曰，彭城郡望長，卻歸松柏行，潺聽幽水，疊嶂有風光，鳳棲東去迎，灞足山崗，倏嗟冥寞後，向隴雲長，薤露慇勤送，家肥歲月長，平原好處所，卜與子孫昌，
大唐故汝陰郡汝陰縣令裴府君之墓誌並序殿中侍御史蔣思之撰唐天寶三載夏六月廿日，汝陰縣令公卒，公時春秋五十有五，公去開元廿六年春授汝陰宰，政聲遠達，使車考積，旋已秩滿，還坐洛川，終於水南從善私第，公即後魏光祿大夫，驃騎將軍，弘農太守，晉州刺史，開府儀同三司漠四代孫也，密州司馬中庸之第五子，絳州曲沃縣人也，公諱琨，字，是哀皇后之再從弟也，公景龍元年，以國親用材，吏部常選，至開元三載，授蜀州唐安縣尉，不幸凶畔，未考遄歸，服滿赴京，一注杭州餘杭縣尉，一任伍考，清白再進，倏秩滿歸，又授太原府水文縣尉，名雖在部，身常使居，按察綏，石等州，括獲盈萬，坐主將申蠱，不意歸泉，後秩滿告歸，選授汝陰縣令，公在任之日，清白持心，奸邪並跡，彈琴之政，寬猛於理人，棄犢程魚，實逾於古昔，名之絕世，書豈能申，今權殯於河南府河南縣都城北金谷鄉泉原店北百步，天寶四載十月廿五日成殯，禮也，公性不可拔，體無懈容，行信竭其心，蒞事程其節，嗚呼，宣父聖而卒常歎，此所貴之德也，倬哉夫子，孰其然乎，公不踐中台以尹天下，祿至縣守，遄殲良人，朱紱未臨，黃泉勿奄，嗣子有信，罔極何依，號叫五情，事過滅性，臨穴哽咽，鐫之板圖，痛心是言，因銘曰，哀哉君子，積行可久，公侯之孫，名不虛有，榮秩未遷，奄終中壽，此之令儀，萬年不朽，嗣子有信書，
唐故中書侍郎弘文館學士同中書門下三品樂安孫公夫人陸氏平原郡君墓誌銘並序敘曰，坤儀載誕，作嬪之禮有聞，乾道運行，流慶之徵無易，夫人河南洛陽人也，五代祖，後魏平原王，曾祖子瑩，後魏驃騎大將軍譙州刺史，祖正禮，後魏南青州司馬，周天官都府上士，隋隨城令，父孝友，隋朝請大夫，顯州司功，唐貝州清河令，夫人柔謙率己，生於禮樂之門，清秀含輝，長於公侯之室，織躬踐，得之於自然，盥漱勤行，無資於保傅，以孝為紀，余可略之，先姑寢疾數年，夫人親侍湯藥，事感中外，屢移寒暑，詩人哥淑女之行，學者尋孝婦之書，喻於夫人，未為全德，故能克諧琴瑟，三事登庸，宜其室家，千金耀社，昔光朝寵，共高台之富貴，近覽郊園，席長筵之孫子，府君以濟川攸寄，因佐機衡，諸子以開國崇封，仍加縣邑，古來所重曰壽，人之所閱者貴，夫人三從業盛，四德聲高，青春則珠玉滿堂，白首則軒裳盈路，小年俄盡，大壑潛移，大周天授二年臘月二十五日薨於河南顯教里之私第，春秋七十有七，以延載元年歲次甲午七月癸未朔二十日壬寅，合葬於邙山清風鄉之原禮也，漢家松柏，瞻五陵而不遙，晉氏園塋，悲九原之可作，山埏舊閉，孤游岱嶺之魂，泉路今開，重合延津之劍，嗣子朝議大夫前行絳州正平縣令上柱國富春縣開國男廷等，以為孔子少孤，不知叔梁之墓，曾參至孝，誰識南城之塚，謹旌年月，敢勒幽扃，銘曰，石門俄掩，玉匣長幽，松何見，白露風秋，
大唐故徵士平昌孟君墓誌銘並序君諱俊，字光宣，平昌人也，永嘉南徙，因官流轉，故為揚州江都人，其先魯卿孟孫氏之後，代有哲人，風徽不絕，曾祖嵩，崇義郡太守，聲采繁縟，祖，太子中允，器識明敏，父奐，左威衛錄事參軍，德義可尊，含章有美，君資和挺質，稟秀凝精，聰識周通，強誼超遠，閏身之德豐備於家庭，達志之誠滿聞於士友，然則宣慈發暢，仁之方也，剛斷明闡，義之行也，卑體崇讓，禮之情也，泉源飛湧，智之深也，言不虛美，信之至也，用斯五者，已千能之，游於人間之代，何往而不有孚光亨者矣，其於就閒退靜，離乎喧雜，則能致虛極於心魂，絕聲利於塵滓，不見是而無悶，不見用而莫憂，非禮相干，必以理遣，人有不及，必以情恕，不窺榮祿，其心晏如也，方當無慾觀妙，常存百順之中，豈其有道喪精，永沒九泉之下，嗚呼哀哉，遠近賢達，莫不痛惜之甚，悲埋玉樹，有絕儀形之則，恨沉璧響，無復言談之妙，嗟矣吁矣，明時隔矣，慟乎傷乎，幽壤淪矣，春秋五十有六，粵以開元二年歲次甲寅朔八月丙辰朔十九日甲戌，終於河南府里第，十二月甲寅朔一日甲寅，遷窆於平樂鄉先君之舊塋禮也，嗣子，等，孝思罔極，追慕摧傷，乃安厝畢矣，長子，一鍾偏罰，時當綺歲，閨門之內，不聞戲歎之音，純孝事親，能盡綵衣之樂，然而古之曾子黃香趙咨之倫亦無以加也，夫人天水趙氏，周東北道行台尚書之曾孫也，隨唐公征齊，敗於陽平，子孫因家焉，夫人秉則居宗，懷賢婦德，孝情純至，蘭菊芳襲矣，但稱其令范乃東海之母師，語以軌儀，即京陵之婦則，愛惠之地，彌所推重，以為家風世業，貽厥後昆，騰實飛聲，事資眾述也，惟婦德興美，永著於縑緗，顯考徽猷，不朽於金石矣，粵以開元十四年歲次丙寅正月庚辰朔廿四日癸卯，終於相州成安縣良川鄉里第，春秋五十有二，豈意一朝，俄成萬古，男等號兆彼蒼，遺凶禍，方冀永綏與善，亮采明時，不為報施無徵，奄至薨背，哀慕摧割，痛徹骨髓，以開元十五年歲次丁卯七月辛未朔十二日壬午，將遷祔於夫之舊塋，合葬禮也，仰惟懿範，畢世不追，恐田有成於變海，澤不固於藏山，消沉德業，絕滅輝光，文言兮有美，刻貞烈兮傳芳，其銘曰，昭昭遠系，藹藹遙芳，魯卿有美，孟族其昌，傳諸載籍，懿業孔將，乃祖乃父，令問輝光，惟君懋德，終始明晉，古烈俞闡，金休彌振，眾美常存，獨梁恆慎，從時變復，無往不順，夜川遽掩，妝樓忽辭，神儀尚在，泉扃莫追，夫先婦後，忠孝相隨，隙馬俄度，藏舟遽移，婦德，閨帷發曜，心敬幽明，情閒內昭，遵詩奉言，閱禮方笑，蘭菊萬古，芬芳久要，委運無慾，觸緒存誠，達人之正，幽人之貞，昭其休范，揚其善聲，是為明智，乃曰賢英，方其永久，發暉士則，孰謂降年，罔終厥德，朝露傷歎，夜台幽塞，鏤石傳徽，風流不極，
有唐張氏之女墓誌銘並序兄鄉貢進士塗述並書嗚呼，高者非天，幽果無神，不然何使其哲女而與物同化哉，元和中，吾先君從事郗公府於潞，生嬋，嬋名也，印奴小字耳，常謂其侍者，吾門不壽女，故世世憐女而甚於珠玉，乃選其乳姐洎高年女奴兩三人，令常常抱弄於幾前，唯所欲，及稍能理紅妝，衣綺羅，則凡是珍奇，莫不堆在眼，長慶中，吾先君由真司封郎，出為湖州牧，方報天子恩，俾郡五縣人蘇息，屬天降荼毒於我家，時嬋年八歲，亦哀啼無晝夜，俾路旁聞者俱助涕，其孝敬柔敏，根於至性，但自笄迄今，首尾凡十載，未嘗一日能強履而暫離床衽間，然亦能慎親老顏色，奉中外周旋，故家事鉅細，與商量而後行，無不克中，又心宗黃老，能以淡泊怡遣，遂自號靈隱，常謂之曰，汝高祖曾祖祖考咸繼為台官，首諸大郡，每治其冤系而濟其窮人，若陰局不昏，當有汝之苦者，豈謂狂飆忽驚，瓊華自殞，嗚呼哀哉，且釋氏書必司其因業，雖愈加於藥石，竟不免於沉痼，得非因業乎，故慈上哭之慟而惜其成人未有所歸也，昆仲哭之慟而想其聰明能厚於恩愛也，家人無少老咸哭之慟，蓋感其寬仁，每降其庇┬也，夫男兒女悉貴其貴，貴其齡獲永，奈何一世而不得坐華堂，結和鳴，對歌舞管弦以娛其耳目心志，乃至玄夜而其幽魂，天乎命乎，唐開成五年二月十一日，終於長安靜恭里，甲子廿五寒暑，曾祖兵部郎中諱具瞻，生殿中侍御史贈秘書監諱翔，生我府君諱士階，為湖州刺史，咸有令德，述作著於家諜，嬋即府君第三女也，實隴西李夫人之生焉，張之得姓久，自始為安定人，其源派不乾，至於炎漢初興，報我祖匡輔力，乃對於常山，在晉則涼王西平公又樹其功業，厥後相承不墜，天爵人爵，今洛陽金谷原先人之弊廬在，故幼弟勳侍行自長安，將送其葬焉，以其年五月九日歸於土塗，承命志於石，期於文字存他年，銘曰，一生一死乃經理，心匪達人，悲切同氣，嗚呼已葬於是，先人之旁，其山曰北邙，魂兮魂兮，無適於異鄉些，
大唐故田君墓誌銘並序君諱通，字仁舍，洛陽人也，蓋魏將軍疇者，即其先也，含章耀彩，高步雲台，銀艾昭華，鏘翔禮閣，英髦無替，其在茲乎，祖虔高，蓬萊鎮將，父運，隋左驍衛我，並脫穎雄傑，冠冕時彥，朝霞而秀，度清霄而布誠，君異自齔髫，著於至學，立言必於信善，建德存於淳孝，所以行軼鄉閭，忠符士友，望形影而響和，聆嘉聲而馳騖者，歸諸至道焉，及隋運告終，中原犬起，棄桑梓而竄幽谷，避敵而庇所親，自逢屬有道，年過強仕矣，於是遠交豪傑，近友高才，玩秋水之游魚，悅春林之戲鳥，吟詠情性，流連酒德，輕財重義，意盡平生，冀氣靄蘭皋，倚杖聽鶯鳴之響，露垂岸，側弁欣傾醑之歡，不謂濤落荊門，曉光沉於月峽，葉飄吳嶺，高風蕩於桂舟，越以顯慶四年五月廿六日終於立行里私第，春秋八十有八，夫人韓氏，穎川人，漢太司馬增之後也，素符四德，早契二儀，婉琴瑟以諧情，順蘭薰而葉性，不謂無，先摧桂枝，去永徽五年五月廿八日終於私第，春秋七十有三，今以顯慶四年七月十日與君合葬於邙禮也，嗣子路孫等，傷龜筮既襲，辰時葉吉，廣柳靄於離庭，薤歌凝於清室，敢撰德於素旒，庶千秋之有秩，其詞曰，二族枝，扶束切漢，珠玉交映，賢作冠，奄長簟之塵飛，增松風之漫漫，顯慶四年七月十日記，
處士廣平墓誌銘並序君諱碩，字大範，廣平人也，若夫昌原海湛，引虯波以疏派，靈基山郁，聳鳳屺以開華，暨乎延趙門，爍思光於金策，擁旄漢室，標武算於銀編，朱黻聯輝，青咼疊灼，像賢無替，鴻胄相趨，紛藹緹油，可略言矣，曾祖儼，齊任許州司戶，祖處，隋任開府，父達，隋任吏部文林郎，並玉束芳，瓊巖煥色，月襟虛白，風克清，毗去以飛華，贊來鳳而振景，惟君雅懷韶逸，曠宇澄明，皎皎孤軒，昂昂獨上，漱清筆海，振彩文房，淡默自居，糧秕聲利，探一馬之鉤妙，鏡二謗之幽文，棲心於得性之場，落塵於無染之境，廓焉三徑，肅然一丘，庶保遐齡，方貽鶴鬢之壽，忽翻華景，俄仄烏輪之輝，以咸亨元年六月四日遘疾，卒於私第，春秋七十有五，夫人隴西車氏，隋越州錄事參軍胡之第五女也，惟夫人蘭儀芳婉，蕙質端凝，比絮裁文，斷弦標敏，隅星應序，曳珠而施襟，迓兩齊，乘月輪而作儷，閨儀穆，慝德淑清，孕梁媛以增華，韜萊姝而引馥，韋珠凝映，謝王溫明，徙第垂風，倚廬貽念，冀期福仁無舛，長擅嬪規，不謂夜壑俄遷，奄傾閫範，以總章二年八月十三日卒於樂成里之第，春秋七十有四，以咸亨元年歲次庚午十月庚午朔四日癸酉合窆於河南縣平樂鄉邙山之陽，禮也，嗣子上柱國右武衛懷音府隊正士基等，並孝謹莊心，溫嚴砥行，素風枝以潰魄，望雲屺以崩魂，恐仞石飛山，漱玉遷浦，式刊玄琰，用鏡清猷，其詞曰，淼漫昌流，郁華高趾，挺列松竹，森羅杞梓，大夫標彥，將軍弈美，烈祖標清，顯考騰軌，爰誕韶令，馳芳孤映，七略遠明，九流高鏡，中自守與物無競，拾紫是捐，毓清怡性，淑媛芳明，捨粹凝貞，端儀嬪則，緝道閨庭，班親孕白，蔡敏流清，川波倏駭，石焰俄驚，昭塗如寄，幽扃永，始切挽奇，已悲旋綺，隴霄月慘，松晨風田，式圖明德，長標芳懿，
大唐故儀州遼城府左果毅劉府君墓誌銘粵若稽古諸侯，咸厥所因，或天降此靈文，或地資以秀氣，離母吞燕，水盛生商，魯妻會蛟，火息開漢，偉哉劉氏，與自唐侯，襲帝營之餘苗，蔭軒皇之胤派，縉紳周魏，驅策宋齊，代有其人，英豪間出，所以割城恃險，王蜀握劍門之雄，戰國爭權，霸道掌衡之極，良史弗能載其美，清文弗能盡其華，非藻客之哿言，豈僕失之縷說，曾祖處弘，中山人也，即孝景帝二十七代之來孫，司徒公五十三王之令緒，伯宗以尚書入命，平芝以州牧褰帷，太尉獨步於丹墀，冠軍抗衡於紫闥，分茅舊茂，鬯余芳，隋朝任司直大理正，恤獄復辜，啟書泣筆，士師服其法術，國相其刑科，豹飾得英彥之風，鴻漸除小子之厲，唐初任管州皇台令，目六窮，九三夕惕，天子作色，群公交馳，憬彼不虞，資我疏附，委諸以鄭邑，率以韓城，再擢商州商洛令，控引王畿，綰臨侯甸，修原邐迤，絕璧崢嶸，風雨體灌壇，巫覡懾而狀鄴宰，不嚴而理，不雨而成，君諱元超，字元超，前任恆州谷鎮將，斜亙鶴堂，俯鄰虎澗，扼邯鄲之襟帶，備閼與之縱橫，後遷儀州遼城府左果毅，騎逸風雲，羽過日月，善穰苴之膽略，之精鈐，闞振黃夷，威驚赤，予三牙爪，公侯腹心，豈謂金閣未，，司民色落，野鳥來馴，去景雲二年正月十十一日，奄逝於官舍，遂掘溜變恆，鯁燕郵，辛酸趙，夫人隴西李氏，紫氣真苗，皇蓋四海羽儀，燕爾新婚，作嬪嘉，鳴著代，龜慶承宗，何得龍長吟，見化，逐常娥之奔月，陪婺女之升，即以開元元年四月二十八日遘終於私閣，嗚呼，芳桂摧，榮桐安虧，珠沉泉崩，玉燼山阿，嗣子茹荼，孝孫攀擗，於是簡吉日，擇良時，百靈安，六神備，泉扃磅礡而豁地，隴嵬峨而隱天，遂以開元六年歲次戊午十一月辛卯朔十九日，祔榮陽東七壇山之高原，禮也，斯乃境是雄州，邑為列郡，楚漢斗鋒之國，曹袁渡之川，背洪河，面嵩岳，瞰東虢，西梁，物產駢羅，溝塍錯雜，縮拔登築，荷鍤奔波，絲蘿掛於黃腹，琴瑟於幽壤，馬鬣堅封，孤丘首正，霜樸，風梢松柏，陟有回瞻之思，循陔多眷戀之仲，奠式彰，遣車禮畢，昔明儀識，尚感顓孫，哀公作誄，猶嗟尼甫，引譬連類，紀跡頌切，追遠慎終，乃為銘曰，幸剖泮，氤氳漫衍，陶蒸煙煮，萬物生些，居諸錯絡，陰陽寥廓，含光運往，七耀明些，龍騰豹變，邦崩席捲，封疆建國，自漢王些，雲孫日秩，維城盤石，厥構，箕裘，余些，谷，桑田蕭條，幾成海些，否泰飛伏，葭灰歷津，應，時改些，鳳凰兆，騏崗，千秋萬歲，子孫昌些，
大唐故特進中書令博陵郡王贈幽州刺史崔公墓誌銘並序銀青光祿大夫行紫微侍郎知制誥兼刑部尚書昭文館學士中山郡開國公李撰自風力長謝，咎伊不作，夢想一才，寂寥千古，漢則山東出相，豈曰能賢，魏則天下無人，匪唯慚德，夫其立言踐行，有犯無隱，剛不吐，柔而立，精貫白日，氣凌丹霄，懷直道以事人，履危機而濟物，死為忠義之士，生為社稷之臣，然後知遜言恭色之倫，猶糞土耳，附寵懷安之輩，若埃塵耳，公諱，字玄暐，博陵安平人，能典三禮，伯夷也，實征五侯，尚父也，食崔邑，隱商巖，擁熊四郡，雕龍三葉，北州之緒業，南史之編記，百代可知，一門而已，豈獨袁楊之胄，繼跡五公，亦由秦晉之匹，連衡四海，曾祖孝源，北齊侍御史，行台郎中，青，冀二州司馬，萬邦俊茂，則御史台郎，四見除遷，乃侍中別駕，祖君維，隋寧州羅川縣令，人英士則，國珍時秀，婆娑百里之任，抗髒三公之禮，父行謹，皇朝華州鄭縣主簿，雍州醴泉縣主簿，涇陽縣丞，寧州豐義縣令，會州司馬，滄州湖蘇縣令，贈幽州刺史，世濟其美，時推厥德，恂恂鄉黨，非禮不行，擾擾吏人，聞風自化，慶靈潛洽，移玉樹於槐庭，榮命曲成，賁金章於蒿里，公魁壘成器，清明在躬，大爐鼓橐，生於尤異之品，良冶為裘，出於膏腴之族，紫芝爰植，且驗靈徵，青萍始碎，即知神物，披卷獨得，覽轡長懷，悅禮樂而敦詩書，內文明而外柔順，關西孔子，振發高名，江左夷吾，卷懷明略，待時在則動，人未之知，叔父蘭台侍郎行功每加稱賞，以為吾家千里，復在今日，弱冠明經擢第，解褐汾州孝義，雍州涇陽縣尉，高陵，渭南主簿，明堂縣尉，萬年縣丞，少府監丞，賢人無輔，久滯於喧卑，君子得朋，稍遷於望劇，尋判度支員外，庫部員外，天官郎中，鳳閣舍人，累遷三署，人譽莫先，獨掌四年，王言所綜，遷天官侍郎，尚書左丞，復為天宮侍郎，丞郎之任，最為清美，有子若之廉平，有君平之亮直，自寰寓一統，休明百年，九流日滋，奔競成其俗，五方歲集，銓衡失其序，公刮目待士，平心鑒物，先行後言，抑華崇本，官不易務，人無滯才，頹靡頓革，聲華自遠，識者於今稱之，遷鸞台侍郎同鳳閣鸞平章事，兼太子左庶子，以矜嚴之望，居獻替之勤，惟精惟一，事君之道，斯猷斯謀，歸後之德，先是周興，來俊臣等羅織內外，肆行毒，因緣沒入，不可勝紀，家逾黨錮之憂，人有臨危之懼，公塞違昭德，奉國忘身，頻進讜言，固陳誣枉，上因感悟，多一昭雪，語曰，活千人者子孫必封，斯其效矣，張易之等包藏禍心，朝野側目，當斷不斷，誰曰主屍，人謀鬼謀，用除凶丑，公說以犯難，誠以閒邪，我則竭其股肱，彼乃異其身首，大憝清矣，厥功茂焉，神龍元年，加銀青光祿大夫，遷中書令上柱國博陵郡開國公，食實封五百戶，又除特進，加品之七命，這八柄，惟古之上台，即今之中令，晉臣有拜，禮抗專車，劉氏既安，誓光刑馬，允迪一德，綏厥兆人，經綸於興復之始，篤固於艱難之際，謇謇伏蒲，義深於造膝，營營止棘，謗積於讒口，出為益州大都督府長史判都督事，同中書門下三品，封博陵郡王，加實封二百戶，遣使就蜀策拜，井絡之分，華陽之壤，十部之端寮，八州之連率，韓吳土宇，度越等倫，巴蜀聲明，光暉典冊，在州有惠，化多遺美，雖年序未淹，而政聲逾蔚，蜀人攀戀，如甘棠之思邵焉，刊石樹碑，期於不朽，屬奸臣擅命，每害忠良，明主念勞，猶殷寵數，其寄則重，彼權斯奪，轉梁均二州刺史，無何，左降白州司馬，尋遷於古州，白璧無瑕，黃金有鑠，始於亮采，與夔龍等價，終於投畀，與豺虎為群，嗚呼，賈誼謫居，虞翻放逐，明時及此，所共冤之，以神脂中，薨於白州之官舍，春秋六十有八，以景龍元年南還，權殊於汝州界，文明，幽枉獲申，想伏波而載懷，念光祿而垂涕，以唐隆年，恩制復舊官爵及勳封如故，兼贈幽，易，媯，檀四州諸軍事，幽州刺史，惟公倜儻奇節，深沉遠量，直哉惟清，介如貞吉，時月不見，鄙已生，冰霰交下，堅芳罔易，貧賤人之所惡，樂則行之，富貴人之所欲，憂則違之，達生體道，機攬分，故俯僂三命，將數十年，連騫一飛，至九萬里，夫孝者天之經，地之義，人之行，公任高陵日，丁府君喪，任渭南日，丁太夫人憂，所居有胡漢兩燕，更巢孕哺，又兩犬遞相養，甘露降於庭樹，加人一等，臻我百祥，行積於中形於外，誠發乎邇應乎遠，則醴泉湧，景雲飛，櫪馬輟芻，庭鸞棲樹，無以加也，公與舍弟大理卿，友於之愛，人倫所極，少時能仕，學古入官，或分房累年，或盡室千里，俸祿所得，內外無私，則鄭均之讓生產，孔奮之分脂燭，烏足道哉，家積和順，門崇禮法，怡怡如也，侃侃如也，至於子侄不忘則誨，爰及孤孩，咸親鞫育，就矜貧婁，匪擇親疏，裒以益寡，周不繼富，所授必依資憑勢援而取超升，推賢去邪，慎言寡慾，士之無禮必逐之，人之有德必譽之，石慶門閭，才方篤行，胡威家代，僅此清節，是故州黨稱其孝也，兄弟稱其仁也，子孫稱其慈也，朋友稱其信也，父子稱其廉也，邦國稱其忠也，夫修詞立誠，懿其文德，強記默識，光其儒行，公才無不可，志靡不通，研精覃思，服之無犬，雕文小枝能之不為，至於家國禮儀，朝廷制度，考言詢事，辯物居方，百函雲委，千章霧集，先時所無，後日難繼矣，有文集五卷，撰玉璽實錄，行己要范各一卷，義士傳十五卷，友於傳十卷，注文館詞林策廿卷，公用之則行，情希濟代，捨之則已義，取隨時，常願散歸田，抽簪去國，及宦成名立，思功遂身退，小狐汔濟，往未光中，飛鳥遺音，悔成宜下，有涯過半，方畢志於東山，體命歸全，遽沉魂於南海，嗚呼哀哉，夫人范陽盧氏，皇朝陸渾縣丞，贈易州長史元禮之第二女也，賢和居室，肅慎其身，魯敬姜，之知，禮，種夫人之有法，故能使金夫配德，玉種聯芳，游岱有期，獨先朝露，合防遵禮，同歸夜壑，以開元三年歲次乙卯十月己酉朔合祔於恆州鹿泉之舊塋禮也，子紫微舍人璩等，其殆庶幾，重生顏氏，終當遠至，復為李公，故林松賈，空山兆域，自汝海而南來，望井陘而北上，旌旆慘常山之雪，笳簫吟易水之風，地當龍耳，塋開馬鬣，瓦雞兮不鳴，石鳥兮無聲，黃壚兮以邈，玄塚兮空成，相公臨墳有淒愴之祭，太守之郡具馨香之祠，署移而寒襲，夏茂而秋隕，冀神理綿綿，不與氣運俱盡，其詞曰，惟山有靈，在地成形，恆鎮揭起，趙多奇士，千人之英，百代之祀，國化鍾德，家聲濟美，出自幽谷，遷於喬木，學而知道，官以徇祿，飛鴻冥冥，良馬逐逐，用作霖雨，和如鼎束，魏官之法，公能行之，楚王之鑒，公能明之，賊臣作孽，公能清之，良吏受委，公能成之，不去慶父，猶為魯難，不除兜，且稽堯竄，讒枉生慝，奸邪怙亂，咄咄海隅，遑遑澤畔，南招薏苡，西迫桑榆，未洗昭代，俄淪化途，慶逢興復，澤潤凋枯，贈錫之寵，幽明不渝，汝墳移櫬，中山候，郭對九門，埏分雙表，野霜晨積，人煙暮，歲歸來，遼城不鳥，
唐故處士張君墓誌銘夫烈風迅雷者，天地之雄也，皎日明月者，陰陽之精也，奇草怪木者，山澤之秀也，耿介勇決者，人倫之傑也，然而稟三才之爽氣，蘊萬物之純和，誰能奮男子之宏剛，達丈夫之大度，總言其事，獨任於張君之分乎，公諱師子，字還，南陽白水人也，獻賦兩京，紹崇基於遠葉，珥貂七代，翼燕謀於後毗，忠孝而穆家邦，敦禮儀而揖鄉黨，父桃湯，黃稱賢，青田謂寶，翰林聳，千尋叔夜之材，學海齊流，萬頃如陂之器，公正禮之驥，慈明之龍，性不群，端身孑立，每以折花春圃，驛使而贈心交，弄月秋山，舉傳而款知已，進退有謀，文武不墜，搔風楊葉，先百發之奇，逐日桂條，擅六飛之駿，豈只荊山白璧，媚潘岳之盈車，故亦麗水黃金，契侯嬴之一諾，烏呼哀哉，始貽五福，還嬰六疾，遂使針石無濟，遍鵲為許驚魂，藥餌難施，醫緩於焉懼魄，於開耀二年二月十九日卒於私第，春秋六十，行路傷嗟，委啼而泣露，內外追悼，撫襟胸而咽風，送終之典既弘，宅之規乃，遂以永淳元年三月九日遷窆於城西北之原禮也，瘞以東南命也，右鄰函谷，紫氣浮真於帝鄉，左控芝田，青律開春於戚里，背龍門之竹箭，五百歲之黃河，掩芒阪之蒿田，三千年之白日，夫人支氏，鳳皇襲卦，結初艷於梅芳，琴瑟分聲，隔晚期於松隴，莫不啼痕變竹，哀響崩城，長孤鏡里之鸞，永只燈前之鶴，嗣子元福，痛極昊天，恨酸地，三年泣血，未竭追遠之情，七日絕漿，寧辭滅性之苦，猶恐桑田變海，石門莫紀於幽泉，松槧書銘，玉質庶旌於厚壙，其詞曰，天地象，風雷之英，山川有秀，草木之精，降奇萬物，挺命一，確言其理，之最靈，榮不殉名，儉不貪利，白日守信，黃金市義，霜明露潔，秋春媚，千古英名，百年意氣，壯志未立，雄心不平，杖劍犀斷，授弓雁驚，百身道就，三命俄傾，永銘雕篆，長佳城，大唐永淳元年歲次壬午三月乙未朔九日壬寅，
大周故隰州刺史建平公於公墓誌銘並序公諱遂古，字前經，其先東郯人也，自豳詩頌美，胙土廓其宏基，漢史標榮，高門肇其慶，公侯必復，鐘鼎攸傳，曾義，邵州刺史，上大將軍，潼州總管，上柱國，建平公，贈豫亳申息永會六州諸軍事，豫州刺史，謚曰剛，祖宣道，周大將軍，隋內史舍人，車騎將軍，左衛率，甘瓜涼沙五州諸軍事，涼州刺史，獻公，並績著裳，勳書彝鼎，職隆九命，榮冠三朝，父永寧，隋冀州司馬，唐許王友，雍郇二府司馬，使持節商州諸軍事，商州刺史，建平公，作，芳流蘭光，剖符商洛，化浹芝巖，惟公孕彩驪泉，光分耀乘，承暉方浙，氣蘊連虹，將階漸陸之資，即振聞天之響，貞觀十年起家太宗皇帝千牛，永徽初，天皇大帝升極，有敕令三司於舊千牛內簡景行昭著明閒供奉者，留一兩人，緬惟紫極天居，環星資其列侍，青規帝座，捧日光於近臣，名實兩兼，推擇斯允，永徽五年滿，優旨褒賞，持加四階，除左武衛龍首府右果毅都尉，又轉榆林府右果毅，總戎昭之重，效此干城，秉銅虎之符，運茲韜略，龍朔元年，奉敕領兵於勝州防遏，麟德元年，九姓初賓，奉敕將兵於瀚海都護府鎮押，乾封元年，奉敕領兵於九都道征平壤，東爰至漢城，皆籍經略，公謀猷允著，才幹克宣，陟岵衍以銘功，上九都而勒頌，剽姚校尉，羞刊瀚海之勞，渡遼將軍，虛紀滄波之難，以功授上柱國，游擊將軍，轉右金吾衛永平府左果毅都尉，調露初歲，駕幸神都，奉敕於京留守，永淳元年，皇幸洛，又奉敕留京，兼知禁御，帝城百雉，聖宅千門，森沉指青瑣之闈，繚經紫泉之苑，鑾輿順動，鳳輦宣游，留鎮之職，誠為重寄，再紆旨，實表忠勤，垂拱元年，授建平縣開國公，食邑三百產，垂拱三年，除左玉鈐衛永平府折衝都尉，大君有命，開國承家，豹變之略既申，隼旗之效斯展，垂拱四年十二月一日，遷使持節隰州諸軍事隰州刺史，境接汾睢，地稱蒲隰，建旗作牧，寬猛攸資，公杖戎麾，久申誠績，褰帷刺舉，更盡廉能，回介冑之雄威，播循良之美政，量高朱博，化埒黃，萬歲通天元年八月表請致仕，暫促朱幡，言尋丹餌，仙官進藥，莫返交之魂，鶴杖徵，遽從京兆之錄，春秋七十有五，聖曆元年五月廿九日終於明堂縣進昌里之私第，嗚呼哀哉，惟公器局凝簡，詞韻淹和，固然諾於生平，敦言行於造次，良辰美景，必命琴樽，修竹茂林，不孤風月，獸馴於轂，未葉三台之祥，鳥巢於門，俄終萬化之限，夫人寶氏，即洛州長史，行台左僕射黃公軌之孫，左衛將軍，涼州都督，駙馬都尉奉節，房陵長公主之長女，以垂拱二年七月三日奄捐昭代，粵以聖曆二年四月一日合葬於鼎州三原縣萬壽之鄉原，旁祔先塋，禮也，子彥忠等悲深手澤，痛結楹書，敬撰德音，用鐫貞矗銘曰，宗周之，武王之穆，剪桐疏社，分茅啟族，駟馬軒蓋，高門代祿，績著裳，勳芳簡牘，其一，剖符涼境，望重前，褰帷商洛，載闡家聲，比洽千里，威加百城，熊車表貴，隼旄飛榮，其二，顯允君侯，丕膺門慶，松竹均質，瑤琨比映，玉階從仕，朱藩蒞政，臥轍興謠，捐駒人詠其三，調高桂冕，寵逸懸車，其敦止足，俱忘毀譽，安排處順，志養神虛，未占罷兆，先開鶴書，其四，逝川難駐，藏舟易失，辰巳臨年，人琴喪質，去去丹，遲遲白日，萬化不追，九原長畢，其四，久視，
唐故麗山府果毅都尉梁府君妻隴西李氏墓誌銘並序夫人諱淑，字貞，隴西人也，周柱史之洪胤，漢將軍之遠胄，公侯必復，衣冠奕葉而相繼，人物羽儀，組蟬聯而不絕，曾祖輝，隋并州太原府果毅都尉，常山卜相，秘略探寶符之策，驕子戢兵，戍客寢雲中之候，祖寬，唐右武衛將軍使持節袞州諸軍事袞州刺史，陳謀於玉帳，俾侯子魯，闡聲教於金琅，尹翁歸之獨得，孔宣父之不墜，粵在於茲矣，父瑗，唐泗州邳下縣令，字人之術，淮陽歌其臥理，眾之要，泗川感其湮田，君子道消，安乎卑位，夫人即其少女也，稟靈毓粹，蘊德含章，溫惠夙聞，允洽，夫其幽閒窈窕之美，貞專婉慝之姿，黃鳥于飛，則啟鳳凰之兆，梅興詠，葉食魴之德，自作嬪君子，主饋家人，壺政聿修，閨儀昭著，尊敬師傅，已極肅雍之心，欽承娣姒，實秉和柔之志，嗚呼府君，早世而殞，嗟嗟質，中年孀居，梧桐半枯，悲纏永訣，柏舟自誓，之死靡他，始府君之逝也，有一子焉，未奉趨庭，幼鍾悲塞，夫人申之以德義，勖之以禮經，故能使克繼家聲，率由慈訓，非夫賢明懿範，孰能若此之盛哉，而不留，殲我眉壽，春秋七十有一，長安四年九月七日遘疾，終於洛陽郭厚里之私第，嗚呼哀哉，夫人容範有則，敦雅成性，女工纂組之妙，賢明貞尚之節，雖古之貞姜，殆無以過也，青春不居，幽泉永往，以其月十三日景申權殯於北邙山之禮也，嗣子謙悲切蓼莪，哀深欒棘，陟屺無望，空茹痛於玄扃，安措有期，乃疏銘於翠右，詞曰，窈窕淑女兮威儀聿，柔姿懿範兮君子好逑，共伯早逝兮而不留，貞姜孤潔兮歌彼柏舟，生涯溘盡兮神理共游，厚夜將兮泉路永幽，嗟死生兮已矣，與代事乎長休，
唐故左拾遺魯國孔府君墓誌銘並序鎮海軍節度掌書記將仕郎殿中侍御史內供奉賜緋魚袋鄭仁表撰並書咸通十五年三月，侍講學士右僕射太常孔公以疾辭內署職，其元子左拾遺養疾亦病逾二旬，太常公疾少間，拾遺疾亦間，又旬日，太常公薨，拾遺哭無時，後七十六日亦終，嗚呼，求諸古未聞也，仁表與拾遺同歲，為東府鄉薦，策第不中等，再罷去，明年，偕宴於東堂，宴之日，博陵崔公蕘出紫薇直，觀風甘棠下，表為支使，校芸閣書，拾遺始及第，乞假拜慶，新進士得意歸去，多不伏拘束假限，往往關試不悉集，貢曹久未畢公事，故地遠迨二千里，例不給告，時僕射太常公節制天平軍，以是勤不得請，拾遺曰，人之多言，必以我為宴安，訖春不宴，年少乘喜氣赤春頭，竟不對狎客持一杯酒，人以為難，關試日，都堂中揖別同年，逕出青門外，經所為從事州，入院判案，十日東去，府適罷，賢諸侯爭走羔雁馳弓旌，竟不能致，徵為渭南尉，直弘文館，久之，會大學士出將，竟不就，僕射太常公罷鎮居洛中，拾遺伏安定省，不嘗言仕宦，旋以萬年尉復文職，無西笑意，僕射徵拜司戎貳卿，拾遺由侍行乃赴職，越一月，今許昌太傅相國襄陽公為河中，奏署觀察判官假監察御史，故事，赤尉從相府得朱紱，殿中公昆仲間有未至者，求裏行官不改服色，人人美譚之，俄轉節度判官，從知之道，皎然明白，和而不柔，守而通，內盡匡補而外若不知，相君待之異禮，俄拜左拾遺內供奉，嗚呼，正於是何也，春秋始卅三矣，惜哉，公至性自生知，雖欲全其禮，傳於後，開強忍抑，不能俯就，始得疾，不言於人，因晡哭若絕，左右始知有病，甚矣，臥堊室中，不復進餌，疾益亟，方肯歸常所居捨，悉召骨肉迨僕使，唯言僕射公葬時事，指揮制度，必以古禮，戒誨約束，委曲備悉，左右皆泣，公曰，吾平生無纖小不是事，天報我甚厚，使亟得歸侍地下，爾盍賀而返以泣耶，吾自遂性，不能無傷，生全大孝，送終設祀，宜益儉削，無以金鉛纖華為殉，無以不時之服為殮，吾幼苦學，尤嗜左氏傳，所習本多自仇理，宜置吾左右，友人鄭休范多知我所執守，相視若親弟兄，我亦常以所為悉道之，請以志我，彼不能文，必盡其實，言竟，撫弟妹若將千百里為別者，視妻子若將一兩夕不面者，而怡然其容，如有失而復得，已而終，嗚呼，其喜歸侍乎，公謝世之月餘日前，與二季處暗室中，忽援毫書廿八字於室內東之上，若隱語而加韻焉，曰，許下無言奪少年，震而不雨月當弦，風濤渭逆沒，從此無舟濟大川，初玉季載考其義，莫究指歸，既痛絕手足，若洗然而悟曰，許無言是午字，今歲在午也，震不雨是辰字，其哀瘵至甚，移歸院就醫是辰日，及奄然之日，驗於官歷是上弦日，又應月當弦之讖也，吁，似有所潛受於冥昧間，何懸知之若是也，憶於洛陽里第，始相與定交，公曰，何以契我，余曰，死患難，先祿位，孤寄命，同休共戚，此義交也，見善相勉也，見利相違也，言之而必行，守之而必固，一旦離此，則攻而絕之，使處世為匪人，歿身無怨言，斯益友也，吾將與吾子契之，自是過必相攻，善必相激，相成如恐失，相畏若臨敵，雖朝夕共行止，人不以為朋比，亦君子之能賢善誘也，嗚呼，公之文之學之精明道行，如雷聲日光，無耳目者，則不知也，公之訃始聞，人人如有亡，碩生鉅賢，心死氣脫，道之不行也，天何心焉，公諱紓，字持卿，魯司寇四十代孫，繼繼承承，世濟不墜，間生傑出，磊落相望，曾祖岑父，皇任秘書省著作佐郎，贈司空，祖，皇任禮部尚書致仕，贈司徒，父溫裕，皇任檢校右僕射兼太常卿，充翰林侍講學士，冊贈司空，皇妣河東薛氏，族大而顯先，司空公廿八年即世，公娶京兆韋氏，山東清甲家也，有二子，男曰鐵婢，始十歲，甚肖似，憶與公約，生子命名必如兄弟，愚之子曰後魯，他日鐵婢當以還魯字之，易云，積善之家，必有餘慶，善之教必闡於道儒釋，釋固無嗣，皇家公家，道儒之餘慶也，公又賢而無祿，其後益大以昌，女少於男，銘曰，嗟嗟夫君，嗟嗟夫君，孔聖遺胤，顏回後身，高高者天，幽幽者神，幽幽不見，高高不聞，不見不聞，又何足以云云，
唐沔王府諮議參軍張公墓誌銘並序朝散大夫行京兆府戶曹參軍盧從儉撰昌黎韓逵書王者制國，立文武之訓，招選茂異，命百執事，其於興禮樂，陳教化，式繫乎文，禁奸慝，刑暴亂，必資乎武，分鹿並騖，廢一莫可，其有器識通濟則兼用之，該二事者，今得之於張君矣，君諱侔字侔，其先北地貴強族也，曾王父棲巖，皇平州刺史，大父，皇龍崗節度邢觀察使，邢生道晏皇左散騎常侍兼御史大夫，涿州刺史，皆風格奇偉，洞究韜略，張皇戎律，宣佈朝經，延慶後昆，濟美不泯，公即涿州第三子，克荷前修，不隕厥問，始自齠齙，已若老成，抱忠勇果敢之姿，仰祖宗勳重之業，而乃飾以書劍，勵其鋒芒，公之元舅司徒高公，每所歎重，司徒公諱霞寓，嘗隨族父崇文平劍南西川寇難，論功第一，徵拜衛將軍，尋授振武軍節度使，又轉唐鄧寧慶等道節度使，入備爪牙，出膺藩翰，揚歷雄鎮，威重當時，以公孝敬忠勤，可戎事，曰，吾之宅相，其在爾乎，因推頰哺之恩，委以牙門之任，歷職既久，官秩累遷，皆著能名，顯赫中外，既登朝序，克揚休聲，方振翮於九霄，忽埋魂於重壤，天乎不，嗚呼哀哉，以大和三年八月十一日終於沔王府諮議參軍，年四十四，識與不識，聞風慨然，憫公之有其才而無其時也，夫人清河崔氏，清門淑德，婉娩聽從，有合巹共牢之恩，無齊眉偕老之業，撫棺誰訴，塊然未亡，有子一人曰憲郎，沖孺未立，呱呱以號，公之內弟右威衛將軍扶，即司徒公之元子也，含風云然諾之分，撫孤雪淚，感平昔指使之恩，爰悉家財，式護窀穸，以其年十月廿三日窆於萬年縣崇義鄉南姚里，蓋從宜也，且曰陵谷靡常，將識泉戶，乃以銘文見，感其義故抽毫以應之，銘曰，於戲張君，文武兼才，業廣運促，遄歸夜台，風烈則在，精魂不追，淑人如此，彼蒼何哉，龜筮葉從，宅兆將，晴河天曉，寒郊月落，風淒薤露，塵隨幕，度城闕兮逶迤，音容於泉壑，
大唐故太子洗馬楊府君及夫人宗氏墓誌銘並序君諱上，字善，其先弘農華陰人，後代從官，遂家於燕州之遼西縣，故今為縣人也，若夫洪源析胤，泛稷澤之波瀾，曾構分華，肇歧山之峻嶷，赤泉疏祉，即西漢之羽儀，白環貽貺，實東京之紱冕，並以詳諸史牒，可略言焉，祖明，後魏滄州刺史，祖相，北齊朔州刺史，並褰帷布政，人知禮義之方，案部班條，俗有忠貞之節，父暉，隋并州大都督，郊通虜鄣，地接寶符，細侯竹馬之鄉，唐帝遺風之國，戎商混雜，必佇高才，以公剖符，綽有餘裕，雨灑傳車之米，仁生別扇之前，惟公景宿靈，賢雲集貺，鳳毛馳譽，早映於髫辰，羊車表德，先奇乎廿歲，志尚弘遠，心識貞明，慕巢，許之為人，煙霞綴想，企尚，禽之為事，風月纏懷，年十有一，虛襟遠岫，玩王孫之芳草，對隱士之長松，於是博綜奇文，多該異說，紫台丹篋之記，三清八會之書，莫不得自天然，非由學至，又復留情彼岸，翹首淨居，玩眾經，不離朝暮，天親天著之旨，睹奧義若冰銷，龍宮鹿野之文，辯妙理如河瀉，俄而翹弓遠騖，賁帛遐徵，丘壑不足自令，松桂由其色，遂乃天茲林躅，赴彼金門，爰降絲綸，式旌嘉秩，解褐除弘文館學士，詞庭振藻，縟潘錦以飛華，名苑章，絢張池而動色，寮欽矚，是曰得人，又除沛府文學，綠車動軔，朱邸開扉，必佇高明，用充良選，以公而處，僉議攸歸，累遷左威衛長史，太子文學及洗馬等，贊務兵鈐，票纓銀榜，搖山之下，聽風樂之餘音，過水之前，奉體物之洪作，既而歲浸蒲柳，景迫崦嵫，言訪田園，或符知止，不謂三芝，宜術龜鶴之歲，無期干月，奄終石火之悲，俄及以永隆二年八月十三日終於里第，春秋九十有三，惟君仁義忠信，是曰平生之資，溫良恭儉，實作立身之德，學包四徹，識綜九流，題目冠於子將，風景凌於叔夜，仙鶴未，門蟻延災，曲池忽平，大暮難曙，夫人南陽宗氏，隋清池縣令之女也，虔誠蘋藻，中饋之禮無虧，銳想組釧，內則之儀允備，昔年晝哭，切鳳梧之半死，今日歸泉，睹龍匣之雙掩，以永淳元年九月卅日終於長壽里第，粵以今垂拱元年八月十七日遷窆於長安縣承平鄉龍首原，禮也，傍分石柱，即為三輔之郊，近通璜渭，是曰八川之壤，佳城鬱鬱，松柏蒼蒼，丹素而愁雲飛，白驥鳴而斜日落，嗣子神機等，情深屺岵，痛結穹蒼，既營馬鬣之墳，思樹龍文之碣，林宗有道，伯喈無鬼，其詞曰，分源稷澤，命氏諸楊，赤帛標祉，白環表祥，乃父乃祖，為龍為光，褰帷作訓，露冕垂芳，高情雲聳，逸韻瓊鏘，惟君誕秀，大昴垂芒，幼而歧嶷，長自璋，孤標藝府，獨擅文房，琴台鳳集，筆抄鸞翔，娛情澗戶，朗嘯山莊，爰逢賁帛，乃應明，升簪詞苑，奉笏春坊，謀猷獻替，令問昭彰，隙前逝馬，水上遷，池台霜落，風月淒涼，龜謀襲吉，馬鬣開場，雙棺是掩，二齊揚，仙禽來吊，服馬悲傷，宿草將列，新松未行，百年兮已盡，萬古兮茫茫，
唐故紿事郎蘭池正監史府君墓誌並序公諱道德，字萬安，其先建康飛橋人氏，原夫金方列界，控絕地之長城，玉斗分墟，抗垂天之大昴，威邊鄙，挺秀河湟，盟會蕃首，西窮月之野，疏瀾太史，東朝日域之溟，於是族茂中原，名流函夏，正辭直道，史魚謇諤於衛朝，補闕拾遺，史丹翼亮於漢代，龍光迭襲，龜劍聯華，綿慶締基，斯之謂矣，遠祖因宦，來徙北平，其後子孫家焉，故今為縣人也，曾祖度，河渭鄯三州諸軍事，祖多，隋開府儀同，左衛安化府驃騎將軍，並橫陂萬頃，直峰千仞，宅仁心境，墾義情田，氣逸秦中，輕良金而重一諾，神交圯上，降禎石而葉三期，闡化六條，決勝千里，旗動而蔽天外，鼓角鳴而振地中，出玉塞以鷹揚，下金城逝，考皇朝正議大夫，平涼縣開國侯，陶冶中和，發揮氣，壯志陵於寒水，勁節冠於嚴霜，利見龍飛，績宣鰲極，遇千年之聖祚，應五百之賢人，礪岳帶河，疏封食邑，瑩銀章而照耀，響玉珮以鏗鏘，光通德之重扃，駭高陽之故里，英靈不絕，何期盛歟，君扉馥膏腴，嗣華簪黻，貞心冰照，逸調霞軒，起家東宮左勳衛，驅馳銀榜，暉映銅扉，銳志端凝，翹誠忠謹，總章二年，拜給事郎，遷玉亭監，既而嚴肅允著，匪懈克彰，道洽襄城，雲聚檀溪之駿，術高縉嶺，星繁蒲澤之孳，又龍朔三年，詔除蘭池監，公深知止足，逾誠宵征，五柳歸來，不屈陶潛之節，三徑長往，還符蔣謝之遊，抱甕忘機，虛舟任觸，追赤松而高蹈，壅玩紫芝以清歌，冀保修齡，方悲大漸，徒贈西山之藥，終飛東岱之魂，以儀鳳三年三月十九日遘疾，終於原州平高縣招遠里之私第，春秋六十六，惟君禮樂怡神，忠孝基性，含春雲而等潤，孕秋月以齊明，夢鳥文，祥表德，墨池橫槧，群翔鳳峙之書，紫氣上衝，獨舞鴻門之劍，嗚呼，倏驚晨露，俄淒夜舟，珠韜接乘之光，璧碎連都之曜，即以其年十一月癸未朔八日庚寅窆於原州百達之原，禮也，落日下而青松暗，長風起而白楊悲，嗣子文環等痛乾蔭以將傾，恐山移於有力，庶圖玄石，式播清徽，乃作銘雲，其辭曰，玉關秀氣，沙場界辟，重構崆峒，疏源積石，地靈響，人英舄奕，接乘明珠，分城曜璧，其一，聯華鼎鼐，迭襲公侯，龍媒逸，鳳轄翔，襄城術妙，縉巖道優，榮班屢縟，睿握頻流，其二，植柳歸來，吟芝獨往，乍清鶴操，時橫鳩杖，悅風長嘯，向月高賞，方挹丹霞，遽淒黃壤，其三，人擾擾，陌上紛紛，終同逝水，倏若浮雲，寂寥空隧，蕭索荒墳，山移海變，菊茂蘭薰，其四，
唐故左千牛衛長史渤海高公合祔墓誌銘並序鄉貢進士李說復撰並書維元和八年冬十一月九日戊午，左千牛衛長史高氏捐館舍於慈州立義里第，春秋四百四十五甲子，巷之居人，輟舂相吊，越三日庚申，殯於阼階，明月景申，葬我公於昭義縣臨水鄉之西原，近先君塋，順我公之孝心，禮也，公諱承金，字承金，渤海人也，齊文宣帝都鄴，子孫食邑於臨水，遂徙家焉，周衰，齊王夏盟，高子實為宗卿，元氏擾天命，文宣爰革魏正，霸王之後，宜乎其盛，父祥，克勤，不墜清修，養丘園之和，以高尚為事，笑子張之干祿，鄙寧戚之飯牛，好爵莫得而糜焉，故天鐘美於我公，公幼而孫弟，長而貞固，以刀筆為吏，文而無害，攻書劍之術，謀而有成，郡以聞，拜朝散郎左衛兵曹，遷左千牛衛長史，以貴為憂，告歸中歲，嘉止足之分，養老上庠，清以齊其心，蔬食以樂其道，故降年有永，德音無瑕，夫人武功蘇氏，賢明淑慎，君子好仇，窈窕幽閒，大邦之媛，先公六年而歿，至是祔焉，有子懷彬，蘭州廣武府果毅，拊心泣血，喪致其哀，追養繼孝，葬子以禮，懼岸谷將化，咨說復為銘，詞曰，石鼓聳兮銅台平，漳河曲兮滏水清，高標丘九原上，千秋萬歲識佳城，
隋故西平郡化隆縣長劉府君墓誌銘並序君諱政，字弘矩，瀛州河間人也，中山靖王之後裔，自是世德家風，備諸方冊，祖遵，魏秀容郡太守，父誕，齊盱眙縣令，或治合理繩，或化覃千室，君稟氣三河，承芳降畹，神資朗秀，雅量清沖，隋開皇十四年，起家普潤縣尉，仁壽之末，遷鴻廬掌客，大業七年，行化隆縣丞，君既器范弘深，風儀峻整，恥居下們，常欲掛冠，懼貽譴責，起然獨往，但此縣荒弊，久闕長官，君兩佩弦韋，俱隆賞罰，曾未期歲，風化大行，尋有詔使，欲進君以余職，合境民吏，忘食輟耕，班白盈途，叩馬陳請，大使旌異，表狀上聞，還授化隆縣長，從民望也，俄而隋道棟傾，群凶吞，皇輿舟覆，海水橫流，野有遺骸，路無歸，鄉關地角，對窮壘而長愁，親天涯，望雲端而遙注，於是膏荒結疹，和緩無徵，以大業十三年七月十五日卒於化隆縣之官邸，春秋五十有七，夫人董氏，隴西逖道人也，家傳孝友，母儀斯著，以貞觀六年九月十八日終於陽城縣穎曲里之山第，春秋六十有六，粵以大唐貞觀十六歲次壬寅十一月癸丑朔，廿日壬申，合葬於洛陽縣北芒山王羽村之北一里，長子志寂，早預桑門，凝心實諦，思陶器之靡日，願折骨之何由，式啟黃壚，勒茲玄石，庶芳猷與天壤相畢，懋范配日月俱懸，爰命幽人，乃為銘曰，
前知桂陽監將仕郎侍御史內供奉李璆夫人京兆金氏墓誌銘並序鄉貢進士崔希古撰翰林侍詔承奉郎守建州長史董咸書篆太上天子有國泰宗陽，號少昊氏，金天即吾宗受氏世祖，厥後派疏枝分，有昌有徽，蔓衍四天下，亦已多已，家遠祖諱日，自龍庭西漢，仕武帝，慎名節，陟拜侍中常侍，封宅亭侯，自宅亭已降七葉，軒紱煌，繇是望系京兆郡，史籍敘載，莫之與京，必世俊仁，徵驗斯在，及漢不見德，亂離瘼矣，握粟去國，避時屆還，故吾宗違異於遼東，文宣王立言，言忠信，行篤敬，雍之蠻貌，其道亦行，今後昌熾吾宗於遼東，夫人曾祖諱原得，皇贈工部尚書，祖諱忠義，皇翰林待詔檢校左散騎常侍內府監內中尚使，父諱公亮，皇翰林待詔將作監丞充內作判官，祖父文武餘刃，究平子觀象規模，連公輸如神機技，乃貢藝金門，共事六朝，有祿有位，善始令終，先夫人隴西李氏，縉紳厚族，夫人即判官次女，柔順利貞，稟受自然，女工婦道，服勤永舊，及歸李氏，中外戚眷，咸號賢婦，夫人無嗣，撫訓前夫人男三人，過人己子，將期積善豐報，豈謂天命有算，修短定分，綿遘疾瘵，巫扁不攻，咸通五年五月貳拾玖日終於嶺表，享年卅三，公追昔平生，尚存同體，經山河視若平川，不避艱險，堅心臨柩，遂歸世域，嗣子敬玄，次子敬，次子敬元，並哀毀形容，遠侍靈襯，追號罔極，敬玄等支殘扶喘，謹備禮文，以咸通五年十二月七日遷神於萬年縣川鄉上傳村，歸世塋域，夫人親叔翰林待詔前昭王傅，親兄守右清道率府兵曹參軍，聯仕金門，丞家嗣業，希古與夫人兄世舊，追惻有作，因以請銘，銘曰，天地不仕，先死陶鈞，孰是孰非，無疏無親，不養積行，不永大命，豈伊令淑，亦惟賢聖，此短辰，游岱絕秦，大道已矣，萬化同，
唐故郝府君墓誌銘並序君諱秀誠，其先周襄公之後緒，其胤系族望太原，皇祖諱道進，高尚不仕，清素自怡，克儉於家，禮讓為性，敦厚博雅，謙恭葉和，於事不揚其能，於黨不競其理，皇曾祖觀鷙隼於雲衢，羨周雞於卸尾，漱流枕石，長誦清風，頃以時逢草亂，失於謚諱，祖妣郭氏，曾祖妣溫氏，並坤儀立姓，柔順為心，依孟母之規，稟曹家之矩，君見識高深，風神不雜，接友以誠信，訓子以義方，言常柔和，行必政直，招賢納士，濟物恤人，蓋達士之用心，亦君子之自性，奈何積善無慶，翻此災，靡疹一朝，蒼卒凶禍，時大中二年十月廿九日，歿於私第，春秋享年五旬有四，驚嗟行路，哀慟里鄰，飛雪增悲，寒雲助慘，夫人樂安孫氏，水鏡方之皎潔，松篁比其貞清，恨孤鸞獨飛，痛一劍先缺，淚默斑竹，慟哭崩城，嗣子三人一女，孟曰忠憲，仲曰忠信，季曰忠順，並號天叩地，屠裂肝心，泣血絕漿，杖而後起，乃授慈親誨示，戮力罄家，便擇大中三年己巳歲正月丙辰朔十八日癸酉遷厝於西河郡城北二里內沮洳鄉創置新域，兼合祔祖考妣同塋別穴而禮也，其地丁土木榮，四神悉臨，五山咸勝，慮時有改易，物無定生，遂勒石記銘，以彰後代，詞曰，魂去冥冥，歸於蒿里，樹響風悲，山昏雲起，痛乎倉卒，傷乎逝水，嗣息罄家，凶儀合軌，兼祔翁婆，雙墳壘疊，夫人孫氏，至咸通六年八月廿四日奄逝於莘堂，甲子六十有七，嗣子等感重恩罔極，其年九月六日就塋告終合祔而禮畢，新婦張氏，武氏，孫男壽郎，八兒，
大周故金紫光祿大夫行營繕大匠上護軍遼陽郡公泉君墓誌銘並序君諱男產，遼東朝鮮人也，昔者東明感氣，逾川而啟國，朱蒙孕日，臨貝水而開都，威漸扶索之津，力制蟠桃之俗，雖星辰海岳，莫繫於要荒，而俎豆詩書，有通於聲教，承家命氏，君其後也，乃高乃曾，繼中里之顯位，惟祖惟禰，傳對盧之大名，君斧囊象賢，金冊餘慶，生而敏惠，勿則過人，年始志學，本國王教小兄位，年十八，教大兄位，十三等之班次，再舉而升，二千里之城池，未冠能理，至於烏拙使者，翳屬仙人，雖則分掌機權，固以高惟旌騎，年廿一，加中里之活，廿三遷位頭大兄，累遷中軍主活，卅為太大莫離支，官以地遷，寵非王暑，折風插羽，榮絕句驪之鄉，骨藉施金，寵殊玄菟之域，屬唐封遠暨，漢城不守，貊弓入獻，苦矢來王，君以總章元年，襲我冠帶，乃授司宰少卿，仍加金紫光祿大夫員外置同正員，昔王滿懷燕，裁得外臣之要，遂成通漢，但聞縑帛之榮，君獨鏘玉於稿街，腰金於棘署，晨趨北闕，間簪筆於夔龍，夕宿南鄰，雜笙歌於近韻，像胥之籍，時莫先之，聖曆二年，授上護軍，萬歲天授三年，封遼陽郡開國公，又遷營繕監大匠員外置同正員，坐辟朱門，遂封青土，列旌旃於戟，期帶厲於山河，奄宅夷，遂荒徐服，嗚呼，蠶支啟胙，蕃屏未勤，是壑摧鱗，遷舟遽遠，年六十三，大足元年三月廿七日遘疾薨於私第，以其年四月廿三日葬於洛陽縣平陰鄉某所，邙山有阡，長沒鍾儀之恨，遼水無極，詎聞莊舄之吟，故國途遙，青車何日，鶴飛自遠，令威之城郭永乖，馬鬣空存，騰公之居室長掩，雖黃腸題湊，與天壤而無窮，而玄石紀勳，變陵谷而猶識，其詞曰，於廓靈海，百川注焉，東明之裔，實為朝鮮，威胡制貊，通徐拒燕，憑險負固，厥古莫遷，爰逮有唐，化涵東戶，賓延溟渤，綏懷水滸，藍夷會同，桂婁董溥，惟彼遒長，襲我龜組，遂榮稿街，爰分棘列，甲第朝啟，承明旦謁，勳懋象胥，寵均龍Ι，遽開青社，山河罔絕，遼陽何許，故國傷心，鍾儀卞恨，莊舄悲吟，旌旃戟，佩玉腰金，鼓鍾憂眩，逾憶長林，留秦獨思，濟洹為咎，聲明長畢，佳城永久，體邙山，遊魂孫阜，勒銘幽石，庶傳不朽，通直郎襄城縣開國子泉光富年十八，長安二年四月廿三日葬於洛陽縣界，
周故公士田君志銘君諱德，字胡子，潞州上黨人也，蓋燕將田單之苗裔，若夫秀干雲，飛白虹於氏鵲，曾瀾絕地，孕明月於沂川，而乃洎乎先典，可略也，曾祖巖，齊並州祁縣主簿，祖雄，隋朝散大夫，並得芝蘭比性，翠柏楨心，或以下榻迎賓，或乃吐待士，不以榮利易其操，恆以仁義怡其神，陶冶襟靈，游縱山水，逍遙白致也，惟君志行忠謹，里美其徽猷，體道淳深，遐邇贊其軌躅，豈謂藏舟不固，逝碧遄波，春秋七十又三，萬歲封山元年臘月廿五日，告終於奉禮坊之里第，嗚呼，即以其年景申之歲一月甲辰朔九日壬子遷祔於州城西南五里平原，禮也，於風，已結淒忉，丘隴土嵬峨，懸想孤墳照月，聊紀滕公之志，行茲趙極之文，式范前修，乃為銘曰，齊君之裔，燕將之孫，弈弈公族，赫赫侯門，七雄稱長，六郡雲尊，何期哲人，永棄乾坤，
唐故太子洗馬韋公墓誌銘並序涇陽縣尉柳望先撰公名璥，字璥，京兆寧人也，豕韋氏之系焉，祖笈，皇朝散大夫，雅州別駕，考玄誕，皇朝散大夫，洋州司馬，贈絳州刺史，皆積德累仁，博文約禮，歌傳邦國，推別乘之功，恩降絲綸，增刺舉之贈，克崇華構，公則當之，公輝光內含，不墜明珠之價，青紫俯拾，惟肖黃金之，與昆弟同居，怡怡如也，施於有政，於何不臧，累遷鴻臚寺丞，加朝散大夫，尋除太子洗馬，遘疾數月，殆莫能興，以韋庶人微親見累，以唐元載六月廿一日遇害於布政坊西街，嗚呼哀哉，骨肉歸於地，魂氣無不之也，夫人河東柳氏，唐故朝請大夫相州內黃縣令憬之第二女，閨儀天授，閫教夙成，孝友因心，虔恭由禮，四德之美，六親所稱，韋公喪亡，年未廿，誓志難奪，守養遺孤，撤去鮮華，歸依釋氏，長誦金經波若，兼持維摩，法華，與善無徵，降年不永，春秋卅七，以開元十八載十二月廿日嬰疾，終於陸渾縣勤戒寺之西院，以天寶七載十一月十六日與韋公招魂合祔於河南府洛陽縣平陰鄉呂村之原，禮也，夫人所生唯一女，即故華原縣丞，贈殿中侍御史楊若虛之妻，至性過人，孝乎惟孝，能竭其力而安厝之，將播遺芬，式題銘曰，鳳于飛，鎩其翼，鸞不鳴，對以臆，生有涯，死何亟，魂兮歸來些，同穴邙山側，風入松兮多怨聲，雲出郊兮盡愁色，于嗟孝女兮孝思罔極，
大唐海州錄事文林郎李彥枚，開元六年十二月十四日，夫人朱氏卒於官舍，夫人聿理中饋，克奉內儀，高修四德之美，俯踐七篇之誡，簫終史郎，藥盡娥庭，悲夫，
前六字陰刻填朱，余俱朱書，貞觀十六年歲次壬寅四月乙酉朔，張隆悅妻麴氏文姿，春秋廿有七，即其月廿三日殯葬斯墓，
故處士馬公從傑墓誌銘中順大夫知惠州府事致仕知府江廣平府知威縣事致仕知縣平野書饒州府德縣致仕主簿同邑唐驥篆公諱駿，字從傑，姓馬氏，別號道琳，世為巨族，曾大父，大父谷瑞，父仲良，俱隱德弗耀，惟積累善行，務實去華，躁妄之為，不萌方寸，且皆勤於治生，儉於日用，然接納賓客，賑恤困窮，雖傾囊不吝，鄉人莫不敬重，而皆以長者目之，父子繼赴，先後一心，嘗戒之曰，凡與人貿易，當本分乎等心，毋恃己之聰明，而欺彼之聾瞽，以故上下力以斯言相傳，守為家法不替，暨公之兄弟，尤能繼其先志，遵其德業，子孫彌派，家道益隆，庭除之間，鸞停鳳峙，梧竹森然，姻聯郡城內外，多名門宦族，蔚乎一邑之望，父仲良公，母趙氏，公昆仲六人，兄曰馴，曰驄，曰駿即公也，弟曰馭，國曰驤，曰驥，馴，驤，驥先歿，公生於大業丙寅九月初二日戌時，卒於乾封丙寅四月廿四日戌時，壽逾甲子又一，公娶夏公甥女張氏，善繼於內助，生子賓，娶員外郎謝公弟參女，生孫曰，方及誶，女二，長適王翌，次適劉錦，側室丁氏，生子曰宥，將以是年六月六日葬於城西先塋之側，先期賓含哀乞銘曰，樹德務滋，由來達支，懿哉馬氏，世守善規，天之所報，靡爽厥施，後來之裔，尚勉於斯，時大唐乾封元年丙寅夏六月初旬吉旦孤子賓，
大唐故銀青光祿大夫行大理少卿上柱國渤海縣開國公封並序秘書會稽賀知章撰公諱禎，字全禎，渤海人，姜派，列山余趾，符錫夏，建為通，苗裔分齊，是稱冠族，曾祖詢，燕太尉孚之孫，魏太尉軌之子也，官至尚書左丞，濟南郡太守，行高曾史，文嗣揚班，聲華振於鄴朝，芬烈光乎齊冊，祖嗣道，隋尚書憲部，父子都，皇朝楚丘，館陶等四縣令，承清白之緒餘，接英賢之祖武，閨門之譽，標映士林，中表之華，望高當代，公稟靈秀出，含章挺生，志懷骨鯁，雅杖名節，探馬鄭之奧跡，早敦章句，欽於張之高風，有懷法理，自永年尉遷大理評事，孚溫悴，從此著聞，調補彭州司兵，換并州錄事參軍事，賢選能，始見知於陳寵，人敦政理，更申功於郭頤，稍遷大理丞，時有恩幸之臣，寵狎宮掖，履霜冰至，將圖不軌，公案以直繩，處之嚴憲，犯顏固執，於再於三，尋而北軍袒左，乘輿反正，褒公忠壯，錫以殊章，加朝散大夫，遷本寺正，出為齊汴二州長史，復拜尚書刑部郎中，休徵政合，聲播海沂，孝若才優，譽流山啟，理識清劭，瞻顧和而可傳，練習國章，想王譚而詎遠，今上剪除凶悖之夕，擢授御史中丞，與大夫東平畢構連制夜拜明朝，急於用賢，宵分軫慮，君子量己以進，事不辭難，窮竟四邪，寬而不縱，卒於僚辟胥懼，權豪屏息，洛陽避鮑，曾何足雲，京師逢葛，才可為類，居一年，遷刑部侍郎，復以公弘導德齊禮之規，勝舉枉措直之任，朝廷初置連率州都督按察山南道使停，加銀青光祿大夫，累遷，括，常三州諸軍事三州刺史，以善績，入為大理少卿，前後賜勳上柱國，壽庸七百戶，封渤海縣開國公，累持中典，以明啟見推，歷守名藩，以威懷播美，齊芳各呂，比跡龔黃，為一代之準繩，留百年之惠，道盛德至，斯之謂歟，復以興嗟鼓缶，誡滿宥厄，願追松子之遊，請稅棠陰之駕，上樽錫老，恩侔昔賢，西序乞言，禮優彝典，辭榮四紀余，享年八十二，薨於京師，夫人博陵崔氏，周司徒宣猷之曾孫，皇朝太子內直監安都之女也，稟訓德門，奉嬪高族，吾纓爾，琴瑟克諧，張等鉤，芝蘭秀，宜家有後，垂頌於鸞游，窺戶無人，遽纏哀於象泣，嗣子前州司法軍堅等，不忘本，禮思從質，奉堂薪之，弓冶載傳，懷桑梓之虔，丘墳是宅，以大唐開元九年歲次辛酉十一月己亥六日庚申歸葬於舊縣之故里，禮也，清暉永秘，懿範猶存，勒銘幽泉，用紀遺烈，其詞曰，軒後四目，漢朝七賢，克冒厥緒，不隕其先，卿升盛魏，袞翊興燕，紛綸舄弈，紫襲傳，其一，八龍之里，更生才子，駟馬之門，仍芳俊昆，英玉秀，薦寶金渾，舒文抱質，禮立詩言，其二，克綏天爵，能弘敏政，四典藩筱，六持刑柄，兼用盾猛，凝情袞敬，勿剪興謠，無冤在詠，其三，官由德，壽以仁延，田歸漏促，聲謝車懸，三錫難老，方崇引年，蹉跎去日，倏忽驚川，其四，彼美好仇，允膺貞淑，配生彥，閭閫睦，恩結前歡，神愆後福，遽軫潘悼，旋儒哭，其五，分路寢，今合佳城，山河舊，立隴新塋，陳郭懿範，龔黃滿聲，九原之上，文武齊名，其六，
唐開元二年歲次甲寅閏二月己未朔五日癸亥，徵事郎行貝州臨清縣尉隴西李簡，亡姒娘滎陽夫人毛氏墓記，
唐故田府君墓誌銘並序前恩王府主簿李杲撰並書夫僨位自高，樂天知命者，蓋親於道，守道即福至，求祿即辱來，遠榮辱，避繳，鮮難及矣，方我府君之有焉，府君諱意真，北平人也，先自敬仲仕齊，食封田城，因以為氏，累代定君，以光齊國，英豪既著，封為孟嘗君，因官遷邑，慶涓忠貞，及及曾祖自勉，閒居不仕，育道丘園，皇考貴賓，敦襲禮儀，鍾美祖德，府君務農勸孝，訓嗣克家，幼麗義方，長負仁信，洎狂胡逋梗，擾中華，人無懷王之心，匪唯流於上黨，豈期夢兩楹之奠，幽境潛舟，曰以元和十二年十月廿六日遘疾於上黨私第，春秋六十有七，嗚呼，府君先沒，夫人裴氏，璋映澈，桂葉凝輝，未逾不惑之年，以乙酉歲奄棄孝養，繼室夫人郭氏，撫惠偏露，慈愛如初，有四孝嗣，長曰岌，仲曰萬，次曰萬全，季曰萬興，岌見河東軍任，摧鋒犯寇，報國忘身，萬等三人並昭義軍行，懇誠忠烈，偕鼓余勇，視死如歸，賢孝塚婦崔氏，介婦張氏，陳氏，孝妹高氏十一娘，孝孫榮子，郎子等，聿祈良兆，啟域從宜，以元和十二年十二月五日奉考妣歸葬於郡城西南五里太平鄉南陶原村，以孝成終，其地奠郁韓原，勢牽壺壤，翼傳榮慶，逖聽宜分，旌表英風，列在文矣，其詞曰，英贊齊國，垂葉彌彰，列勳青史，傳紀萬邦，皇祖昭宣，育道丘園，庭訓翼子，閒居放言，榮養才崇，孝友著農，鍾美祖德，弘道方隆，孝嗣哀哀，痛貫韓原，淚灑銘記，永訣幽泉，
唐故雲麾將軍試殿中監隴西李公及賈氏夫人墓誌銘並序李氏之茂族，洎顓頊之後，累崇胤右，而後子孫據焉，父諱章，宣德以前，守魏州朝城縣令，咸以水鏡蒞人，絃歌訓俗，臨財無撓，降車有聞，公諱清，任雲麾將軍試殿中監，行危而和，言忠而遜，為武勇之，儒之領袖，心爽氣高，立名杖義，勳有成公，舉無敗事，而天不與壽，以長慶元年五月廿六日寢疾於頓丘縣陽范村之私第，春秋七十有三，公之夫人賈氏，性順而和，志柔而靜，動合禮度，言成令淑，頗善事姑之節，克從夫之義，姻親和睦，撫下能幹，遍其恩畜，享年八十有三，大和四年四月十二日，終於之私第也，時當孟夏，卜筮通未，權殯於堂，即以當年十一月廿日合祔於澶州頓丘縣東北陽范楊村之大塋也，公有子三，長曰士忠，愛子士和，並以先公而終也，次子士，文武俱超，量崇遐遠，謹身節用，名播轅門，任充馬步討擊，咸以絕漿毀瘠，哀過常禮，女子高末末可同也至孝，以職居近地，抑情起復，促欲披，鎮守墳塋，事君之道既從，思孝之心難遂，泣辭不獲，乃免首自，以從龜疑，慕之情何，恐陵谷遷變，將何昭其先，乃克石為銘，用紀，詞曰，英英李公，志氣高邈，賈武軍前，運籌帷幄，事君以節，立身以，聲諭九霄，名朔，夫人賈氏，家本儒宗，令淑令問，作儀作公，秦台奄，巫峽悲，萬古藏器，千秋閉鋒，龜兆將施，玄堂已，歸泉，松蘿墜谷，丹旌難止，薤露聲低，曷思悲途，盡侖，
唐故叔氏墓誌並序元和九年，歲直甲午，正月十九日丁卯，浙東道觀察判官，將仕郎，試大理評事，攝監察御史李翱奉其叔氏之喪葬於茲，叔氏諱術，生子曰王老，遠在京師，翱實主其事，銘曰，翱生始言，叔氏棄沒，爰殯於野，年週四甲，豈無諸親，生故或迫，亦有息子，旅宦京國，丘墳孰封，松賈未列，殯宇零毀，狐狸所穴，中夜遠思，酸淒心骨，是以乞假公府，言來筮宅，追念延陵，喪子羸博，葬不歸吳，於禮其合，唯叔平生，游居是邑，夭謝於此，靈幽其，女侄之西，仲兄之北，冥昭何異，可用居息，孰為故鄉，乃樹松柏，
大唐故處士隴西李府君墓誌銘並序若夫蘭滋九畹，佇蘋末以流芳，洙漾三川，籍圓波而表潤，其有庭趨百隸，家積萬金，遐邇挹其徽，長幼慕其高躅者，固唯李府君乎，君諱遇，字威，伯陽之餘胤也，曾祖弘寶，中朝博物，弓旌確乎不移，祖叔如，齊司州司馬，仰揚雅俗，譽當，父高，有隋豪士，朝野仰其嘉范，縉紳傾其，君積膏胂，人唯英哲，孝敬無謝於曾閔，忠信有邁於陳，非武非韶，盡美盡善，既而川易逝，張，啟手蘭堂，瘞形蒿里，粵以大唐咸亨三年歲次壬申正月甲午朔十六日己西，爰發先殯，遷座佳城禮也，其地新鄉縣之西鄙，永豐鄉之東隅，北踞青山，白鹿幽幽之嶺，南臨淥水，素游游之津，可以永百靈，長終萬古，嗣子神符，杖而能起，朝夕一溢，大小二連，遵廣孝，臻滅性，恐碑漢水，礪似宗山，爰委下才，指高軌，重宣此義，乃勒銘言，其詞曰，人生有代，代有哲人，承家孝子，奉國忠臣，瑾瑜齊德，瑤瓊比珍，林泉性，風月淒神，一朝淪影，千祀沉，唯余湘素，恆播青，
唐故朝請大夫行晉州洪洞縣令敬公墓誌銘並序公諱守德，其先平陽人也，昔陳公子敬仲生而有文在其手，因命氏焉，其後因官南徙，今為河東人矣，曾祖坦，隋河間郡丞，祖志文，皇冀州棗強縣令，父玄，皇茂州石泉縣令，公石泉府君之子也，弱冠以進士出身應撫字舉及第，授寧州羅川縣尉，開元初，獻書直諫，敕授豳州新平縣主簿，應強有聞科第二等同清白第三等，授河南府陽翟縣尉，授絳州萬泉縣令，加朝散大夫，轉晉州洪洞縣令，加朝請大夫，秩滿後，歸閒養疾，至開元廿八年歲次庚辰正月戊子朔十二月己亥，終於河南之從善里，時年六十有八，其年二月十五日，葬於洛陽之邙山北原禮也，嗚呼哀哉，公詞藻清瞻，孫弘董仲舒之亞也，故四登甲科，政理明，季路王稚子之流也，故再為邑宰，惜其位初三命而不踐階台，壽不百年而遷舟壑，痛矣夫，公有一子洪奴，年甫齠齔，故喪事所給，皆在公之甥殿中侍御史趙良器之弟良弼，嗚呼，魏舒既賢，成此宅相，嵇紹雖幼，知其不孤，苟非為銘，曷以旌後，銘曰，君之祖兮文在手，君之身兮德莫厚，其立言也不朽，於從政乎何有，嗚呼彼天，與其才不與其壽，悲夫，
惟大唐景雲三年歲次壬子正月辛未朔，洛州河南縣元望鄉懷惠里故散騎常侍華容縣開國公綿州刺史孫何師則年六十三，以十二月廿二日丑時卒於洛陽縣殖業坊之第，今用景雲年正月六日，葬於洛陽城北，去城十五里桑村北三里，其詞曰，神洽貞，良克昌，傅之湯，葉重光，太極，
唐故朝散大夫益州大都督府郫縣張君墓誌銘君諱愃，字承寂，魏州昌樂縣人也，其先軒轅帝之後即漢趙王耳之裔，居燉煌，郁為冠族，粵若刑殲召雨，業劭玄符，道佐聚星，代承黃略，曾祖儒，唐使持節深州諸軍事深州刺史謚曰昭，祖公謹，屬隋原鹿走，晉野龍興，感激風雲，揭負日月，暨乎天維戴舉，地綱還張，故得金璽酬庸，朱弓講德，唐朝授公右武候長史，隋，鄒，戰三州別駕太子右內率，右武候將軍，定遠郡開國公，泉州，慶州，定，襄三總管，雍州道安撫大使，代，襄二州都督鄒國公，食邑五千戶，別食綿州實封一千戶，贈左驍衛大將軍郯國公，謚曰哀，以說太宗下東夏，輔安宗廟定社稷有元功，兼征滅凶奴，降君璋等，錄勳特著，與司空河間王元孝恭等圖形凌煙閣，永徽二年，又奉恩旨贈使持節都督荊，硤，岳，郎四州諸軍事荊州都督鄒國公，又食海州實封八百戶，父大素，璋蘊德，冠冕士林，編詞，笙簧藝苑，唐任秘書校左千牛蜀王府記室參軍事，遷越州都督府戶曹參軍事，著作佐郎，司文郎左史，除朝散大夫，守東台舍人，幽州司馬，懷州長史，君陰陽秀氣，代弈貂冠，宇宙英靈，門承龜組，鏘鏘璧潤，泛學海之樓船，落落珠輝，啟文房之戶牖，松筠比質，挺標王佐之材，鐵石其堅，獨擅養人之器，唐弘文明經對冊甲科，授霍王府記室參軍事，恆州司兵參軍事，趙州司倉參軍事，并州士曹參軍事，朝散大夫，行益州郫縣令，何期彼蒼不，俄鍾二豎之襖，積善無徵，莫遘雙童之遺，以萬歲登封元年三月五日寢疾彌留，卒於私第，春秋五十有二，叢蘭忽敗，星沉處士之光，梁木其摧，月犯少微之影，龜帑罷肆，同傷埋玉之悲，休農，共灑成珠之怨，以大周神功元年歲次丁酉十月甲子朔廿二日乙酉，遷葬於合宮縣平樂鄉馬村東北二里邙山之原禮也，前瞻鶴嶺，卻負龍川，左距鐵牛之，右眺玉雞之浦，孤子偉等恐藏舟遽徙，樹難依，敬述清猷，長懸翠琰，乃為銘曰，軒丘錫氏，漢室傳封，鳳，遇攀龍，名編彝器，寵列哥鐘，功超振，續裕飛鴻，夫君代有，含章挺出，貂纓首，鴻筆先鳴，何圖闞室，奄就佳城，鶴峰南翠，龍川北清，陽門西澗東傾，白日辭兮千古，黃泉幽兮齡，茫茫之厚夜，播悠悠兮德聲，
唐故隴西李府君墓誌銘並序君諱賓，字郎子，隴西城紀人也，以天寶元年八月八日地河南府河南縣樂城里之第，春秋六十有四，即以其月廿四日遷窆於洛陽縣平陰鄉之原，禮也，有子等攀號靡訴，徒望贖於百身，哀毀生，空怨別於千日，將恐高天倚杵，松柏摧而為薪，大海成桑，陵谷徒而無地，式題貞石，永固幽泉，其詞曰，蕭蕭古木，鬱鬱佳城，白鶴來吊，青烏塋，雲霾隴月，日落泉亭，天長地久，海竭山傾，敢勒貞石，用垂頌聲，
唐京兆府縣丞安定張君亡妻中山劉氏夫人墓誌並序鄉貢進士紹仁撰夫人姓劉氏，諱冰，字比德，其先中山人，曾祖怦，幽州盧龍軍節度使，贈太傅，謚恭，祖濟，幽州節度使司徒兼中書令，贈太師，謚武，父約，宣武軍節度使檢校吏部尚書，贈左僕射，俱以忠烈勳績著於時，啟隆禰宗，光赫圖諜，可謂不鮮者矣，僕射娶姑臧李氏，生一男三女，夫人即其嫡女也，幼有奇嶷，與聞詩禮，笄年歸於我季父藹然嚴君，高高家人，內和外嬉，德稱閨門，故事，我先祖妣自華堂之慶，迄於降禍，而雞鳴匪懈，生男子三人，長曰由儀，次曰由庚，次曰由訓，山玉巖電，其流不渾，嘻，修辭會為金友，常溫情之際，濟濟然少長有序，夫人喜謂我季父曰，諸兒他日與諸兄齒於代，當不減烏衣風流矣，子女六人，咸以弱歲，未卜良匹，然而絮雲覃情，瓊蘭胤旨，神質端雅，有內則之規，於戲，我季父立德立言，嗣厥丕范，期鍾顯位，克贊盛朝，夫人所宜壽享無疆，慶延有土，無何，以咸通九年三月廿日寢疾，終於孟州河陰縣之別墅，春秋四十有三，仍歲不利有事於窀穸，遂權窆於墅之右，霜露督至，沖幼長號，今蓍蔡葉從，屬我季父方貳邑於，乃遣長男由儀，以咸通十五年閏四月十四日，奉夫人之帷裳，歸祔於河南府河南縣金谷原之大塋禮也，悲夫，九京夜台，百載風燭，悼往撫在，清如之何，紹仁奉季父命，志年月日，既不得讓，乃拜而文銘曰，燁彼慶門，誕慈淑德，鳳凰于飛，威儀不忒，蘭氣方茂，松年正長，曙月沉彩，晴雲散光，鬱鬱佳城，吉兆斯始，蕭蕭白楊，悲聲何已，福如陵兮封樹堅，澤有源兮千萬年，
唐故周夫人墓誌銘王紳撰夫人姓周氏，其先汝南人也，爰自炎漢，達於有唐，綿歷衣冠，其來尚矣，曾王父府君，皇承務郎敕授薊州三河縣令，王大父府君歸皇宣德郎，試左贊善大夫，賞緋魚袋兼上柱國，王父君彥，皇彭城郡高望府折衝，賞緋魚袋兼上柱國，皆業崇儒行，世繼簪組，閭次門慶逾長，夫人則折衝府君之長女，幼年貞柔，至性純孝，凜乎正氣，賢行自天，雅量絕儔，風見難並，適佐君子，令淑猶彰，雍睦承家，母儀增書，是以恭儉聞惠和，不以鉛粉益容，但以禮節資德，時貞元辛巳歲，寢疾於莫亭集賢里之私第，伏枕逾月，醫無所為，以其年五月十三日奄從於化，享年四十八，嗚呼，天命數盡，生也有涯，哀哉，哲人何不為壽，瑤琴絕聽，寶鏡休窺，珍玩滿室，莫之能守，親戚彌切，痛無偕老之期，岐路感傷，嗟有懷仁之德，以其年冬十一月八日卜兆於莫城東南二十五里世業平原之禮也，雲結長川，風悲草樹，嗣子操，次子摸，並殘骸毀容，能竭孝道，慮恐陵谷將變，歲序將遷，刊石紀時，其銘曰，郡城東南兮滹水湄，歲往月來兮無盡期，明明寒月兮對孤，蕭蕭白楊兮悲風吹，
唐故壯武將軍判左威衛將軍上柱國平陵縣開國男留守蘇公墓誌銘並序左威衛兵曹參軍彭城劉鍠撰公諱咸，字虛舟，其先京兆武功人也，即隋車騎將同三司，巴東郡公虎之曾孫，皇秦州都督孝充之皇戶部尚書，太子賓客向之季子也，像賢世祿，族茂系長，榮軒簪，相繼不絕，公弱冠補左千牛，轉尚食直長，累遷尚奉御左衛郎，溫良貞以秉德，宣慈惠和以正心，後坐累，左授蘄川府右果毅，尋移襄，懷等州尚從都尉之職，公時命，不以卑貶為憂，累遷隴州司馬，濟，滑二州別駕，德以物，政以化成，下車必聞，所詣偕理，入拜左司御率，又改左衛將軍，屬上幸鎬京，擇公留副東都居守事，恭匪懈，析理稱能，天何不仁，殲我明德，春秋六十一，以開元廿九年歲次辛巳六月廿四日癸卯，因疾薨於公第，命也，且公有文武才略，凡中外歷任，馭下之要道，效官之清節，用之以仁恕，申之以至公，去必見思，來必有作，嗚呼及此，孰不慟，況家無餘財，多古人廉白之志，天子特加錫敏心，粟帛之禮，可謂歿有遺榮也，粵其年十一月廿三日庚午權殯於洛陽邙山之原禮也，嗣子友父，千正，千石等，銜恤以心，克家以，孝以為事，銘以志之，詞曰，祚永枝繁兮源之長，道高業茂兮德之光，有殞自天降其殃，殲夫哲人我心傷，卜其地兮洛之陽，立其墳兮邙之崗，悲風蕭蕭兮吹白楊，落日黯黯兮照陰堂，千秋萬歲兮泉夜長，猶子前弘文館學生廣文書，
唐故朝議郎使持節光州諸軍事守光州刺史賜緋魚袋李公墓誌銘兼序親兄將仕郎前守京兆府武功縣尉恭仁撰公名潘，字藻夫，先世趙郡贊皇人，分繼東祖之後，皇趙州司馬府君詮之曾孫，皇檢校司門員外郎府君章之孫，皇贊皇縣令府君並之第四子，博陵先夫人之生也，嗚呼，始生六年，就學師訓，明惠聰敏，有若生知，目睹必記，耳聞不忘，嘗侍於伯兄，傍聞左氏，至於廢興理亂褒貶善惡之深旨，發問必對，貫達無遺，家於常山，太守鄭公贊性樂善，喜後進，因目之為奇童，薦於連帥，特表奏聞，策中有司別敕同孝廉登第，時才年八歲，其後討覽經籍，九流百家之語，靡不該通，著詩業文，名顯當代，自幼居艱疚，號毀逾禮，有曾閔之行，聞於鄉里，無何，長慶初，常山帥王承宗歿於鎮，鎮卒逼其弟承元主其軍，且襲父兄之位，因而請焉，承元幼懦，辭進不決，公乃潛運音計，密擇機宜，誘掖承元，斂身歸國，朝廷果獎承元之節而授鉞於滑台，始去常山，當是時也，自天寶末，兩河之風未變者，唯漁陽一鎮耳，因請承元，飛檄於范陽節度劉總，洞曉君臣之禮，大開逆順之端，其明年，劉總盡室來覲，河朔之地，晏然削平，皆公之秘略也，承元以公有誠，盡推轂之力，遂奏評為巡官，轉掌書記，及王公移鎮於岐，累授裏行殿中侍御史職，歷節度判官，以至加朱綬，為副，久之，王公換青州，以公為檢校都官員外郎副平盧軍使，府幕十年，始終一貫，參盡勤盡，時論多之，既王公謝位，中書舍人崔公蠡雅重器能，惜其忠厚，條疏文行，冬薦於有司，制授均州刺史，議者以公蘊蓄志業，屈於小郡，用展名實，有稱紀綱，乃徵拜侍御史，屬憲府更易，直道不合，出為江陵少尹轉光州刺史，其為官也，以儉潔自守，疾苦者必問，困者必活，懲勸必行，奸蠹必息，凡至所理，人多懷思，故長安令崔皇，金州刺史從父弘慶，主客郎蕭傑交舉自代，在御史府亦纍纍薦請，則為官之業可得見矣，其在家也，孝以奉上，悌以事兄，慈以撫下，仁愛敬睦，天稟其性，況於伯沖之間，常先筮仕，南北從宦，未省相離，至於孀孤無不聚處，撫訓孤稚均布資財，中外無間，休必同，親族之內誰不仰伏，以是骨肉良賤，常不啻數十人，和洽閨門，咸得其所，則為家之行，有以察矣，其於友也，汲汲仁義，孜孜接物，負其然諾，以事賓朋，雖膠漆金石，未足方比，今江夏崔公蠡，春官侍郎柳公，中書舍人裴公休，天官郎崔公球，柱史劉公，並交道之深契也，此數君子，或望高多士，價重當朝，雖名位不侔，而廁接行止，與游之分，無愧平生，則為友之道可以表矣，哀哉，福善何在，天乎不仁，履行及此，夭而不嗣，意天道之不足信恃，痛矣夫，以開成五年八月三日染疾於位，歿於弋陽之官舍，享年五十，嗚呼，神理奚殛，毒我門緒，手足之內，淪缺過半，吾之奇蹇，官緒晚立，仲兄季弟，皆薄宦情，屢屢一門，俟爾光顯，何圖陰騭不祜，積善招殃，禍及天倫，凋落相次，滿室號叫，不知所依，痛發一聲，鋒刃在腹，況初聞遘厲，奔馳在途，竟不得訣平生，終不及執湯藥，支離兩地，俄變終天，余魂驚飛，何所顧籍，其為忍死而哭者，亦有言哉，實以爾單獨重丁，終無胤嗣，主辨喪祭，誠欲自親，而又嘗所著述，零落未集，必將諸親舊，編序而成，不負吾心，永慰幽昧，今則卜筮有期，未及克祔先塋，以其年十二月廿四日葬於洛陽縣平陰鄉從心里之原，權也，新婦崔氏，故河南尹，檢校戶部尚書，贈太子少保之女，始以和淑，克成儀範，終以操節，不失婦道，獨哀毀，姻戚生悲，猶子小殿，齠齙未立，既闕主祀，令執喪禮，刊鏤貞石，始欲求於知舊，尚慮徽美，有墜片言，所以文血直書，盡敘所立，痛纏骨髓，質不成文，握管吞聲，以為銘曰，負修途兮未大伸，卷壯節兮歸窮塵，立官行己勇且仁，玉石共盡竟何雲，黃櫨漆炬夜始長，短松新即蒼蒼，令問清文沉逝水，孑然無後誰顯揚，命不可問天不可量，非爾之夭實吾之殃，已而已而辭不盡乎哀傷，處士蕭子真書，
朱書墨地，君諱隆仁，高昌人也，偽主簿范歡伯之長子，偽中郎之嫡孫，父乃，文資等於奪席，武藝類於卞莊，祖則，望重南金，才超東箭，君乃齟齔之歲，識性鑒通，鳩車之年，仁慈早著，城賓之優，官府稱譽，一縣銓擢，任為百家之長，鄉閭歎其平恕，鄰里贊其無私，驅役數年，選任高昌縣佐使，在曹肅肅，錄司無稽滯之聲，公務勃勃，比曹推其無怠，嘉聲遐邇，美譽皆聞，簡拔賢能，補於新興副城主，在城檢校，百姓歌謠，積善無徵，遭膏肓之疾，醫藥不損，轉劇日臻，龍朔三年正月廿六日亡於私第，其年二月六日殯於高昌縣北原，禮也，嗚呼哀哉，葬於斯墓，
故內侍省內給事假延信故夫人渤海郡君駱氏墓誌銘並序朝議郎前行太子通事舍人韓逢撰唐元和丁亥二祀，夫人渤海郡君駱氏以其年正月廿一日寢疾，終於萬年縣興寧里之私第，享年六十有三，嗚呼哀哉，以其年建巳月庚午移窆，依先塋於白鹿之原，禮也，惟夫人之先官茂族，笄自移天，皇右金吾衛長環之愛女也，勳貴之後，天必縱矣，積善之家，神所慶矣，柔以性立，孝以生知，早配君子，垂范高門，居榮貴而彌儉，當禮重而益恭，頃染疾患，綿歷歲時，誦真經，志歸禪寂，豈謂福善無應，寢疾有終，傾家若墜，舉族銜悲，嗣子三人，長曰文邕，次曰文慶，幼曰文政，現任左神策軍行營歸化，崇城等鎮監軍使，內侍省內府局令，咸以文武澡身，忠孝成性，徽猷繼美，各負時望，居喪遇禮，君子所感，文政齠齔之年，早精詩禮，居然成器，持稟天聰，先朝寵公，以明敏多才，累更任使，年未三十，顯於今聖，凡所徵策，至干六七矣，從事謙謹，皆協帝心，以貞元十九年詔撫西陲，獲安邊鄙，官將繼世，職統禁戎，逢見命紀夫人之氏行，寫哀詞於貞石，備陵谷之遷變，遂為銘曰，賢哉郡君，柔和孝恭，時稱四德，家美三從，名高石茆，德邁冰潔，訓子奉夫，同榮共穴，今也茫昧，淒風明月，路阻泉台，哀哀永訣，男文政，元和二年二月廿九日賜緋魚袋，
故范陽郡君盧尊師墓誌銘並序金員外郎邊斐撰尊師范陽郡君，法諱起信，范陽人也，曾祖諱承泰，皇德州刺史，祖齊卿，皇銀青光祿大夫，太子詹事，父成節，皇陝郡陝縣主簿，以齊大之援，承敬仲之卜，乃從夫以享封，實因子而積慶，所能約志純素，棲神窈冥，居常晏如，思每出境，既懋閨範，能歸道流，乃詔許出家，以旌所願，於是拖霓服，笄雲冠，室如玄都，庭若紫府，將受仙，必符靈官，或呈殊祥，用表精念，夫休息之理，彭殤一焉，尊師顏方英，夭襲朝菌，乃曰，無或怛化，吾其升真，以天寶十三載九月十日，終於京兆安興里之私第，以其載十一月十八日，具桐棺之儀，葬於洛陽清風鄉北邙之原，禮也，封墓而不樹矣，有哀子諶，朝散大夫，太子中允，崩心霞路，叩地泉門，仰慈顏而不留，泣玄風以請紀，銘曰，懿華夙著，玄風素資，既閒閨範，還為道師，太虛廖廓，仙路逶迤，少游千載，世事徒悲，
唐故銀青光祿大夫，檢校戶部尚書，使持節，鄆州諸軍事，守鄆州刺史，充天平軍節度，鄆，曹，濮等州觀察處置等使，御史大夫，上柱國，弘農郡開國公，食邑二千戶弘農楊公墓誌銘並序正議大夫守尚書刑部侍郎上柱國賜紫金魚袋鄭薰撰噫，寄重邦閫而不盡其才，位崇六卿而不克其德，年及下壽而親友嗟其短，祿食千鍾而屋室無以潤，難乎哉，余於尚書楊公見之矣，公諱漢公，字用，弘農華陰人也，楊氏之先，與周同姓，自文王昌之子唐叔虞，虞生燮父，燮父生六，當昭王時，以六月六日生，故以六名之，生而有文在其手，左曰楊，右曰侯，昭王曰，其祖有之，天所命也，遂封六為楊侯，國於河洛之間，字之曰君牙，為穆王司徒，書曰，穆王命君牙為周大司徒，此得姓之源也，君牙十六世孫伯喬，就封於楊，楊氏始大，自伯喬四十一世而震生焉，為漢太尉，所謂四代五公者，震十三世生鈞，俊魏司空，臨貞郡公，生儉，後魏黃門侍郎，夏陽公，儉侄孫素，隋室之元勳，封越國公，故臨貞之子孫，皆以越公為房號，夏陽次子曰文異，即公之七代祖也，派蔓千祀，招賢相望，宜乎光耀於當時矣，曾祖隱朝，皇同州陽縣令，夫人京兆杜氏，祖燕客，皇汝州臨汝縣令，贈工部尚書，皆以貞適養志，自肥其家，故位不稱德，夫人南陽張氏，即大儒碩德司業張公參之妹也，烈考諱寧，皇國子祭酒，贈太尉，始用經學入仕，嘗游陽諫議城之門，執弟子禮，潔白端介，為諸儒所稱，其舅司業公尤所嗟賞，夫人長孫氏，長安令寅之女也，閨范莊整，為士林之表，公出於長孫夫人，即太尉府君第三子也，幼稟和粹，生知孝友，十餘歲，丁長孫夫人憂，號慕泣血，有老成之致，既長，順兩兄，撫愛弟，得古人之操焉，廿九，登進士第，時故相國韋公貫之主貢士，以鯁直公稱，謂人曰，楊生之清規懿行，又有夢魯賦之環麗，宜其首選，屈居三人之下，非至公也，其秋辟坊裴大夫武府，得試秘書省校書郎，罷歸，就吏部選判，考入第四等，與故相國鄭公肅同送名，而鄭公居其首，閣下眾覆以為公之書判精甚，改就首選，而鄭公次之，授秘書省校書郎，裴大夫守華州以試協律署鎮國軍判官，裴大夫移鎮荊南，以節度掌書記請之，公曰，膝下之應不可以適遠，遂免歸，朝夕怡悅在太尉府君之側，不以榮進屑於陶襟，又選授縣尉，京兆尹始見公，謂之曰，開名久矣，何相見之晚也，且曰，邑中有滯獄，假公之平心高見，為我鞫之，到縣領獄，則邑民煞妻事，初邑民之妻以歲首歸省其父母，逾期不返，邑民疑之，及歸，醉而殺之，夜奔告於里尹曰，妻風恙，自以刃斷其喉死矣，里尹執之詣縣，桎梏而鞫焉，訊問百瑞，妻自刑無疑者，而妻之父母冤之，哭訴不已，四年，獄不決，公既領事，即時客系，而去其械，間數日，引問曰，死者首何指，曰，東，又數日，引問曰，自刑者刃之靶何向，曰，南，又數日，引問曰，死者仰耶，覆耶，曰，仰，又數日，引問曰，死者所用之手左耶，右耶，曰右，即詰之曰，是則果非自刑也，如爾之說，即刃之靶當在北矣，民叩頭曰，死罪，實某煞之，不敢隱，遂以具獄，正其刑名焉，丁太尉府君憂，號慕泣血如前喪，而毀瘠有加焉，成人之心也，服闋，荊南裴大夫復請為從事，除大理評事兼監察御史，府罷，人故相國鄭公東都留守幕，後故相國李公絳代鄭公居守，留公仍舊職，轉殿中侍御史，賜緋魚袋，移府，又以舊秩署華州防禦判官，李公入拜大兵部，故相國崔公群替守華下，喜曰，吾真得楊侍御矣，又署舊職，府移宣城，以禮部員外郎副團練使，三州之重事一以委之，公亦修竭心力，用酬所遇，崔公當代賢相，匡贊清直之外，尤以文雅風流自處，一觴一詠，莫有儔比，唯公能對之，以此益厚，徵侍御史，轉起居舍人，長慶初，段相文昌與故相國蕭公免諭事穆宗之前，段曲而辯，蕭公拂衣謝病去，除同州刺史，聞其風者，懦夫有立志，當時修起居注者，段之黨也，詭其詞而挫蕭公焉，公及此見之，歎曰，吁，賢相之美，其可誣乎，予不正之，是無用史筆也，於是重注蕭公事跡，人到於今稱之，授司勳員外郎，復從相國李公絳興元節度之請，除檢校戶部郎中，攝御史中丞，充其軍，李公素剛直，尤憎惡宦者，不能容之，監軍使積怨，因構扇軍中凶輩作亂，李公與僚佐登城樓避其鋒，賊勢益凌熾，公執李公之手，誓以同死，俄而賊刃中李公之臂，公猶換其手而執之，公之豎鑾鈴號於公曰，相公臂斷矣，不可執也，不如逃而免之，公不可，鈴救之急，乃用力抱公，投於女牆之外，遂折左足，及歸京師，呻痛羸臥，每親交會話，唯以不與李公同死為恨，未嘗言及折足事，朝廷多之，拜戶部郎中，尋帖史館修撰，由起居之直筆也，文宗好讀左氏傳，而病杜解大簡，特詔公演注之，儒者稱其美，韓司封郎中，是時鄭注以奸詐惑亂文宗皇帝，用事禁中，公仲兄虔州府君時為京兆尹，顯不附會，注因中以危法，帝怒，將必煞之，系御史府，公泥首跣足，與諸子侄撾登聞鼓訴冤，備奏鄭注奸詐狀，文宗稍悟，虔州府君翌日自御史獄貶虔州司馬，公友愛之效也，公亦以忤奸黨出為舒州刺史，在郡苦節，以安人為己任，百姓歌之，韓湖州，蘇州，理行一貫，結課第考，年年稱最，遷桂州觀察使兼御史中丞，廉問峻整，部內清肅，轉浙東觀察使，御史大夫，始至之日，按監軍使部將取受事，正其重刑，宦豎屏息，時論以為難，入拜給事中，遷戶部侍郎，出為荊南節度，檢校禮部尚書，奉公以勤，待物以弘，常軫恤人之慮，不萌利己之念，苟須堅守，不懼流謗，監軍使段歸文小使取索無節，公悉禁絕之，其後歸，毀於宣宗皇帝，雖不之信，猶罷鎮，徵入為工部尚書，未幾，除秘書監，又改檢校工部尚書，國子祭酒，閒秩七載，恬澹安逸，未嘗以退落介意，復授同州刺史，到郡計日受俸，生生之具，不取於官，歲時伏臘，屬邑之饋獻者，雖魚雉之微不復受，遷宣武軍節度使，檢校戶部尚書，汴州頻易主帥，府庫空虛，公至之日，告志辟，阜安軍伍，未週歲，報政政成，而受代遷天平軍節度使，道病歸於東都，以咸通二年七月十日，薨於宣教坊之私第，訃及闕下，皇帝罷朝一日，贈右僕射，嗚呼哀哉，公在家稱其孝悌，取友尚於信實，虔州府君與崔行檢善，行檢沒，公深虔州之，養其子，立其家，至於成人，公與故翰林學士路公群有深契，路公病累月，公躬親省視，備其醫藥，路公之沒，公親臨之，始終無恨焉，斯可謂士林之仁人，朝右之耆德，且又天付濟活之才，而不登三事，豈命也夫，前夫人鄭氏，後魏中書令羲十代孫，初定系族，甲於眾姓，北齊尚書令，平簡公述祖八代孫，皇秘書少監繇曾孫，秘書監審之孫，先公以雄文碩學，潔行全德，不求聞達，屈居下位，至撫王府長史，贈右僕射，夫人即僕射之幼女，余之姊也，以婉順閑淑，歸於公之室，十有一年，主中饋之理，公亦以清閥鼎望，敬之加隆，先公三十有九年而沒，生二子，曰籌，曰范，皆登進士第，有令名於當時，籌長安尉，范今襄州節度蔣公系從事，試大理評事，公之長子思願，鄭夫人鞠之同於己子，有清文懿行，今為國子周易博士，繼夫人韋氏，開元宰相安石之玄孫，歙州刺史同則之女也，賢德令范，達於六姻，生二子，曰符，曰篆，皆稟訓端愨，以文學舉進士，一女適前進士周慎辭，又別四女，長適前鳳翔從事，檢校禮部員外張溫，其三女未笄，別七子曰，以志學取禮科，今為著作佐郎，曰郡，曰同，曰艮，曰巽，曰渙，曰升，皆用和敏孝敬，率諸兄之教導，萼不之列，熙熙然無尤違焉，亦可謂餘慶之門矣，以其年十一月廿日，歸葬於河南縣金谷鄉尹村北邙山之南木麓，列於累代舊卜之域，鄭夫人祔焉，禮也，將葬，其孤思顯，籌，范等號痛崩擗，收涕告於其舅薰曰，先公之盛德大業，佈於寰中，然莫如舅知之備，流美萬祀，願假刀札，余實能詳之，著錄不讓，非敢以文，其銘曰，洛北兮邙崗，柏梢梢兮楊氏阡，積德行兮當英賢，壟域接兮楸賈連，公之道兮清白傳，名振古兮身泉，逝不可逃丘與淵，始終無恨胡為冤，孝悌報施誠動天，子子孫孫千萬年，噫，將仕郎監察御史裏行鄭繁書，
唐故睢陽郡谷熟縣丞鄭府君墓誌銘並序次子沔述洛陽大福光寺沙門湛然書府君諱炅，字休光，滎陽開封人，惟光周後也，蓋宣王封母弟友於鄭，曰桓公，為周司徒，實屏王室，光烈休顯，莫之與京，故弈世襲慶，黃中接武，德門高峻而冠於今，曾祖乾政，隋左衛兵曹參軍，祖寶倫，隋左驍軍司馬，貞觀初加朝散大夫，陽郡司馬，父獻，武後朝左武威衛錄事參軍，府君生有成德，內明外順，循禮以動，弘道為資，知雄守雌，依仁遊藝，義以濟物，善無近名，蘊九德以養和，綜百氏而敦學，不睹喜慍，孰知津涯，修詞尚太子之文，操琴盡伯牙之妙，弱冠自宿衛調補尋陽郡尋陽縣尉，丁左武威衛府君憂去官，服闋，授彭城郡彭城縣尉，椎輪為五輅之初，累土實九層之漸，坦以樂道，靖然安卑，秩滿，授睢陽郡谷熟縣丞，未之官而遇疾，以開元九年七月十三日，棄背於東京綏福里之私第，春秋有五，後之志，先秋而落，曾不永年，焉及貴仕，嗚呼，嗚呼，夫人博陵崔氏，隋左武侍公牧之曾孫，涇陽丞玄亮之孫，陳留郡司馬無固之女，淑慎四德，葉和六姻，慈惠睦於閨庭，令聞被於邦族，訓習詩禮，解融真空，不見可生，坐冥中道，以開元十年六月五日傾背於綏福里，春秋卅有八，漪，沔等不天，總角而無怙恃，湊才幼學，洽僅免懷，嗚呼昊穹，艱疚太甚，集蓼非苦，泣血何追，哀上堂而不見，仰留象而增毒，始卜葬未克，並稿殯於鼎門之南，終窶且貧，荏苒星歲，方求仁者之粟，以議封崇之禮，粵天寶十三載歲次甲午十一月壬辰朔廿九日庚申，遷厝於偃師首陽鄉之原，惟昔緒言曰，葬者藏也，欲人之不見，儉以中禮，厚而何為，華元之不臣，如揚孫之令子，故凡所器備，稱家有無，敬安宅兆同，不金玉，從先志也，蘭載采而思遠，祿不及而崩絕，銜恤茹荼，申悲泉壤，銘曰，皇秉哲，才邈行殊，去德之累，挹道之腴，薄游下邑，未騁天衢，蘊長往，藐焉諸孤，母氏育德，善超玄理，執禮宜家，服勤宗祀，敦和九族，均七子，樹欲靜柯，風胡不止，清洛之北，首陽之前，依依隴隧，原田，門堂於此日，盡敬愛而何年，永矣奠及，哀哀昊天，
唐故處士范府君及夫人王氏墓誌銘並序君諱沼，字禮，上黨長子人也，遠祖因官於此，遂家焉，原夫禮樂相承，衣冠遞襲，昔時交結，千里遵期，今日豪華，二漳流譽，曾祖憲，任相州司士參軍，汪汪儒雅，濟濟英聲，祖諱者，婆娑鄉，放曠丘園，君版授本部邑宰，壽等馮唐，遇齊呂望，位高百里，化洽一同，以天寶二年六月十九日，春秋八十六，終於私第，夫人王族，太原播美，曹氏傳芳，開元十六年十一月庭闈示卒，嗣子思賓，慈親早喪，已泣血於三年，嚴父近亡，更絕漿於七日，瞻天靡訴，叩地無追，以其年其月廿九日克就吉辰，合葬於張唐東村西二百步平原禮也，慈林東郁，尖嶺西臨，念水南觀，漳波北望，朱，哀慟滿於中川，悲風慘於幽壤，銘曰，百年促壽，一生佳影，東注逝川，西仰落景，哀哀孝子，廣廣昊天，崩心泣血，千秋萬年，
唐故嗣陳王兼都勾當承旨墓誌銘並序翰林學士朝議郎守左諫議大夫柱國踢緋魚袋臣崔庾奉敕撰翰林待詔朝議郎守殿中省尚輦奉御柱國臣王謙逢奉敕書翰林待詔朝議郎守左司御率府倉曹參軍上柱國臣董奉敕篆書王諱行莘，故陳王第二十二男，母曰趙氏，既生公宮，乃嗣封邑，志學之歲，凜若溫恭，弱冠之年，卓然岐嶷，君臣父子之道，詩書禮樂之宗，皆自生知，宛符神授，而又堅貞植操，介潔不群，寡悔慎言，處謙樂善，則中山雅志，東平寬仁，其實兼焉，罔愧前哲，由是統承睿旨，虔奉天顏，動必無違，居則無過，聖上以睦親厚愛，敬畏推恩，或別殿歡娛，或內邸寵幸，超絕百代，輝赫一時，雖周室夾輔之稱，漢朝疏建之盛，語於是日，則難擬倫，方期益壯維城，肅振公族，以衛社稷，克贊休明，孰謂厲逼膏肓，工微針砭，遽先朝露，俄閱逝川，則為善者餘慶不鐘，守道者降年非永，以乾符四年六月二十五日薨於邸第，享年六十，聖上念切分，悼深盤石，廢朝興慟，禮備典章，其年七月二十一日葬於萬年縣崇道鄉西趙村，禮也，臣庾奉詔謹為銘曰，發其祥，實生令王，疏源擢本，演慶流光，溫恭有則，仁義惟揚，忠孝傳節，詩禮騰芳，乃錫茅社，以啟封疆，宜享福壽，用繼繁昌，遽違飲膳，忽遘膏肓，宸襟念結，萼情傷，秦原爾迤，陵樹清蒼，將圖余美，勒石玄堂，
唐故營繕監左右校署令宣德郎張君夫人關氏墓誌銘並序君諱字仁師，南陽西鄂人也，原夫白水闡其鴻規，清河隆其茂緒，龜符雜，事涵光乘之珍，貂俎陸離，競蘊連城之價，祖侃，隋任光州司戶參軍，父徹，隋任鎮西將軍函谷郡太守，高門積慶，襲構聯華，辯逸雕龍，詞驚吐鳳，功參玉帳，遂膺推轂之隆，任重銀章，即有分符之寄，君營繕監左右校署令，禮門承道，詞局毓德，縱橫才氣，上衝牛斗之墟，磊落風規，遠振鵬宵之路，豈徒星管驟移，風燭俄掩，以文明元年柒月貳拾柒日遘疾，終於洛州私第，夫人河東關氏也，孕珠光於漢水，秀玉潤於荊山，花發桃蹊，春歸蘭薄，爰自並歲，作儷鼎門，酌鳴鳳之宏規，葉乘龍之雅望，閨風遠浹，里鎮及目之虞，閫訓旁流，遐邇仰齊眉之敬，雖鳩聯燕，陰陽隔於生死，而龍鐔孤挺，先後終會於陂瀾，即以大周萬歲通天貳年捌月貳拾柒日，會葬於北邙山之原禮也，或甄同穴之典，爰合空之儀，發彼玉床，石鏡，佳城鬱鬱，歎烏涵之斯開，幽室冥冥，想鯨燈之已滅，有子司農寺錄事登仕郎廉，荊州錄事朝散郎處澄等，業擅銜，訓承趨鯉，偏纏凝於罔極，思撰德而何已，淮陰侯之營墓，可置萬家，洛陽才之敘銘，庶流千祀，其詞曰，白水流祉，清河演慶，道德攸陳，文武再命，英威間起，簪纓允，率爾，惟是性，閱川不捨，悲風忽競，瘞兩劍於泉台，掩於鏡，卒而載德，庶清規可詠，
大唐故左屯衛將軍廬府君墓誌銘並序君諱玢，字子玉，同州府君之次子也，自先君尚父，逮漢侍中，迄於周唐，克濟明德，代碑國籍，備其詳矣，君夙負令圖，幼秉持操，風力聳邁，具宏傑，為文獵於百氏，學劍推其萬人，上元中，敬皇上仙，以門選為挽郎，復土之後，授相州參軍，未幾，敕授涼州都督府兵曹參軍事，轉幽州都督府功曹參軍，懷州司兵參軍，黽免從事，咸著聲術，從容下寮，未展名器，閻知微之役也，君奉使北庭，尋而天驕作梗，節毛既盡，漢禮仍全，空拳屢張，胡山日遠，君以家國之義，志期死節，遂中夜徒行，潰圍而遁，追者百數，馬步相資，皆手搏力制，莫不退衄，於是晝視山川，意國朝於鳥路，夜瞻星象，辯烽候於人煙，義感幽都，誠貫白日，歸朝覆命，天子嘉焉，廷拜朝散大夫行通事舍人，君風儀偉秀，詞令清辯，出內絲綸，抑揚軒禁，金聲玉振，時論榮之，遷尚捨奉御，左衛郎將，文武所歸，爪牙是寄，未幾出為州刺史，時舊郊，回中古郡，北通河塞，戎馬歲殷，南接都畿，徵稅日給，俗有贏鋤之弊，人多挽粟之勤，君猛以濟寬，信而導德，褒多益寡，恤隱固存，期而有成，遂臻恥格，朝論休之，徵拜右衛副率，遷右衛中郎將，春闈選賢，且寄心膂，尋除右監門衛將軍，恆農近關，舊稱難理，以君素有威重，遂拜虢州刺史，下車肅然，不嚴而理，歲課稱最，用優品秩，加銀青光祿大夫，累遷貝州刺史，絳州刺史，政不移前，恆為計首，又徵拜左驍衛將軍，俄除并州大都督府長史，未及祗命，以居守之重，拜左屯衛將軍，東都留守，兼判左衛及太常卿事，君任總韜鈐，寄深中外，威名日著，令問惟休，方將舟戢巨川，粉澤玄化，享年不永，春秋五十有四，景雲元年十一月九日遘疾，終於東都官舍，嗚呼哀哉，惟君素風英邁，偉略標舉，涉獵群言，優遊眾藝，守清白之操，秉謙和之德，故出入京輦，累歷都畿，時惟干城，實作邦翰，非令問端懿，孰能臻茲，雄轡未申，殲良奄及，德運促，疇不痛而，粵以明年四月歸葬於洛陽河陰之舊塋禮也，洛京南望，城池滿目，琴觴尚在，無復青春之遊，容衛空還，獨悲玄夜之久，有子金質等，祗循訓誡，泣血終天，懼遷陵谷，將墜風範，遂Γ述舊行，其詞曰，於穆我祖，平水土，洎乎太公，泱泱齊風，重聖疊懿，代濟其功，降及有漢，克生侍中，不隕厥美，聯華圖史，黃門邁德，文為代軌，率更載光，功宣有唐，肅機踵武，終然允臧，於惟我君，躬荷先德，孝友溫敏，謙恭仁側，允文允武，有典有則，徽猷孔嘉，其儀不忒，徽猷伊何，績宣數郡，其儀伊何，軒墀淑問，邦有遺愛，人稟余訓，如何彼蒼，促我長運，邙山何有，青青舊塋，薤挽哀送，鬱鬱佳城，琴杯不享，原野無聲，空餘貞石，長鐫令名，景雲二年歲次辛亥四月景子朔九日甲申，
墓誌銘女道士賀幽淨，年一百八歲，咸通五年六月五日，准敕造藏身室，上二層磚壇，於萬年縣崇道鄉西趙村，與故女道士杭法新墓相近埋殯，看墓人鄭文善鐫字人監葬副使內養周從初監葬使十六宅副使賜緋魚袋韋，
大周故王府君墓誌銘並序君諱朋，字鳳爽，潞州壺關人，蓋黃帝之遺芳，王鍾之胤緒，五侯拜爵，鼎足光於漢朝，八座分，台銓隆於秦代，或揚麾靜亂，將軍奮百戰之威，或制禮經邦，儒默總九流之術，既而名彰西蜀，絢藻於碧雞，道邁東吳，登樓之逸思，至若芝房蘭室，挹芬馥以傳芳，玉匣金，擅英名而播美，騰今軼古之妙，其唯王府君者乎，軒冕繼於周篇，簪組傳於漢策，祖游，洮州刺史，父宰，隋任新豐縣令，並揚輝紫陌，飛益黃圖，流雅譽於青編，箸芒猷於翠簡，君璜川吐液，碧嶠凝精，臨辯岸而驚濤，瀉言河而激熊，環姿朗潤，佩星劍以含章，逸氣霜飛，挺蓮鋒而泛彩，然則錙珠軒冕，玩衡泌以棲遲，系縻貂蟬，坐桃蹊而縱賞，豈謂高春落景，舟壑潛移，生也有涯，摧梁忽暨，春秋八十有二，卒於私第，夫人李氏，令狐氏並以早喪川娥，久空鸞鏡，行雲變質，雄劍長淪，余穴斯幽，富歸就日，以大周天授二年歲次辛卯九月十八日合葬於內村西三里之原禮也，太行南峙，出雲路以分空，熊耳北臨，入星躔而黯色，東瞻麥岫，西瞰漳流，恐陵谷貿遷，勒茲泉戶，其詞曰，軒黃胤胄，帝媯遙緒，振響汾川，飛聲洛浦，英髦秀出，克光前矩，志列冰霜，才兼文武，逝川東注，落日西傾，悲纏七日，掩奠兩楹，林戕杞梓，
唐隴西李氏長女墓誌銘並序長兄鄉貢進士夢龜奉處分撰並書隴西李氏女，唐郇王八代孫，曾祖文通，皇檢校右散騎常侍，兼御史大夫，壽州刺史，贈兵部尚書，祖業，皇檢校兵部尚書，鄆州節度使，贈右僕射，父鈞，前任京兆府縣令，小女招兒，天生聰惠，不幸遘疾，才逾一旬，以咸通二年三月二日終於河南府洛陽縣履道坊之私第，時年十五，以其年四月二日葬於河南縣金谷鄉北邙原之先塋禮也，於戲，若在夢中，焉遲速之不等，俱生水上，奚滅沒之異同，惜以初笄，未聞為婦之道，痛其長逝，寧慰慈愛之心，將掩夜台，有虞陵谷，刊諸貞石，以作銘云，灼灼桃夭，方春始華，風雨其晦，遽委泥沙，颯颯悲風，蕭蕭瓏樹，夜台一閉，金石永固，儻魂靈兮有知，歎修短於泉路，
大唐故左親衛裴君墓誌銘並序君諱可久，字貞遠，河東聞喜人也，祖，衛尉少卿刑州刺史翼城公，父居業，梁州都督府司馬，君擅美藍田，虹光絢彩，標奇渥水，龍友呈姿，見賞通人，知名先達，選補國子生，俄轉左親衛，既而魂驚大夢，運迫小年，夏首西浮，徒切思歸之望，邯鄲北走，永絕平生之遊，咸亨三年七月廿八日遘疾，終於襄陽，春秋廿五，粵以四年歲次癸酉二月丁巳朔，廿九日乙酉，窆於京兆之朱阪，其銘曰，卿相舊門，公侯子孫，荷戈運否，離經道存，佳城俄寂，夜台寧曉，獨有仙禽，空游華表，
大唐故府鷹揚後任斛斯君墓誌君諱達，字師德，北代人也，自分封命氏，顯秩嘉聲，備在縑箱，可略言矣，是以直筆無運，載英周史，尊洪源漢，光其茂緒，盛績傳於鐘鼎，至道被於相陵，自茲以降，徽猶靡絕，見任轅府鷹揚後任，曾祖隋任左驍衛大將軍，父訶通，左翊衛校尉，司徒，公任作翰蕃惟股肱斯寄，政盡難回，稟氣星，弘深內而華裔外映，忠信孝敬之方，因心必踐，妙落音，莫不總制清衷，同沉美復，何以加焉，思去終成遠暢，貞觀廿三年十一月廿四日卒於私第，春秋五十有四，公理識淹長，風標峻遠，流善政，嗚呼哀哉，還以貞觀廿三年歲次己酉十二月辛未三日癸酉遷窆於邙山之陽禮也，華桂嶺，柔明表質，婉順居，碑頹林山，心如異室，高山之有，運盡難流，忠成禮庶，命枉泉休，拽水不回，乃其詞曰，隴首千尋，秦川萬里，稟氣成德，標靈檀美，秀哲並生，英賢間起，俱彰璧，咸稱杞梓，實雲世載，爰挺猗人，連成比質，昭乘齊珍，性和春露，節勁秋筠，悲，山幽月落，霧慘松深，天長，神儀永沉，
唐故朝散大夫行鴻臚寺丞上柱國賜魚袋雷府君墓誌銘並序從兄右神策軍奉天鎮判官承議郎試太子雷景中撰並書馮翊雷府君諱諷，字匡時，其先軒轅之後，世稱令族，代不乏賢，冠蓋相承，史無虛載，曾祖晟，皇河南府士曹參軍，祖致，皇試太常寺奉禮郎，父庭玉，皇試大理評事，咸以節行繼於功名，慶有所歸，宜鍾懿德，公則其嗣也，生知禮義，稟受英特，事朋執行古人端信之道，履宦途得當時貞干之稱，人皆景仰，績著殊尤，寶歷初，解褐任朝議郎，邵州司法參軍，兼知太倉務，大和二年，奏遷鄂州司法參軍，時丁艱釁，哀毀過制，以其主領繁重，天恩奪情，再授斯任，七年，轉洪州都督府法曹，雖官品累遷，皆句留闕下，開成三年，進階朝散大夫，任鴻臚寺丞，時屬虜騎猖狂，番客渾雜，公宣皇威以鈐轄，施法令以部錄，人各稟懼，事無闕遺，又於當司添修廨署僅二千餘間，政術清強，課最明著，會昌二年，特敕重拜寺丞，錫銀章朱紱之寵，公貞諒通才，謙和立德，效官蒞事，守道無逾，善與人交，久而益敬，振芳聲於帝里，標素行士於士林，宜其保以遐齡，資以大祿，豈料天不福，以會昌四年七月二十八日遘疾，終於永興里之私第，享年五十有八，嗚呼，哲人其萎，梁木斯壞，鄰絕春相，里無巷歌，蓋德惠賢能，感深故也，公壯歲之後，娶夫人胡氏，次娶郭氏，皆先公而逝，今駱氏會稽縣夫人，則中饋主也，爰以令淑，封於邑號，閨門雍睦，天假柔順，修母儀婦道，合詩禮之訓，有嗣子一人，曰方儒，任文筒三衛，已遇選序，性議溫雅，藝業精通，孝行彰明，時輩欽重，自遭殃罰，號慟無時，雖執三年之喪，竟佩終身之，有女一人，適呂氏，嗣子泣身銜哀，營護喪葬，以其先塋在遠，恭守遺命，其年十月二十三日，龜筮葉吉，將窆萬年縣上傅村川東原，禮也，先夫人胡，郭二氏殯之櫬在春明門東，今悉祔於公佳城之側，從其宜也，於戲，劍合重泉，人歸大夜，三墳並列，九族同悲，方儒慮歲月惟遷，陵谷更變，號慕揮淚，追感前勳，景中宗黨義深，伯仲情至，錄平生事實，睹存沒傷懷，聊述斯文，無慚直筆，銘曰，懿哉我公，天受英俊，策名茂實，立事端信，忽先朝露，喪在中年，雙鸞孤鳳，冥合幽泉，鬱鬱佳城，蕭蕭寒柏，萬古千秋，紀列貞石，
大唐故太原府祁縣尉黔道採訪判官贈尚書兵部侍郎南陽樊公墓誌銘並序金紫光祿大夫上柱國常山郡開國公于邵撰公諱泳，字泳，其先周武王滅殷，封母弟仲於虞，厥後以字為族姓，洎神降山，宣王中興佐命，實曰樊侯，子孫因封受氏，今為南陽人也，西侯舞陽，東侯壽張，赫，慶流光，惟公是膺，似續攸興，始其微乎，曾王父皇朝請大夫，太子左諭德，中大夫金州刺史，烈考元珍，太中大夫，攝左金吾將軍，公神假秀特，和衷炳靈，，言以行著，達斯洞澈，廣斯弘博，於焉道遙，以隨於時，開元中，有詔徵天下方正，公應辟觀光，對清問，時與故相國王公縉，太原尹鄧公景山同登甲科，授濮州鄄城縣尉，歷深州饒陽，太原祁縣尉，非其好也，從君命也，君子以為官惟難，非好惡所繫，是以正色以當之，勤固以干之，哀敬而不貸，忠恕以一貫，故三邑士子至於今稱之，天寶初，朝臣蕭克濟持節兼黔中採訪使，希公明達吏事，咨為副車，公以知己重違，誰謂去遠，爰跋爰涉，奉以周旋，道不虛行，廉風大扇，陽休方盛，文雅彌高，風水將激，雲翼斯墜，以天寶十一年七月遘疾，終於官舍，春秋七，旅櫬銘旗，歸葬東周之先塋，不及中身，悲哉，夫人高陽齊氏，太公望之封國也，表以東海，及桓而霸，我姓自齊，綿二千祀，衣冠人物，載世為大，曾祖仁，楚州別駕，祖本，魏州館陶令，父余敬，滄州清池令，贈舒州刺史，夫人即舒州第六女也，笄而歸我，以容以功，子婦之道，孝者敬者，率由聽從，家人用和，既而府君下世，哀纏未亡，恤緯之餘，必本禪寂矣，有子三人，伯仲皆苗而不秀，季子澤，今為禮部尚書，御史大夫，分閫漢南，再兼襄州刺史，年甫九歲，暗合喪紀，夫人哀而撫之，思期勤斯，以慈以惠，示以家法，俾有見焉，性本天縱，器申禮備，百行聚身，如山如河，自對策上第，擢居袞職，從而補之，有默皆可，六經造膝，由是沃心，曾不十年，三換節制，上游南峴，隨雖更之，殲魁去猾，惟是專故長佩六印，為諸侯雄，朝廷報功，追夏官之贈，閨門傳范，授信都之封，故夫人以生榮，先君以歿哀，子道之弘，於斯為盛，前鎮漢陽也，而夫人在堂，定省承順，奉觴拜壽，內外煌，家之道也，至若九重宣恩，四方稱慶，維筐與篚，信使旁午，則奉上而臣忠，敬親而子悅，竹帛之傅罕矣，貞元三年八月廿五日，夫人寢疾告終，享年七十二，絕漿七日，泣血無時，跣從裳帷，扶扈道路，州司表上，翌日詔還，半途而杖承命，奪而金革是寄，雖號訴累日，乞恩告天，而墨已降於中禁矣，禮不致毀，時不可，君君臣臣，在此行也，頃者日月未從，蒼茫異穴，蓍龜既協，今則便年，貞元九年歲次癸西十月丁未朔三日已酉，合祔於洛師之邙原，禮也，以邵春秋之徒，嘗追飛沼，不遠千里，俾揚前休，敢備斯文，昭假終古，銘曰，周道中微，宣王承之，山甫佐命，興復其期，建侯於樊，績勞宣翰，子孫受氏，保此，誕祁君，服儒以文，才壽兩背，天胡匪仁，古亦有言，我生不振，儲鴻蘊粹，必於，是降精英，尚書挺生，峨峨朱門，赫赫祟勳，言贈言封，追顯親，府君之逝，夫人之，存亡，數紀年中，穴久不同，室亦夙異，桓楹羽葆，會子貴，北芒新阡，東周舊地，歸媚，松行賈列，春還秋至，振振繩繩，百祿來暨，前揚州海陵縣主簿，
唐故振威副尉左金吾衛新平郡宜祿府折衝都尉成府君墓誌並序赫赫宗周，昔有天下，分族命氏，列乎於成，公連曾祖威，皇太中大夫，禮部侍郎，祖立，皇朝朝散大夫，趙郡癭陶縣令，父崇品，皇朝議郎宣司戶參軍，於是克清門風，乃敷政理，備歷中外，翼以良家子，屬中宗孝和皇帝有事郊為授左羽林軍長上，轉京兆府望苑府別將，左清道率府候，當警夜紫禁，環衛丹墀，以事一人，方逾十祀，無何，調河東郡霍山府左果毅都尉，左金吾衛知隊仗，使洛交郡龍交府，彭源郡天固府，加振威副尉，新平郡宜祿府左折衝都尉，知隊仗如故，加左藏庫使，勒驍雄之勇，烈虎豹之師，守金帛之殿，將出約之吝，公幼而習武，長而主兵，恭默其心，堅白其操，誠福之善矣，豈禍之淫矣，遘疾彌旬，終於咸陽別業，然天寶五載九月廿一日，享壽五十有五，以六載十月廿八日葬於長安高陽原禮也，銘曰，嗟嗟都尉，三居其位，天階入侍，天府司使，福善無徵，禍淫曷至，且小植松柏，乃高起壟隧，非獨今日之如然，皆當萬古之所利，
大唐故處士昌黎孫君墓誌銘公諱默，字孝綱，昌黎柳城人也，爾其洪源括地，導江漢以澄，峻嶠於天，跨關山而錯峙，爰興霸業，舞長劍而掃槍，肇建勳，操短兵而靜梟鏡，靡不英賢起，興公擁絕代之詞，豪彥挺生，子荊勳傾城之作，其後分胙士，開國承家，冠蓋繽紛，不可勝計，曾祖敬，齊上谷太守，青田孕彩，丹穴凝姿，頌美漁陽，功高渤海，自可槐庭論道，棘署調風，豈止虎道珠還，區區州縣而已，祖闡，周右北平長史，弼諧千里，則亭障無虞，光贊六條，則賓寮有序，材橫杞梓，總潘陸之芳文，德耀琳琅，掩王劉之麗藻，父政，隋濱海郡沙城縣令，德星貽慶，映大丘而爛彩，馴翟依仙，降中牟而演化，襟神外朗，貞慎內融，朝歌無以冠其功，單父安能嗣其美，公溫柔植性，夷亮居懷，詵柱一枝，孤標令問，稽松萬仞，獨擅徽猷，淡泊凝懷，幽閒狎契，未極南山之壽，遽從東嶽之遊，以垂拱三年十二月廿五日卒於私第，春秋八十有一，銅壺既啟，終無停漏之期，丹灶徒施，詎有延齡之驗，以載初二年四月廿六日歸葬於龍城西南六里之平原，禮也，左疏靈沼，澄萬頃之清澗，右控祠台，通北天之佳氣，南養海，秋濤萃雷電之藏，北祟山，縈，謂祥白鶴，鏡千古而芳，慶洽青烏，窮萬祀而茂，其詞曰，炎靈告謝，三方鼎寺，禹縣龍飛，吳山鵲起，苞藏兩蜀，籠牢，其一，顯考貽慶，夙擅羽儀，績宣千里，功高貳師，言思李侯，道陂，其二，卒羽青田，搏風丹穴，德耀隋珠，襟澄許圖，風神外朗，水徹，其三，逸足塗窮，衝霄羽落，漏促生涯，舟遷夜壑，靡觀，凝丁鶴，其四，天授，
唐中大夫安南都護府長史權攝副都護上柱國杜府君墓誌銘並序公諱忠良，字子直，京兆杜陵人也，原夫宗枝流派，山河未絕，門代弈葉，芳猷自傳，周作爪牙，廷尉之寵榮斯在，預為武庫，將軍之物望攸存，公曾祖諱伽那，隋舉孝廉擢第，徐州司戶，大興縣令，武賁中郎將，龍牙之後，郎將司街，豹尾之前，武賁持戟，大父文寬，隋舉孝廉第，汴州司兵，遷相州鄴縣令，允茲務，郡黠靡欺，俾人是職，厥由灼敘，列考仁則，唐正議大夫岷州刺史，化行風俗，旋聞三之謠，懿彼嘉譽，遽闡六條之述，公開率款秀，風神不雜，含章育德，式贍儀形，況衣冠不泯，幽委相襲，累承家蔭，侍衛玉階，解褐任曹州參軍，敕授依州司馬領本州兵馬，與紫蒙軍大總管黑齒常之後軍計會，改任通州司馬，又遷渭州長史，別敕差充幽州經略子軍將兼知簡練兵馬營田使，去神龍二年閏正月十二日，屬爰賊荐居，邊鄙有聳，公出師禦寇，敵壘土崩，於時持節大使封思業副使御史中丞姜師度等為公曰，俾益容賴公之力，遂上聞天子，乃命借紫袍金帶，賜物二百段，授滄州司馬兼知催運使，遷安南都護府長史，敕權攝則都護，風骨巖巖，翼貳藩邸，凝神肅肅，光贊外台，北地霜淒，威稜未息，南中風暖，恩化不渝，嗟乎，將善其言，膏肓有慮，奄歸冥路，飆燭無留，年六十六，以先天二年九月一日終於安南府官舍，禮也，而徂景西頹，罔由停略，逝川東泛，匪復回流，夫人滎陽鄭氏，封滎陽郡君，雲其先也，曳履逶迤，慕仙台之榮觀，賓騎駱驛，惜京華之貴游，而傾筐之，方美標梅之詠，有其實，早悅宜家之禮，豈圖梧桐雕翠，光朽半身，楚劍沉輝，早分雙影，年五十九，以先天元年九月廿六日，先終於安南府官舍，同權殯於汴州龍興寺，禮也，陳留故壤，蘊人物之多奇，大梁舊國，疏川原之作鎮，公有四子，長曰傑，吏部常選，次曰雄，吏部常選，次曰豪，領南討擊使，次子俊，騎都尉等，攀泣號天，垂血委地，取諸大過，制以禮從，遂宅兆所居，以開元三年歲次乙卯十月丁亥朔廿二日庚午，改塋大葬於河南府河南縣金谷鄉北邙山隅禮也，鞏樹蒼蒼，接嵩岳之東峙，河流沉沉，枕邙阜之南臨，恐陵谷遷移，歲時回煥，要存鐫記，式備銘雲，詞曰，生兮死兮無准，榮兮枯兮有時，玄扃夜室兮迷歲月，于嗟魂魄兮將何之，
唐故思邛丞薛君墓誌並序君諱文昭，字嘉甫，建陵人也，內性溫介，外儀端和，儒雅之宗，里之式，為思邛丞，以世難去官，洎歸遘疾，救藥罔愈，乃以開元二十九年歲次辛巳九月朔卒於想思埭之第，春秋四十有六，遂於天寶二年癸未三月朔殯于歸義縣北都荔山之崗禮也，恐時移世易，封上為陵，勒銘長原，用垂永識，乃為銘曰，維君懿行，允矣令望，文以績學，卓然焉章，胡不永年，悠悠彼蒼，載之貞石，潛德有光，
唐故皇甫府君墓誌銘並序君諱字，安定朝那人，其先規之子，雁門太守玄也，晉卿以典籍介，漢臣以經術立朝，爾其遷派訛革之由，昭穆徽章之敘，蔚乎前史，可略而雲，祖節，周媯州刺史，父則，隋長沙縣令，雅道佐時，英風鎮俗，君志縱橫，風情倜儻，圮橋授履，早奉兵符，竹林逢獲，偏明劍術，故得勇爵登朝，材官入選，大隋年中，起家為三衛，累著勤誠，加長上校尉，既而炎運將終，政道雲謝，遂藏名滅跡，終身不仕，良劍剪鵠，忽掩延水之暉，駿骨如龍，遂滅昆峰之影，以貞觀十二年廿二日寢疾，卒於第，春秋六十有三，夫人竇氏，扶風平陵人，漢太傅嬰之孫，隋并州刺史膺揚郎將明之長女，四行聿，六德咸備，作配君子，克諧琴瑟，柔范內睦，徽音外彰，姒娣欽風，宗姻仰則，暨乎移天瘞質，地無依，振孀節於孤，勖母儀於幽弱，斷機勵學，符孟妣之嚴規，設被崇賢，葉姜親之雅訓，既而儀鳳雙桐，死生暫異，神龍兩劍，前後終沉，以龍朔三年六月廿七日遘疾終於家，春秋六十有二，即以其年歲次癸亥八月壬午朔九日庚寅合葬於河南縣平樂鄉妝邙山之原，長子智滿，第二子滿才，第三子休寶等，並孝悌立身，載趨庭范，忠信成德，克嗣家聲，方展養於千，遽纏悲於九仞，訴曾而標氣，厚地而崩心，懼桑海之成田，嗟草露之景，滕城一，冥漠難尋，街里長扃，荒涼易滅，敢詮明德，用旌神道，銘曰，邈矣崇基，猗歟遠系，舄弈軒冕，蟬聯胤裔，惟君挺秀，早播英聲，克己復禮，砥行礪名，出身奉主，入衛紫宸，警御清切，申威樹恩，輔仁莫驗，俄歸九原，哀釋夜警，靈需曉引，芳樹龍吟，池魚，壟飛雙，埏沉兩櫬，秋菊春蘭，聲芳昭晉，
曾祖諱澄，先太原人也，任河中節度書記，年過而終，王父諱令之，善書行章，出世並汾，侯伯敬之，終矣，並葬在汾州孝義縣東南界盤龍村，孫裔在彼，顯考諱玉銳，才藝甚高，弘深學海，有數種異能，婆娑不事，所至之處，令長欽之，蒙潞州節度取將，累表優獎，享年甲子神召爽利，郡郎歎之，至大中十四年庚辰歲正月十八日，大限將終，掩棄人世，夫人吳興姚氏，四德克備，以溫恭為儀，又能安人尚水年，當元之算，俄終大限，屬以大中七年癸酉歲五月廿日，掩辭人世，夭孫洪演，唐，秀而無實，為煞鬼來偃，豈期花正茂，值嚴霜兮頓促，彼時卜此地，今乃俯近新塋，且居舊室，幸封安而不動，父母兄弟號哭斷腸，復以日往月遷，翁婆喪，孤子坦然，並新婦氏號天叩地，五情摧裂，肝膽分張，依禮三日而食，又思往而不來者年，不可再見者父母也，便自絕，難報穹蒼之恩，與孫男洪，洪沐，無寧食，以備凶儀，剋日擇時，其年四月四日，乃卜其宅兆，就龍腹安塋，合葬於銅鼓縣北崇唐鄉交村東南一里之塋域也，其地形同仙掌，勢似盤龍，左鄰掩手之崗，右據連天白虎，前望朱鳥而東流，後折梁萬年為玄武，四神懼備，蒿長亭朝揖相承，狀同鳳翼，周曲屈，四顧寬平，獨恐時變世遷，刻石彰於後世，其辭曰，雄雄美名，名彰闊遠，郡節欽風，郡閭仰羨，其一，容色侃侃，灼灼桃花，心懷普敬，無暫驕奢，其二，天生性異，暫屆閻浮，雙飛瑞鶴，共跨雲衢，其三，尚善若水，在世競競，亂逢明鏡，險石彰名，其四，回吉利，悲悼六姻，終無因，其五，咸通，
唐故文林郎守江州彭澤縣尉府君夫人清河郡張氏合祔墓記君諱常散，京兆三原人，曾瓊，祖馴，高尚不仕，皇考恆，左羽林軍將軍，君第六子也，貞元乙酉歲勳蔭釋褐，授尉彭澤直，元和四年己丑，於京師，歸葬三原，享年四十二，夫人清和郡張氏，有子三人，長智崇，前武昌軍節度押衙兼監察御史，次雲居，入道內供奉，講論大德，開成四年己未仙化，祔瘞玄靜先生塋，次，京兆府孝德府右果毅，夫人大中二年戊辰四月十二日終布政里，享年六十七，時議歸祔，卜筮不從，明年己巳廿四日於長安縣大嚴村龍首原，自三原起舉，合祔茲塋，蓋已祔君道門威儀，賜紫謚玄靜先生季倫也，內外宦官，並載兄志，此其簡略，慮陵移谷變，代易時悛，故紀佳城，終古不泯也，直北去玄靜先生塋約三百步，
唐故元從朝議郎行內侍省內府局令上柱國劉府君夫人駱氏墓誌銘並序朝散大夫試太子通事舍人孫藏器述並書維東陽之茂族也，仕魏而遷於河南，厥後因官徙家於京兆，遂為三原人，仕有濟代者以重其名，隱為高尚者以達其命，必聞之政，駱氏有焉，祖王父諱抱貞，刊考諱萬福，夫人即第九女也，協太陰以授魄，稟婺靈而化質，少以公宮之教，成於壺閾之儀，因父之腎，淑慎居性，從夫之命，婉順宜家，母德之道，肅然為范，故君子有重正之教焉，劉氏之門，望重姻族，夫人往也，清烈其風，見奉上之心，知孝敬之極，及執喪之禮，聞哀感過人，不御鉛華，不親榮曜，克生從子之義，永肩明祀之誠，慕釋典以增，知處世之如幻，嗚呼哀哉，以元和三年四月廿一日遘疾，終於京師興寧里之第，享年六十三，即以冬十月十三日，葬於萬年縣門鄉，祔先塋之禮也，有子一人，江南西道監軍使，內侍省宮闈令，賜緋魚袋曰日榮，河之秀，代間而來，保貞義之節，承天下之裔，一臨監撫，再育師人，慟聞高氏之泣，幾欲投喪，不違詔命之舉，兩全忠孝，慕期先遠拆於龜人，龜人曰，卜筮者三，時日可也，乃告於子曰惠達，惠通等，宅兆而啟之，封於故原，代予扶襯，望家國而不及，唯心魂而共歸，試命於文，紀德泉戶，銘曰，佐魏而遷，河南之先，兩郡間氣，是生其賢，上著於名，下隱於川，邦家必達，清風沐然，楚室夫人，河間乃親，德容之教，備於其身，肅肅於門，昭昭令子，身君恩，撫人在己，告封玄穸，心還故里，有聞聲，玉石斯紀，夫人令弟右金吾引駕仗衙內宿衛守涇州四門府折衝賜紫金魚袋懷珍，
大唐荷恩寺故大德法津禪師塔銘並序門人供奉談論大德沙門銳璨述日月華麗於天，山河光紀於地，觀象作則，惟人獨靈，荷恩寺故大德諱常一，謚曰法津禪師，俗姓姚，河南河清人也，曾祖綽，朔方節度，祖信，秦州成紀縣令，考恭，隴右南使飛監，和上即監之仲子也，體質爽倍，精明獨在，性惟仁孝，行實溫恭，開元中，依襄陽明津師所出家受具，旋至長安花嚴法師所聽花巖經，又於東京大照禪師所習定宴座，遂隱跡秦州靈鷲山，臥石席茅，松蘿為宇，至天寶中，採藥崆峒，遇逢天使，道與時會，名稱上聞，徵入京師，住寶台寺，加以懸鑒來事，見重時君，得大總持，固能攝護，外假藥妙，內實知人，尋丁家畔，表請歸葬，奉敕知師忠孝，賜絹五十匹，自衛神櫬，至於隴陰，遇肅宗皇帝巡狩朔裔，師次平涼，吾師獨出州城，遠迎法駕，肅宗一見，命曰宗師，仍令招慰州縣官吏，河洛既清，飛錫上國，權住荷恩寺，奏免常住兩稅，至今不易，又還官收地廿二頃，恩命令立豐碑在於寺普潤莊也，至德中，為肅宗皇帝設齋，慶雲晨見，詔曰，卿雲在天，紛郁呈瑞，允苻降誕之日，更啟光宅之時，表師之精誠也，賜絹一百匹，香一合，師為朕精誠廣修功德，所至之處，必有禎祥，更此設齋，尤加愜願，上元年中，奉敕於三原縣化城寺修功德，芝生於廊柱，從未及脯，漸長數倍，詔曰，蓮宮效異，芝菌發祥，豈唯圖牒可披，固是神明所，又奉敕於化度寺修功德，文殊菩薩忽見神光，詔云，至誠所感，神應如答，師精誠懇發，靈貺遂彰，景福延長之徵，祓氛必滅之兆，寶應年中，蒙賜紫袈裟及金鉤，詔曰，師蕃邸疇舊，早悟菩提，志行既精，勝因斯著，端午之節，宜錫寵章，屢奉詔書，頻蒙厚命，加以齋唯一食，諦念六時，存四攝以利人，棄匹夫之獨善，前後奏置寺一十二所，度僧一千餘人，忽焉示疾彌留，會緣將畢，奉敕令有司造檀像寶幡，送至院內，以大曆五年八月十七日隱化於京師荷恩寺，春秋七十二，僧臘五十一，臨終表辭，詔曰，師久修八正，歷事三朝，志行淳深，精勤不替，何期奄從遷化，軫悼良深，贈絹卅匹，布卅端，賜塔院於萬年縣洛女原，遺將軍段物華備陳奠祭曰，萬化應變，百齡有涯，未際真常，咸歸生滅，惟師平昔，早悟香緣，青春捨家，白月護感，豈謂悟生若幻，知閱逝川，俾申菲奠，歆此行潦，謚曰法津禪師，仍配荷恩寺，未逾歲時，代宗皇帝以萬方為心，憂勞興疾，夢寐之際，遂見吾師，奉獻神膏，未逾翌日，厥疾乃瘳，遂賜院額號醫王寺，令將軍段公等就守寺為師設千僧會，其夜昏後，寺中聖容忽見，毫相直照塋門，卷而又舒，凡廿四度，又聞天樂響空，得未曾有，詔曰，釋門梵宇，福庇人寰，爰賜嘉名，用旌法界，師等勤於護念，持有感通，光相昭然，深可歎異，賜磚五萬口，為師造身塔，高卅尺，實為歿而不朽，終承寵光，感而克通，生滅自在，乃為銘曰，皇天無親，惟賢之遵，邈矣吾師，其身，遺榮世表，遠彼囂塵，令問令望，克寬克仁，玉質掩彩，簡牒傳光，名垂不朽，運有行藏，刊於貞石，用記惟良，哀哀師賓，永永流芳，元和二年歲次丁亥四月八日弟子荷恩寺大德沙門法開建，
大唐故雍州美原縣丞王君墓誌銘並序公諱景之，字崇業，太原祁人也，後稷之胤，姬文之緒，衣冠遞襲，可略言焉，七代玄謨，宋尚書令曲江侯，高祖興，字義起，齊舉秀才，任袞州高平縣令，後加寧朔將軍，子孫因居於高平龔丘焉，曾祖讓，齊下邳縣令，祖敏，隋任光州別駕，父，皇朝辰，蘄二州別駕，貝州司馬，並譽洽能宮，芳傳良史，公天才卓絕，孝行超人，有國士之門風，總鄉閭之令望，永徽四年鄉貢進士及第，登漢策之甲科，光卻詵之片玉，解褐鄭王府典簽，改任岐州縣尉，并州晉陽主簿，綿州巴西縣丞，改任洛州緱氏，雍州美原二縣丞，清而撫俗，平以蒞人，未極九遷，俄隨萬化，永淳二年八月廿三日，終於洛州洛陽縣會節里第，春秋六十，夫人清河崔氏，唐豫州吳房縣令之女也，夕婺光彩，朝雲氣色，門昭其勝范，斷織表其良規，庶饗長筵，俄悲促電，垂拱元年三月五日，終於會節里第，春秋五十有五，以景龍三年歲次己酉十月甲申朔廿六日己酉，合祔於北邙山禮也，有子，霍王府兵曹參軍，次子懌，幽州都督府孫事參軍，次子怡，杭州孫事參軍，次子恆，朝散大夫行左御史台殿中侍御史，偕道契伊周，孝齊曾閔，積感逾切，先遠戒期，方疏馬鬣之塋，即葉龜謀之兆，式刊貞礎，而作銘云，佐周建業，錫魏稱王，華構斯盛，靈源載昌，佩刀表德，筮水惟長，寓內冠冕，邦之棟樑，像賢有資，繼體無絕，猗歟夫子，光紹休烈，造次忠孝，周旋名節，詞峰弊虧，學海澄澈，譽超八俊，聲聞九皋，亦既鴻漸，終標鳳毛，從容攝職，黽分曹，台衡是凱，州縣徒勞，未騁培風，俄驚溘露，頓此奇策，歸乎墓，福善罔徵，昊穹難訴，一喪文律，長隳式庫，婉彼華，作嬪君子，恨纏分劍，情高徙里，耀掌凝珠，光庭擢，彩沈曦隙，芳騰女史，靈需既引，幽遂方開，丹旒影去，白鶴賓來，郊野蒼茫而霧慘，松柏而風哀，庶刊美於豐石，旌澡朽於泉台，
唐故楊氏馬夫人墓誌銘並序夫人諱壽，扶風人也，顓頊之苗胄，馬續之後，同韋家之去邑，等鮑氏之寓居，譬彼海珠，所在為寶，惟祖及父，掛冠隱跡，吟嘯風雲，妙得康成之方，兼盡務先之術，鬱鬱洋洋，故難縷也，夫人資靈以化，賦善而生，儀彩閒華，風神凝婉，清暉映俗，素范邁時，匪唯婦道可稱，抑亦母儀足重，既和事君子，夙夜罔愆，推孝敬地二門，弘仁義於九族，以永徽二年詔授河南縣仁風鄉君，加以婦依覺寶，好玄宗，用此多能，庶終遐算，豈謂當夏摧蘭，先秋桂，天道茫，卑聽徒言，三壽方申，百齡先謝，以永徽二年十二月四日卒於私第，春秋八十有四，凡在親知，莫不灑泣，以其月廿五日安厝於北邙，恐陵谷或易，侵嚙有期，盛烈余徽，於此無述，篆石幽壤，貽諸來代，其詞曰，家傳素業，族有舊聞，桂生因地，性自能芬，婦道無闕，母教兼勤心，跡存俗里，心階法雲，身運何促，暫合還分，終化黃壤，空峻丹墳，許允之妻，姜詩之儷，識邁前跡，行參往契，發言可佩，動容得禮，方期偕老，終溫且惠，當夏摧蘭，光秋桂，
大唐李君墓誌之銘君諱敬，字如願，隴西成紀人也，本系伯陽，指樹為氏，廣則將軍漢室，沖乃司空魏朝，餘慶遺芳，英華不絕，祖，隋幽州司馬，父洛，龍州江油縣令，藩輔朔土，制錦南維，竽高龐統之風，德邁時苗之俗，而熊羆在夢，君乃降生，智如甘茂之孫，惠若孔融之子，愛敬恭友，遊藝依仁，閭仰其清貞，郡國標其秀異，面城溯洛，招隱卜居，不事王侯，高尚其道，田蘇或共游處，袁時對清談，衣纓餐其雅量，紳挹其風彩，喜怒不形於色，得喪不介於心，操等松筠，志同泉石，恆謂累仁有驗，豈期積善無徵，遘疾彌留，奄從遷逝，以永徽二年歲次辛亥五月癸酉朔十九日辛亥終於立行坊私第，春秋五十有三，固以里息巷哥，舂停相杵，即以其年六月四日殯於雒陽縣清風鄉芒山之左，長子行欽等，陟岵無見，攀號罔及，恐陵谷遷改，丘隴頹堙，夏屋，依而造，遂命雕鐫，用光泉道，其詞曰，將軍之胄，司空之族，允武允文，世功世祿，棄捐黼黻，棲息丘谷，懼彼盈滿，憂茲覆束，卜宅王城，追閒洛，南畝，東皋輸稅，門蔭籐蘿，庭馥蘭蕙，放曠終身，優遊卒歲，日中則昃，月滿則微，火炎琬琰，霜落芳菲，客筵稍減，賓轍全稀，言存事易，物是人非，親姻悲泫，僕馭涕零，風生遠陌，日隱遙，淒淒隴首，鬱鬱佳城，千秋萬歲，無復逢迎，
朱書，君姓氾，諱延仕，高昌縣人也，為人雅素，識性清高，教闡前庭，聲余後部，無那年餘耳順，疾疫諍纏，藥石無徵，哲人斯逝，粵以永昌元年歲次己丑，九月壬申朔廿六日乙亥卒於私第，春秋八十有三，即以其年閏九月三日，葬於城西北原，禮也，嗚呼哀哉，
唐故張君墓誌銘並序君諱玉山，字崇潤，本南陽西鄂人，乃祖宦游，徙家洛，今為偃師縣人，漢河間相平子之，司空茂先之遠裔也，衡實多材之宗，華誠博物之秀，盛德百代，君子萬年，垂袞後昆，傳芳靡絕，祖寄長，隋任鷹郎將，桓桓壯氣，赳赳干城，腹心爪牙，於是乎在，父萬善，皇朝上騎都尉游擊將軍，忠勇奮發，旬國忘身，武力折衝，弘茲茂賞，君靈府洞澈，神用明敏，外朗內潤，時輩推高，孝悌因心，曾閔之跡可蹈，仁義在節，夷惠之風無遠，談辯明於口，文雅逸於懷，同懸河之注流，若大陂之清濁，加以蘭膏月下，賦詩酒而娛情，花樹池台，肅清歌而自得，豈期遘疾弗救，夢奠遄臻，啟足啟乎，珠沉玉碎，總章二年四月廿六日，卒於私第，春秋有九，越其年五月廿五日窆於北邙之崇禮禮也，方恐海田屢變，陵谷遽遷，松柏為薪，奠酹罔識，昆貞良之墓，勒茲難朽之文，白比德於生前，翠石傳芳於身後，乃為銘曰，東逝滔滔，西頹皎皎，山埋白玉，樹棲黃鳥，百尺長松，千年華表，寂寂大夜，悠悠無曉，無曉黯兮丘壟寒，琴瑟滅兮人事殫，追敘兮嗚咽，迸淚兮瀾，
唐故張掖郡石府君墓誌銘並序府君石氏，諱崇俊，字孝德，其盛族徽烈，家諜著焉，府君以曾門奉使，至自西河，寄家於秦，今為張掖郡人也，祖諱甯芬，本國大首領散將軍，皇考諱思景，涇州陽府左果毅，洎府君為傳家之慶，受天之休，德稟生知，道符曩哲，雅尚幽致，素束宦情，嘗憤天下之人皆徇其私也，多以爵祿自貴，名位相高，而府君執心有恆，秉志不奪，忠信是保，恭恪逾彰，徵之古人，孰與齊列，而後回向釋氏，克崇勝因，轉讀真乘，冥合旨趣，了然懸解，覺性圓明，有子曰清，奮發英才，欲聞達，故太尉兼中書令李公當總戎戡難之際，舉事立功之時，遂陳韜略之機，果獲特達之遇，表以聞薦，授左威衛左司戈，掌劍南道泉之任，公家之事，纖芥無虧，以其領務歲深，固辭歸養，太尉以仁惠之眷，乃遂宿心，歡愉未央，不幸遭疾，以貞元十三年二月二十日終於群賢里之私第，享年八十有一，夫人洛陽羅氏，溫淑閒茂，禮法克修，晝哭聲悲，素帷心苦，孝子茹毒，毀鄰滅性，銜哀問禮，文血喪事，即以是歲八月十九日葬於長安平原禮也，嗚呼，仰昊天之德，深罔極之恩，以為文，式旌厥美，銘曰，茂德休慶，繼生賢良，流浩浩，雅度汪汪，砥節勵行，隱世韜光，回依梵化，頓入真場，令子榮達，金玉鏗槍，既獲寧侍，如何降殃，新墳之兆，古原之陽，雲煙慘慘，松柏蒼蒼，
唐故邢州任縣主簿王君夫人宋氏之墓誌銘並序北邙之阜，松柏叢生，東岱之阿，賢愚共盡，其有稟柔婉之秀，含貞堅之節，令族均乎河鯉，嘉兆諧於陳鳳者，其宋夫人乎，夫人諱尼子，字尼子，廣平人也，楚台為賦，尚覺清冷，燕水興歌，猶聞慷慨，西京壯武，克宣磐石之謀，東漢尚書，不隱糟糠之對，詳窺國謀，必嗣家聲，曾祖欽道，齊黃門侍郎，祖萬壽，唐侍御史，璋發譽，位通青瑣之闈，骨鯁知名，氣邁烏棲之府，職方書於柱下，張相何人，操小蓋於途中，陰侯遠愧，父正名，唐雍州始平縣尉，地實京畿，邑惟近縣，雜五方之豪俊，總三輔之輕薄，擒奸伏，居多北部之威，養素餐和，自適南康之道，夫人則君之第二女也，閨議早植，閫德生知，佩箴管以基身，親織以勤事，奉姑以，從夫有禮，撫視前子，弘顧復之深恩，輔佐良人，葉扶成之大義，不謂入夢，戴勝來巢，既奉秦嘉之書，奄愴安仁之賦，風飄飄帳，不堪樽酒，月上高樓，豈唯愁思，於是歸依八解，憑假四緣，願津梁，追崇福，所生子玄嗣遣度為大周東寺僧，掌內明珠，遂作摩尼之寶，庭中美玉，即是菩提之樹，昔孟家之母，叭事斷機，馮氏之妻，徒為翦，豈若道兼存沒，義貫幽明，長懷乎既往之情，廣樹將來之果，嗚呼，年非可駐，疾已彌留，鬼瞰賢明，神欺積善，以天授二年閏五月廿一日卒於利仁坊之私第，春秋六十四，臨終之際，謂諸子曰，吾心依釋教，情遠俗塵，雖匪出家，恆希入道，汝為孝子，思吾理言，昔帝女賢妃，尚不從於蒼野，王孫達士，猶靡隔於黃墟，歸該反真，合葬非古，與道而化，同穴何為，棺周於身，衣足以斂，不奪其志，死亦無憂，以大周長壽二年二月十二日葬於洛陽之北邙，去夫塋五十步，志也，其地則俯對為泉，卻臨河渚，徘徊仙影，遙連玉女之，離合神光，近入妃之館，子承福，僧玄嗣等，或休徵至性，或法顯因心，臨厚夜而長號，瞻彼蒼而永訴，慮深遷谷，是勒沉碑，雖慚少女之詞，亦表賢姬之，銘曰，殷有元子，食邑於微，周王發誥，宋土開析，支宗有秩，禮樂余徽，賦七辯，謀興六飛，卓矣名族，猗歟淑女，奉帚于歸，結其所，椒菊銘頌，蘩筐，哲婦賢夫，叭余與汝，紱佩何幾，凋零奄至，逝水難追，凌虛若墜，志逾斷，悲深染淚，次報移天，是依初地，利根潛寤，法性弘通，營求四果，踐履三空，存亡則異，福應攸同，已證星劫，當生日宮，守義或聞，能仁者鮮，其疾也病，其言也善，同歸豈適，厚送非典，此形有化，吾心不轉，邙之頂，清洛之隈，素需一去，玄扃不開，風雲淒慘，松賈藏摧，皎皎孤月，悠悠夜台，
宋都尉墓誌君諱舉，字思進，太原西河人也，出自帝嚳，殷王之苗裔，若夫周封微子，錫九命以分都，漢拜宋宏，列三公以贊國，沿茲以降，軒蓋相承，騰茂飛英，不得同日而言矣，祖秀，齊鎮遠將軍，父悅，隋擢為本郡中正，君維岳降生，含章聞起，正心孤聳，凌百丈之松，逸足迥馳，超千里之驥，博風迅上，勁羽薄於穹天，凌波遠溯，巨鱗橫於大壑，大唐運興，更造二儀，清氛於區寰，掃群凶於九域，君搴旗斬將，名震霸功，滅敵摧城，動參王業，特授儀同三司，非其志也，君歸依上道，充念朦固，凝心寤滅之場，托想無為之境，不謂夢奠兩楹，沈痾二豎，飛龜之散，勿驗於留魂，畫龍之符，無論於救疾，大唐永徽二年六月十四日卒於私第，春秋七十有一，士友駿奔，親朋擗踴，啟手敵足，乍隕乍生，嗟天地之無心，恨靈只之爽德，輔仁與善，諒曰徒言，積慶延齡，竟成空說，君履道貞純，懷鉛握素，仁義播其徽猷，孝弟揚其茂實，雖潛暉山水，聲聞九澤，晦彩林泉，譽流三輔，嗚呼，名存身沒，實追悼於當今，物在人亡，更悲涼於古昔，夫人裴氏，鍾氏，冠蓋良家，公侯甲族，年齡不竟，風露先，窀穸之所既宏，窆棺之禮從吉，即以其年十一月十三日合葬於州城西二里，南望羊頭，雲蒸觸石，西通漳浦，水氣沈潛，東臨百雉之城，北枕三垂之嶺，山形起伏，還符白鶴之祥，地勢風雲，更合青烏之候，嗚呼，乃為微子歸周，九命封植，宋宏佐漢，三公建職，作帝鹽梅，為君羽翼，奕葉英賢，蟬聯盛德，其一，惟祖惟考，乃文乃武，蹇諤匡君，忠貞翼主，功被山河，德資茅土，價重十城，名高九府，其二，君之嗣也，克復前縱，儀刑模楷，詞令溫恭，搴旗斬將，名立功成，惟求上道，寂滅為宗，其三，五福無徵，兩楹作夢，龜散徒聞，龍符無用，士友駿奔，親朋悲慟，昊天不吊，奄焉長送，其四，裴氏鍾氏，蘭雕桂折，玉色消沈，金聲永絕，織女還星，嫦娥歸月，回帳泉門，光輝此滅，其五，寒郊寂寞，川空鳥思，隴聞雲昏，松吟風馳，望道增愛，看碑落淚，一朝今古，千秋銘志，靈識何從，新封此地，
大周故騎都尉辛君墓誌銘並序公諱恭，名行滿，洛州告成人也，惟公孝行凝神，溫恭挺質，布恩威於宇縣，四海知名，播芳猷於閻閭，八川有字，不謂逝波難息，落景易頹，俄辭白日之驅，倏奄黃泉之苦，以聖曆元年八月廿三日卒於京兆之地，以聖曆二年正月廿八日葬於北邙之山，其禮也，青烏啟兆，卜勝壤於佳墟，白鶴開圖，占送終於蒿里，素隱隱，丹悠悠，悲分五內之腸，痛結九回之腑，但以地遷河變，海底易為桑田，代改時移，高陵化為深谷，是故鐫銘勒石，用紀墳塋，或崇有孝之規，以展無迷之志，乃為頌曰，生為人傑，死作鬼雄，刊銘勒石，紀地無窮，
永昌元年歲次己丑七月辛亥朔十八日戊辰，五品宮人卒，不知何許人也，宮人葉氣晨虹，連光夕月，潔白之行，追梁氏而委余，貞介之心，躡恭姜以高步，遂得執巾柘觀，掌紱椒闈，婉之容，既振聲於彤史，幽閒之德，仍發於宮，但以舟壑易遷，巢駒難駐，近觀洛浦，共寸晷無留，遠矚漢皋，玉珮與尺波，以其年八月五日葬於北邙山禮也，哀哉，難久，松門易摧，珠簾地發，銅馬山，彩於朝鏡，庶留芬於夜台，其詞曰，大姝，捧巾帝，寒暑推移，日，隱，三珠葉落，未遇雲裝，已隨，東岱，形留北洛，長連闕下，永翳山中，，臉落桃紅，蘅薄芳盡，芝田路窮，顧清音與淑德，接環景而俱融，
唐監察御史杜公故夫人張氏墓誌銘並序夫人張氏，清河人也，列曾岐州刺史諱發，大父博州長史諱約，考陵川令諱義，食鐘鼎門，榮衣冠地，貴光烈自遠，聲類攸存，夫人承餘慶之兆，稟柔和之則，德配君子，致繡衣之榮，道葉女圖，得錦之妙，芳蘭有比，能著賢婦之名，苡無施，終起碩人之詠，爰自蛟龍有偶，鳳凰于飛，將德音以無違，乃誓期以偕老，豈上天不慧，殲我良人，以開元廿一年七月八日寢疾而終，時年卅八，粵八月八日，權窆於北邙原禮也，樹吟秋，泉門閉夜，誓而無贖，式以題銘，四德備，六行，容華歿，芳音流，月生兮松風吹，佳人逝兮薤露，百歲之後有同歸，
大唐故昭武校尉守汾州介休府折衝都尉上柱國馮君墓誌銘並序君諱昭遷，字遷，以其先信都人也，遠祖因官，寓居上黨，今為上黨壺關人，曾祖慶，祖師行，父道濟，並樂天知命，養素丘園，君戒慎謙和，溫恭克讓，依仁遊藝，抱質懷文，頃遭艱虞，中原多難，橐展用，官賜遠臨，復以性正心平，如莖無二，府主志憂疲俗，精擇其能賦斂委之，果當所寄，何圖善者無壽，奄至凶衰，春秋五十有一，以大曆八年十一月十日終於依善坊里之私第，盛年倉卒，孰不痛心，閭巷傷嗟，違邇歎惋，府主念惜，立案議能，紿官錢廿千文，以充齋殯，既彰忠勤之操，復表恤下之恩，孀妻太原王氏，跪捧惶，肝心屠裂，即以其年閏十一月八日，葬於州城西南七里先祖舊塋平原，禮也，嗣子榮，哀纏風樹，痛貫五情，嗟白日之長辭，恨幽泉之永隔，泣血刈面，號叫慟天，恐歲月遷移，桑田變海，刻石紀德，庶不朽焉，銘曰，稟氣溫雅，用性謙柔，孝行無比，貞廉莫儔，其一，恂恂鄉黨，清慎公門，官兮答效，賞兮酬勤，其二，生兮若浮，死兮若休，銘文貞石，以紀千秋，其三，
唐故張君墓銘並序君諱朗，字寶貴，河內武人也，今貫居河南縣焉，魏太子友范者，即君先也，瑤玉清越，剖昆嶺之瓊英，錦質光，濯成都之溢浪，代間人物，芬馥時英，祖榮，父通，並肅景霞霏，操鮮泉氐，仁莊雲峽，潤蘭友於平生，貞藻永潭，潔筠行於千載，君榮華寒水，芳習幽叢，孝景童，友清歲，及名流弱冠，德懋中年，斟榮利以浮華，考寵辱之攸在，於是嘯傲丘壑，韜志林泉，怡情風月之霄，畢性一丘之內，方申引領，送春目於高巖，奄頓巾車，落暮於危嶠，春秋五十，去貞觀九年四月十六日，終於清化里私第，夫人樊氏，南陽人也，峻節標華，貞規夙挺，月開文鏡，映星婺以分暉，清浪漪潭，澹冰沼於寒夜，自行張氏，潔桂馥於春柯，既饋榛羞，藻蘭薰於秋實，雖早虧天蔭，保孤蒙，咸成斷織之規，並慶觀光之夕，冀申柳，歡長誕以壽，俄落桑陰，悲促景於虞谷，春秋七十有七，越以乾封二年閏十二月二日終於清化坊私第，以其年廿七日與君合葬於河南縣平樂鄉芒山之陽禮也，嗣子崇，宣議郎，騎都尉行棣州滴河縣尉，恐阜落青庭，波潮淥沼，敢憑良執，敬述銘云，基峻岳，帶長河，挺丹桂，竦瓊柯，夜台寂，悲風過，親友去，狐兔多，
唐故天平軍節度隨軍將仕郎試左內率府兵曹參軍李府君墓誌銘並序承奉郎前行沂州承縣尉上柱國陳圓撰府君諱字惟一，其先隴西狄道人也，代襲簪琚，故略而不書，曾祖諱世傳儒雅，高上不仕，祖清廉秀雅，少習詩書，惡為趨塵之吏，亦慕先人之風，處其士而宦，考郾，風著盛業，可武可文，縮略詞才，兼濟於世，從所知曾任奇職，亦當奇要，不樂守而退其靜，親遨雲水，逍遙自然，公即郾之子也，風儒人物之盛，間代英桀，造次莫得而比焉，少小以節行孤高，儒居道隱，卅餘載，詞調清麗，賦有文華，雲歌月詠，外叨釋教，內究典墳，滋味道業，樂在孤寂，告所知為天平軍節度隨軍者，蓋遙籍其俸，以資所闕，公行非飾外，言必由衷，謙謙君子，其儀不忒，嗚呼，春秋有六十矣，大中四年五月一日遇疾，終於東都永豐坊之私第，以其年八月廿日歸祔雒陽里之北原先塋，禮也，夫人廣陵高氏，母儀內訓，令淑有聞，及笄之年，合彼君子，有子三人，長曰從周，德志清靜，高明柔克，習學究業於龍門之側，歲及弱冠，俟命未至，痛盛年之染疾，乃先公而歿，次子曰敬仙，第三子小仙，俱孩而未就學，夙姿俊秀，皆曰器焉，公貞干於外，而慈孝於家，虛己披懷，惠無不逮，服屬之內，孤而未受室者，長而未從人者，公皆己任其事，婚嫁各得其所，圓忝同居郡里，承公之愛，備其攸事，奉命為刊石，志文不敢讓，銘曰，惟我君兮，儒風風著，在生從事，游刃而翥，倏斯逝兮，杳然無語，號子哀哀，哀無已茹，松賈萋兮，嘉猷永佇，刊以玄石，志於其處，樂安孫漢章書鐫刻字，
大周故左衛翊衛和君墓誌銘並序君諱克忠，字，汝南人也，其先大單于窟跋襲爵為白部大人，及大魏初基，將有南，遂統其部落而為附臣，太和中，有詔諸複姓聽從夏音，遂改素和為和氏，自茲以還，代襲軒綬，曾祖景樂，隋左屯衛大將軍儀同三司，文武，寵隆台禁，祖君立，彈冠方仕，早喪賢良，考行則，唐慈州司倉參軍事，百城感其廉正，謳頌盈衢，千里鏡其仁明，府庭無事，君忠光節，孝德門，處仁義之宗，妙折旋之禮，起家調補左衛翊衛，君志疏放，尚幽閒，絕跡市朝，遂安孝養，階除失步，幾切於啼嬰，慈愛彌隆，遽褰於扇枕，嗚呼，良木斯壞，哲人其萎，以久視元年十一月十四日卒於三水縣古公鄉之私第，春秋五十有七，即以其月廿二日殯於縣城之西原禮也，庶恐清微泯滅，令譽湮沉，爰勒斯銘，用旌不朽，其詞曰，朔方茂族，佐命神州，爰及苗裔，允襲箕裘，夫君德宇，人倫罕儔，然在目，俄成去留，
大唐故朝散郎行潞州上黨縣尉王少府公墓誌銘並序前國子進士張閑撰公諱嵩，字，大涼人，即琅琊王晉之後也，東州列壤，南楚建邦，鄰道柏而開疆，掩淮漢而分紀，可以雲素鏤乎金石，歷古今而不昧，傅雅頌而無窮，所謂伊人，在於茲也，曾祖令思，齊正員外郎，隋梁圉城縣令，祖元楷，唐夏官郎中，逃州都督府長史，徐州刺史，父師順，唐睦州遂安縣令，沂州長史，並杞梓環材，純鈞利器，榮堂樹業，仲弓陳氏之先，餘慶傳聞，若乃旬家之胤，公故滑州白馬縣，潞州上黨二縣尉，精閒法理，明練爰書，直正清強，地居山谷，以開元十四年夏四月忽染遘疾，以其月廿一日夭逝，春秋五十有五，即以其年歲次丙寅五月戊寅朔七日甲申寧定於懷州修武縣北原，禮也，長子澹，次子濺，仰天號訴，望絕於承顏，擗地窮迷，痛纏骨列，卜安之禮，既寧神於九原，咸報之誠，思著跡於千祀，式刊貞石，永紀幽銘，文相質兮長不朽，里終壤兮垂令名，其詞曰，掩櫬東國，歸祔南蠻，泉芳猷永，壙戶深寒，生終何易，夜曉方難，文猷絕矣，幽美徒刊，其一，需駕容輿，郭門超忽，挽響田橫，簫吟同勃，風切松苦，煙沉隴沒，刊翠石以徒芳，播請芬而不歇，其二，日月功名，山河茅土，人理同逝，生涯易古，職位長辭，永歸泉戶，墳塋烈而翠石沉，松柏碎而黃塵歇，其三，
大唐故雲麾將軍可右威衛將軍員外置同正員上柱國右羽林軍上下兼知射生使監河東河西道兵馬使內供奉高府君墓誌銘並序公諱定方，渤海人也，祖神，右金吾將軍，考護，左衛將軍，公含煙之秀德，稟河岳之上靈，氣蘊憤於雲霞，志藏貞於金石，立行可模，置言成軌，英華外發，冰潔內明，其動也若雷之震，其靜也若山之寺，其正兮如電之逐，其取兮如風之飛，信貔虎之威，實熊羆之壯也，爰拜雲麾將軍，守右威衛將軍，員外置同正員，右羽林軍上下仗，內供奉，上柱國兼知射生使，敕賜上宅三區，亂彩一千段，細馬十匹，公修七德以侍衛，謀六奇以偶戎，忠誠越飛之效，策功殊汗馬之勳，爪牙之詠以鄣，腹心之頌斯煥，邇無不懷其德，遠無不畏其威，雖廉藺之高，無以尚也，而遘疾彌留，焉大漸，開元廿二年秋七月四日甲子薨，春秋五十一，以其年八月廿六日甲寅葬於洛陽東袁村之原禮也，嗣子琳等，痛慈顏之永隔，悲風樹而無徵，奉觴奠以摧心，仰蒼而泣血，悲乎，蟋蟀在堂，歲聿其暮，梁木其壞，哲人其委，克播遺塵，以刊茲石，其詞粵，赫矣將臣，忠焉居位，腹心內貞，爪牙外利，德蘊貔剛，志懷虎毅，驕悍戎夷，哮豁不義，振育禁兵，侍衛蘭，居安如危，恭勒勵己，巖巖若山，清冷如水，檢跡闕庭，名揚遐邇，太山其頹，是人所竦，逝者川流，寂寥楊塚，一辟荒埏，長扃幽隴，身歿名存，鐘石所重，山人愿詞，
大唐宣義郎行左衛騎曹參軍攝監察御史賜緋魚袋四鎮節度判官崔君墓誌銘朝議郎行洛陽縣尉裴穎述維唐乾元二年秋七月八日，清河崔君諱字光遠，終於東京思恭里之私第，享年以五十有九，以其月十八日，窆於河南縣朱陽鄉之朱陽村原，嗚呼，僉以時服，牛車一乘，墓而不墳，馬鬣四尺，存有代耕之祿，沒無擔石之資，何其故，君子曰，清矣哉，夫夫也，安舒沉靜，寡慾勤儉，近墨家流，而頗精白，君姜姓之胤，清河東武城人也，周則祚土，齊為列卿，六代祖隆宗，後魏齊冀幽定四州刺史清河郡開國公，邁種威蕤，流澤繁衍，曾祖裕，皇襄州率道縣令，祖丘，魯王府主簿，父賓，淄州高苑縣令，皆檢身而獨善，故不振於大位，君，高苑府君之次子也，性貞素，有志節，好學不倦，服勤累年，年貳拾柒，明經擢第，調補澤州晉城縣尉，轉晉州洪洞縣尉，充常平鑄判官，天寶中，邊垂警急，職務填委，賢推自隗，事不易堯，以左衛騎曹參軍攝監察御史賜緋魚袋四鎮節度判官，與能也，乾元初，帑錢藏未殷，沃饒在鹽，監察御史李公首薦君於相國第五公，省鹽池事，角外斛視盆牢，鼎味斯和，武刑斯，國儲軍實，時議多之，尋以病歸，奄然不祿，司御李公臨哭淒慟，喪事資之，序日，故舊不遺，仁德歸厚，信矣，夫人隴西李氏，冀州南宮主簿遜之女也，婦德尚柔，實聞貞吉，天不惠，降此鞠凶，一子千齡，志學之年，執喪有禮，在疚，行路傷悲，銘曰，鐘鼎遺別，英賢代有，注傳古今，銘啟座右，降及夫子，直哉惟清，素書交辟，朱紱增榮，永懷會面，宛若在眼，繡未成衣，霜曾落簡，嗣子一身，窮居四壁，密親哀送，長夜永隔，
唐故鳳翔觀察使神策行營兵馬上都留後段府君墓誌銘朗議大夫前慈州別駕從庭訓山涵玉而川潤，君有德而臣良，則我唐故金紫光祿大夫，試光祿卿，兼穎州別駕，上柱國姑臧縣開國侯段公名晏，亦字也，公出自顓頊之後，隴西郡人，遠祖因宦，徙居洛邑，今陽人也，弱冠之歲，經史博通，屬國步艱危，從戎棄筆，文武備體，忠義資身，在幕掌記，判曹人奏，獻敷軍務，官從累任，自致雲霄，主輔三朝，位兼半刺，頃使主交河郡王兼御史中丞李公尹府鳳翔，公乃上都留後，誰為任鳥棲釁起，蟻斗禍徵，更夢兩楹，木年知就，命童易簣，適順處時，公春秋有七，以大曆七年四月十三日夜終於京兆崇仁里私第，嗣子伯英，志學之歲喪天，摧絕處女，中殤祀，擗地糜潰，夫人汲郡尚氏，號天泣血，氣竭慟哀，撫對孤沖，肝膽荼裂，誰為歡游之館，今聞薤露之音，歌笑之堂，俄變凶廬之所，親姻號慰而馳，賓朋予慟而脫驂，卜筮協從，宅兆將厝，以其年十月廿六日遷殯於京萬年縣崇義鄉姚村，禮也，遲盾車而不返，樂孝泣號路何歸，思紀在能，銘石於永，其詞曰，文明兮俊人，挺生兮王國，秉操兮忠貞，孤標兮迥恃，其節兮匡難，其儀兮不忒，問望兮，楷模兮士則，天命兮未永，日沉兮昧黑，曾靡兮遺，事從兮靈殛，適順兮有往，神理兮無惑，勒石兮為銘，永存兮盛德，
唐杜陵韋氏側室李氏墓誌銘並序秘書監分司東都韋澳之側室李氏號越客，其父元為神策大校官至兼侍御史，爾年十五，歸於我，歸我十二年，年廿六，咸通六年十二月十四日卒於東都嘉慶坊之第，其年十二月廿五日葬於萬年縣洪固鄉李尹村南，東北距我正室河東縣君裴夫人之塋五百步巳來，性柔順明慧，承上接下，余素多病，藥膳進退，衣服寒溫，必能撙節調適，用安吾身，余二男三女裴夫人所出，承順迎奉，盡卑敬之禮，三男三女，心愧其意，待若親愛焉，及卒之日，一家悲惜，其為人也，斯可知矣，凡生二女四男，今其存者五人，雖尚孩孺，性頗孝謹聰惠，必能成立，吾老而被病，待汝而安，捨我長逝，痛可量哉，聊書憫悼之誠，用志其墓，爾或有靈，知吾盡於爾也，銘曰，蘭之馥兮之英，雖芳而艷兮難久榮，日既落兮霜復零，永緘傷恨兮何時平，
大唐故上柱國宋府君墓誌銘並序招福寺部維那師玄制君諱感，字大總，京兆人也，昔大乙封商，大啟其業，微子居宋，垂裕後昆，曾祖憬，隋豫州刺史，建作牧，德著於馴烏，祖干，朝請大夫，束髮登朝，禮光於執雁，父禮，任承奉郎，邦家豪舉，鄉黨羽儀，聲振五陵，望高八水，君風神清逸器宇虛閒，業劭豐財，實契千金之子，道貞無悶，遙同佰玉之心，屬軍事有庸，蒙授上柱國，方期騰英武帳，薦響文昌，升班仕進之門，遊藝芝蘭之室，何圖降年不永，遘疾彌留，遽盡生涯，奄遙幽穸，以永淳元年歲次壬午七月壬申朔十一日壬寅，卒於道政坊之私第，春秋有一，即以其月十八日己酉，窆於白鹿山之陰，禮也，惟君儀形峻整，操履端凝，堂構不虧，家業彌廣，何天道之無信，嗟人事之難常，冀有徵於福善，忽聞命於殲良，恐奔曦之驟易，寄貞礎而傳芳，其詞曰，虞臣創業，殷胄承祧，錫土命氏，食邑登朝，冕華帶日，響含飆，人物起，德音孔昭，其一，乃祖乃父，允文允武，風肅靈台，月照神府，聳望司牧，飛榮鎮撫，族茂西河，價中輔，其二，門傳通德，家有餘慶，玉樹凝滋，金聲動詠，方人檠，河爽天命，旦宅焚芝，夜台懸鏡，其三，正犯悲風，猶乘苦月，禁門暫啟，容車乃發，故里寂寥，平原趨忽，一歸泉宇，水背城闕，趙景公寺都維那滿願書，
定國夫人即李震妻，原石殘缺殊甚，當是由於徐敬業起兵揚州，武後曾令剖墳折棺所致，大唐故梓州刺夫人諱闡宏圖於秦門承鐘鼎，人贈并州刺雍州始平清風謳長史座篪之並茂，龍朔三人薨，定公在疚，夫人總攝京邑，移丹旒於劍道，回縞駟環氣象而愈深，於是宅慮真一德罔褰，三從有裕，彼蒼寡於小寢，春秋五十五，迄於大人喪女師，豈唯列閫銜哀，殊子朔日子，合葬於定薦躡清班，循陔之養莫追，望多人秀，材惟國楨，百家是式，襟凌霰，顧禮求微，披圖采絢，酏肅事，珠翠防奢，內彰貞婉情俄標，攀柏，哀哀集蓼，
大唐故騎都尉公士趙君墓誌君諱行安，字弘瓚，其先南陽人也，出自帝顓頊之苗胄，有周之別族，君即京兆侯元鳳之十二代孫司空公之後，因官秦雍，今為部人也，曾祖宏，隋揚州參軍，祖願，隋秦州長史，考世雄，皇朝左武衛長上，並器包瑚璉，材實棟樑，七德俱兼，九功咸備，君孝以居家，仁以愛物，行周宗黨，義其交鄰，往以立德立言之歲，遂乃丁憂，泣血三年，哀虛在疚，俄纏風瘵，於今不痊，忽降鵲衣，冥符暗至，福善無徵，便驚閱水，以先天二年十月二十八日於永興坊第，春秋六十七，以十一月十二日，於萬年縣長樂鄉，禮也，嗣子文林郎默寂，哀纏罔極，痛結九泉，冀乎乾道變化，漢水無移，歲序推遷，佳城不窺於白日，式刊貞石，用志幽泉，開元，
隋尚書右僕射北平襄公第七息謁者台議郎故段世弘，粵以大唐貞觀五年歲次辛卯十月丁亥朔十四日庚子，歸葬於雍州咸陽渭陽鄉，
唐故河南宇文府君墓誌銘並序國子進士周珍撰公諱琬，字琬，代郡武川人也，炎帝為所出之先，普回曰受符之祖，則有定侯嶽峙，文皇龍躍，承家翊魏，開國稱周，奕葉英華，斯為盛矣，曾祖洪亮，皇靈州回樂令，祖楷，皇綏州義閤府左果毅，父延陵，皇朝議大夫授綿州司馬，雖從事鞅掌，而游心澹泊，垂裕積慶，實生我公，洪惟執志謙默，有質端偉，義存展惠，德不近名，空素業能資乏絕，狎朱門匪高軒冕，事親孝而奉兄友，訓家儉而育子慈，慕君平而取給，欽仲長而不仕，於是人倫遐矚，聲芳坐馳，族兄故黃門侍郎嘉而悅之，因而器之，而後朝選，尚其不干祿能人之蠱，匪帶財多克家之譽，矢死不倦，輸誠靡他，嗚呼，積善無據，享年未永，春秋六十二，以天寶三載六月五日終新昌里之私第，其載十月廿日，窆於萬年縣龍首原禮也，盈里閭而淒慟，及路衢而惻，伯亡友季焉知己，婿違外舅乎猶子，感夫，男明敏而趨德，女柔麗而有則，未畢婚娶，如何憫凶，夫人天水趙氏，桃李猶春，室家承式，痛孀嫠而俄及，念遺孤而無怙，嗣子逖，遂等奄茹荼蓼，永遠顏色，既號天靡訴，庶刻石銘休，知余先人之故也，將悉其事，能旌其德，撫孤泫目，敢不欽承，雖荒唐無取，由梗概而為志矣，銘曰，和惠因心，廉沖自得，持身無玷，睦親垂則，昔為英胄，今在齊人，遐思赤族，不慕朱輪，投跡塵俗，勞形奔走，和光葆真，人先己後，天乎不傭，罹是鞠凶，俄然永隔，仰止無從，愁扃荒，泣樹孤松，冀星霜兮長垂，令問金石矣銘彼高蹤，宣德朗行左領軍長史曹惟良書，
大唐故朝散郎試平盧軍司馬賞緋魚袋士府君太原郭夫人墓誌銘公諱如珪字瓊，其先出自神農，枝葉分散，因官命族，賜姓曰士，今為河內郡人焉，隨季范丐，代祿不絕，莊伯貞子，冠纓相繼，故能光輔五君，克昌三晉，文武不墜，以迄於今，祖嶷，皇朝散大夫，守大理正，上柱國，哀敬折獄，明啟刑書，審不疑之反平，樹於公之陰德，出為穎州司馬，贊六條而庭閒，佐千里而訟息，父柬，皇朝議大夫，使持節伊州諸軍事伊州刺史，上柱國，威恩兼著，賞罰能明，萬里無塵，三務狎野，公則刺史之第九息，公侯之子，必復於貴，幼而能仁，長有大量，以為武定禍亂，衛境是先，解褐授幽州臨渠府別將，轉拜潞州府別將，公材為時雄，智周出俗，范陽郡節度使張守慕公文武英傑，濟時務，別表授平盧軍司馬，賞緋魚袋，位不辭賤，祿薄材優，即新館以就班，勖自強而不息，中權後勁，並在一身，外義內恩，忠孝雙美，夷落驚懾，士卒肅清，久染風塵，幾踐霜露，勞心貌悴，計慮成災，何期靈藥無徵，以天寶二年四月廿九日終於范陽郡薊寧里，春秋五十有九，將軍為之墮淚，行路以之傷懷，夫人太原郭氏，細侯郭信於竹騎，林宗擅美於仙舟，父賓，許州襄城縣丞，夫人即丞公第十二女也，素質清慎，不待飾裝，葛覃修浣濯之衣，藻觀祭祀之敬，兆諧鳴鳳，慶結乘龍，一家盡以為宜，九族於焉光美，夫倡婦順，歷任相從，寢疾彌留，天未悔禍，遂終於平盧軍公館，春秋有四，粵以天寶三載次甲申四月甲午朔，廿七日庚申，合葬於河南府河南縣河陰鄉北邙伯樂之原禮也，南望帝城，蔓草連芳於苑梅，北臨津浦，薤歌響接於舟人，楊葉悲風，松塋思月，龍劍與雙魂共沒，馬鬣將千載空存，誕彼二子，岐嶷繼體，孝敬因心，感鞠育之恩，極號之痛，以為天長地久，谷變山移，茲貞琰，勒為銘記，其詞曰，晉卿望族，漢臣華宗，和鳴得地，跳躍相從，詞無不腆，禮有其容，齊眉期吉，與屍遂凶，夜台促景，日落高舂，生則異室，死必魂同，榮樂未幾，冠蓋成空，千秋萬歲，水掩泉中，嗣子惟政書，
校尉李府君墓誌銘其先隴西城紀人也，違祖嵩，拜屯留侯，因而家帝子，氣應真人，大漢宗周，公侯不絕，曾祖遷，詞，德金，志全高尚，莫從徵辟，祖取，屬隋道雲季，多，豪右之宗，徙居慶部，遭斯叔棄，處獨明，有鼻兌慚，多須獲譴，上路騏縶，高城鵲起，父素，歲及成人，皇居易，隋失其鹿，我後飛龍，由是玉帳運籌，金革敵，氛埃盡掃，廓清，授朝散大夫，惟君天骨恢弘，風雄舉洪深，德高而志益卑，辯大而言若訥，故進就崇而讓，居家班齒欽風，儕倫仰德，九族既穆，百，嗟乎，弔賀不恆，倚伏更進，楊子雲之運盡，作賦夢腸，楚祿將齊意蕩，彌留積疹，膚腠靡瘳，享年八十有二，終於私，夫人馮氏，四德無忝，三從孔殷，傲不言，譽侔胎教，風未極，露俄曦，春秋七十有三，奄捐館舍，長子修禮，不幸命，今也亡，禮妻郭，嫡孫品之，仲子修義，次子修德，晨雞曉唱，問安追將羞思未原而至隱越開元十四年歲次丙寅十二月乙亥朔一廿二日丙申，合葬於長子城東南七里平原，禮也，水不捨之川，西據鳩巖，便似其頹之岫，故人沫槨，然進銘蟲篇作頌，其詞曰，函開之外，酒泉之東，氣，子皇宗，元良大漢，勇冠秦中，弼諧王道，乃祖之功，一，垂，斯順君干蠱，作人之俊，令望外融，神謀抱含，春桃發艷，月桂抽芳，回文耨錦，，不其一，孫翼子，安措成墳，草泣垂露，生氣，懍凜應存，
唐故京兆韋府君夫人高陽齊氏墓誌銘並序季弟鄉貢進士孝曾撰有唐大中十四年八月十八日，韋公夫人高陽齊氏終於洛都建春里私第，享年五十九，其年孟冬二十一日，合葬於平陰鄉積潤村之原，禮也，齊神農後，承姜分呂，代有勳名，具詳史牒，事繁而不書，皇祖余敬，皇朝朝散大夫，滄州清池縣令，贈秘書監，祖，皇朝銀青光祿大夫，尚書工部郎中，贈太傅，烈考，皇朝朝議大夫，衛尉少卿，夫人字孝明，即少卿先府君長女也，及生失所恃，未齠齙而識度不常，韋氏先姑憐而重之，視遇猶女，姑小子曰素，美秀而文，姑常撫夫人首曰，笄無他從，必為我季婦，及終又言，洎先君由刑部郎中出刺鄱陽郡，召孤甥而遵遺旨焉，居七年，韋公舉進士，不得第，才貌期乎一戰，眾冤之，往往亦自惋，及冬而歿，先君憫夫人少孀，薦痛韋甥遄逝，夫人懼增其悲，雖哀纏於內，每侍左右，未嘗慘於色，及再罹大禍，幾至毀滅，常以室妹三人為心，故強食終喪，教主女弟皆得成家婺居將四十年，而端嚴自飾，為宗族之規範焉，有二子，長曰阿改，次曰齊五，皆齒未小學，相繼而夭，列於墓之坤維焉，蒼蒼既遠，福善難明，莫報伯姊之慈，徒深仲由之苦，銜哀屑涕，紀述多遺，銘曰，惟仁者壽，夫子格言，禍兮福倚，老氏攸傳，猗歟我姊，德茂道全，既嫠既獨，宜膺永年，何未及歲制，而奄隨化遷，九宗哀恨，罔究儒玄，夏日冬夜，皆成大暮，歸於其居，北山周圓，
唐故隴西郡李府君夫人清河張氏合祔墓誌銘並序女婿太原郭緒制李氏之先人，楊公之苗裔，徵其遠葉，積服簪裾，下習皇帝為宗，上念老君之聖，述其先世，策立至今，後代子孫，皆為胤序，皇曾，皇祖不仕，諱隕，先府君諱澄時，君諱讓，本貫魏州莘縣太平鄉北孫村人也，因仕馬潰亂，遷居異邑，惟府君故貽業，久楷閭，慷慨其行，擺脫緇，甚為人也，禍福胎基，具其裔矣，奈何歸修短，夜寐長辭，遂以大中四年十二月六日卒掩禍患，終於博州武水縣易俗鄉渦村斯，享年五十有八，惟夫人柔夙著，懿範，言行容工，諒為俱美，行配之宜，其室所冀人，俟以偕年，去大中十二年三月十八日染疾，所終同居斯第，享年七十有二，嗣子五人，長男可封，仲男可及，季男可九，女十二娘，適於郭氏，十三娘侍於解家既女孝養為先，侍節罕見，聲透雲霓，鄉閭話遍，豈期早喪天然，傷催泣血，六親別以永千秋，男女隔兮萬代滅，父母俱喪，別業安塋，心終摧，氣沾血土，然至咸通三年歲次壬午正月庚午朔十日己卯，俱窆於當村東北二里，附先塋之後，禮也，其塋東臨津界，西輔長堤，前倚朱神，後隈阜，塋安此處，萬代千秋，後代子孫，早加榮祿，但慮桑田變改，陵轉移，刊石為詞，同於泉戶，乃為歌曰，猗歟府君，積慶兒孫，遺榮高貴，志道謙尊，其一，於家孝悌，處長常存，忽歸大夜，掩面荒親，其二，夫人芳猷，琴瑟齊休，同歸幽壤，鸞鏡同收，合巹同禮，，
俗姓張充王不祥誓捨家族法華維摩屬永發配住法行伽法俗傾光屬任當餘年內沐施作辨化緣斯畢，開元十一年臘月十七日從化，春秋六十二，夏凡門等攀慕開元十三年廿日，於靈泉寺西懸壁山一期之嚴事報萬方之雲伊族姓之間，士實網，悲代閒之淪溺，違之舟，金經之法寶，修梵宇浮坊，天而往，痛處生而必亡，有門人之報德，圖像於山陽，徽音於幽谷，傳永永之芬芳，
唐齊州山茌縣丞張府君墓誌銘並序河南府戶曹魏承休撰諱齊丘，安定烏氏人，漢趙景王耳之後，晉涼武王軌十三代孫，君子見機，賢人宗變，聞甘公之說者，識天下有歸，想竇融之風者，知河西可霸，是以棄常山而取趙，國以永存，辭散騎而圖涼，王業伊始，高祖伏，魏威厲將軍，散騎常侍，文武縱橫，蔣通不辭於，雍容敖雅，子仲見推於上賓，鄭默之不累清談，特光參乘，高堂之有神聖政，實由論樂，曾祖敏，六官建，授冬官下士，勳州別駕，伏波將軍，奉車都尉，建威將軍，荊，鄧，壽三州司馬，亳州長史，周建六官，首參於多士，王化萬里，俾宣於半刺，侯共載，諸將莫儔，馬援論兵，與我常合，奉車之任，掌天子之乘輿，建威之寵，擁韓國之麾蓋，只如荊鄧掌武，梁譙分職，雖司馬謝弈，每以方外稱高，而上佐薛兼，常謂秩優自損，祖父會，隋國子進士，武德初，佐五府兵曹，鄭縣令，通事舍人，歷幽，原二州長史，同州別駕，洛州長史，濟二州刺史，胄子修業，賓於王庭，參軍兵，其政，韋弦得寬猛之衷，敷奏有抑揚之美，累佐府州，每興謠於邦國，屢分竹，恆闡頌於仁明，父處節，益州參軍，潞州司戶，常州錄事，居梁竦之宏圖，從子荊之薄宦，在割能斷，撥繁不疲於案牘，當官而行，繩非豈憚於強禦，君稟訓清白，樂茲名教，高直上，陽烏之而自回，利器無前，蛟龍拂之而中斷，起家左金吾衛引駕，金吾翊道，鑾駕前驅，當六郡之良家，參之妙選，才地之美，疇與讓焉，考滿，調濟州山茌縣丞，控齊國東陵，割青州西部，舊俗詐，移風在人，乃戢長離，匡小邑，豈唯處議官法，固亦在邦必聞，嘗張暢有名，佇膺推薦，誰謂桓譚不樂，奄然，以天壽二年八月廿五日，終於官舍，春秋卅有六，以開元五年三月廿日，遷祔於洛城西北高原禮也，嗣子時譽，侄具瞻等，早聞庭禮，敬奉楹書，方追往日之期，遂結終天之痛，庶夏侯嬰之石室，千年暫啟，文康之玉樹，萬古長埋，承賢胤之，用紀逸人之墓，銘曰，壯哉景武，辟趙開漢，及苗裔，既侯且王，家聲祖德，疊懿聯芳，積慶之後，挺生令章，前驅位，雌伏名揚，高志未遂，中年殞喪，青春非我，雲夜何長，公業有，君其不亡，
唐會昌三年歲次景寅五月五日戊河中晉，絳，慈，隰等州觀察支使，試秘書省校書郎，清河崔隋妻趙氏夫人終於上都常樂里之第，享年卅有五，其年八月，夫與長男肅護其櫬歸於東都，十一月十六日，葬於北邙，從崔氏之先塋禮也，隋自敘夫人之終始於墓云，夫人天水人，曾諱然，官至上郡城平令，祖植，終嶺南節度使，父曰從約，常歷重諸侯之府，四立於朝，今為尚書都官郎，清不受，規以自檢，官於時，爵於朝，囂者憚而德者師，故有淑女媲予焉，郎中出於滎陽鄭氏，夫人亦別祖之出，可謂代修其姻矣，夫人實郎中鄭夫人之長女，予德其門，故常就業求貢，凡十年，一以資夫人之家如家焉，夫人開成元年年廿五適予，至於終，凡十一載，或從郎中，或在長安，不常與予偕，夫人神清骨羸，少以女功奉長上，無蚤夜，洎嫁，貧不展，無何，中其疾於屈伸俯仰之間，凡六年滋極，嗚呼，婦於崔九載，予始獲春官第，十載，予始從汝墳辟，迨理裝，方欲與夫人偕，值國以冗職，禁不克就，十一載，予乃為陝服宗相府署從事，簡幣至，夫人以疾作而神耗矣，未及途而歿，嗚呼哀哉，隋痛曰，夫人之適人也，得氏於崔，得喜其夫登太常第，離索沉綿凡七載，得夫無私悅，無貳行，夫人之終不恨矣，所以為恨者，不得其壽，不得其富且貴，不得其歸夫之室，食夫之祿，此其所以為恨也，其窮乎，生二男二女，三己不及殤而夭，今其一且又疾瘵綿綿然，不敢希其成人，又何分之薄耶，夫人性於父母孝，於長幼順，於骨肉愛，於僕隸仁，不嗜妝服，不飾煥麗，順夫情，孝夫族，夫人之為子為婦也如是，予自哀其家之衰，不當夫人而肥之安，能過恨其修短乎，銘曰，星墜劍沉，神窮數極，松千暮，壽夭奚測，孝敬柔婉，可謂全德，倏成妍華，忽作幽宅，夫祿未享，身惜莫惜，豈其分耶，安可理識，卜窆東土，夫人先域，藹藹松青，皚皚白，事未全敘，葬未盡飾，俟他年之一啟，方永閉於萬億，季弟鄉貢進士衢書，
唐故張處士墓誌銘並序君諱禮字章，河南洛陽人也，祖賢，氣曜白虹，章素，道長短，秀而無實，父，迥郁情峰，孤澄心鏡，才為代出，命與時乖，既而隋道方衰，天情可見，遂乃銷聲物表，隱跡人間，揚波韜光，含真練氣，苞週身之防，而有識者嘉焉，暨皇運握圖，載清寓縣，言歸樂士，居常俟終，既而二豎為災，兩楹斯夢，歌聞山木，泣下瓊瑰，以貞觀五年五月十四日遘疾，終於家，春秋五十一，夫人尹氏，克宣陰教，載成柔范，既隆婦則，爰擅母儀，錦室罔窺，織仁義而為組，玉台靡飾，鑒圖史而成鏡，將謂潘筵既別，方申禊之歌，曹輿可升，行草過養之賦，豈圖蘭芳遽歇，落風飄，桂馥先摧，薪窮火絕，以龍朔二年六月十二日終於私第，粵以其年六月廿七日，合葬於邙山之原，有子思言，因心克孝，式遵銘典，紀跡幽泉，追勒遺芳，乃為文曰，締根七聖，分枝三傑，及茲令緒，齊暉曩烈，水鏡凝明，松筠節，時逢版蕩，代屬雲雷，舜澤爰布，堯鏡斯開，已歡擊壤，俄歸夜台，粵稱嘉偶，實表貞賢，始開潘第，遽辟原阡，茲焉同穴，永矣終天，黃壚草宿，青隴松新，蹄風思鳥，泣露悲人，愴佳城兮不見日，痛荒塋兮非我春，
大唐故夫人竹氏墓誌銘並序夫人諱妙，字須摩，遼西人也，孤竹君之後，峨峨峻趾，聳蓮峰而極天，淼淼昌源，架蓬波而浴日，衣冠交映，鐘鼎聯華，岳瀆間生，像賢不墜，祖弘寶，周任青州錄事參軍，轉授相州司馬，老疾歸田，徵而竟不肯仕，父懷威，隋任幽州薊縣尉，並實標人傑，實曰國華，譽重州閭，望高鄉塾，夫人澡身蘭渚，分熊三春，毓德芝田，交輝四照，飛文歲首，縟彩煥於椒花，銳思年遒，風韻驚於柳絮，孝窮溫清，工妙延，式鏡母儀，實光女史，及梅垂三實，桃映九華，鳴玉而捫綏，儷金夫而徙軔，道光秦晉，義孕潘楊，娣妣挹其清規，宗姻仰其茂范，克勤奉盍，展敬情田，爰勖薦，惟恭靈府，不謂河湄回雪，掩晨露而將，江浦盪舟，泛夜壑而遂遠，粵以龍朔元年九月三日卒於私第，春秋六十有三，即以其年其月廿三日葬於河南縣千金鄉邙山之陽禮也，遂使虹梁之下，璧日長論，牛斗之前，金星永掩，恐蒼接杵，碧海開田，勒黃璽之清詞，庶貞風之不朽，乃為銘曰，標峰仙岳，導潤靈河，衣冠雲合，鐘鼎星羅，祉逾題劍，慶葉雕戈，乃祖曰考，聲溢工歌，誕生令淑，含英早歲，行皎析冰，聲芳樹蕙，柔范端莊，清規婉慝，婺上均華，娥升比麗，華易隕，粉川行閱，龍匣分標，魚軒委轍，奉神傷，安仁詞切，鸞鏡塵滋，鴛機網結，女青入，陰溝辟扉，素驂緩躅，青旆輕飛，初鶯曉思，遺露晨，煙雲已夕，簫吹虛歸，
唐故上柱國吏部常選王君墓誌銘並序君諱言，字法護，太原祁人也，自太子上賓，乘紫鴻而謁仙府，司州契道，馭清吹而指神都，靈源與河漢俱高，祖德共嵩衡比峻，豈直遵祥績美，賁翦功崇而已哉，史冊備諸，可略斯載，曾祖諱成，後魏游擊將軍，勇卻秦營，勳榮漢秩，祖諱海，隋安台府左果毅都尉，幼挺熊渠之藝，長襲子卿之官，考諱游，唐始州臨津縣丞，贊戢化清，吏仁懷惠，君乃庇休緒，克紹堅賢，礪節行於親朋，臨之若鏡，拾青紫於廊廟，期以轉丸，道不吾行，忽降郎之召，與善俄爽，奄殄箕裘之業，以唐永淳二年七月三日，終於洛州合宮縣陶化坊之里第，春秋五十有五，嗚呼哀哉，惟君位之合袞，可撤明王之縣，任以宣風，堪罷國人之市，享年不永，悲命矣夫，夫人河東解氏，年芳桃李，德贍閨闈，既契秦晉之，即諧琴瑟之道，固能匡夫斷織，訓子卜鄰，未盡綵衣之養，遄驚風樹之酷，有子履直等，悲纏遺扇，痛結循陔，感手澤於極書，幾崩心於院柳，嗚呼哀哉，電流川閱，露泫霜侵，恭周文之大禮，遵孔宣之故事，以大周長安三年歲次癸卯十月己未朔十二日庚午，敬遷座於神都之北原禮也，嵩巖前極，長河北流，川長地迥，木落風秋，于嗟令德，永蟄斯丘，銘曰，粵若靈源，誕惟仙胄，派演宗，名高領袖，式播清規，遽摧貞秀，哀哉大夜，何時能晝，台淪苦月，野聚寒煙，風流矣，道德冥然，松抽古域，草合荒埏，一悲黃鳥，幾變桑田，
大唐故右勳衛王君墓誌君諱靈仙，字神像，太原晉陽人也，自離翦輔秦，吉駿匡漢，文武佐時之略，庇民濟世之材，斯固國史之所詳，此可得而略也，祖綱，周上儀同司武上士，風神散朗，英勇冠時，父貴，隋奮武尉，器量凝深，清貞拔俗，君稟靈山嶽，含和表性，孝友彰於稚年，英明發乎初歲，脫落榮利，心浩然，六經百氏，無不兼綜，嗣清徽於谷，繼逸響於淹中，或春宵媚景，或秋天明月，時研商老莊，留連琴酒，州郡辟命，皆辭焉，之以宿衛務殷，期門任切，王公子弟，咸為高選，君以父任居之，隨班例也，而薤露難留，百年易往，逝川靡捨，奄從風燭，以貞觀十五年歲次辛丑三月壬戌朔十日辛未終於長安延壽第，春秋五十有一，粵以其月廿四日窆於長安縣龍首原，刊石玄扉，傳芳不朽，其辭曰，峨峨子晉，降生是贊，自茲厥後，隆棟干，離翦匡秦，音商輔漢，崇基峻極，波瀾浩汗，其一，世資明哲，篤生君子，惠朗泉淳，英猷嶽峙，外表無際，內懷通理，義有輕生，孝無終始，其二，早慕嚴鄭，棄利遺榮，耕耘五德，咀嚼六經，琴前雪起，月下風清，嘉賓滿席，樽桂余馨，其三，天道暝昧，福善攸爽，宜享遐齡，奄然長往，身非金石，名同天壤，哲人其萎，後昆焉仰，其四，宅兆有日，言指泉台，荒埏書暗，松風夜哀，芳樽誰饗，隴月徒聞，勒茲玄石，播美將來，其五，
乾封二年歲次丁卯月壬戍朔五日景寅海悅者，西州高昌縣人也，斯乃性淳，景行潔，宜近遐壽，中維章，春秋有二，掩然殞逝，即以其日殯葬斯，宗族號兆，鄉閭痛惜，哀哉，頌之云爾，
唐故西川少尹支公墓誌銘並序門吏武寧軍節度掌書記前鄉貢進士吳廷隱謹撰公諱訥，字景回，乾符五年七月十三日薨，惟先司空承通德之資，受廣才之誡，故靈源沃日，廓勢於長瀾，茂翹雲，孕華滋於弈葉，公即司空第四子也，公年逾舞象，離讓水之家鄉，志茂全麟，就蕊山之講習，俄授之文石，因以書倉，豈唯賈逵之僻春秋，月尋一遍，黑子之探秘奧，朝讀百篇，抑亦侔結繡而蹙金，逾凌顏而轢謝，妙含清濁，式中古今，已是張松，無遺於一覽，更同應奉，俱下於五行，將負笈而造秦關，忽逢知而邀嶺嶠，志通天下，體同人之出門，水在地中，葉君子之容眾，遂歷籐，富，貴，柳四郡，進由守正，倚有乘剛，著德琳之絳衣，易幼安之皂帽，業臨州而豺狼不動，清若涵冰，巴持郡而神鬼無聲，明同舉燭，從罷柳拜蜀亞尹，自龍牆而辭留乞，撐彼土船，期井絡以制奸豪，佩於金印，何圖岐無時於臥蓐，溫有阻於雄飛，奈二堅之見侵，徒百醫而備至，俄沒於洛宅行修里也，嗚呼，昆火熾而良玉焚，庭霜降而芳蘭殞，天道何昧，殲我淑人，豈明神之不也，豈運數當然也，傷矣痛矣，不可見也，已矣，公享年五十有六，夫人太原王氏，道符琴瑟，德蘊椒蘭，旋申藻之儀，頗挺閨房之秀，長子汾，前渭橋專知官神武胄曹，次子澤，次子瀆，未仕，以積為繁祉，生在慶門，固請賞於沖，諒聽英於鮑靚，公仲弟詳，見任武寧軍節度使，兄諶德至，弟班高，翩翩皆羨於雁行，振振克符於麟趾，洎楊仁鍾愛，喪天倫而幾欲去官，文聘撫孤，指地下而永言如子，其汾等槁形柴毀，泣血銜哀，遂考筮占龜，得吉兆於六年五月廿五日，祔於先司空塋之側，禮也，廷隱竊蒙大彭尚書拔於丘仞，辟在隗台，摹作者之碎金，固同瓶罄，紀名昆之埋玉，庶比管窺，但稟命酸傷，乃為銘，銘曰，於穆皇世，誕生哲人，宛是名器，居為席珍，四綰郡符，從亞秩，雁序分飛，鵬霄折翼，化靈質兮長別時，閉泉台兮無見日，
大唐故贈綿州司馬白府君墓誌銘並序君諱義寶，字休珍，岐邑人也，秦左更白起之枝胤，祖玄范，隋青州北海尉，齊代之間，南陽卑秩，黽俯從事，理乃有聲，父仁憲，散發林丘，傲情墳素，有箕穎之節，誠羲皇上人，黃叔度無位宦心，郭林宗棄人倫望，君繼代襲祉，蘭菊更秀，稟中和之道，含大雅之仁，物不能屈，時不能幹，慶緒克昌，天寵殊及，沒代贈綿州司馬，豈不以堅白其操，涅而不渝，孰能無求，更榮身後，以天授二年十一月七日疾終私第，春秋五十有三，夫人李氏，成紀人也，作嬪君子，承奉宗廟，內則明訓，月儀毓德，何鳳皇之吉兆，促為之深災，閉日泉中，移天地下，有子知禮，少梗有文武之略，所經擢用，皆處要津，位列通侯，門榮戟，開元廿二年十月十九日在官而薨，時窆洛城東北，玄龜卜地，白鶴留祥，貽厥孫子，胤業其昌，嗣子萬，父沒觀行，顧命有誡，匍匐而遵，乃於壽安，發徙祖墳，京師迎親喪，同歸此塋，用周公合葬禮也，雙需雙，載馳載驅，號泣隨之，先遠攸屆，新塋舊櫬，哀今悲昔，敢作銘曰，神理浩浩，生死無涯，薤歌先路，蒿里為家，伊惟府君，遺善後聞，塋松為蓋，隴兔成群，卜宅移吉，俄遷此墳，爰自河南，遷神鞏北，恐湮淪而不紀，寄琬琰而斯勒，
大唐東都荷澤寺歿故第七祖國師大德於龍門寶應寺龍首腹建身塔銘並序門人比丘慧空撰粵自佛法東流，傳乎達摩，達摩傳可，可傳璨，璨傳道信，信傳弘忍，忍傅惠能，能傅神會，宗承七葉，永播千秋，說般若之真乘，直指見性，談如來之法印，唯了佛心，有皇唐兵部詩郎宋公諱鼎，迎請洛城，廣開法眼，樹碑立影，道俗歸心，宇宙蒼生，無不迥向，遂行邁江表之際，方有胡羯亂常，般若護持，傳燈有屬，享年七十有五，僧臘五十四夏，於乾元元年五月十三日荊府開元寺龜然坐化，其時也，異香滿室，白鶴翔空，有廟堂李公嗣號王，再迎尊顏於龍門，別有挺主功臣高輔成，趙令珍奏寺度僧，果乎先願，和尚昔經行宴息，曾紀此山，冥與理通，眾望亦足，其地勢也，北鄰天闕，南枕伊川，東望嵩山，遙窺觀之指掌，西臨華岳，隱龍首之在中，擇日吉祥，建乎身塔，可大可久，萬古千秋，唯佛與佛，正法東流，承宗七葉，劫石長休，永泰元年歲次乙巳十一月戊子十五日壬申入塔門人比丘法璘書，
范陽盧氏室女墓銘有敘鄉貢進士崔褧纂皇唐咸通癸未歲正月廿八日，范陽盧氏女以疾夭於東都懷仁里，享齡廿六，越月廿七日，將葬於洛陽縣平陰鄉北陶村之原，其兄潛承母夫人之命，乞銘於崔子，且曰，吾妹以慧悟之姿，發齠齙之歲，幽閒窈窕，克協於詩禮，蘩纂組，不資於傅姆，既笄年，以成德宜象，服於侯門，景命不融，短期斯及，先是，太夫人疾痛在躬，星霜亟變，至於起居之節，寒燠之宜，必能先意承順，動無違者，勞心以遘恙，勤力以雕年，不其孝者歟，烏呼，挺是純懿，天則不與其壽，付是淑質，天則隨降其酷，竟何為哉，蒼蒼茫茫，宜不可問也，自大父而上，皆彰灼世系，標映圖諜，故得略而不書，父諱戎，皇朝寧節度推官兼監察御史，今所歸葬，實先君之墓次，銘曰，蘭芳菊秀兮郁有華姿，霜雕雹碎兮飄零若斯，昆弟悲涼兮冤纏母慈，秀而不實兮古則有之，可奈何，烏戲，
故上柱國北海璩公墓誌銘並序噫，有唐大曆十有二年，歲次降婁，春壬二月一日壬辰，北海璩府君卒於縣之私第，享年三百七十二甲子矣，哀哉，以其年冬十有一月廿四日壬申，葬於潞之附庸尚子城北五里壬癸之鮑司隸原禮也，公諱崇胤，謚字紹宗，衛大夫伯玉之後也，其先蓋筮仕於潞，遂為長子人，父元貞，大父洪徹，並性閒不仕，是乃以仁為己任，不亦重乎，公有道，子孫無忝祖考也，懿夫，柔服可懷，仲尼稱為君子，乘車有禮，內主謂之賢人，素業清風，承家不墜，公年甫強仕，會國步多虞，二紀之，孰免勞止，雖底績以帝錫鴻勳，而儕於准人，蓋取諸隨也，夫其感激倉鼠者眾矣，豈唯府君而已哉，良圖不果，奠夢斯及，已矣夫，一死生為虛誕，可哀也哉，嗣子翼，朔州尚德府果毅，悲搖風樹，苦集蓼莪，有女簫笄，顧猶在室，移天之禮，竟失資於，與夫元昆，縱縱葬事，棺櫬遂，率惟舊章，志其佳城，願刊貞石，銘曰，已而已而，逝者如斯，早世無祿，皇多有之，悲夫悲夫，命矣何圖，天則不，人其怨乎，女也未醮，男兮早孤，擗踴哭泣，死而復甦，人而欲，必也喪親，扶務襄事，以葬君身，出郭門兮直視，望孤隴兮悲辛，佳城寂寂君獨臥，空堂愁煞未亡人，
唐故將仕郎劉君墓誌銘君諱裕，字，河南人，劉文之後也，遠惟日角，啟洪胄於唐季，近膺龍顏，固靈根於漢葉，既有彰油表，亦無待荃蹄，王父神，味道守中，顯考粲，畏榮好古，君幼而岐嶷，長亦無佗，言可以范時，行可以敦俗，釋褐任將仕郎，曲池翻翰，始疊霜毛，方期輕舉，忽摧風翮，以大唐永徽四年歲次癸丑二月癸未朔十四日景申寢疾，卒於洛陽縣章善里私第，春秋有八，夫積善餘慶，立教於孔門，死生命也，實窮理於天數，悲夫，長子德，仰圓靈以飲泣，方輿以摧心，即以其月二十日壬寅葬於邙山禮也，君韻宇淳深，夷量弘遠，孝惟德本，極愛敬於晨昏，仁為重任，洽施惠於朋，所謂淑人君子，萬夫之望者已，河移柳路，海變桑田，遐邈陵谷，式銘磐石，詞曰，茂矣遐族，超哉無競，御龍封氏，斬蛇膺慶，珩鏗鏘，光華暉映，暉映伊何，載生有美，立言玉，文散綺，鶩想福臻，寧知禍倚，荒郊寂寂，長夜冥冥，松風夏冷，泉門晝扃，綿思山頂，敬勒斯銘，
大唐故樂安郡孫府君墓誌銘鄉貢進士崔不惑撰府君諱曜，字曜，吳帝之緒裔也，卜兆數代封天應也，公族祖隨宦歷皇曾祖諱，才略備用，皇祖諱遠，世，皇考諱曜，幼閒經史，幾貢禮闈，弟之，旋乎淪歿，公英邁習古，道義成躬，於元和內遘疾，伏枕而終，欷，天喪斯乎，未足為稱，公愛子等，號呼穹蒼，聞之無路，今奉安葬於景城縣北宣化里十一村北二里，東自莊南舊州約一百步，西南去劉家莊約一里，北李明巨約二里已，開成五載十二月廿四日同府君夫人劉氏合祔於大塋，公有子三人，長曰士清，里巷仁仁，後來規轍，次子士榮，曾職效軍門，於大和中蒼卒，次子士環，授職軍門，並績善之譽久矣，王詳之孝備矣，屬乎寒風助哀，樹淒悼，天奪人願，歸乎泉扃，銘曰，樂安孫公，六藝備通，桂林折，金石塵蒙，清詞刊記，泉壤難窮，會昌，
大唐故任處士墓誌銘並序君諱道，字守義，河南人也，洪源茂緒，暉煥縑緗，華轂朱軒，紛綸史冊，祖儉，樂安之苗裔，齊冀州刺史，六條攸敘，五教克宣，遺愛猶存，沒而不朽，父爽，隋夷州滬溪縣令，乳雉馴人，飛蝗出境，備諸氓庶，可略言焉，君形宇凝深，風格峻遠，溫恭冥稟，孝敬天資，行睦閨闈，譽滿鄉曲，依仁扶義，閱禮敦詩，與朋友交，言而有信，彬彬君子，此之謂焉，年十八，州辟從事不就，有願左琴右書，一丘一壑，遂棲遲衡泌，削跡家園，同原憲之遺勞，異尚平之去俗，而松貞冰潔之操，混是非而不渝，玉潤金聲之質，榮辱而莫變，生平一面，欣風期，宿昔二難，喜敦心許，加以會友朋而暢琴酒，賓盈孔座，臨風月而藻絢，文盛石園，於是海內縉紳，仰其節概，京洛英俊，羨其清貞，君既悟彼苦空，厭茲勞息，弘宣勝誓，願善因，乃於眾香寺大佛殿敬造釋迦像，光趺高三丈五尺，並夾侍菩薩，阿難，迦葉，金剛，神王等七軀，莊嚴相好，巧絕刻檀之形，雕飾丹青，功逾鑄金之妙，又造千佛屏風一十二牒，太子幡一十二口，而回向之志，造次靡亡，歸依之誠，歲月無倦，又造涅經二部，法華經十部，繕寫既畢，晨夕授持，足使不往雪山，懸觀八字，未離火宅，已駕三車，而報善無驗，遽游岱宗，以貞觀廿二年十二月十日卒於洛陽之第，春秋六十有四，嗣子行滿，充窮茹毒，思結寒泉，粵以其年歲次戊申潤十二月九日葬於邙山之陽，同好人邢才，朱則等感念平生，撫膺流慟，追惟疇昔，屑悌漣，以為陵谷推遷，德音無紀，式刊貞石，用傳不朽，其銘曰，赫矣華宗，昭哉茂族，世載文雅，門傳侯服，州後忠貞，志堅竹，邑宰問望，氣芳蘭菊，爰誕令人，溫恭篤孝，風暉外朗，清規內照，祗奉義方，聿稟名教，言捨上服，崇樹勝緣，遂乖與善，儀同逝川，劍沉楚水，玉瘞藍田，高柴泣血，伯牙絕弦，川映靈需，山低畫，虞泉易暮，夜台難曉，草積晨霜，松哀夕鳥，琬琰是勒，貞芳期表，
唐故章四娘墓誌銘並序前監察御史裹行李頊述章四娘者，號柔和，浙右會稽人也，元和中，流寓京邑，洎來我家，綿歷年祀，容止閒默，謙沖自率，禮法天傳，女工神授，絃管草隸，輩流罕比，謂其積善必獲餘慶，而乃暫嬰微恙，遽從逝川，以大和七年八月廿七日沒於河南府河南縣歸德里之館舍，享年卅四，以其月廿八日窆於當府洛陽縣平陰鄉北芒原，有女一人，小字引兒，尚在襁褓，未有所辯，頊主章氏十有二載，至於情義，兩心莫辯，銜涕編錄，萬不紀一，庶表事實，非敢虛飾，乃為銘曰，京邑之北，古原寂寂，窆我令人，悲風淅淅，試太常寺太祝劉乾夫書匠韓弘慶鐫刻，
唐故承議郎使持節都督登州諸軍事守登州刺史孫府君墓誌銘並序府君諱方紹，字比璉，魏郡武水人也，曾諱逖，皇唐刑部侍郎，贈尚書右僕射謚文公，大王父諱成，皇桂管觀察使，贈太子太保謚孝公，烈考諱微仲，皇沔州刺史，府君即沔州刺史次子也，府君納彩於隴西李氏夫人而生府君，外王父諱士龍，皇鄧州向城縣令，府君性聰敏而志高上，學該百氏，文擅周雅，仲尼四教而常行之以仁德，修其心以慈順，由其家人謂昆山片玉未之過也，年未弱冠，以門蔭補授懷州參，秩滿，授汝州司戶參軍，會竹林典仵之任，不行，因授與四房弟，所以不歷寶應副二谷孰六百石，自不宦後，長在先夫人左右，冬溫夏清，時無闕耶，暇即閉關肄習，無何，大中初，丁先夫人哀，疚毀過制，服闋，文武西上，雄詞當時，時命未亨，有乖衷抱，期年二，房兄受虞州唐牧，郎中辟命，到職未逾月，薨，明年，又四房弟又縈風疾，手足頻傷，痛悼纏綿，無時暫解，兼以孤稚滿室，更無因依，遂罷舉理舊官，大中十一年，授大理寺丞，在法官二載，斷決冤疑，實為大理，歲滿遷拜本寺正，除書雲詳，丹筆之典，必務平返，念赭衣之徒不忘哀敬，在正批斷精，卿長知重，遂較殊考，正授代後，薦書交馳，今上苦於求謨，遂應良牧之呂，拜東牟太守，到任，綱振六條，化洽千里，又思報國安人，切疚於心，無何，將息失度，遂中風水之疾，鄴至於尋醫祈藥，無處不到，奈何神理懵昧，所向無憑，以咸通六年五月十七日薨於位，享年五十四，有子二人，長曰鄴，次曰牢，號天叩地，身肝碎，茫茫蒼天，何處是依，府君理州府即愛人，李公致祭文云，所至而理，所持而清，即以咸通九年八月十一日，孤子鄴啟護歸葬於東都邙原杜翟村附先塋禮也，鄴自童，至於辨東西，見府君所行之，盡皆備記，所貴實錄，輒敢纂修，乃執筆為銘，天地含英，五嶽降靈，誕此仁德，獨立令名，白無玷，松筠堅貞，紀美茲石，千載播聲，長男鄴撰，第十六侄郢書，
皇唐故常君魏夫人合葬之銘並序君諱惲，字思惲，其先河內郡人也，惟曾及祖諱德徹，並有名有行，處代得性，君志風雲，懷山嶽之道，春秋八十有八，遘疾靡救，天寶一十載十月廿六日卒於私第，夫人魏氏，巽姿遠播，琴瑟偕老，春秋七十有八，天寶七載十一月十七日奄然終於私捨，嗚呼哀哉，今以天寶十一載歲次壬辰十一月甲辰朔十二日乙卯，遷合葬於林慮縣子城西北二百步平原，禮也，嗣子貴恕等，號天叩地，恐歲月遷改，乃勒石紀銘，其詞曰，君夫人，琴瑟和親，百齡大謝，合葬茲墳，向於崇山，左右叢林，四望俱備，卜安，
唐故空寂師墓誌師俗姓龐，名六兒，法號空寂，右千牛將軍同本之第六女也，生長貴門，棲禪寂，年十五，自割發帔法服，將軍不能遏，年五十二，以開元六年六月終於家，以開元廿七年八月廿四日葬於奉天縣秦川下原，祔先君之塋側也，開元一七一大唐故張府君墓誌銘大唐故京兆張君墓誌銘並序君諱巽，字元暉，京兆人也，錫葉命氏，蓋存乎簡冊矣，曾祖英，祖景，其德也，並敦思文敏，其教也，以忠和只庸，晦跡善神，高尚不仕，父取，初唐元歲，立功僕寺廄牧署典乘，次屬春宮龍飛，轉太僕寺典牧署丞，秩滿，京總監東面監丞，又改任長樂監，君即長樂監之第二子也，君聰哲神爽，崇高卓立，薄己厚人，輕財重義，棲情墳典，養志丘園，因妻夭亡，發心祈道，常願人知米室，習坐禪門，有志未偶，吾道遂喪，以開元廿一年二月八日終於光宅里之私第，權葬於龍首原，以開元廿七年八月廿四遷祔於父塋長樂原之禮也，天長地久，恐陵谷遷移，永紀長圖，式題貞石，銘曰，展矣若士，禪居體沖，名藏於止，道積厥躬，長樂之阜，京兆之阡，松風咽，隴月孤懸，開元一七二失，衛中郎郭府君墓誌銘並序殿中侍御史呂指南撰開元廿七年七月十五日，中郎將郭君於京兆萬年縣安興里，其年十月一日，葬於河南府河南縣東北原，禮也，君諱溫，字溫，其先太原人也，昔王季有子，居號為叔，臧我之德，類此文王，枝分流散，號或為郭，蓋其苗裔乎，細侯長人於美稷，林宗返於介休，後徙冀州，是為鼎姓，五代祖仲騫，隋驃騎大將軍，恆安王，曾祖政，皇朝晉州司戶參軍，祖願，國子明經，父靜，上柱國，或作翰隋室，異姓為主，或含光聖朝，安卑履順，君府君第三子，幼而貞確，長彌純厚，博習以通經，師訓而從政，總章句而直學，持文墨以典御，參名列寺，慶攀龍之，竭誠內直，榮左虎之遊，龐統稍展於治中，潘岳仍司於，居則化，何往不諧，美聲震越於夷等，清風激揚於人吏，至若孝於父母，友於兄弟，五族門，下和上穆，愛則家無常子，出則擁符易衣，故得神感至仁，祉集殊貺，井不改，苦乃為甘，芝實無，然而秀，且孝乃行之本，義乃德之和，二者既備，兼之以政事學，又同加焉，而位不充量，年無登壽，悲夫，岐山，門崇虢土，派分河冀，才優文武，苴茅剪桐，離經合古，竭垣翰，崇庸獯虜，祉後昆，克廣前烈，不昧不暾，既儒既哲，郎參署，丞榮九，驥展當才，虎賁稱傑，汜毓推義，韓康不別，族有弟，聞娣，神祇感會，祉祥昭，西山日暮，東川水閱，逝者不留，兮巳絕，楸夜掩，揚風晝咽，勒詞幽泉，千年永訣，國子監直講，左司御率府長史，承龍飛優授衛尉寺丞，太子內直郎，丹州別駕，開元十年五品，遷饒州長史，遷左武衛郎將，遷左武衛中郎將，開元一七三失，故范陽張君墓誌銘並序唐開元十有九年春王正月月三日，范陽張君卒，嗚哀哉，君諱謠，字謠，晉司空茂先之後，繼朱紫葉，傳忠孝印，或開國鎮軍，或題輿宰邑，賢賢自若，非僕一二談，故冀州刺史據即君之大門也，今昔府錄事淳即君之嚴父也，積貴傅業，唯仁是視，不然豈生而聰，學而敏，貯而，用而達，既有此數惠，諒符五百年，何不保常春，才生十四載，噫苗而不秀，命也何如，未佳城之所，權堙別業之右，道將廢也，實謂然乎，雖地下修文，給岱宗之吏道，而闈中問禮，輟張氏之庭實，烏，玉之析，蘭之摧，張君溘止於泉台，雁序有五，數之而闕一，龍交有三，贖之而願百，既傾歿矣，無逮及哉，即以其開元廿七年十月十一日，改殯於滏陽縣西南卅里之祖塋，禮也，母弟誼，詠等，仁累丹心，血落青眼，自人債花萼，而日盈怊惋，原已阻，烏兆難任，既有於冥室，方請文於翰林，詞曰，辟強十五為侍中，唯君爽麗與彼同，何亞彼年而終，使吾聖代無不雄，開元一七四失，唐故穎州穎上縣尉吳郡朱府君墓誌銘並序武丘岐以孤聳，長江淼而無際，地方千里，作為吳邦，豪族英茂，我朱氏為首，公諱歸浦，即此邦之人，隋中郎將懿之曾孫，合州別駕慶之孫，宋州柘城縣令濟之子，因官家於洛城，逮及五世矣，公天假聰敏，神貸正直，經籍一閱，轍誦於，年廿，以翊衛從調，授穎上縣尉，寬以糾猛，猛以濟寬，政聲洋洋，人哥之如子產矣，三載考績，復為東周人，二豎成災，魂歸北邙路，以開元八年十一月廿一日卒於延福里私第，嗚呼，皇天殲我吉土，謂之何哉，春秋有三，孀妻號天，令子叩地，總帷撤兮，孝思不，白日遠兮，義心逾在，崇階老之願，契終天之期，逮今煢居十九載矣，君子謂劉氏之女，能守節矣，嗟乎，歲寒之後，松柏猶凋，秋風淒其，華豈駐，以開元廿七歲六月七日，終於道德里私第，年五十七，即以其亨年十月廿六日，合葬於河南縣平樂鄉先塋，禮也，有子，哀以在疚，禮以卜葬，爰訪詞客，人旌銘雲，銘曰，短有命，宅從吉，瞻彼佳城，千秋鬱鬱，開元一七五大唐故裴君墓誌之銘大唐故貝州宗城縣丞裴君墓誌銘並序君諱宥，河東聞喜人也，其先秦景公之母弟，自秦歸晉，封於同川，因而得姓，昔者伯益佐禹，奏庶鮮食，穆公夢帝，翦諸鶉首，置德方遠，自他有耀，則皇朝兵部，吏部二郎中，太子家令，兼太僕少卿告之曾孫，殿中少監，亳州刺史，高平縣開國男貞之孫，揚府法曹參軍，襲高平男瞻之子，承代濟之慶，稟純和之精，風鑒清遠，局度夷曠，靜服儒素，動修名檢，孝友淳深，仁義是蹈，霜明月淨，凜然孤潔，玉振金聲，泠其遠韻，年未弱冠，明經高第，選授并州清原縣尉，又懷州河內縣尉，開元廿四年，調貝州宗城縣丞，官未充量，其材莫展，無何，州牧委攝城縣令，當邑宰之任，運問濟之能，誨之以忠，聳之以行，敦之以務，使之以和，化馳若神，人用丕變，尋歸本職，奉使雲州，景命不融，以開元廿七年九月十八日遘疾，卒於儀州榆社縣界之旅舍，春秋五十有一，嗚呼哀哉，君仁為己任，忠而能力，未騁長途，奄辭昭代，故知修己而天不與者性也，守道而神不福者命也，性命之道，聖人難言，佐則賢人君子，功名不遂，懷瑾握瑜，湮淪埋落者，復可勝，悲夫，即以止月廿二日歸殯於洛陽上東門之右，祔於先，禮也，夫人趙郡李氏，煢嫠在疚，五男五女，攀號摧裂，孺慕克躬，哀慟行路，斯亦瘡巨之極痛，生人之至艱，刻石勒銘，永誌泉戶，詞曰，允矣哲人兮，其德可久，神理何昧兮，不錫之壽，部門之右兮，洛水之陽，先塋列次兮，歸祔於傍，惟蘭與菊兮永播其芳，開元一七六大唐故雍府君墓誌銘賜金魚袋上柱國雍君墓誌公諱智雲，字智雲，平涼人也，文王雍伯之後裔，懿親建封，因，業盛鍾，代襲璋，史牒具傳，無假詳載也，曾祖讓，生無，應少微，祖德以傳，父業猶隱朝市，考平遼，幼挺岐嶷，長而賢明，仕進心，遵祖宗志，雖習湯累葉棲遁之，無以加也，君承積善之慶，得百祿所鍾，韞貞固才，有佐時略，唐元之際，輔翊潛龍，不逾崇宵，功參撥亂，乃解褐靜州烈山鎮將，以功大位卑，改授振威校尉左衛率府太州眾文府左果毅都尉，借緋，又遷右驍衛京兆甘谷府右果毅，心膂之任必藉忠貞，遂委之禁營，長留宿衛，又以上柱國勳授昭武校尉右驍衛京兆聞義府折衝，又轉右衛京兆山府折衝，又轉右領軍衛京兆匡道府折衝，又拜游騎將軍左領軍衛京兆通樂府折衝，又遷右領軍衛翊府右郎將，又加定遠將軍，恩制拜授右武衛翊府中郎將，賜紫金魚袋，又改授右龍武軍翊府中郎將，君每遷一官，若驚無地，忠貫白日，聲簡紫宸，以君有勤王之功寵，贈君亡考為徐州司馬，君參贊戎旅，任重寄深，惟恩澤日滋，而憂心若醉，以斯勤勖，遂乃成痾，皇天何，不遺老，以開元廿八年正月廿九日卒於金城里私第，春秋六十有七，以其年二月廿七日葬於龍首原之禮也，烏乎，惟君平生，果行育德，絕游勢路，不附權門，啟心，畫入圖史，古人所謂死而不朽者，則君其有諸，嗣子右龍武事宿沖別將行忠，痛玄門永，恐清徽莫，遂詢我凡，旌幽壤，乃為銘曰，南秦嶺，北朝市，右曰池，左長樂，歌錘尚聞才台猶原地勢雖形勝，瘞君於此域，男行忠書開元一七七失，函洛，霸河西而爭天下，魏起恆代，朝雲朔，齒諸元，大王小侯相望，信史其源氏乎，君諱衍，河南人也，左丞府君諱光裕之中子，開元中，辟孝廉，調補郟城尉，以家艱免，後授家令寺主簿，素清羸，前年有加淡氣，若不勝衣矣，常以寒食敵自強，至廿八年夏四月疾動，終於河南私第，時年卅四，有二女，無子，其月乙西，諸弟卜殯於河南縣梓澤原，禮也，嚴霜舂墜，英蕊夏落，遠圖屈於小年，飛頓於始步，可為痛哭乎，惟君杳冥深中，虛白通理，外萬物而不遺世業，營四海而罕有事心，出處弛張，莫見其際，居常說讓，後於五尺之童，臨危隱死，重於千乘之國，非役役者，真蹈道歟，後來有柳芳，王端，毆晉，顏真卿，閻伯，皆稀世鴻寶，一相遇便為莫逆之交，夫君辯不如柳，莊不如王，介不如陳郡，勇退不如頓氏，危言不如伯，然此五君子動靜周旋，轍以君為表綴，何哉，豈不以處衡軸之中，無適莫之謂，則知叔度之服天下也不以言，巨源之遊山陽也蓋以量，斯人也，宜其奏議雲台，理翮風路，薄游多病，絕嗣不壽，天何謬歟，君之兄洧，友愛天至，西京適別，東岱長辭，千里懸隔，遠日不待，終身臨穴之痛，九泉繼入冥之恨，悲夫，據不佞，亦從竹林之會，相與考君德業，雅合謚典，非臣下所制，闕而不書，噫，知己胡可再得，祝予所以永歎，銘曰，我見門子，粲然龍媒，鄰幾一貫，解控多才，曾雲水，今也山，天下與壽，麟何不哉，前鄉貢進士陸據撰開元一七八失，大唐故鎮軍大將軍行右驍衛大將軍上柱國岳陽郡開國公范公墓誌銘並序大中大夫守國子司業集賢院學士知史館事上柱國韋述撰公諱安及，字匡時，其先陶唐茂緒，順陽華族，門風世德，舊史詳焉，未葉來遷，今為京兆奉天一人也，曾祖弼，寧州司戶參軍，祖神績，皇朝白馬令，父武師，聊城主簿，贈汾州刺史，莫不體仁知命，履道居常，光耀於當年，禎祥流於後嗣，公英姿炳蔚，德量沖深，逸群之才表於童孺，鸞鶴在渚，已見凌雲之心，松篁始萌，非無負霜之操，神龍之初，以翊贊中興之功起家，拜朝散大夫，都苑總監，賜物二佰段，君子有以知一舉千里者，固非跬步所能逮也，先天之際，國步猶艱，氣肇於夏庭，邪謀連於蓋主，公推忠奉國，徇義忘身，始預經綸之期，遂偶元亨之會，乃以殊勳，特加雲麾將軍，拜左瓴軍衛翊府中郎將，兼知總監，教坊，內作等使，職在局衛，務兼池，移奉常之和均，分群人之占揆，非夫丹懇之至，克厭天心，言必誠而道可親，行不虧而德有素者，則孰能致於也，開元四年，遷左武衛將軍，十有三年，扈從東巡，以宿衛齋宮之勞，加冠軍大將軍，明年，兼判將作大匠，十六年，又遷右驍衛大將軍，十八年，充護作五陵使，復以恩例加鎮軍大將軍，累封岳陽縣公，食邑一千戶，一時大築冀闕以休居人，天子以公善於經始，俾司其役，是用命日分財，均功慮事，百堵皆作，三旬有成，力省於軫芳，功深於永免，城者歌誦，流於管弦，雖教城沂之能，奚斯頌魯之美，量勤比效，此實居多，公澹泊為懷，滿盈是誡，深思止足之分，雅達行藏之期，抗疏辭榮，洲病苦老，詔書褒美，嘉而許焉，於是傲睨軒冕，樓遲里蒼，縱平子之嬉游，迫陸生之涵賞，議者以公善知進退之節，能秉始終之操，雖古之保名全道者無以尚也，惟神所勞，方享壽愷，遽降斯酷，天胡匪仁，春秋六十有八，以開元廿八年二月十五日遘疾，終於京師之興寧里第，嗚呼，公識理惟明，執心不礙，妙達空相，勤修淨因，齊榮辱於自然，渾死生於指，洎車之後，敬其所積修百佛容像，以廣福田，寫三乘經律，以弘法教，豈自求其多，增妙樂於在我，遮博施於眾離，蓋纏於此生，嗚呼，達人用心有如是者，公之嫡室河東郡夫人裴氏，皇蜀州長史瑗之女也，淑德早世，先公而歿，宅兆寧有歲年矣，公嘗誡諸子曰，合葬非古，厚葬不仁，先往者無擾其安，後亡者勿崇其侈，無違吾志，乃為孝也，泊諸孤在疚，復念平生，稽季武之話言，奉然明之理命，乃以其年十一月十九日，葬我府君於萬年縣長樂之原，蒼梧不徙，遵先志也，元子游擊將軍左衛率府中郎將庭芝，次慶王友庭玉，次左驍衛長史庭芬，次游擊將軍長壽府果毅庭瑤，次京兆府唐谷府別將庭溫，次陳王文學庭金等，佩服詩禮，周旋忠孝，順色無違，方竭事生之力，銜哀罔極，遽申追遠之情，念高岸之有遷，期令名之不朽，式刊貞石，永誌幽扃，銘曰，於穆范公，明哲作則，文行忠信，溫恭敏塞，傳載九言，書稱三德，愷悌君子，其儀不忒，兄危致命，乃建非常，分茅錫社，拾紫壤黃，推誠報國，盡節勤王，詩書義府，禮樂文房，匠石惟務，洽淪是掌，六材孔修，八音不爽，正聲乃變，九成合響，崇墉既劃，萬國是仰，功成名遂，乞身辭秩，必待年，庶斯永日，懷道習靜，葆光藏密，不競不求，有始有平，啟手以設，歸魂九原，笳絕響，松賈風生，北臨廣陌，右對重城，萬古千秋，唯余令名，朝議郎守榮王府友騎都尉楊晉法書開元一七九失，唐故滎陽郡夫人鄭氏墓誌銘固安文公三從弟朝散大夫行尚書吏部員外郎僎撰漢陽沙門瓘書禮崇塚宰，故文官邦理之權，首壽，故國風發王化之本，粵惟才膺元老，審衡鏡天，帝載德，備小君體詹事家遂葉范孝人倫，實在我固安文公與滎陽夫人者矣，夫人則故金紫光祿大夫，吏部尚書，定州大都督，上柱國，固安縣開國公，謚曰文，菹陽盧府君之夫人，姓鄭氏，諱，字，華曜，則隋中書侍郎道表之五代孫，皇朝祠部郎中從簡之仲子也，鼎於百代，盛門推於主，酆鎬周京，浸文武成康之澤，河濟郟國，樹公侯伯子之風，命卿則台袞連蹤，錫土則山河繼業，談經漢後，孔安國之精微，不拜單于，蘇子卿之節概，代濟休烈，洎於祠郎，章奏詞，有光，夫人門慶授靈，地氣運秀，言周禮法之則，貞淑賢明之姿，纂組服勤之工，出入待傅之矩，罔資師教，率由天作，年甫二十，嬪於文公，齊懿氏之適陳，猶仲子之歸魯，出門逮事，入廟執恭，能延皇姑之慈，無違宗婦之道，閨闈肅穆，蘋藻馨香，神保是享，福應如答，景雲初，文公擢中書舍人，制封滎陽縣君，尋改冊吏合侍郎，進號為郡，又改冊工部尚書，加封郡夫人，文公名器，曰崇夫人，車服加等，高堂增陛，長戟垂髦，翟衣與紫綬交暉，魚軒與朱輪接軔，鐘鼎在列，不近有目之華，衣服加身，無忘濯之儉，鑒照圖史，精求大乘，率性自契於昔賢，攝心以證於今學，初，夫人獨有庶兄子嗣巫，言忘宗國，若喻包桑，乃崇推轂之恩，以致代耕之祿，故能獲守前祀，無發舊勳，又嘗讀詩至蓼莪壹章，乃欷三復，永思報德之大，有終身之憂，爾其寬相仁恕，孝慈端肅，懿風襲於閨門，融心睦於娣姒，婚姻以敘，冠四海之華族，子孫其昌，膺萬邦之眩故得芝蘭積地，冠蓋盈門，咸資內馴漸成，實賴宜家之范，允可以高居正寢，作配宗公，蕃衍六姻，熏華百代者矣，始文公掌選，迄于歸老，其間輔佐君子，求審賢才，俾嘉謀於朝廷，故事留於台閣，增岳益峻，實有相焉，及廿有五年，文公違代，容車返葬，往來鄴洛，庀器者塚宰，歸贈者國卿，諸子銜恤而不言，夫人以義而制事，皆豐約中度，哀榮有典，於戲，偕老無闕，於仁飾，終不求乎越禮，有令德也，有令德也，夫享齡六十，開元之廿有八年秋九月戊戌，薨於洛師陶化里第，嗚呼哀哉，即以其冬十壹月壬寅，權殯於河南縣伊川鄉龍門山靈合之右，從遺命也，有子四人，長曰纘，故王屋令，次曰論，比部郎，次日允，陝司倉，曰衡，都水丞，一其識清明，其器宏達，早編才子之籍，雅有前人之風，可以知文公積善之靈，可以見天人徙家之訓矣，哀哀孺慕，永泣血於寒泉，區區斯文，服銘德於泉石，嗚呼，銘曰，自周作邦，封賢聖，丹書緇衣，吐曜聯暉，代濟其美，王室攸，慶靈畢集，清華是歸，盛業鍾粹，至降和，邦嬡秀出，淑逾分，君子，像服峨峨，動成禮，儀若山河，文公典選，令記言，從夫以，處貴而奠，板輿春御，衽席冬溫，眾姻賀客，候色趨門，遠慕周姜，不矜宋子，采蘋葉訓，巢人，素約，器捐華侈，行必中繩，言思可紀，世道方興，生涯喪，時喪母儀夢杳冥兮無寤，寒郊兮沒，霜墳孤兮月駐，闕塞中斷兮秉注，于嗟夫人兮焉德，
顯慶二年水巳歲四月朔戊午，五月一日戊子，西州縣武城鄉人范阿伯之墓表，今出身事先武光王，作長下左右，春秋七十三，命在水巳，哀，在戊子，
周故明威將軍守右鷹揚衛貴安府折衛都尉上柱國王君墓誌銘並序夫昆山西峙，連城之寶出焉，漢水東流，光乘之珍生矣，道河積石，難窮於負勝之圖，原始要終，擢秀於龍魚之史，不可以目擊，莊生之道又玄，不可以肩窺，夫子之牆數仞，君諱建，字師，并州太原郡人也，通三命氏，自南河之揖讓虞賓，法五封侯，暨西漢之盛稱元舅，奢宅典午，間出靈苗，驚鵲起於吳城，表龍驤於晉國，珊瑚環寶，居海島之中央，瓊樹瑤林，出風塵之外畔，曾祖雙，隨任徐州刺史，九包鳳子，八尺龍駒，從政斑條，自得二龔異體，仁明弈葉，所謂三王后身，式表緹油，賁廉貪水，聞去思於人謳，佇來晚於謠，銘德景鐘，揚光日旆，祖才，隋任相州鄴縣令，風神森聳，天骨不凡，道長時須，牽絲製錦，中牟狎雉，惟桑非棲鳳之林，武城割難，調飪屈涵牛之鼎，有山濤之識量，得毛之公方，字老圃舒盛德之容，交士林忘公侯之貴，父柱，唐任眉州錄事參軍，器宇宏遠，迥出雲霄，玄度之月蓋明，元規之風難穢，選眾而舉人，其捨諸佩，仁義以升朝，鼓虯龍而列職，漢年司錄，榮高白簡之威，晉日持符，寵越朱門之貴，樂天知命，直道而行，願逢青眼之交，恥入黃頭之夢，府君發言為論，下筆成章，道絕文，德存尚武，由是韞玉鈐之策，懷金匱之書，叱吒氛，氣壓萬人之敵，規模郁起，聲高八陣之圖，列戟文昌，執以之為貴，參麾武帳，擁節於是稱榮，威宣鹿角之營，勇冠虎牙之將，至垂拱四年正月十一日因制授明威將軍，守右玉鈐衛三交府折衝都尉，上柱國，功推大樹，業懿高山，龍韜之變未終，馬革之悲俄及，春秋七十有八，以聖曆元年九月十六日不祿於宮第，泉石幽咽，鳥獸哀鳴，福善無徵，膏蘭喪德，單于嫠面，悲酸漠北之風，將士得心，哀欷江南之淚，邑居里聚，以絕桐杵之聲，戚屬懿親，望盡鄧林之色，暨大周聖曆三年二月二日改葬於洛州合宮縣梓澤之鄉禮也，青烏集慶，白鶴呈祥，澗水流其東，邙山鎮其北，八卦成刊，得龜兆於天津，三鏡葉圖，表馬鬣於墳隴，嗣子等並蘭滋九畹，芬馥足使表其容，竹生千畝，霜雪無以奪其操，豈謂風枝不靜，露薤旋，集蓼凝哀，餐荼罷溢，趙孝趙祀，恭順之美蔑方，如慕如疑，惟孝友於兄弟，但恐方平不返，子晉無歸，丘壑留遷，山莊斧爛，不有銘記，無以贊成功，不有稱述，無以榆揚德業，昔趨岐無祿，空餘壯氣之碑，府君有功，可立大名之志，所以雕文刻字，范音徽，使萬古之後，譽發芳猷，千齡之前，聲流琬琰，其銘曰，世家列傳，我巢本校，鸞棲座，人居鳳池，金渾壘彩，玉樹參差，子孫赫弈，翕襲聯，可以觀德，折衝樽俎，式表和戎，將軍振旅，勇過懸布，文雄檄楚，畏殊夏日，明高執炬，銘勳竹帛，勒石燕然，由不安枕，復事戎旃，兩楹夢夕，二豎災纏，懸劍有歲，賜宅無年，松蘭摧折，嗚呼君子，鶴吊集庭，人思罷市，挽鐸聲咽，容車風起，掩魄遊魂，泉扃蒿里，葬河溯洛，芝田表隧，梓澤為郭，螻蟻不親，市朝何薄，訶成溘露，道淪糟粕，行，履霜之日，花萼摧芳，蓼蓼偕大，哀哀者傷，追遠何極，琴人俱亡，遵護喪，范君臨壤，綠碑銘德，白楊振響，天長地久，不精爽，
唐故洛陽縣尉崔府君墓誌銘並序從弟河南縣尉遂撰府君諱可，字允中，其先齊之大族，存乎魯史，厥後徙居，食邑博陵，代為安平人也，而地望素之，洎於漢魏，歷於周隋，文章人物，爵而盛矣，君五代祖弘升，隋黃台公，階升金紫，位及將軍，功績顯揚，隋書有傅，高祖處仁，皇朝殿中侍御史，秉乎風憲，如隼在林，曾祖玄泰，徐州司馬，司馬有德而生顯祖禮部郎中，生顯考鋌，鋌任河陰令，居五等之列，振百里之風，而時稱焉，鋌生府君，君同兩人，孝友慈仁，睦親愛下，早孤自勵，及長能成，是以經明行修，舉里眩解褐以明經蔭第，制授朝散郎，試左衛率府兵曹，誥詞曰，雅有干能，精其吏職，其始仕也，有是夫，則可以進，可以立，又調轉左清道率府兵曹，時河東節度馬侍中以才雄自任，議論雖可，采其吏者，君亦膺之，奏授太原府文水尉，誥有之日，怙危於寇境，濟務於官軍，兵食用饒，群才之力，不有昭獎，何勸忠勞，又見其績也，旋調京兆雲陽尉，以獎其前功也，秩滿據年，復授洛陽，登畿履赤，士族之顯著，而況貞固幹事，利物合義，洛陽北部，盜賊稍清，系君曾掌賊曹，兼判眾務，所以有其聲而著其美也，君年五十二，考秩未終，不幸遇疾，以貞元辛巳歲六月二日，終於陶化里私第，以其年七月廿二日，權葬於偃師西大塋側，禮也，夫人范陽廬氏，先君即世，龜筮不告，未及合祔，有子一人，當小學之年，未任喪事，而姊兄鄭氏主之，哀過其喪，仁姊之志也，以余宗族之魯衛也，實同其源，見斯文，銜酸而志，其辭曰，命者性之始也，死者生之終也，有始必終，信哉聖人之言也，嗚呼，佳君雖則如是，去何太早，遺孤如寄，斷蓬無根，逝水河源，飄，散歸雲，茫昧長夜，倏忽誰言，
朱書墨地，延壽五年戊子歲二月戊寅朔十二日已巳，王保謙春秋六十有三，殯葬斯墓也，
故河陰縣主簿南陽張君墓誌君諱濬，字文遠，南陽冠軍人，帝少昊金天氏之苗裔，洪源渥日，喬基切漢，滔滔長注，引溟海以連漪，巖巖曾構，望昆墟而並峻，乃有文成命世，司空間出，春蘭秋菊，無絕於時，玉質金相，如斯而已，祖福，征南將軍行軍長史，任諸帷幄，搞跡孫吳，委以兵權，連衡信布，九天九地之算，孤映時人，七縱七禽之略，獨超前載，父義，洛州從事東垣縣主簿，德高時彥，雅俗歸懷，籍甚風猷，堂構斯在，君環姿秀整，局度弘深，敷信義於州里，表孝敬於閨間，率禮而動，不汲汲於榮華，蹈道為尊，豈慼慼於貧賤，既而虛襟待物，貴義輕財，堂惟好士之遊，門多長者之轍，而藝業優遠，機神朗晤，顧眄成飾，動搖生光，雖郭有道之人倫，陳太丘之懿德，兩而言也，斯何遠哉，大業末年，任河陰縣主簿，屬隋風不競，鐘鼎將遷，亂邦不居，擇木而處，遂閉關劃跡，貽訓家門，優遊嘯敖，以榮貞後，方當申茲遠業，永保休期，詎謂桑榆不居，崦嵫已及，與善之義，徒虛語焉，春秋七十一，貞觀六年六月廿日，遘疾終於家，粵以其年十一月五日卜窆於河南之洛陽里，但氣序輪換，舟壑遷亡，金石不存，名何紀，故式昭遺行，乃作銘云，赫矣鴻族，系自昊皇，爰降弧矣，祚姓于張，仁賢繼踵，世載均芳，高冠岌岌，鳴玉鏘鏘，乃生夫子，實稟餘慶，璋內蘊，風流外映，姜桂自辛，孝友成性，榮利回，籍甚無競，福謙安冀，與善空傳，樹風不靜，辰巳催年，城闕稍遠，池台遽遷，塵生虛館，客去荒筵，祖遣方撤，靈櫬長捐，薤歌哀，僕御流漣，松風淒急，隴月孤懸，嚴嚴苦霧，黯黯窮泉，高岸為谷，大海成田，庶憑金石，遺芳在旃，
故銀青光祿大夫貝州刺史上柱國聞喜縣開國公裴君墓誌族叔司門員外郎上柱國聞喜縣開國侯允初撰粵若九功哥虞，翊亮神化，千乘入晉，俾興公族，靈倚漢，耀垂璧以騰華，德水通天，聯鐘鼎而分瑞，允迪攸則，緗以之，貽厥靈長，存我宗子，君諱仲將，字亙，河東聞喜人也，曾祖蘊，隋太常卿，御史大夫，堯建秩宗，曲茲禮樂，秦官副相，位亞三台，祖爽，禮部員外郎，父承嗣，懷州武德縣令，儀星設職，起草光乎定禮，法雷為政，桑下表於遺仁，君武德令，府君之第二子也，才惟國選，望總時英，玉山之譽載弘，領袖之談斯屬，清芬秀逸，蕭若松風，淵識詳雅，交如電，太宗文武聖皇帝知人則哲，一遇器之，特敕尚紀王第三女東光縣主，拜許州許昌縣令，以清白聞，改華州司功參軍事，榮降天孫，戚連王郟弦哥布政，已振九皋之響，州縣勞人，更流三輔之譽，累遷魏州貴鄉縣令，寧州司馬，加朝散大夫，官人以德，業踐黃中，車服以庸，寵彰未紱，嗟乎，漢家戚里，遽興宗室之悲，賈氏長沙，俄軫逐臣之歎，永昌之季，貶為潭府法曹，歷婺州司倉，汾州孝義縣令，洎神龍開泰，產，祿就誅，睹南陽之衣冠，正司宗之屬籍，擢拜太子司議郎，尋除洗馬，衛州長史，遷沁州刺史，青宮掌記，談道邁於乘羊，皂蓋推賢，清簡聞留犢，尋加雲麾將軍，遷左衛中郎將，右虞候率，左宗衛率，銀榜崇班，吳隱以清貞見許，銅章華服，謝弘以風流入拜，又遷右領軍將軍，右驍衛將軍，東都副留守，天子在鎬，乃眷師，居守之擇，惟賢是寄，巳而漳濱地闊，河朔財雄，漢宣悵望於修良，耿純希祈於守郡，加銀青光祿大夫，貝州刺史，上柱國，聞喜縣開國公，以土會之法，五地彝倫，以保息之政，六養安富，無何，以疾去職，有制許同致仕，歸休之請，將從掛冕之遊，優賢之詔，更錫懸車之禮，以杖朝之寵，方儀於上庠，梁木之歎，翻悲於下壽，以開元七年歲次己未二月廿二日，甍於陽縣嘉慶里之私第，春秋七十有四，君立身體道，移孝則忠，粉澤名節，造次規矩，初羅長沙之竄也，物情莫不震駭，而君獨晏如，乃盡室偕行，以忠信列往，故其浮舟千仞，降志三黜，所蒞必聞，不生悔，及中宗踐極，太穆宗盟，分命維城，陪葬陵寢，縣主純至天暇，冤憤夙深，感事崩號，淚盡流血，顧謂諸子曰，天綱載維，幽明協慶，吾之今日，死月不朽，所恨園陵方，弗逮哀榮，因勉自開抑，而眥血彌甚，之暮而絕，人倫痛之，璽書加贈，命編國史，君之正直不回，守死善道，由內而熾，斯焉取斯，先天中，太皇以結念乘雲，心輕黃屋，朝奸竊柄，君側未誅，公入侍樓居，匪躬彌厲，見危授命，勳書國策，嗚呼，夫為忠臣，婦為烈女，忠烈之美，萃於一門，允光而先，白無玷，身世雲謝，功名凜然，豈唯國喪貞良，噫，吾宗之殄悴也，粵以開元九年歲次辛酉四月丁丑朔九日乙酉，遷合於邙山之陽縣主舊墳之禮也，有子十人，長曰翁慶，官至資州資陽縣令，並蒸蒸不逮，樂樂斯棘，盛烈余徽，其儀不忒，以刊以頌，千載允塞，詞曰，綿綿瓜瓞兮自漆沮，表山河兮壯晉居，資忠履孝兮維世載，震古榮今兮光赫如，信吾宗之濟美，若斯人之猗歟，雙闕峨峨兮標節義，千載遙遙兮式紀諸，
大唐故蔚州刺史兼橫野軍使上柱國王府君墓誌並序公諱元琰，字元琰，太原人也，世濟其美，在唐有光，曾祖欽，隆州刺史，祖都，涼州長史，考方平，幽州刺史，善增慶，代生諸侯，天下之人，謂之著姓，公少也好學，長而成名，豈唯知夫子文章，識先王典禮，抑亦孫吳秘策而明，以公侯子孫，承恩宿衛，年猶束冠，器已大成，移孝入忠，服勤王事，自此始也，授右衛左司戈，轉左玉鈐衛左司戈，秩滿，明誠以言，吏議惟允，授代州都督府錄事參軍，尋以家艱去職，有稱骨立，未嘗齒見，將滅性為非孝，遂存身以效忠，免服，補常州司兵參軍，屬天啟元，撥亂反正，求萬夫之長，寄百里之命，為稱首，制授瀛州東城縣令，言優寵，騎赴官，昂昂大賢，閒閒小邑，又改為蜀州晉原縣令，仰上劍門，舉防所以除奸慮，比心江水，清白可以遺子孫，續用既深，榮命斯及，銅章雖舊，朱黻惟新，加朝散大夫，旋以車服異儀，禮秩逾等，帝乃歷試，初試會州別駕，朝無虛授，改遷慶州司馬，贊郡國，豈聞闕庭，徵入為游騎將軍，守右衛翊府左郎將，有文有武，或出或處，惟忠惟孝，是則是效，不其然乎，夫雲中要郡，孰雲易理，塞上多豪，僉曰難制，皇帝凝聖聰之鑒，選良邊之臣，以公兼才，是膺俞往，除公朝議大夫，蔚州刺史，兼橫野軍使，本軍營田使，職修人賴，公實有焉，公上策安邊，忠心濟代，臨事克斷，見義必為，其志也，高山可仰，其命也，逝川不可問，以開元廿四年十二月五日終於蔚州，春秋六十有六，風雲慘，朝野尚悲，龍節武符，他人是保，素車白馬，鄉路來歸，嗚呼哀哉，不違卜筮，不犯日月，以開元廿七年歲次己卯三月癸亥朔十日王還遷窆於河南北邙原河內村東北五里，夫人樊氏，在公喪紀，可謂孝妻，教子有方，夙稱賢母，男則朝之良也，侍帝子於小山，女則邦之媛兮，偶將軍於大樹，服已遠，泣血不追，爰議新阡，將遷故里，以為邙山國之北，洛水山之前，地久天長，憑高對遠，此焉攸處，然允咸，乃期我乎宗子之崩心，博我以家君之德，欲貞石不朽，芳聲有融，書盛德之後，高標不群，受詔南面，宣威北軍，敢守臣節，願答聖之不永，幽明九小之上孤墳夜台兮僉幽魂，陵谷變兮銘志存，歷千秋與萬古，長紀德而論勳，
唐故懷州河內縣丞李府君墓誌銘並序君諱善智，字有思，隴西成紀人也，靈源括地，若水派其長瀾，巨構凌天，高丘疏其遠葉，周柱史之仙德，道藹猶龍，漢飛將之雄材，精開伏，門慶斯礱，家聲克茂，曾祖凝，周觀州從事，祖進，隋司府寺左藏署令，並擅性端莊，厝懷夷簡，百城參事，清徽浹於外台，九署從班，茂績光乎內府，父子徽，隋相州臨河縣令，宰斯大邑，烹彼小鮮，中牟上蔡之能官，擊磬調琴之善政，君白虹授彩，明月涵暉，璧價早馳，珠光夙潤，孝悌乃承家之本，忠貞為奉國之資，勁節茂於松筠，高情凜於霜霰，屬炎靈版蕩，寰海沸騰，太岳亡羊，中原逐鹿，於是韜光衡泌，晦跡林泉，游心於徼妙之門，濯足於滄浪之水，尋而運逢昇泰，道合由庚，樂堯舜之禎期，恥巢由之小節，爰辭北澗，式解南薰，釋薜服而拜蘿圖，褫褐冠而佩黃綬，武德之際，檢校懷州河內縣丞，負彼異才，屈茲常調，嵇康逸士，方得志於煙霞，梁聳高人，遂徒勞於州縣，亨衢未聘，吏途先迫，甫贊弦哥，便彰智效，翔鯤激水，方轉九萬之霄，驥嘶風，忽見三千之日，以永徽三年四月十九日終於私第，春秋六十有九，嗚呼哀哉，惟君宇量凝肅，襟靈雅曠，導禮樂以其身，蘊璋以成德，時逢屯皮，乃谷飲而巖棲，運屬休明，遂策名而委質，可謂有始有卒，知幾知微者焉，夫人鼓城劉氏，周奉車都尉運之第二女，皇朝右威衛翊府將滿才之姊也，韶姿婉淑，遷杜氏之階，以垂拱四年歲次戊子正月庚申朔廿三日壬午合祔於北邙原之禮也，嫡孫業傳隆構，道濟良箕，荷貽厥之深恩，崇孝於之至德，永懷抱孫之愛，無忘述祖之風，思取志於玄堂，敬圖微於翠石，其銘曰，高丘白雲，函關紫氣，盛烈無泯，芳聲不墜，茂矣昌宗，悠然遠嗣，代出英傑，人多秀異，顯允賢族，猗歟德門，龍池出驥，鳳穴生，操貞金石，德潤，無時則退，有道斯尊，途窮運圮，洗心清耳，備泰時康，牽絲入仕，翊彼遷獸，副茲馴雉，去日難麾，悲風忽起，蒼蒼原野，洌洌泉扃扃，霜繁隴白，月苦松青，荒墳走兔，古木飛螢，一朝至此，千載冥冥，垂拱四年歲次戊子正月庚申朔廿三日壬午，
大唐故錦州參軍上柱國太原王府君墓誌銘並序君諱庭芝，字特秀，其先太原人也，遠祖為河東縣令，因而家焉，今為河東人也，漢成晉武之代，俱為元舅之家，江左元明之朝，復處台司之寄，朱輪繼軌，軒冕因循，拖玉鏘金，綿連不絕，曾祖素，隋任司農少卿，祖贊，皇任右驍衛潞城府果毅都尉，父哲，皇任辰州參軍，並以懷才入仕，抱節登庸，藻繢簪纓，丹青士伍，君幼挺聰悟，天資孝友，徐孺對月明之歲，已見清言，黃童談日蝕之年，夙聞至性，長安四年，以宿衛考畢，調補錦州參軍，勖躬下列，祗事上官，勤則不匱，恭而有禮，加以筆端敏瞻，長於剖析，凡所綜攝，曲盡其能，名級雖微，芳聲遠振，往以神龍之歲，蠻陬跋扈，敕江南西道討擊使錦州刺史甘元琰差君分統戎伍，不逾旬月，殲厥渠魁，以功授上柱國，既而秩滿，家於洛陽，散誕丘園，優遊情志，然宏材佇構，方啟峻於干霄，而清露易，奄興歌於流電，以開元七年十月廿日構疾，終於懷仁里之私第，春秋有四，即以其年十一月六日，窆於河南縣平樂鄉之原禮也，嗣子僧護，才免襁褓，岐嶷天然，曉夜悲啼，未嘗乳哺，如是者再宵焉，其母撫而諭之，方少進食，季弟望之，哀號靡息，泣涕漣，怨荊樹之偏枯，痛孔懷之永訣，將恐陵谷遷變，徽音寂寮，勒石刊文，乃為銘曰，日月流輯，時運代謝，嗟乎令德，奄歸玄夜，甲第長辭，墳塋永捨，壘壘共此，欲何悲吒，
故河南府法曹參軍上黨郡開國男諱含液，苗氏之塚胤，曾祖猷，洛陽縣令，祖襲，洪雅縣令，父延嗣，太府少卿，累代無違德，立身皆令問，公由大學進士受楊府軍，睢陽郡司功，陽翊士曹掾，蒞歷清貫，四及神州，人無言，物飽其論，君子以為盛德之後善善也，樂其終，從祖昆晉卿自右扶風遷萬人之望也，輝映當時，有子四人，曰顏，曰穎，曰，曰願，崔氏之出，早著清才，不幸而孤，孰不傷慟，悲夫，
唐故瀛州樂壽縣丞隴西李公墓誌銘守尚書兵部郎中邵說撰惟隴西李公湍，地望清甲，冠於邦族，大父季義，蔡州上蔡令，烈考千石，唐州慈丘丞，仍世顯茂，允迪休問，公始以經術擢第，署滑州匡城尉，次補瀛州樂壽丞，理尚剛簡，蓋肅如也，酷好寓興，雅有風骨，時新鄉尉李頎，前秀才岑參皆著盛名於世，特相友重，方振雄藻，比肩英達，孰是異才，而無顯榮，以乾元元年終於貝丘，凡百文士，載深慟惜，夫人滎陽鄭氏，蘇州長史暉之息女，詳習禮訓，歿有遺懿，嗣子前深州鹿城縣丞塋，次子饒陽縣尉榮，幼子宥等，充然永慕，罔知攸止，即以大曆己酉歲冬十二月甲寅，葬我公夫人於邙山之塋，爰議旌紀素行，刊其銘曰，於昭李君，貞白在躬，安於下位，文行顯融，孰是宏深，遘茲艱凶，存有令名，歿有高蹤，表章泉戶，永世清風，
唐故左街劉府君墓誌銘並序公諱僧，字彥達，本河間郡人也，五代祖因官關右，遇亂不歸，故今為長安縣人焉，昔豢龍夏代，開命氏之源，斷蛇沛澤，啟興王之運，雖西賓東王，隨風煙以歇滅，而靈根俊葉，將蘭菊以芬芳，祖咸，周濟北郡丞，思州刺史，沁虜將軍，河間公，偉貌挺生，雄圖直上，班條察郡，迎期月而化成，轉扇軍，不崇朝而令肅，父壽，隋北龍治中，建州別駕，言成士則，行為時范，鴻材拙用，遠毗迥雁之鄉，龍劍難誣，即動沖牛之氣，公則成千葉，建木枝，神才明，生知孝悌，溫良恭讓之性，本自家風，縱橫長短之詞，由來足用，貞觀載以門蔭授左衛親衛，不偶自廢，潘安仁之養拙，築室穿池，仲長統之淒閒，背山臨木，蕭灑無競，優遊自得，既而懸蛇起疾，問鵬無言，嗟智士之莫當，恨主人之將去，以貞觀廿一年正月廿三日終於本縣真安里第，春秋有七，夫人晉陽趙氏，隋扶風郡丞之長女也，常山貴寶，秦城美璧淑德溫仁，嫻姿婉順，食魚求鯉，潘楊得於舊親，乘龍逐鳳，秦晉合其家偶，自哀纏晝哭，契南親卿，情罷瑟琴，首絕膏沐，廣被斷機之訓，教子多方，崩墉折樹之悲，望之何及，以天授二年臘月十三日遘疾，終於洛陽縣富教里第，春秋七十有五，子玄意，唐左鷹楊衛郎將，皇朝西州都督府司馬，西州長史，肅州刺史，析薪荷業，易簣承規，詩禮二聞，敢忘趨庭之訓，孝經一卷，長懷顧屬之詞，恨尼父之少孤，久虧安厝，鄙王孫之薄葬，廣舉衣裳，以大周長壽二年二月廿二日合葬於長安城東霸陵原，禮也，地若晉京，墳如夏廡，滕公逝矣，駿馬於茲年，季子歸來，掛寶劍於何日，銘曰，卯金貴族，日角雄胤，接武侯王，比肩英浚龍飛霸蜀，虎步延晉，祖業家聲，風裂雷迅，其一，派虜千里，鄧林一枝，人倫水鏡，邦國羽儀，洽中山了，政多知題，車北闕，展足南垂，其二，昂昂處土，保家之子，拙用安仁，巧追公理，逃跡軒蓋，塞門朝市，上善如斯，中年己矣，其三，公之故劍，族盛邯鄲，盍田得禮，椎髻同歡，忽墜延葛，長孤夢蘭，崩城有恨，徙宅無安，其四，伯符作嗣，一不嫌少，祿養親，揚名顯考，哀哀聖善，永錫難老，享福未終，啟予何早，其五，合葬依古，先遠卜期，霸城之曲，渭水之湄，薤露朝咽，楊風夕悲，百齡人，于嗟此時，其六，
大唐故亡宮九品贈八品，年六十，十一月十五日死，其月廿五日葬，墓誌銘亡宮人者，不知何許人也，早光淑慎，夙挺閒華，式紀玄扃，用存黃，其銘曰，良家八月，庶其三星，始承恩於蘭寢，俄景於蒿亭，調露元年十一月廿五日，
唐故宣州旌德縣尉李君墓誌銘並敘君諱紳，字宗，今嗣曹王絳之季弟也，實崔氏之出，孝惠明敏，忠而有，知親而親，不束其疏，始以天蔭，選授斯任，在秩諒諒然有濟物之心，吏憚民悅，得廉察使沈傳師之知，稱獎薦至，曹人具瞻，秩滿薄游，遇疾於揚州南堰王氏之私第，藥餌無效，逮日，卒於疾所，享年三十五，時大和甲寅歲九月十三日也，未娶，有三子曰寶，曰重，曰小重，幼而無知，皆保賴於長仲之力，卒之明年二月廿二日，歸祔於先塋，吾其次仲也，葬而銘曰，手足之痛，楚而內纏，天不可問，吾其茹冤，耳屬之柩，號爾之靈，力憊血眥，爾其吞聲，才爾何主，夭爾何屍，日月雲逝，恨無已而，邙崗洛，舊賈青青，歸爾於此，克石斯貞，文昌，
唐故上柱國李府君墓誌銘並序君諱起宗，字弘道，隴西成紀人也，嚴關候氣，周史盛其猶龍，絕國揚威，漢將收其神馬，徽猷遠播，歌頌遙傳，著美油緗，可略言矣，祖嵩，父伯，並銷聲巖谷，晦跡丘園，緝荷芰以韜光，產芝蘭而襲慶，君鳳皇出穴，騏驥騰雲，綴帛集兒童之遊，棄觚立丈夫之志，習兵玄女，受略黃公，鯨海揚波，天子由其按劍，鰲峰恃險，猛士於是揮戈，帶林覆巢，鳥飛無路，長城罷築，龍額先封，行賞報功，勳加柱國，自夷歌入凱，蔣徑長游，坐虛室而寥寥，蔭喬松之落落，唐彬不競，曾何足雲，魯連長辭，遠有慚德，降齡不永，大漸彌留，顯慶三年臘月四日卒，春秋卅有六，夫人平昌孟氏，柔儀淑質，李徑桃蹊，早敦舉案之歡，遽軫崩城之痛，昔流婦惠，方斷織以推誠，末示母儀，幾卜鄰而閱訓，風枝不靜，露薤俄，以萬歲登封元年三月八日奄從大化，即以其年柒月廿壹日同瘞於北芒之舊塋禮也，滔滔清洛，逝者如斯，鬱鬱佳城，悲哉何已，從來寒室，空彈寡鶴之琴，今掩荒墳，共歎雙鴛之樹，嗚呼哀哉，胤子本儼等，擗厚地而增悲，臨寒泉而結欷，庶琬琰而長存，勒芬芳而不墜，其詞曰，降德猶龍，振威來馬，謨猷道外，紳天下，名上台閣，勳加祧社，蘭菊有芳，菁華不捨，誕生髦彥，幼挺璋，心貞松竹，志烈風霜，威加域外，身靜遼陽，進辭纓冕，退死山莊，同生同穴，何新何故，延平劍飛，佳城日暮，露柒衰草，霜封拱樹，形影雖沉，徽猷永布，萬歲通天，
大唐齊州臨濟縣來蘇鄉政俗里騎都尉行濮州臨濮縣尉董府君墓誌銘並序清淮子樂安孫晃奇撰文君諱神寶，字義泉，隴西人也，自梅叔開宗，重華命氏，居晉直筆，當漢下帷，聳質練形，繼踵神仙之錄，降天員土，連蹤大孝之書，衣冠所，繼興人物，由其傑出，詳諸史牒，可略言焉，曾祖鏘，齊任雍州好縣令，祖儼，隋任洛州溫縣令，並衣繡龍骨，制錦馳門，雉將雛而不驚，獸負子而知懼矣，君稟秀五常，含輝兩曜，幼標英邁，泉泛煙波，故使荊璞韜巖，入趙之價，隨珠蘊櫝，已傳光魏之誠，以文明元年四月十八日起家德林郎，行相州堯城縣尉，周長安二年四月十三日遷濮州臨濮縣尉，初遇高材，安卑秩，莫窺喜慍之色，每存欽恤之情，聽理斯平，吏人胥悅，粵以開元十一年九月十三日寢疾薨於永業舊第，春秋七十有六，舂人不相，女下機，豈不以道見去思，彰遺愛者矣，夫人秦氏，柔姿皎月，貞節凌霜，婉彼幽閒，作嬪君子，一諧琴瑟，秀閨，復展齊眉，長歡，傾鳳之心永處，成龍之影這孤，即以開元十二年歲次甲子三月辛卯七日丁酉合葬於齊州歷城縣東南三里舜山之北原禮也，繼子賓，子游，子幼侍起庭，聞鼠牙之訓，恭惟斷織，麟角之功，明經之向欲登，孝子之慈親奄謝，嗚呼，昊天罔極，叩地何，痛風樹之莫停，草之奚逮，爰刻翠石，永記其詞，銘曰，山美，邦國樵英，如珠出漢，似璧暉荊，我有良哲，器宏才富，章台延譽，河湄功懋，劍術無偶，文心獨秀，上邑羽儀，人倫領袖，豈善，祖奠晨奉，馬並轡，義賓接踵，草春色，松貞煙隴，遂風長，添愁雲重，用鐫沉石，式銘英，男三，
唐故宋州宋城縣尉河南閻公墓誌銘並序太原喬融撰公諱士熊，茂族承家，河南縣人也，考能，邢州南和縣令，公弱冠明經出身，解褐綏州大斌縣丞，公之仕也，屬幽將叛恩，天兵討逆，熊羆忠勇，所在雲屯，芻糗徵輸，實惟山積，公佐議不擾，當繁必濟，由是朔方節度天下副元帥郭公知之，奏授隰州司田參軍，酬吏用也，秩滿，調授亳州縣尉，時相國劉公總戎鎮汴，天子以宋亳隸，供備資糧，公清白之規，忠貞之量，處下奉上，無隱無虧，劉公韙之，特奏改宋州襄邑縣尉，復奏轉宋城尉，以為鴻鵠之資，必飛千里，豈期溟鯤未化，長逝九泉，以貞元六年六月九日終疾於官舍，年五十，夫人清河張氏，柔和蘊德，慈撫纏哀，公有息男四，息女三，長曰聿，太常寺奉禮郎，皆淚血崩心，懼禮存性，號護自宋，歸卜於周，以十一月十日安厝於洛陽縣平陰鄉呂樂里都城之隅，近親姨塋前西之右，蓍龜告勝也，銘貞石永誌幽泉，銘曰，邙山之趾，洛邑之隅，龍蛇伏崗，水陸前衢，蓍龜協告，封樹攸圖，猗明靈兮永此，與厚地兮長俱，
唐故翰林供奉朝散大夫守右千牛衛將軍上柱國賜紫金魚袋殷府君墓誌銘並序鄉貢進士牛延翰撰府君諱瓊，字德光，其先武威人也，世族冠冕，已具圖諜，代有其人，不可刊紀，曾祖常州長史，生大父梓州培城令元度，度生先父左清道率府錄事參軍振，皆抱材蘊氣，納粹融和，任命而昌，故莫顯位而已，始先大夫夫人清河縣君張氏，有三子，皆稟令秀，府君即第二子也，爰自羈，穎悟學術，探和扁之情，挺張吳之譽，神聖工巧，莫可而倫，豈與夫末俗淺學，論其勝負哉，才逾壯室，榮入禁林，供奉天庭，首出盡瘁，與元昆季弟齊名於時，而府君避德讓賢，每全其道，始任果州西充主簿，才罷，轉金州西城丞，稍遷太僕丞，又轉殿中省尚衣尚輦奉御，乾符首歲六月，以能擢居列侍，專承睿旨，密奉皇躬，於是尤異祿秩，便蕃錫繼，發能效用，益副帝俞，其年九月，榮賜銀章，二年八月，又寵金紫，繼遷廣王府長史，授右千牛衛將軍，與夫皆級勳資，莫不兼盛，自起家至乎環衛，逾十五年，其間茂德芳塵，可為播於遠近，會同列疾以獨異，為其排斥，上意不悟，暫移散秩，府君亦弘止足之分，久求退免，於是優遊卒歲，寄傲雲表，不料微纏腠，藥餌無徵，久而莫瘳，奄至游岱，以乾符六年正月十日終於長安招國里之私第，享年五十三，驚駭四鄰，痛傷知友，豈天命何，豈天命何，府君率性勤厚，寬弘濟物，孝於上，義於昆，穆於親，愛於眾，興居燕息，未嘗不系於安否動靜，舒慘存亡，稍乖常程，莫遑寢食，御小恤下，必本寒暄，寬猛恩威，無或失所，少有酒德，不辜風月，嘗連霄接晝，百千鐘，有定國之益明，無檀鄉之畫亂，兢兢業業，不怠於愛敬仁和，可謂器量天資，慈良神授，或者似欲遠大其程也，何賦性之優而賦命之劣，不登上壽，奄謝明時而已哉，其告逝之日，少大親族及有識來吊，莫不長號惋痛，感義悲仁，其報施之道，未可知也，元昆鴻臚少卿致仕遂，明時傑出，間代挺生，頃建捧日之榮，嘗備天之藝，而能方崇恩異，退蒞懼全，存賢哲之所，高古今之難，並季弟秋浦丞球，即世父之子，早由門業，榮列內庭，名德寵光，差以為盛，粵自髫齔，體同堂，故有善急難，恩義無二，而方息侄蕃眾，門戶興隆，繼我祖宗，豈將陵替，始娶夫人黃氏，即皇蘄二府司馬，御史大夫守則之長女，無子，次娶夫人周氏，即皇獻陵丞冊之長女，生一男，小字阿師，二夫人並推容德，皆早歿世，後娶夫人張氏，即皇太常寺協律郎景之長女，生一男，字曰豐曾，夫人體性弘厚，稟質端貞，四德無愆，三從不怠，宜家之道，冠乎人倫，故府君雅重，待如實敬，二子皆羈庫，夫人忍斯不天，撫視如一，存孤成嗣，勉喻喪禮，月日所利，遽擇先遠，以乾符六年六月廿四日，卜筮於萬年縣川鄉鄭村始娶夫人黃氏之次，吉也，延翰幸因親懿，早熟門庭，世德行名，備聞始末，而伯仲猶子，皆推茂實，見請宣揚，用率荒詞，以勉遵命，刻於貞石，志之下庭，其文曰，五緯毓靈，三世為名，農皇啟秘，盧扁融情，秩秩素風，萸英端士，侍聖親君，腰金拖紫，仁能恕己，義可睦親，天道福善，翻降禍因，既兆阡原，既銘令德，己矣休戰，永安真宅，
大唐故東平郡呂氏夫人墓誌銘並序前右領軍衛兵曹參軍吳弘簡撰嗚呼，花始春，可惜大夜，有期難保，即東平呂氏來嫁於隴西李協律，交未三載，大和元年六月十日卒於夫之家崇化里之私第，享年廿有五，曾祖敏，州洛郊縣令，祖仲逸，王府諮議，父俛，光祿寺丞，雖位末高而名已著，可謂世祿之家而令胤不墜矣，夫人事姑每嚴於父母，主饋實勤於賓客，恤下無阻於僕妾，不其盛歟，奈何福不臻而壽太促，綿縣寢疾，執姑之喪，哀不自勝，毀瘠而歿，以其年七月廿二日將葬於長安縣南姜村舅姑之塋後，權也，育一女，字越娘子，年才過周，嚶嚶染疾，保育於父之手，及衰，抱之而哀無節矣，懼其遷變將勒石雲，銘曰，天地降禍兮何不仁，婦姑同歿兮未浹辰，生養高堂兮竭節，歿侍玄台兮終身，塹平原兮荊棘生，穴厚地兮狐兔鄰，懼將變於陵谷，紀淑行於貞砥，
大唐故長樂公主墓誌銘公主諱麗質，隴西狄道人，高祖太武皇帝之孫，皇帝之第五女，東宮之姊也，若夫瑤源紀地，實命先天，遷汾陰之鼎，功高造物，刻太山之石，德洞函夏，豈直載祀無疆，軼商周之御歷，本支多藝，邁魯衛之作屏而已哉，公主資淑靈於宸極，稟明訓於軒曜，行歸柔順，得伯姬之心，德備幽閒，有逾貞姜之節，發言垂范，動容應圖，皎若夜月之照瓊林，爛若晨霞之映珠浦，加以惠心開朗，沉識韶，散玉軸於縹帙，懸鏡慚明，耀銀書於彩箋，春葩掩麗，是以遐觀遺篆，俯尋蠹冊，周室王姬，徒興李之詠，漢朝公主，終致柏粱之譏，惟懿德之鮮儔，校往圖其誰侶，貞年，詔封長樂郡公主，食邑三千戶，禮優組，賦極膏腴，地兼城陽，帝劉愧其茂冊，邑啟長樂，皇音恧其徽章，然則堯曰允龔，垂敕降之典，武稱盡美，著下嫁之，是以歸宣平之國，既屬於媯呂，選子敬之流，亦挨於梁竇，七年，降殯於宗正少卿，河南長孫沖，即司徒，太子太師，趙國公無忌之長子也，翟衣振采，鏘玉珮而出仙，鳳駕徐輪，羅銀燭而下長漢，在貴符瑟琴之好，居滿修蘋繁之潔，佩金燧於蘭室，婦德稱，弄王梭於春機，家道以正，訪史佇戒，問禮貽則，保傅相儀，儼銅駝之路，輜駢警策，濯龍之苑，播肅雍於閨闈，流婉於邦國，然而孝友天發，仁愛冥感，歸寧丹掖，總笄，紫庭就養，金授巾，而奉玉饌，比夫益部孝女，非有帝子之尊，齊國娶，閣之簡，雖復昭昭婺女，映魯館而奪暉，皎皎常娥，臨秦台而掩色，悲夫，年催四節，二豎，掩心之鏡，訪秦宮而莫逢，長生之藥，祈王母而不至，閱水翻於夜壑，風燭翳於，晉女辭之言，惟幾彌固，穆姜薄葬之志，將絕逾明，以十七年八月十日奄然薨謝，春秋廿三，皇帝悼深夭蕙，懷三號而猶感，儲後痛結分荊，尋萬恨而增慕，闔宮催，列辟同哀，朝日以之虧光，行雲以之寡色，樓台寂漠，無復白鶴之翔，原野淒涼，遽鳥之兆，粵以其年歲次癸卯九月丁丑朔廿一日丁酉陪於陵，卿，扶陽縣開國男韋挺監護，守鴻臚少卿崔仁師為副，葬事所須，德，因山美，戢蘭儀於白楸，寧藏玉匣，鑿松扃於丹，靡瘞金，直門轉，白驥徘徊，長辭魏闕，丹委郁，直指恭園，蕩當塗之，賓已散，之，志空傳，其詞曰，命，綠字啟符，功在鎬，德邁曰虞，金楨星列，玉葉雲敷，儀漢誕嬡，方娥應圓，德，譽光蘭石，晨昏不匱，組訓無，玉笄耀首，銀河警策，築館大邦，執列辟，遊藝，翰，對菊題熔，懷仙贊，災生弩影，年催孔歎，醫門術殫，仙壇斧爛，瓊峰，，，秦鳳辭條，雕楹結網，綺帳生飆，錦機字滅，寶鏡菱銷，日去已，，，悲驂屢蹀，地盡龍盤，山開馬獵，隴積寒草，松低霜葉，獨有徽，，
唐故彭城劉夫人墓誌銘並序處士田孺卿述興元元年秋九月三日哉生明，試壽州長史吳君夫人劉氏，終於揚州江都縣長壽里之私第，春秋有六，嗚呼哀哉，即以閏十月四日，安厝於縣北禪智仁祠之東原，遵周禮也，夫人其先彭城人，大父承俊，皇永州長史，烈考宏，學究九經，道長運短，夫人幼而擢秀，兼備空德，秦晉匹也，作嬪吳君，詩所謂桃之夭夭，灼灼其華，之子于歸，宜其室家，雅性表於閨庭，淑問流於邦族，椒聊繁衍，克昌胤嗣，昊天不備，與善冥寞，有子四，長曰象，風標夙成，經藝優洽，仲曰齊，叔曰明，季曰，行童稚，居喪合禮，泣血三載，未極高柴之心，望廬思人，徒有潘生之慟，以為宅兆者安其精魄，為銘者式備遷，棘人，哀可知矣，銘曰，親結其，九十其儀，傷哉不淑，蘭蕙先萎，膏肓厲，砭藥無施，生存華屋，零落丘隴，參差野樹，毫末成拱，寒煙慘日，蔓草凝霜，閉泉，痛神理之茫茫，
唐故趙君墓誌銘君諱才，字文器，洛州洛陽縣人．其先帝顓頊之苗裔，趙文子之後也，若夫肅侯名振當時，敬侯聲光來葉，趙遁高蹤九合，趙括威量三軍，並望美前修，無待縷，祖延和，齊代州刺史，求瘼恤隱，政美六條，務簡年登，兼一借，父弘略，隋崇訓府司兵，度量宏遠，識鑒清貞，機務克諧，戎政齊肅，君篤生華族，精爽高以朗，以為竄跡陵藪，非柱之休風，策名朝市，違孤竹之明義，於是不隱不顯，恣心目以從容，或嘿或語，適性情而怛蕩，每至青陽淑景，會文友於花園，白藏朗月，飛清觴於菊花，柳垂拂地，絲縈長者之車，桐聳干雲，蔭寒泉之井，千尋卓爾，望儀羽而彌高，萬頃悠然，挹波瀾而更遠，以大唐永徽二年歲次辛亥十二月己丑朔十六日甲辰寢疾，卒於私第，春秋六十有六，即以永徽三年歲次壬子正月己未朔九日丁卯，葬於河南縣平樂鄉之陽禮也，君風骨竦朗，性道清華，知寵辱之同歸，寤死生之一致，至如孝友溫恭之性，仁義禮信之方，體自天然，匪由學得，積善餘慶，宜享遐齡，謂天蓋高，胡愆斯道，悲夫悲夫，恐年代浸遠，陵谷推移，勒茲玄石，志其所在，其銘曰，洪源啟胤，權輿顓頊，自茲厥後，桂枝昆玉，冬景既澄，夏日斯屬，國邦基，光圖煥錄，伊君祖考，弈世挺生，或鎮方岳，或統司兵，六條允洽，三令齊平，風流藉甚，莫之與京，藉甚何若，載誕之子，榮辱兩齊，天地一指，唯德是依，唯禮是履，非出非處，奚恤奚喜，弘仁上智，同歸夭壽，逖聽前規，長生者少，煙引軒，風吟松嶠，勒茲玄石，銘其宅兆，
洛州偃師縣洛城鄉白社里故翟公妻義豐縣太君康氏之銘，殯在此合平樂鄉北邙晏村之原，大周證聖元年三月廿三日葬，
唐故郭君夫人劉氏墓誌銘並序夫人諱賢，偃師縣人也，夫華宗慶遠，後紛綸，五侯承胤，此也，夫人稟性幽閒，心存令色令儀，故得女高俱素慶，粵以咸亨元年四月廿四日卒於福善坊私第，春秋有一，即以其年五月廿日窆北邙山平原之陽禮也，恐陵谷俄，桑田變，此清徽，銘曰，風，晨月方明，看花落淚，聽鳥心驚，山多暮色，樹足秋聲，一埋玉，永別佳城，
維唐元和三年歲次戊子隴西李卅三娘之墓卅三娘小字汧國，時年十七，即景皇帝之後，大鄭王亮之孫，曾祖孟，祖翼，父，以其年五月十六日遘疾，旬日終於尊賢里之家室，傷其一身，幼喪慈父，孝不展情，長未遘人，奄歸泉壤，嗚乎，命至此耶，枉之致耶，茫茫誰測，杳杳難聞，卜日有期，歸本奚阻，以其月十九日葬於伊水之西，用祔外兄楊之墓，若神而見知，幽魂有，生為秦晉，沒也豈殊，何必盧充冥婚然，契詞曰，禮初過笄，年未及嫁，空懷婦德，花先著，卜宅伊西，將為長夜，幼女無依，遂鄰泉捨，不失其親，存沒姻亞，陵谷慮變，克石於下，
唐故隴西李氏墓誌文並序鄉貢進士韋厚撰恭惟李氏之先，隴西人也，隱其諱不書，夫人稟柔成性，伉節馳聲，頃自笄年，適故河南府洛陽縣丞韋府君，主饋承家，儉克同志，守禮訓於公宮，習貞儀於閫則，至若奉尊接下，執卑事上，三千之禮不虧，九十之儀無匿，遂使閨門雍穆，親暱協和，內外相稱，他門為鏡，嗚呼，韋府君姿性勁峻，神用恬，自三世文行德德，冠絕一時，大中初，進士及第，再擢高科而亟翔宦路，風波前後，三十餘載，韋府君而禮格從婚，不捨簪屨之舊，嗟乎中年，弗圖府君之逝，夫人生三子二女，長曰戎，次曰不育，女曰息，皆有賢德，通詩禮，涉人事，不幸短命，早世而殞，子之存者秉誼，少遭閔凶，未奉過庭之訓，夫人以賢德明惠，化諭南風，勖之以義方，示之其遠大，遂得恭儉克讓，負荷家聲，性聰密，不專宦途，志在進取，親友咸稱其德，新授鄂州觀察使韋蟾，早以才氣知重，累於名府推薦，奏授容州陸川縣令，確辭不受，昨遭顧恃之喪，殆至毀滅，勺飲不入口者三日，亦天鐘之至性也，元女一人，夙承家訓，有淑慎之德，窈窕之賢，適海州刺史李銳，至得良配，文義忠信，遐邇仰瞻，雖不踐文場，而早歲從仕，咸通初，以諮議散秩罷授潞府司馬，再遷西門將軍，而三歷階資，四政統名郡，十數年間而腰金紫，非夫淑明懿德，聖善規模，孰能令問感昭若此之盛哉，嗚呼，方期食祿之榮，玄運不稽，殲我眉壽，咸通十四年，歲在癸巳，十一月十七日遘疾，終於洛陽縣殖業里之私第，享年五十有五，嗣子秉誼，銜哀茹荼，鞠然在疚，卜其宅兆，克葉良辰，即以甲午年二月七日，葬於北邙山杜翟村之禮也，京兆韋厚以末宗之中，叨承曩眷，既奉賢郎之命，謙辭不獲，不度荒蕪，輒此陳述，而作頌曰，良哉淑德，寬柔敏惠，克備家門，嚴怡溥濟，令問不匿，麟趾有制，非禮不為，玄儒是契，丹即孤高，禮儀聿修，昭明德，弘道嘉猷，貞峻潔志，恭姜罕儔，早逝共伯，哀深柏舟，
唐故銀青光祿大夫檢校司空分司東都上柱同樂安縣開國侯食邑一千戶孫公墓誌並序從表侄金紫光祿大夫守門下侍郎同平章事充太清宮使文大學士上柱國彭陽縣開男食邑三百戶令狐絢撰聖敬文思和武光孝皇帝御極之十年七月居守左僕射孫陳秩病，請任，天子優寵元老，乃拜儉校司空，兼太子少師，分司東都，伸之顯衛，以就良已，詔下之明日，三川守臣以急章聞曰，公十四日薨，天子怛然悼耆德特會入廷臣，中吊賻之禮，以三師追褒，冊命恩數有加焉，公諱簡，字樞中，其先有媯之後，齊太公田和其裔也，和孫為齊大夫，以伐樂安之功，遂封於樂安，因賜姓孫氏，吳將軍武書之孫，子孫在吳會，稱富春氏，吳主其後也，其遷者至隋并州晉陽縣令，唐封晉陽公諱孝敏，公之七代祖，晉陽公生仲將，為唐鄆州壽張丞，壽張生希莊，為韓王典簽，典簽生諱嘉之，即公之高祖也，天冊中，擢進士第萃科，有文學重名，後累官至宋州司馬，贈秘書監，自晉陽公而下，位雖不隆而道德皆顯，曾大父諱逖，開元中三擢甲科，初入第三等，又入第二等，超拜左拾遺，大名鏗發，耀當代，雄名如蕭穎士，顏真卿，李華，咸出座下，累遷中書舍人，刑部郎贈尚書右僕射，縊曰文公，大父諱宿，又傅文公之業，登制舉，為諫議大夫，中書舍人，終華州刺史，烈考諱公器，又繼詞科高第，歷監察，後為濠，信二州刺史，邕管經略使，兼御史中丞，時屬五溪不率，王命奉詔招討，克有戎功，累贈司空，司空公前娶滎陽鄭氏，繼娶河東裴氏，太保公即司空第三子，裴甥也，幼鍾司空公之艱，長天至，司空公親弟獻可，皇大理司直，娶范陽盧氏，太保公沒司空公之喪未幾，季父司直又殞，太保公以季父無嗣，遂執喪以繼其後，服除，舉進士，元和二年故太常崔公掌春闈，升居上第，後赴調集，判入高等，授秘書省正字，所試出，人人皆傅諷，秩滿，趙丞相宗儒鎮河中，辟公為觀察推官，再調補京兆府縣尉，又從張華州素之幕，授監察御史裹行，充鎮國軍判官，徵為監察御史，除秘書郎，裴中令度鎮北都，闢為留守推官，以殿中侍御史中供奉充職，又轉節度掌書記，又改節度判官，奏加上柱國，賜緋魚袋，大京兆盧士玫仰公之才名，表公為司錄，王潛僕射在荊南，思得髦賢，奏公為檢校禮部員外郎，兼侍御史，充節度判官，人為侍御史，又丁繼房盧太夫人憂，孺慕之情，如實出己，君子以為難，竇歷元年，以司勳員外郎判，吏部廢置，轉禮部郎中，又罹裴太夫人之禍，殆不勝喪，及出，除左司郎中，加朝散階，轉吏部郎中，又加朝請大夫，用公正之望，遷諫議大夫，以文學之稱，守本官知制誥，用忠悃奉諍臣之職，騁敏捷為誥令之能，職業具舉，時論推服，所草詞制，勒成十卷，行下於代，轉中書舍人，拜同州刺史兼御史中丞，賜紫金魚袋，左輔理所，故事同在，轂下連歲凶荒，人萌困瘵，孽孳為政，臻於泰寧，感白雀嘉之瑞，表公德化，時省司以長存營田耗折官米，將以極典處本州網吏，公抗表論雪，皆得貰死，人到於今稱之，遷陝虢觀察使，檢校右散騎常侍，兼御史中丞，其理如馮翊，屬鄰郡螟賊為災，過境不稼，復有神禾同穎，益彰異政，徵拜刑部侍郎，與御史府及法司同按簫本偽事，皆取決於公，欺妄立辯，又掌吏部東銓事，掄擬絕私，真除史部侍郎，拜河南尹，其政如同陝之素，值飛起，公慮害我穡事，用詩之界火之義，遂令坑焚，去其大患，竟致豐穰，加中散大大階，遷鎮節制河中，檢校禮部尚書，兼御史大夫，不易同陝洛之化，此鎮先是循渾郭之制供須，節使費逾他鎮有至十倍者，公皆削減，以己率下，一不自私，繇是大治，加中大夫，入拜尚書左丞，復兼判選部事，加太中大夫，出鎮山南西道，檢校戶部尚書，其政如前之四治，後三為太常卿，相武宗及今聖郊天之儀，動循故實，禮無違者，檢校兵部尚書，節度宣武軍，及受代，帑廩留多初萬倍，以誠信臨下，萬眾恬然，加正議大夫，檢校右僕射，又為之加銀青光祿大夫，又封樂安縣開國男，又進封樂安縣侯，出拜東都留守，檢校左僕射，再為吏部尚書，又為東都留守，檢校左僕射如故，保之治，先後如一，節省浮費，府庫充仞，天子方將以上庠隆位處國老，以咨訪其道，時未洽平而公不起，享壽八十二，公前夫人沛國武氏，故宰相元衡之女，今夫人隴西李氏諱宗衡州刺史實以之近屬，夫人閫闈之德，動為女師，輔左之道，光於內則，有子九人，長曰景蒙，前奉先令，次曰景章，前太子內舍人，次曰，前河南府士曹，次曰景裕，前河南府兵曹，次曰紓，前渭南縣尉，集賢校理，次曰徽，前河東節度推官，試秘書省秘書郎，次曰求，進士，次曰幼實，次曰弘休，並河南參軍，景蒙等各敦士行，負公，銜哀克家，睦友無間，紓，徽，求兼能以文嗣贖，為時聞人，大後，女六人，長適吳興沈稱師，早世，次適隴西李稠，次適鉅鹿魏鑣，次適敦煌令狐緘，次適北平陽本最幼卜以其年十一月廿六日歸祔於洛之北邙先司空大隧之次，惟公始以至行，聞後用華皓不倦，立之內，周慈愛於族親之，執謙自居，當官正色，自卑以至崇貴有夫於台閣，遺愛所治，有以見子始中終之道，斯為全德歟，小子不佞，辱公早成受知又從父備公諸倩之列，景蒙等以在姻故末，見為志，其敢固辭，銘曰，公之性先，積美旋源，熾昌之勢，發自陳田，將軍開善，主霸權，茂之氣，又，丘秋官，雄藻融粹，天華國，掇其，華陰掌綸，特擅麗溫，司空行化，三土懷仁，儲祉疊慶，到乃盛，孝以承家，貞而不競，振耀詞英，翱翔公，出入更踐，高享令名，州邦藩翰，皆流德聲，天子有道，喜公壽考，忽驚棟折，興嗟蒼昊，伊洛北山，秀氣悠，天長地厚，公之宮在焉，第五男前京兆府渭集賢校理紓書大和，
大周故朝議大夫南君墓誌銘並序君諱郭生，其先固安人也，遠祖殷朝之子孫，宋國少師之苗裔，杞梓宏材，璋令德，門風克劭，羽儀於玄鳥之辰，家諜流芳，爪牙出白狼之代，然而三覆至學，見重於白圭，九錫崇班，尚傳於青社，因官就封，今為洛州合宮縣人焉，曾祖彥，隋任蒲州刺史任國公，祖和，隋任洛州親安縣令，父諱斌，任國公，唐任左監門直長，黼藻百家，笙篁六籍，議其牆仞，門高桐柏之山，語以波瀾，基灘昌蒲之海，故能老成奕代，繼體成基，膏雨隨軒，飛譽遷蝗之境，法雷居邑，騰芳馴雉之郊，固知源長則流遠，根深則林茂，惟公藍田玉種，丹山鳳芻，礪岳疇榮，已傳封於千戶，摳衣就學，幾橫經於四門，洎乎歲在佩，志懷投筆，時當犯塞，方事從戎，即以龍朔二年，樂浪道征，功參百戰，遼海息其襖氛，威懾九梯，肅慎貢其苦矢，爰從獻凱，式備疇庸，尋授上柱國，惟書惟劍，乃武乃文，行擢第於兩經，坐均芳於拾紫，又屬小月不賓，大風未偃，鐵馬南牧，出地脈而強梁，金人北祭，控天街而旅拒，遂命公檢校定襄道左果毅，挑戰五千，橫行十萬，富貴自取，擒骨都之左賢，英略克申，斷匈奴之右臂，解褐擢授安東都護府錄事參軍事，俄丁父憂，尋而去職，至載初元年，蒙恩制授尚方監強山冶正監，公見推清白，不昧玄黃，去光宅之元，聿酬五品，長壽之歲，俄書兩階，誰謂寸晷難留，尺波易謝，悲夫，太行山裂，不見青泥，洞庭水飛，莫逢丹器，去延載元年八月十八日終於官第，春秋五十有七，嗚呼哀哉，孤子休之等，痛極履霜，哀深閱水，十八章之孝道，能備始終，一千年之重來，恐遷陵谷，爰以大周證聖元年臘月廿三日葬於合宮縣平樂鄉之北原禮也，爾其淨域左臨，神遊白馬，仙都右辟，氣逸青牛，少室南瞻，仰仁山之岌岌，長河北注，覺智之滔滔，葺彼郊原，窆茲形勝，慮年代休歇，莫識玄宮之所，而德行昭彰，用紀丹丘之石，乃為銘曰，蟬聯宋國，弈葉商辰，時逢玄胄，代有清塵，登壇見寶，在席稱珍，未窮積善，俄殲吉人，青烏獻卜，白鶴留賓，池台一朝古，松賈幾時春，儻過與歸之所，希旌不朽之臣，
大唐河南府汜水縣丞邢倨夫人景氏墓誌銘並序前守汜水縣丞邢倨撰夫人姓景氏，丹楊人也，其先在漢為守，居楚稱王，道消之時，祓禳凶丑，鼎沸之際，剪除荊棘，成帝業於既亂，從人望於未安，曾祖愷，皇梓州長史，祖象名，皇越州剡縣令，父浚，皇棣王府倉曹參軍，忠貞奉上，史不絕書，孝悌承家，人皆仰德，夫人即倉曹府君之季女，故左相季公之出也，夫人令儀令范，聞禮聞詩，三復大家之書，三從仁者之里，睦姻之義尤著，均養之愛頗深，自夫人之歸於我也，屢遭歲歉，頻遇國艱，或家乏斗儲，或財無尺布，夫人乃躬自紡績，率下耕種，不愛難得之貨，不受苟得之財，雖定性未入於空門，而雅操自偕於一貫，賢而不壽，命也如何，厥初寢疾，逮乎一紀，靡神不禱，靡醫不求，道可延生，乃登壇齋請，釋可拔苦，必罄家捨施，靈官不，厲鬼纏災，嗚呼，所歎官卑祿薄，不一日之榮，追往悼今，空負百年之恨，以貞元三年六月十一日，終於時邕里之私第，享年五十有五，以其年七月廿一日殯於北邙之原禮也，長子曰少覽，次子曰少通，皆泣血茹荼，柴毀骨立，恐時移歲異，谷徙陵遷，乃刊貞石，以志幽壤，銘曰，天生夫人，代資令德，作嬪於我，其儀不忒，婦道雍穆，母儀慈和，非禮勿動，執心無頗，浣濯是服，鉛華不御，違道輒言，非情必恕，風悲月苦，桂折蘭摧，淒涼落景，沉冥夜台，宅兆斯存，松賈斯列，百歲之後，同歸其穴，
唐處士杜君墓誌銘若夫五緯離天，應編珠而演貺，三江紀地，郁寶氣而資靈，故得蘊用誕生，載圖丹誥，君諱美，字郎仁，先世扶風京兆系也，瓊根布彩，己流芳於帝辛，玉葉凝輝，乃振霸於周室，遠祖岐，魏任上黨郡守，屯留縣開國侯，列土封疆，子孫因而宅此，曾祖龍，齊任忠武將軍，或束髮衝冠，立宏功於橫阜，或掃除妖孽，奮壯志於遐荒，祖國，隋任揚州江都縣令，偉蠹俗而敷和，則移風起詠，引清流而瀉液，則變鹵登歌，父暉，皇朝授儀同三司，昭義烈也，其時詔曰，門下杜暉等，並保固城邑，捍御兇徒，功效克隆，宜從褒擢，咸依前授，惟君道洽時倫，行高先η，生而靈異，奇節早聞，特達璋，神機英偉，遐邇稱其善政，閭贊其仁明，孰謂靈砭罕徵，仙丹匪驗，春秋七十有二，卒於里第，夫人厙狄，司徒二族，並蹈和成性，體履居貞，仰道樹以徘徊，則禪枝聳念，俯貝葉而鑽極，則寶偈登心，躬儉閨闈，不捨如賓之敬，豈謂積善無驗，俄延二豎之災，福不輔仁，忽致兩楹之酷，龍朔年中，終於寢室，嗚呼，粵以儀鳳四年己卯之歲二月壬子朔十月辛酉，合葬於余吾城西北六里之原，禮也，東瞻故邑，西瞰三，陂澤滂霈帶其前，漳水波瀾映其後，將恐是瀛靡固，終有化於桑田，鳥文斯紀，庶不紊於荒埏，其詞曰，周屯啟業，漢將沈沙，大君有命，開國承家，猗歟載誕，克劭光華，寧人不或，干城爪牙，其一，道茂經邦，材隆構夏，巨壑舟遷，太蒙光謝，佳城郁兮既啟，先遠俄其不借，啼鳥嘶而無春，隴草宿而何化，庶清風之永穆，紀元猷於大夜，其二，
大唐故黔州洪杜縣丞張君並夫人上官氏墓誌銘並序君諱善，字德，本家宛葉，宦徙伊，今為洛陽人也，樞電輝霄，鳥而垂系，參芒劃野，茂鼎氣以標源，玉斗弭鴻門之謀，銅渾儷璣衡序，典謨備載，詎借詳言，祖吉，齊任武縣令，父，隋任豫州參軍，綰銅章以宣化，曳墨綬而弼諧，並識尚淹通，器局開濟，君門資素業，地藉休風，吐虹潤於荊岑，挺麟朋於余水，齠年育下，陶至性於天冥，笄麗因心，表溫扇於資極，游庭佇訓，睿智洽詩書之場，聽律知風，靈台探禮樂之府，黨翹其仰止，僚執企其儀形，捧檄逮親，以文從吏，武德之年，授黔州洪杜縣丞，壤分月峽，地接星橋，波駭黃牛之灘，峰切玄猿之淚，雕題獷俗，蠻陬陋梗，國步初康，政刑猶舛，君佐馴而有裕，貳祥鸞而罔忒，遂使鮮鼎克調，絃歌自韻，悟勞生於形役，保閒居以養神，列宇銅之前，灌園金谷之右，每至青警吹，敝風亭而嘯驛，素魄登輝，躋月榭而招侶，降年不永，奄迨殲良，以貞觀十二年先夫人而卒，還殯於平樂鄉之北原，夫人上官氏，漢安陽侯之胤，夙彰女范，早擅母儀，庫教公宮，凝規師氏，曜容於禮典，蘊屍德於風人，三星候梅之期，百兩儷傾梧之匹，齊眉表敬，負劍流慈，屢徒善於孟居，豈生疑於曾杼，奄罹撤瑟，俄痛逝川，不反巫咸之招，遽瘞滕公之室，以乾封二年九月七日終於私第，春秋六十九，同穴斯重，祔葬攸歸，即以其年十月廿二日合葬舊塋禮也，長子素等，瞻秋荼而慘，聽風樹而傷懷，泉堂軫松賈之悲，虛寢切帷之痛，蓼莪永慕，陟屺長哀，庶芳音之無泯，勒徽猷於夜台，乃為銘曰，慶分樞鬥，派發鶉芒，匡晉則，翼漢斯良，渾儀測象，回軒茹強，祚流昆嗣，厥系靈長，猗歟祖考，位徽聲顯，赫矣君侯，騏庭未展，道茂星墳，業游珠典，樹德何深，降齡何淺，沼馳芳，傾桐佇匹，組崇功，舜華齊質，嬪葉絲蘿，韻諧琴瑟，奄歸同穴，俄悲異室，肅披重壤，虔祔雙魂，青烏已戒，素鶴室存，楊風晚切，松霧朝昏，式題懿範，永賁泉門，
大唐陳君夫人墓誌銘文並序夫人姓韓，南陽人也，今屬朔方焉，故朔方郡順化府右果毅都尉，上柱國感仁之季女，別將穎川陳令忠之嘉偶，夫人顏稚若花，行淑而鷙，君子好逑，宗廟主饋，天乎不，寢疾而墜，天寶十有三載四月十六日終於金河縣水鄉之私第，春秋五十，神往不返，龍需啟兆，歸葬於單于大都護府城西原，禮也，夫人貞慎儉約，穆然儀範，傷彼窀穸，陵谷貿遷，銘曰，木秀髮兮風折林，人猶此兮禍亦尋，命不常兮言難忱，
唐故監察御史賜緋魚袋隴西李府君亡妻渤海高夫人墓誌銘並序宣義郎前行河南府洛陽縣尉程勉撰夫人五代祖刑部郎中，大理少卿士訓，夫人鉅鹿魏氏，高祖通事舍人覲王，夫人河東裴氏，曾祖皇朝大夫，潤州長史軫，夫人南陽張氏，祖皇州參軍事，祖妣北平陽氏，父皇河南府密縣丞岳，妣博陵崔氏，公外祖齊州歷城縣丞峻，祖妣東海元宏女，夫人即密縣府君長女也，宿承祖德，世襲衣冠，閨帷之中，謹聞女則，他們之內，共揖母儀，兒女七人，各有攸處，長子玄慶，自承祖蔭，前太廟齋郎，次曰克明，季曰克恭，嚴訓之下，贍於經學，鄉試之歲，嘗登禮闈，時命有涯，奄從逝水，長女及笄之歲，凋於上春，次女當年，已適陳昔，也素承資蔭，亦冀從宦，共次二小女，花之歲，因染時氣，相繼淪謝，夫人痛生前之存亡，飲疾不起，以長慶三年七月廿八日歿於東都富教里，享年五十有四，長子玄慶，以獨之身，匍匐苫塊之次，推心泣血，護終大事，即以是歲十一月四日，祔於北邙原陶村先塋禮也，勉即夫人親姨妹婿，力綴斯文，直書其事，乃為銘曰，於穆夫人，性正行真，嚴明自處，中外是親，而今而後，孰繼清塵，長慶三年歲次癸卯十月壬午朔廿一日壬寅嗣，子玄慶謹扶力書檢校人村戶駱叔義，
大唐故通方大夫使持節寧州諸軍事寧州刺史上柱國裴公墓誌銘並序公諱撝，字思敬，河東聞喜人也，其先帝顓頊之苗裔，周封為秦，秦景公母曰針者，始居於晉平公邑之同川之裴中，因而得姓，夫其靈源遂遠，德門曾構，三光改照，遷魏晉之冠，五色自然，像河汾之寶鼎，雖復時經沿革，道有陵夷，在宗載考，世為著姓者矣，曾祖尼，周小御正，鎮輔國將軍，隨州刺史，周書有傳，周徵伯，是作御臣，漢命仲升，初為窆遠，惜余功之未報，恩表贈官，見為政之必聞，名書列傳，祖爽，隨洛州澠池令，皇朝受正議大夫，招慰蜀漢道，魯恭之為上宰，譽高東漢，陸賈之拜大夫，行卑南越，父希莊，皇朝太子左贊善大夫陳州刺史，造銅樓而翊若，頻葉問安，握金節而頒條，遂聞求瘼，盛德行於弈葉，餘慶歸其有後，公即使君之第五子也，受堪輿之間氣，稟岳瀆之純精，豫樟七年，足以凌陋群木，騏驥一日，於是沛艾長途，將立身以揚名，遂進德而業，弱冠以宿衛高第，解褐拜舒州司戶，從常調也，自孝移忠，學優則仕，蘭克鞏，試輯鈐黎，荊舒是懲，方遷畿甸，秩滿，除洛州偃師縣丞，斯用能也，屍鄉古隧，亳邑遺，道在斯尊，君山終然不樂，德成為上，子文以之無慍，遂轉溫縣丞，無何，丁內憂去職，忠信之理，再結群心，霜露之悲，俄纏至性，杖而後起，聖人存不滅之儀，琴猶不和，君子迫俯從之禮，服闋受荊州都督府兵曹，衡陽大郡，司戎要職，教之有勇，且使知方，既遷上游之風，遂踐積高之地，又除雍州司法，秦漢舊都，刑放於寵，京劇大岳，政必侯能，雖存漏網之書，實有鬻棺之諺，公乃勤心伏念，厲精求宜直即哀矜勿喜，亦苟戮而無瑕，於是升聞天庭，詔加朝散大夫行洛州錄事，邦君坐嘯，始聞河洛之康，邑老行哥，遂得神明之宰，旋除武泰縣令，是失滎之故地，連制巖之前邑，不齊則事者三人，孔丘惜其理小，士元則才非百里，魯肅任以持中，除潞州司馬，俄而累遷冀州長史，上黨武鄉，風雲成俗，陶唐光宅，桑梓遺塵，拜國於是不空，齊魯由其一變，遂膺朝命，爰拜殿中，詔遷尚捨奉御，翠幕珠軒之設，惟帝其難，綺襦紈之中，非公所好，廷議有悔，官斯擇人，用降天書，俾臨星位，詔遷虞部郎中，貌足動人，有漢皇之題柱，心唯徇國，見樊梵之張燈，是曰良才，旋聞共理，詔遷使持節泗州刺史，邑稱洙泗，境接淮夷，高祖長亭，弊冠如在，夏王任土，浮磬猶存，舟車往復之郊，楚漢連衡之地，公德以利用，禮必從和，伊枳棘這不生，下車未幾，及旌麾之改授，臥轍相仍，詔遷使持節寧州刺史，公之也，貪夫黠吏解印者已十二三，彤道途，乃喟然而歎曰，昔留侯名遂，願赤松之遊，束傅宦成，享黃金之賜，豈非見機而作，知止不殆者也，況吾終過兩朝，出入三代，比西京之戚里，家開鳳樓，守南面之通班，門列熊軾，可以辭寵祿，可以庇子孫，頻上表疏，固請骸骨，天子優而許焉，所謂進退以禮者矣，於是載懷靜退，乃眷田園，游青草而不歸，籍白茅以無咎，宜其介此眉壽，如月之褰，豈謂拘於小年，與風燭而同盡，嗚呼哀哉，以太極元年三月廿六日寢疾，薨於東都宣教里之私第，春秋七十有七，公幼而明晤，長而敦睦，身長七尺，目運一寸，鬚眉若畫，神彩射人，至於觀行察言，探賾索隱，有以知其動靜，有以識其行藏，加以彌精之放，尤工音律，伯陽論道，置生死於深溪，季札聞哥，辯興亡於列國，蓋千載一時也，及屬擴之日，遺命斂以時服，諸無所藏，凡附於身，必誠必信，公有立身之道矣，有行己之方也，非全而歸之者，熟能與於此乎，粵以開元九年十月廿九日與夫人權氏合葬於河南產東鄉北邙山之南原禮也，夫人諱堅，字固兒，略陽人也，監門將軍萬春之孫，左衛率文獎之女，若乃輔秦翼趙之功，備諸國史，木葛蕈之化，爰作家風，婉順可以丹青今古，閒詳可以儀範中外，府君凡三臨縣，六佐州，居省者二官，主外台者兩郡，所蒞之職，輒以政聞，雖懷獨斷之明，抑亦夫人贊助之效，遂以命婦進封天水郡夫人，及其饋主朝奠，哀深晝哭，拒齊侯之吊禮，必待畫宮，移孟子之童心，恆聞卜宅，天則欺善，人實未三，以開元八年八月二日卒於汝州臨汝縣之山第，春秋六十有八，亦以開元九年十月廿九日祔於邙山之墳禮也，北堂寒月，猶鑒孀帷，南斗夜星，終知周匣，嗟乎，九原寂歷，徒懷可作之心，三泉窈窕，非復平居之事，有子琬，，，瓊，，，等，並充充有窮，泣血相對，恨劬勞之莫報，詠蓼莪以崩心，庶天壤之可疇，刻金石而旌德，乃為銘曰，顓頊之後，季勝之胤，非始封周，針仍居晉，源流赫弈，衣冠昭振，將軍賈象，容孔多，大夫專對，每事從和，德應維岳，榮歡夾河，七年萬仞，一日千里，蘭克清，荊舒攸止，化人東甸，主兵南汜，如日效績，均風是膺，滎陽作宰，潞邑為丞，陶唐已輯，渙汗俄徵，翠幕干雲，青縑待夜，泗川臥轍，彭行駕，優遊自全，奄忽而化，可仿纏，蕙聞蘭心，言必閫閾，和如琴琴，始異生死，終同古今，鼎邑喧闐，邙山窈窕，榮奏鼓角，哀封宅兆，晝月長，藏燈不曉，陵遷岸徙，露往霜來，倚鹿侵柏，飛集梅，平生已矣，行路哀哉，
唐故荀氏楊夫人墓誌銘並序夫人楊氏，洛陽人也，祖忠，器宇沖深，風神爽逸，體稽阮之疏放，庶莊惠之清虛，父義，學標理窟，藝綜文房，將馬鄭以齊驢，與潘左而方駕，夫人夙稟靈粹，早標奇朗，與蘭桂而騰馥，將水鏡以齊明，粵自初笄，作嬪君子，六行兼美，女師之訓克彰，四教聿修，婦道之儀彌洽，婉懿淑慎，慈惠溫恭，體德雙齊，庶期琴瑟，豈謂餘慶虛語，與善徒欺，奄棄高堂，遽從長夜，以龍朔三年四月廿七日卒於家，春秋卅，即以其年歲次癸亥五月癸丑朔九日辛酉，葬於芒山之原，嗚呼，珠星彩，將婺女而同埋，璧月沉輝，帶恆娥而俱沒，聽薤引之流和，實切平居，睹需蓋以縱橫，更傷心目，進惟疇曩，乃作銘云，猗歟夫人，幼庭奇質，六行兼美，四教攸秩，粵在弱笄，言歸荀空，潘陽令偶，秦晉良匹，道苞女訓，德隆婦節，春日方和，秋霜比潔，餘慶或爽，蘭英遽折，婺彩難星，娥靈去月，巫山雲斂，陽台雨絕，壟明昏，松風夜切，
大唐故高府君墓誌銘並序君諱夔，字安本，渤海人也，因宦編貫洛州新安縣焉，源夫千齡表聖，帝辛開寶歷之基，百代降神，漢起紹金柯之胤，英靈間出者，其逮於君乎，祖齡，齊討寇大將軍行台兵部郎中，父業，隋徐州沛縣令，授職齋壇，指虹旌而建號，升班制錦，曳龜綬以陶仁，君志宏達，風骨秀朗，恭順植性，忠孝基身，武藝優深，文德洪贍，以夙遷榮任，遂除雍州萬年縣丞，轉益州什方，雍州新豐，揚州江都三縣令，十城充佐，己鴻漸於丞班，百里君尊，載鶯遷於令失，潘河陽之蒞職，則花綬春榮，陶彭澤之去官，則菊杯秋冷，因公事免，臥疾伊川，豈謂良木斯壞，哲人其萎者歟，以貞觀廿三年七月五日卒於私第，春秋十有二，夫人馬氏，即魏州司法之長女，後婚盧氏，即綿州司功之長女，夫人等婦德夙彰，母儀先著，且女床鸞影，謂延明鏡之台，而妻劍龍精，奄閱逝川之水，馬氏以武德八年二月卒於私室，春秋卅有八，盧氏以貞觀十五年十二月卒於私第，春秋卅有五，即以垂拱三年十月六日合祔千金鄉金谷里之平原禮也，將恐陵移海變，物是人非，慮違德於金聲，載銘動於玉礎，乃為銘曰，膺乾受，命帝惟辛，根玉樹，派漵瓊津，像賢俊德，易代英臣，執麾誓於，錯節調人，夫君挺質，間氣馳徽，風清志閫，月朗心機，烹鮮有裕，吊俗無欺，喧盧夜靜，擾翟晨飛，煌煌神英，灼灼濃李，著德於廟，采於，合體同榮，敬賓齊美，一朝飛劍，雙龍閱水，苦游勝景，我林泉，今來厚夜，誰風煙，
大唐故李君墓誌銘並序君諱信，字文義，趙郡人也，其先積德累仁，廣利著名於西漢，宣功擅業，元禮獨美於東京，自是迄今，令德彌顯，祖忠，北齊魏郡司法，父曹仁，隋本州書佐，並以貞質在公，清明化俗，婉璧池而凝性，勵竹溜而徵神，非唯肅此六司，賢於十部，君夙負貞淳，早荷忠孝，望清暉於露竹，耀景行於松心，時嘯風雲，乍吟清引，陶興合度，賞青田而無悶，追游有方，忘朱軒之盛則，於是安排蓬戶，樂此賤貧，怡然自得，不知將老，冀春池秋夜，盡千月之良談，蘭徑桃源，命三清之極賞，不謂竹林方茂，黯風彩於玄堂，菊潭鏡澈，漂鳧舟於壑，粵以顯慶二年十月十日終於私第，春秋五十有六，以其年十一月六日權殯於邙山禮也，恐陵頹偃月，水變浮天，蕪味德音，勒茲玄石，其詞曰，仰玄胄於廣利，婉暉光之愈清，惟君子之盛則，貴道德而榮輕，望千月而洽賞，何十枝之早傾，黯玄堂之易暮，增白楊之悲聲，顯慶二年十一月三李文義墓，
唐故順政郡君許夫人墓誌銘並序順政郡君許夫人者，中書令之子，內史侍郎之孫，宦歷二朝，家傳萬石，揚眉免睫，早識人情，覲雪聽琴，見推神悟，年十有四，歸於馮氏，潘州刺史順政公其人焉，中饋是供，外言無間，阮德如之嫁妹，婦德猶偏，張京兆之侍妻，時議未許，夫人閨房，風氣獨高，加以習訓禮闈，數游文圃，翰墨尤善，睦悅必書，班姬之團扇人懷，塗淑之寶釵曜首，辭深哀怨，義切風霜，以今望古，將無鬼色，顯慶三年，初蒙邑號，寵命既備，車服有章，所以警戒相成之道，婉娩聽從之事，雖酌諸故實，亦發自天心，用能使傅姆獲安，僚庶胥悅，龍朔元年遘疾，未幾，薨於內寢，使君撫孩幼而長號，悼音容之永絕，空想如實之日，終無再得之期，況復臨大王之雄風，照君子之光月，凝階露冷，人牖霞紅，林蟲，雲間斷雁，於斯時也，豈直神傷而已哉，即以其年十二月廿四日窆於潘州南巴縣之下浮里，嗚呼哀哉，乃為銘曰，在唐凝績，於周利建，祚土惟中，降年於萬，閨房挺秀，淑順先聞，是稱玉潔，亦皆蘭薰，百兩言歸，三周始那，日居未幾，人斯何遽，雲收雨夕，彩沒霞朝，一瞻河鼓，再斷星橋，紈素空聲，金翠掩色，備物有像，幽途無極，濛濛隴霧，颯颯風楊，身將地厚，義稟天長，
唐故鄉貢進士達奚公墓誌銘並序從重表弟鄉貢進士裴端辭撰公諱革，字日新，其先軒轅氏之垂裔，至後魏承獻帝諸王，太和中，封氏遠祖長寧公蕈，蕈生宜城王公實，宜城王之後，軒裳茂族，自國朝系美者，湖州刺史恕，殿中丞，司農少卿懷義，戶部員外郎缶宜，皆公之一源，洎公五代祖諱聞恭，唐州比陽令，四代祖諱降風，右華州刺史，叔祖，進士高第，禮部侍郎，三代祖諱恪，舉進士高第，河南府濟源縣主簿，大父諱逢，明經及第，本州陳留縣尉試大理評事，贈許州司馬，父諱賈，試左武衛兵曹參軍，公氣稟端方，秉志好學，雖治產，未嘗廢卷，及壯，文學節行之稱，洋溢於鄉里，前後七舉進士，皆主司乃獎其賦，嗚呼命耶竟不遂，思再復故里禮樂，進取為後來之不失之言，不負兒童之信，天生純孝，執喪哀毀逾制，葷茹不經其門，凡有舊圃，悉耕辟之，同氣之喪，皆至摧毀，噫，實令人也，衰疾之中，尚營遷祔大父於陳留，中道輟，卻還，試以子弟，終遂私志，斯後疾苦，以至不救，咸通七年六月六日，薨於六安之里第，享年七十有二，夫人博陵崔氏，自結髮，令淑聞於姻黨間，孤子二人，長曰淙，次曰渥，皆孝行承奉家法，紹有文學，三女，長適隴西李氏，婿名，次適渤海高氏，婿名挺言，皆軒裳之家，雅葉素德，幼女未笄，皆承先夫人之訓誨，令淑早著，夫人大中十四年十一月九日前薨，咸通丁亥歲八月十八日合祔於壽州安豐縣之里禮也，孤子以端辭承公生平垂愛之分，號請其詞，銘曰，之裔，文行夫資，俗薄萬變，堅白不移，得喪如一，我心自怡，行堪化俗，學冠人師，庭喻詩禮，慶流無涯，夫人令問，閨門儀，松薪耕，道德巍巍，
大唐故襄陽郡襄陽縣令滎陽鄭府君墓誌銘並序公諱逞，字逞，滎陽原武人也，北齊開府儀同三司，魏州刺史，襄城公五代孫，湘陰府君第四子，懷州刺史盧師丘之自出也，公性惟謙沖，天假忠孝，舉措必由於禮，造次勿替於莊，篤信不虧，出言無玷，險皮者慕義以變節，剛復者聞風而履順，懿夫，伯夷之操，寧出是乎，行已週身，才膺筮仕，以蔭補左衛三衛，解褐授金州參軍，次授汝州龍興縣丞，位當貳職，政優百里，恩惠浹於編，清儉播於中外，本道廉察使以公功績尤異，特達奏聞，帝用嘉之，下詔甄獎，擢為京兆府奉天縣尉，公既沐鴻造，彌勵丹誠，提振紀綱，肅清人吏，投刃詎留於肯綮，遇物必造於精微，未逾旬時，已多弘益，且畿甸寮，盡為英髦，屬制命審官，使臣劉楚按察使以公負不羈之才，出眾人之表，因而薦，復被恩榮，拜長安縣尉，處繁理劇，常有若於優遊，破堅摧剛，曾無避於豪右，秩滿從常調，吏部侍郎裴仰止高躅，比擬要官，公以太夫人在堂，樂土關外，務於就養，不顧榮班，以此懇辭，請為邑宰，裴公深所感歎，稱於朝廷，即日授許州扶溝縣令，結綬未幾，酷罰俄鐘，號泣無絕於時，水漿不入於口，則曾史至性，夫何異哉，服闋，授襄州襄陽縣令，開元十五載四月遘疾，其月廿六日終於襄陽官舍，享年七十，嗚呼，天不惠，哲人其委，夫人博陵崔氏，故鄭州滎陽縣令德義女也，作配君子，僅變星霜，未及夢蘭之徵，奄先同穴之禍，繼室清河崔氏，故宋州碭山縣令處真之女也，克諧琴瑟，固有裕於宜家，敬慎威儀，實無慚於內則，嗣子詵，璋，，皆孝誠罔極，追遠惟深，卜宅兆而至誠，衛靈需而萃止，以天寶十三載正月廿五日合祔於廣武山之舊原禮也，由是二靈信誓，能從皎日之期，三嗣因心，空結終身之，於是天長地久，谷徙陵遷，瘞貞石以勒銘，庶佳城之不昧，銘曰，開國受姓，自周而昌，翼子謀孫，為鄭之良，玉展親衛，銅章作宰，漢水峴山，人亡德在，上帝不吊，大賢運速，宅兆未安，思遠再卜，日落新鄭，風悲舊國，靈衛送終，荒阡反哭，存若浮，歿若休，時門古木，滎水東流，唯樂石兮斯刻，傳令德乎百千秋，
唐故長殤男子韓勒潭墓誌朝議郎前隨州刺史賜緋魚袋韓撰嗚呼，秀而不實者，吾家之勒潭乎，七歲無童心，十七通五經，十九以咸通二年四月十日不幸短命死矣，今也則亡，吾自此知擠乎溝壑矣，嗚呼哀哉，以其年十月廿一日葬於洛陽縣尉成村之東原，哀哉，
故尚輦直長崔公故夫人滎陽鄭氏墓誌銘並序星之靈，月之精，巽之位，離之氣，作姆范之北面，謂女師之南指，夫人有聞矣，夫人諱敏字敏，滎陽人也，自有魏之彈射人倫，榷揚氏族，天下許其右地，海內以為名宗，曾祖德秀，江陵縣令，大父行穎，皇衛州長史，皇考元裕，皇柏仁縣令，並位復其始，名不乏賢，夫人即柏仁府君第四女，年廿，歸於氏，三從有適，一與之齊，琴瑟克諧，絲蘿並茂，備灑掃於宗，親浣濯於閨闈，豈無綃紈，躬服蓍素，豈無左右，躬事勤勞，欲深思古人，克佐君子，而願殊偕老，哀生晝哭，柏舟自誓，一志不移，訓男以義方，示女以柔順，故能譽流宗黨，惠被家人，始則冀妻，終為孟母，爾後沉嬰痼疾，綿歷歲時，何爽義於明神，遽延災於堅子，以開元廿八年七月廿五日怛化於善里私第，春秋卅有五，嗚呼，夫人有蕙蘭之姿，金玉之操，敬恭以奉上，勞謙以接下，詩書博達，族志傍通，保合母儀，恪居婦職，德光令族，道塋宜家，而與善無徵，不俾耆艾，君子是以惑夫天道也，越以其年八月十八日歸厝於杜郭原禮也，與尚輦直長府君同塋而異穴，雖不合於齊詩，終有憑於衛禮，嗣子友郎等，痛怙恃俱喪，將毀滅為期，因閉口以絕漿，每從心而泣血，恐年代浸遠，墳櫬荒摧，琢彼石銘，全其志事，銘曰，貞姜自誓，共伯雲亡，動由禮節，教以義方，彼何二堅，成其六疾，歎此逝川，浸乎巨室，龜筮既襲，日月不違，黃腸密啟，丹徐飛，賓御潺，風煙慘切，合祔非古，同塋異穴，孤燭，窮泉兮長閉，開元廿八年歲次庚辰八月乙卯朔十八日壬申，
唐故將仕郎試太常寺協律郎隴西郡府君墓誌銘並序鄉貢進士舒燁撰府君諱頊字敬隴西郡人，曾祖少黃老，高尚不仕，祖良，皇世之儒宗，皇任撫州臨川縣丞，府君即之子也，性貞廉質而固靜而應物，弱歲禮放世秉德為職司之之計便損靡不同議者謂為文行吏事宜節度催會乾符晚歲，四方八幸蜀遑我無率擁千人自居，指揮朝夕之以王事傷致百骸而增敝於家，藥石廣明年辛酉歲，秋七月廿四日，遽終楊州江縣仁風里之私第，享傷悼驚惻，君情風酒餚宴其親行者，夫人天水趙氏詩稱好合，猶鼓瑟琴，傳憲家之風，主饋宴賓，邈陶家之烈，嗣子三人，長曰澄，仲曰孝乎惟孝，高山學禮聞詩，而獨立，問安謂蓬處麻中，不扶自直，年秋九月廿八日酉卜縣絃歌里禪智精舍隋氏河沈氏太夫人大塋之側禮也，女人，適彭城劉訓義方，夙勤貞淑，動由禮儀門苟非嗣子澄等於余天世之刑素其遺焉，乃刻石冥詞，以遺於後，銘曰，，才豈，積善匪慶，天胡我欺，鬱鬱府君，，既哲居貞，邦家之，偶嬰沉，藥石罔，幽，今昔追，孀母，諸嗣嘻嘻，松楸，永矣，中和，
大周故孫府君墓誌銘並序諱師政，洛州來庭縣人也，自應乾授命，涿野列公孫之墟，鎮地靈長，岱宗構天孫之岳，枝分葉散，東吳開鼎峙之雄，派引源流，北海擅豪家之右，洎乎文場矯翰，子荊飛零雨之篇，書囿綴詞，安國闡秋之義，簪裾組，可得而言，人望國楨，不繁載也，祖孝廉，襟情罩日，器宇干霄，不從州郡之徵，自得丘園之隱，父師政，中和誕粹，上智凝神，負落落之沖情，稟汪汪之雅量，每至金門獵彥，不拘緣鶴之流，石路棲貞，自得駕鴻之侶，蘭窗蕙閣，嘯雲霧於秋，濁酒鳴弦，伴禽魚於春水，蕭然自得，無忘擊壤之哥，寂爾何營，時奏閒田之賦，不圖驚波浩浩，閱大海之東流，迅晷，落巖之西景，即以長壽三年歲次甲午四月甲寅朔十四日丁卯，葬於北芒山之禮也，煙愁霧慘，芒山列松柏之塋，月思風哀，洛水咽英蓉之浦，有子思忠，情樞夙悟，意近孤標，辭鯉室之晨昏，赴禪杖之精進，花經葉偈，庶追於所生，剪蕙摧蘭，忽延災而丁酷，命之不借，天也何辜，雖道俗之雲殊，在攀號而倍切，余芳尚在，懼碧海之三移，遺德希傳，勒黃金之數字，其詞曰，粵若軒皇，錫圭命氏，赤泉演曹，丹符構禮，混冰靈，
唐故處士李君君諱，字智方，洛陽人也，若乃道洽虛玄，啟父龍德，藝週刊憲，虞氏詢其馬喙，是以騰芳千古，聲溢百王，程不識有同位之榮，孔文舉幸通家之好者矣，君承徽祖武，籍慶風猷，宇量弘深，襟神宏遠，學苞六藝，體兼四美，道備人倚，信周鄉邑，宜其與善，永保垂堂，天道茫昧，舟壑推運，貞觀十二年五月十三日，奄然遷逝，時年五十有六，夫人鄒氏，魯鄉之貴族，孔父之華胄也，傳芳桂苑，濯質清流，四德夙聞，六行該備，自待年華閫，作儷高門，教深中饋，訓光內則，事上懷恭順之志，逮下軫憂勤之心，與善無微，奄從運往，顯慶四年三月廿三日，卒於私第，春秋八十有二，粵以其年歲次己未四月朔十四日同葬於北邙之原禮也，然恐年代推遷，丘陵變改，式題方石，記之泉路，其詞曰，九士初分，二儀肇判，命氏唐虞，開基周漢，璋照曜，文明輝煥，長波可挹，余芳足玩，君之降生，載延惟貞，承嘉譽，早樹風聲，逑惟宋子，儷美周卿，松筠葉契，秦晉榮，前亡後落，異室同歸，方開舊隴，更飾新幃，空留遺愛，永謝清暉，略陳景行，藏諸夜扉，
唐乾符四年歲次戊戌二月己亥朔十八日乙卯，樂安俗姓蔣釋僧敬章，時年甲子五十七，乃幼習儒典，歲披緇，好游雲水，參禪問道，金剛辨宗疏為業，焉知生死常逆，預修邱阜，函木具矣，今恐桑田改變，遺列不彰，故克貞磚，乃述贊曰，年過耳順，勢之豈長，同超苦海，普願西方，
唐故處士張君墓誌君諱洛，字子春，南陽西鄂人也，漢河澗相張衡之苗裔，樹德惟永，張仲孝友於前，世祀宜哉，茂先博物於後，曾祖敬，魏鎮東將軍使持節泗州諸軍事泗州刺史，黜陟幽明，功茂茂賞，加金紫光祿大夫，祖景，齊明威將軍餚藏令，齊道雲季，鼎遷於周，大象元年，授洛州市令，隋開皇三年，授昌州舂陵縣令，開皇十四年，文皇秉歷，時稱有道，衣冠式敘，加明威將軍，父士隆，隋申州羅山令，君隱淪傳傅說之巖，避地長沮之野，性符四皓，榮祿莫窺，志會兩龔，塵囂靡雜，歷討三教，偏歸釋氏，遍尋四句，尤遵大乘，每讀諸經論語及無常無我，誓願精勤，日以心鬥，既而積善無徵，降年不永，以永徽三年十二月廿七日終於洛邑里，春秋六十有六，以永徽四年正月廿一日遷窆於河南縣平樂鄉邙山之平原，惟君弈葉重光，紛綸獨秀，總仁恕於懷抱，韞孝敬於胸襟，故其亡也，人悲慕德，何只憐舂里巷不歌而已哉，悲夫，蒿里溟溟，戒旦無時，玉要對摧殘，警夜何日，式刊遺烈，為銘云爾，於穆乃祖，積載英猷，文思襲漢，孝友承周，篤生夫子，實曰人傑，模楷矜莊，領袖昭哲，庶其福善，永嗣前烈，天何祝予，今則堙滅，寥寥窀穸，鬱鬱佳城，一旦蒿里，萬古泉扃，德音冥漠，風露淒清，魂兮何在，祗攪予情，存亡殊制，窆茲邙嶺，式樹風聲，奐乎惟永，
大唐故夫人封氏墓誌銘夫人姓封，渤海人也，粵以笄年，適於柳氏，淑望洋溢，雅操孤標，婉順以睦閨門，貞正以匡君子，而蘭桂方茂，遽掩馥於秋霜，隙駟不留，倏韜光於夏景，春秋六十有五，即以顯慶五年歲次庚申十月茂辰朔十七日甲子將遷窆於芒山禮也，然懼陵遷谷貿，石徙山移，謹勒芳華，永傳千古，
大唐洛州洛陽縣洛川鄉前冀州南宮縣尉張公埋妻楊夫人墓誌銘若夫疏層峰於日觀，派余浪於天津，其有稟坤德以凝姿，處巽位而為范者，其在夫人乎，大娘，洛陽人也，祖苟，晉河南郡守，惟良共理，德冠朝英，道稱人傑，父寶德，文林俊彥，侍詔金門，上格心之言，流不空之詠，容於彩，姿麗范於娥靈，洎結之有，每獻蘭而賜，展賓儀於盍耨，沮貪志於拾遺，絕雅節於絲歌，風花於霏，高文則，月扇於繁霜，佐彼小山之賓，蘊此大家之稱，嗟乎，珠碎星儀，掩夜暉於漢曲，璧虧月彩，晦朝鑒樓前，以顯慶四年六月廿三日，卒於斯，十有七，即以其年八月九日，葬於河南北山郟辱之里，有子善才，任慈州吉縣主簿，怨代耕之養，思負米其何從，貫霜露以摧心，訴昊天而泣，懼桑海之變易，烈於鐫，嗚呼哀哉，乃為銘曰，降生淑美，蘊茲容德，已表母儀，爰成婦則，藏舟靡固，懸車奄忽，吹喧山道，挽斷松區，風蕭野，霜厄寒蕪，吁嗟兮辭白日，惻愴兮奄黃，
大理司直兼殿中侍御史賜緋魚袋弘農楊公志銘並序歙池等州觀察判官將仕郎監察御史裏行吳興錢徽撰秋八月二旬又六日，宣歙採石軍副使兼殿中侍寢，河南長孫夫人稱字以復，年齡六，越以來洛陽縣平陰鄉之原，緩也，曷為緩，先是殿中卜遷於是月，然後得合葬焉，以夫人從而祔之，順也，凡號為夫人，未爵命，匪邑號，稱為夫人，賢之也，謂能婦其子，以成其教，志於道而識其真，有生不逾閒，既病而焉賢哉，夫人先故甚貴，始自元魏獻皇帝，次第以支載代勳烈昭明史冊，曰若太尉，為國元輔，受文顧命皇，忠亮一德，誠格上下，慶茂枝黨，厥生後賢，大父諱揣，歷官至司法參軍，盛業不臻於大任，積慶用發其餘榮，洎歿世，追贈太子贊善，王考諱寅，似續家訓，施於政經，歷職成能，累遷長安縣令，是時革之後，京邑多事，恃功怙寵，實繁有徒，凌弱暴寡，莫能禁止，府君愷悌直清，不倚不流，蓋睹其容貌，閱其行事，若畏刑罰，如親父母，而強禦屏息，嫠安懷，人到於今，謂之遺愛，故吏部侍郎蘇公震嘗見器之，猶郗公之遇逸少也，厥淑女，締為嘉姻，而伯姊故已適司徒楊公綰矣，視其所舉，時曰知人，夫人生則聰爽，天然明智，不幸閔凶，在幼而孤，依於楊公之室，視猶女也，承大家之慶善，恭外族之清懿，而又資仁人之德惠，未及笄年，遂若老成，才十有六歲而歸楊氏，楊君夙以文行受知司徒，婚姻之故，由司徒選，瑟琴好合，中外榮之，故夫人慎閨內之修，知人婦之道，以明義奉君子，以孝敬事先舅，以慈愛和六親，度於法有戴己之知，漸於化成，孟母之訓，蒸嘗而潔，承祭祀酒食而肅祗賓旅，組川而克勤女事，人一能之，已，
唐吏部常選滎陽鄭公故夫人廣平宋氏墓誌銘並序夫人諱練，廣平郡人也，昔我先公微子開者，帝乙元子，仁而又賢，殷革周新，有宋存矣，禮義之國，載在春秋，冠劍之容，盛乎史氏，曾祖大辯，皇遂州司馬，祖守恭，皇睦州遂安縣令，父楚璧，大理少卿，咸忠肅惠和，明德純懿，宮牆重仞，允得其門，夫人內則承家，閫言師訓，翠鬟笄總，玉珮施盤，像服是宜，素章增絢，習禮蹈和，明詩納順，所謂樂得淑女，以配君子者歟，年十有八，歸我鄭公，展如之華，作嬪高族，琴瑟在御，鐘鼓於堂，箴識言清，食德班彪之室，文章韻遠，動詞秦氏之闈，嗟乎，始裁團扇之篇，俄滅乘鸞之影，錦筵徒設，安仁望祭之悲，羅帳虛歸，奉傷神之念，春秋廿七，開元十九年九月廿二日遘疾終於教業里第，初，夫人婉娩聽從，授之順也，標梅之實，得乎時也，衣錦衣，盛乎儀也，藻脯，存乎道也，既誕既育，言乎成也，斯可以儷我碩人，張煌婦德矣，故詩雲彼美淑姬，可與晤言，此之謂也，以十月丙子朔廿二日丁酉，權窆於洛陽縣清風鄉原禮也，於戲，嚴君在堂，愛子滿室，二男稚齒雙女嬰孩，減羅紈與寶瑟，掩泉閨於夜台，銘曰，彼荷華兮藻耀漪瀾，譬淑女兮懿姿羅紈，惟魴鯉兮戲於沼，瞻姜宋兮作配君子，雁旭日兮冰未泮，百兩迓兮錦衾爛，翡翠雙游蘭之苕，蘭始華兮霜露凋，有美一人魂已遙，重泉大暮何朝飲恨，
唐故房陵郡太守盧府君夫人弘農郡君楊氏墓誌銘並序夫人弘農郡華陰人也，地靈河岳，門襲才賢，赤泉啟封，郁丕構於來裔，玉環流貺，貽介祉於當年，四代五公，聯華繼美，盛德之後，子孫其昌，曾祖綱，皇巖州刺史，平河公，祖思謙，皇銀青光祿大夫，司宰，司稼卿，父履言，皇河南府河陽縣令，左衛中郎將，並休有令望，克揚耿光，爰膺竹符之寵，允斯棘列之寄，鳴弦而政美子游，感物而興高潘岳，夫人資德門之純懿，承慶緒之炳靈，蘭容蕙心，婉行淑德，年甫十七，適房陵府君，壺訓生知，閨儀性與，琴瑟以睦，克諧鳴鳳之占，婚姻可嘉，載協乘龍之好，故能動中圖史，柔順以奉先姑，靜遵典則，謙和以承娣姒，加以躬服浣濯，不尚浮華，功親組川，未嘗辭倦，洎府君即世，婦道增，義感移天之重，哀深同穴之思，晨歌既絕，晝哭無依，夫人乃服縵，飯蔬食，焚爐香，專禪誦，將以誓志，期於終身矣，雖宋伯姬梁高行莫之迨也，宜其永錫難先，以為母師，如何彼蒼，曾不與善，以天寶十一載四月遘疾，六月廿八日終於同母弟前朝散大夫，河南府河清縣令，因公坐左責，量移靈昌郡酸棗縣丞之官舍，享年七十一，嗚呼哀哉，流晷不駐，遠日遄臨，即以其載十月廿九日合祔於大塋之西北百步禮也，徂陰歲晚，荒草寒色，芸其黃矣，風亦悲矣，孤子仲容，銜疚茹痛，疑慕永懷，徒星行而志切，終路遠而莫迨，庶陵谷雖變，徽音不亡，用傳斯文，貽厥終古，銘曰，寒天寥兮邙山之陽，泉戶冥冥兮大夜何長，老氏遺誡兮多藏厚亡，今我送終兮則維其常，徽音淑德兮茲同穴，薤歌悲奏兮今人傷，
故上騎都尉李君墓誌公諱琮，字文泰，趙郡高邑人也，其六代祖因官徙居於汴州陳留縣，故今為縣人也，自夫紫氣凝晨，函關啟其仙胄，玄雲晝聚，涼土弘其霸業，枝分葉散，歷代彌芳，曾諱祖，齊任和州司馬，祖昂，隋任相州司倉，父師，隋任荊州江陵縣丞，並衣冠健羨，智效當年，文雅縱橫，聲馳弈葉，公資芳蘭畹，孕粹瓊峰，產騏驥於天地，爾景之姿千里，挺豫樟於地屺，梢雲之七年，時在綺紈，博通眾藝，至於九流百家之術，啼猿落雁之工，咸得之自然，事非積習，屬東夷屢擾，開徼未，塵驚馬之墟，水激汴鰲之浦，聖朝命將，言事恭行，其年以良家子首從古募，克殄逋誅，以功授上騎都尉，煞敵為果，亦已效於忠勤心，而擯俗成真，情不安於躁競，爾乃地鄰朝市，就潘子之閒居，賞洽琴樽，追嵇生之樂事，擊壤趣以畢餘年，既而逝以浸，頹光畹晚，曰仁者壽，松喬之術不追，曰鬼者歸，蒿泉之方遠，以如意元年五月廿九日終於延福坊私第，嗣子常住，以其年六月四日遷窆於洛陽縣清風鄉之原禮也，恐山川變易，陵谷遷訛，式昭景行，銘之神道，其詞曰，真人寵德，貴尹龍門，勢高往代，慶流後昆，英賢繼出，雅道斯存，光纓弁，氣穆蘭蓀，惟茲高族，實生才子，美璧十城，名駒千里，妙工武藝，洞該文史，雅量川停，雄姿嶽峙，蠻夷作孽，丑頹凝妖，鷂林亂景，是壑驚朝，我惟任俠，夙學戎昭，功存地際，勳委天朝，與善徒欺，輔仁矣爽，天運推謝，人生俯仰，未畢，九泉長往，彷彿音塵，銘之泉壤，
大唐故安王墓誌銘並序翰林學士朝議郎守尚書庫部郎中知制誥上柱國臣李褒奉敕撰翰林待詔將仕郎守徐州豐縣尉臣安景之奉敕書翰林待詔朝議郎守梁王府司馬上柱國賜緋魚袋臣唐玄度奉敕篆額國家用漢制，封建子弟，雖傅導甚至，尚慮不習政事，率留京師，所以厚宗親而愛黎人也，開成五年四月廿二日安王薨於第，將窆之前，且上遣奚官局令鄔重亮傳韶於詞臣，俾志諸墓，臣褒適更直禁中，謹執筆而敘曰，王諱溶，穆宗皇帝之第四子，母曰楊太妃，幼而敏悟，長而謹飭，樂於為善，勇於見義，早膺典冊，遂開土宇，皇帝以孝慈率下，敦睦之道，有加常等，嗚呼，棄茅土之封，享年二十有八，以其年八月廿九日葬於京兆府萬年縣崇道鄉之原，天子震悼，不視朝三日，慮陵谷之變也，俾金石以文，以下臣奉詔，其敢以辭，銘曰，冕服其尊，魯衛其親，文皇之裔，憲皇之孫，枝連茂本，派發靈源，勞謙奉聖，砥礪齊賢，嗚呼彼天，不永其年，
有唐通議大夫守太子賓客贈尚書左僕射崔公墓誌穎陽縣丞徐珙書初，孝公之薨也，以開元廿九年十二月廿九日權窆於邙山，故人北海太守江夏李邕為志曰，觀夫君子者以和為量，至人者與一為徒，正氣漫於四支，淳德封於百行，豈曾子之問，避席以知，金人之銘，緘口乃慎，且柔進後動，巽止後居，上下淡而克交，中正順而偕應，則無繩自直，不戒有孚，泯乎大方，葉於全樸者，其惟我崔公歟，公諱沔字若沖，博陵安平人也，其先出自炎帝之子伯夷，至太公表於東海，厥嗣食菜於崔城，因而氏焉，至若南山黃公，濟北子玉，或秉節傲帝，或銘座律人，風烈前修，光太后嗣者也，曾祖諱弘峻府君，隋銀青光祿大夫，趙王長史，祖諱儼府君，皇朝益州洛陽令，考諱皚府君，朝散大夫，汝州長史，安平縣開國男，贈衛尉少卿，並人倫高標，名教華蓋，雅杖憲矩，存臻德名，公稚無童心，少有大觀，見素抱撲，知雄守雌，內陽而外陰，內健而外順，每嚮晦藏密，參寥聚精，儲心清魂，謂羲皇之代，收視玄覽，讀聖人之書，借如孝移於君仁勇於義朋思有未言之信昆弟有言不入境無私而照故廣不窮涯，所以好謀而成，舉必弘化，臨事而斷，理無變觀，務劇而自足於閒，物競而獨安於靜，其有為也，四時運而無窮，有守也，一言形而可復，所以順動以悅，流謙而光，明莫人非，幽罔鬼怨者此爾，古人曰，丈夫處其厚，君子蹈其常，不然，曷以寬服於人，柔制於物，盛德可以鎮薄俗，雅言可以軌後昆，豈徒懿乎文，典於學，射策科甲，蒞政跡尤，隨手之能，道形始於無作，易御之妙，神用契於無間，且夫游上林者，不華於纖草，觀巨壑者，豈壯於餘波，今欲一名出徒，二事異等，敘尋常之紀，際深廣之端，則恐短不侔，鉅細相混，存其遠者，實所庶乎，略其小焉，故可知矣，非夫歷官之次，即穸之辰，誠足稱多，未敢聞命，公廿四，鄉貢進士擢第，其年封中岳，詔牧伯舉賢良，公與兄故監察御史諱渾雙名居右，敕拜麟台校書郎，滿歲，補洛州陸渾主簿，宅汝州府君憂，外除，擢左補闕，無何，拜殿中侍御史，復換起居舍人，累祠部員外郎，擢給事中，居數月，轉中書舍人，辭官請侍，優制改虞部郎中，仍都留司，因攝御史中丞，尋即真，充都畿按察使，時宰反聽，屈著作郎，既而悟焉，累月，檢校秘書少監，遽而正授，前後奉詔再判大理，又知禮部侍郎，恩加朝散大夫，遷左庶子，丁內艱私，制徵中書侍郎，一歲，河朔無年，特詔公魏州刺史，皇上有事泰山，觀大禮，加朝議大夫，因上計，分掌吏部選事，未幾，入為左散騎常侍兼判國子祭酒，始東都副留守，復秘書監，上籍田東都留守冊太子賓客兼懷州刺史，俄而去兼，加通議大夫，終東都副留守，時春秋六十有七，嗚呼，以開元廿七年十一月十七日薨於居守之內館，門下省居守以聞，聖上哀悼，追贈禮部尚書，以粟帛，太常考行，謚曰孝，注老子道德經，文集三十卷，嘗以公碩行多才如彼，清資盛業如此，雖蒼生有望，而明神或欺，三旌未躋，百齡不極，紫綬加於黃壤，陰室啟於玄冬，斯並志士興悲，大雅流歎，首公者為國，軌物者在人，職此感多，念茲體大，豈眇小罷市，握齪輟歌而已哉，公位事則高，家節以約，幣其衣服，糲其鼎方，雖道際於尊，而儉逼於下，頃以依於佛，濟於仁，厚祿半於檀那，上農遍於周急，故貲用四壁，人不堪憂，而詩書一床，獨以為泰，及撤瑟初艱，蓋棺他日，聚族之費，崇福之餘，薄葬不足以送終，遠日不足以集事，長子同州馮翊縣尉成甫，嗣子甫等，並至性本天，彝訓過禮，恙極於侍，哀極於追，柴毀失容，綆淚成血，邕十三同學，廿同游，晝連榻於蓬山，夕比燭於書幌，直則為友，道則為師，一剛一柔，厥跡頗異，好文好義，職允攸同，情以久深，心以知盡，今哭位淄水，隸日伊川，縣棺惠顧而應留，吊馬悲鳴而不及，信運斤質死，豈搦管思存，其詞曰，塞默玄造，蒼茫大爐，道兮而逝，德兮而孤，周仁不，濟義不扶，年罔極壽，位弗登樞，憲矩安仰，名教誰模，四始殆喪，百禮將蕪，已矣已矣，天乎天乎，孝公長子成甫，服闋，授陝縣尉，以事貶黜，乾元初，卒於江介，成甫之長子伯良，仕至殿中侍御史，次子仲德，仕至太子通事舍人，少子叔賢，不仕，並早卒，今有伯良之子詹彥，並未仕，仲德之子，未名，孝公之嗣子甫，仕為朝散大夫權知中書舍人事賜紫金魚袋，永泰中，天子有事南郊，旌寵舊德，是以有僕射之贈，越以大曆十三年歲次戊午四月丁丑朔八日甲申，嗣子甫奉孝公之櫬遷於邙山之平樂原，以夫人太原郡太夫人王氏祔焉，禮也，
唐故淮南節度討擊使銀青光祿大夫檢校太子賓客上柱國南陽郡韓府君墓誌銘並序外生鄭修己撰舅氏諱倰，南陽第二房，自漢東齊王后，流派繼於聖朝，登壇佩印，不可具紀，曾祖祚，皇任安州長史，祖宗，皇任魏州別駕，父淑，皇檢校國子祭酒兼殿中侍御史，立殊功於淮蔡，建大勳於東平，顯譽克彰，輝煥千古，舅氏即第六子，以剛義，以忠謹入仕，孤標獨立，迥然不群，親戚友朋，共仰其強直也，而以職廁崇班，亦自頡頏守道以俟焉，常恥因人而進，然生計多闕，隨日用以度時，怡怡然亦不以室如懸磬為意，所謂性比松筠，壽齊龜鶴，何圖神祇不，忽遘膏肓，一委枕席，幾月不疹，殆乎筋力將耗，直氣不摧，親友候問，尚有鬱悒之誠，猶在後事誠分明焉，以咸通十年七月七日終於揚州江陽縣仁風坊之第，享年六十有四，有子二人，長曰絢，次曰休，俱稟詩禮之教，有女二人，長曰尚處閨闈，次曰適於南陽攀氏之門，以其年八月十一日葬於先塋之南，修己每蒙訓誨，常切憂憐，凶畔遽聞，哀摧何極，陳詞忍淚，秉肇紀時，將恐陵谷荒摧，故刻他山之石，銘曰，言行無玷，剛柔有則，孤標離群，臨事不惑，雄名未展，壯志將摧，奄歸長夜，閭里興哀，岱岳既游，蒿里永息，將紀時代，勒銘於石，
左武軍將軍秦公故夫人弘農楊氏墓誌銘並序男鄉貢進士宗衡撰夫人姓楊氏，弘農華陰人也，始姬姓武之穆也，韓魏族焉，世為公侯，至西漢，王孫生以素風，歿而廉葬，班固述其傳，十二代孫震，以清白文行，建厥孫謀，四代五為三公，由是代為著姓，洎晉宋齊梁，繼有名德，紹宇之朝為柱國，有匡輔濟時之用，封隋國公，繼周而王，謚為文帝，即夫人九代伯祖，勳閥茂盛，列在隋史，至曾祖銳，國朝任陳州司馬，司馬生璿，為汴州陳留縣丞，忠肅恭懿，陳留生瀛州高陽尉襲，以廉貞夙垂懿範，夫人即高陽之長女也，承素風之後，淑慎生知，靜合母儀，動為內則，執贄幣以奉宗廟，飾詞令以侍親賓，撫下事長，虔恭夕惕，未嘗書分而食，夜分而寢，遠邇親戚，人無言，垂五十年，慎終如始，積德者天錫之慶，為善者神與之福，茫茫彼蒼，徒虛言耶，以貞元十九年攝衛乖常，候風Φ滯尊體，藥餌千品，祈禱萬術，將始愈而復痼，竟轉加而莫瘳，以元和二年十一月三日啟手足於宣陽里之第，享年六十七，哀子五人，長曰應，檢校太子賓客鎮海軍正將，次曰岌，太子詹事河陽軍兵馬副使，次曰宗衡，工文遊藝，逾孫弘十上，乏卻詵一命，次曰儒衡，以兩館明經，調成都府參軍，幼曰宗暢，前崇文館明經，咸恭承嚴訓，文武不墜，痛岡極之難報，茹血縻肝，終天莫及，常侍惜鶯鏡之無綠，痛將飛之失翼，顧視應等，逮不勝忍，日月雲邁，俄及先遠之辰，以元和三年十一月十二日殯於萬年縣鄭村之原，祔於先塋，禮也，宗衡奉遺命曰，陵谷不常，可記貞石，遂扶力強述，是以質而不文，銘曰，明明神理，昭昭上天，與直福善，徒虛言焉，在洽之陽，於渭之，父母之德，恭姜之美，蔓草淒其，白已矣，如石之堅，如玉之貞，千載之下，夫人繼生，蒼蒼北原，杳杳東城，空垂懿範，長聞松塋，
大唐寧遠將軍守右司御率府率尊考陳君墓誌銘並序君諱智成，字智成，陳郡胡公之後也，自隋季版蕩，蓬遷，葉靈根，本枝綿瓞，國史家諜，具詳之，曾祖遠，蘊元和粹氣，稟大塊淳濃，乘運挺生，含章秀出，玄博古，履素全真，祖讓，道懷晏平，伴之高風，思而後對，苞季父子之雅量，天然自，父德，韜光匿曜，貞通賁於丘園，而景，端寂諧於俗，入息門饒，出門目人，君幼而爽麗，則敦，文華捐擲而靡修，武燕遐揚而無，恥掃一室，思陳六奇，暨乎暮年，心玄理，而天與善，人代潛易，王殷則使來就迎，周磐乃自將逝，顧謂諸子曰，吾不起矣，無厚葬，無危身，如是，則吾復真矣，爾存後焉，嗚呼，古之君子，斯焉取斯，以開元十五年某月某日遘疾，終於私第，春秋若干，僚侶電驚，傾部雲撓，輦哭群踴，殷城動郭，夫人郴陽方氏，玉質孤標，苕姿獨立，七篇總譽，姻肅穆，芳蘭早夭，桃李先凋，偕老有期，感柏舟於匪石，永終知弊，歸同穴於靡他，即以開元一十有六年龍集戊辰中春二月首旬三日時，合葬於北邙南麓之平原，其原也，背河面山，既沃閒，芳草壞木，羅生其間，仙來報世，暫下地而還飛，鳥集善祥，助營墳而不，長子右司御率府率，吳弓剖蚌，明珠光浮，玉砌，清寺利見長悅，帝心嘉，月杖系揚，垣娥之搖，星球驟發，婺女之流輝，主上因而解頤，所以垂眄，次子貞，小子等遂哀作於中，形變於外，焉，負終身之憂，謀不之事，及命匠者，勒銘於石，銘曰，幽壟蒼蒼兮面河，山長河古兮煙深歲，白兮此哀，送不兮奈何奈何，
唐故顏府君墓誌銘並序鄉貢明經李德芳述府君諱永，其先琅琊人也，祖考並繼世承訓，餘風所播，家傳素業，門望清風，六合太和，隱而不仕，府君中和立身，文武全節，溫柔成性，積祿崇高，孝悌邕邕，言謙有則，嗚呼，不幸遘疾，即以長慶四年，歲次甲辰二月辛巳朔七日丁亥，終於揚州江陽縣布政里之私第，春秋六十有八，夫人南黃氏，令則高門，容華備質，笄年之歲，於顏氏之門，事君子盡忠，於親戚慈以，有男二人，長曰亙，次曰少洪，皆務，早達義方，即以其月廿九日己酉安厝於蕪城之東嘉甯鄉五乍村之原謝氏之地禮也，恐年代綿遠，陵谷移，故刻貞石紀德，乃為銘曰，江漢炳靈，繼生賢明，猗歟顏君，郁然時英，落日空奄，逝水峨傾，卜葬平野，風搖柏聲，
大唐故滎陽公張府君琅琊夫人王氏墓誌並序夫人諱字，琅琊臨沂人也，自道貞炎歷，奏鳳管於伊川，寄重金行，運龍韜於楚甸，故得雕鐔徙照，聲高沂海之前，清淮浚激，理粹雲蓍之表，高祖騫，字思靖，齊侍中，中書監，衛將軍，開府儀同三司，太子少博，國子祭酒，南昌安侯，曾祖規，梁侍中，散騎常侍，領太子中庶子，侍東宮，南昌章侯，祖裒，梁尚書左僕射，周大內史，少司徒，石泉康侯，父，隋衛尉寺丞，安都郡守，石泉侯，或池翩羽，或驥足揚鑣，聳瓊翮以疏風，騰寶姿而絕電，夫人則太守之第四女也，分枝桂嶼，湛漢魄以含暉，擢秀芝田，映蘭皋而演馥，曉霞流綺，影入蕖波，霄婺浮光，彩凝莊榭，年十有七，來嬪君子，鶴琴馳響，既偶曲於仙妃，松雲動色，且齊芳於神嬡，承組川之雅訓，躬踐桑津，執醞之崇規，親勞中潰況復因深鷥嶺，業重龍宮，廓二諦於靈台，會三空於意匠，豈圖羲馭，先摧日觀之峰，爾爾閱川，即逝凌波之質，以麟德元年五月二日遘疾，薨於京師通軌里第，春秋八十有二，粵以其年歲次甲子十一月乙巳朔廿八日壬申，遷厝於京城南萬年縣洪固鄉鳳棲原，即在公之北塋也，嗚呼哀哉，霧積松幽，雲濃岫遠，式圖貞烈，用旌玄琬，其銘曰，軒台孕祉，洛濱疏胤，秘策匡秦，元勳翊晉，猗歟茂緒，英靈代振，帶地均遙，干天比峻，仙娥葉彩，縟婺齊暉，旱霞初映，暮雨全飛，鴻驚麗質，綃霧輕衣，成都濯錦，河漢鳴機，百兩告期，三星啟節，琴瑟娣姒，椒蘭姑侄，芝馥蕙芬，玉貞冰潔，虯翔渥渚，鳳儀丹穴，銅壺箭盡，逝水波傾，長女虛位，夫人去城，塵昏鏡掩，風急松清，唯當二八，隴月孤明，
子婿前郡常熟縣主簿陽寬撰公諱肅，字子敬，其先憚赫良史矣，曾祖爽，皇禮部員外郎，祖基，瀛州刺史，父，恆州長史，夫人皇再從長姑也，公以諸親從調，解褐左清道率府兵曹，無何官停，轉補潞州大都督府參軍，鴻漸於陸，方冀沖天，鳥來為災，遽聞庚日，以開元廿二年三月八日暴終於河南府崇政里之私第，春秋三，以其月廿四日葬於北邙山平樂原，禮也，公代濟勳華，身服儒素，前志具之矣，夫人北平陽氏，冠婚之右族也，曾祖文，皇中書舍人，青州刺史，祖大經，國子司業，坊州刺史，父欽莊，齊州錄事參軍，並傳盛烈於當年，濟生靈於明代，夫人則齊州府君之季女也，柔閒天植，禮樂生知，從周禮之移天，見鄭人之布幣，星霜未幾，存歿去乖，夫人蘊敬姜之賢，俄聞晝哭，府君負鄧攸之德，且絕承祧，子婿陽寬，則夫人之從侄，前任吳郡常熟縣主簿，夫人因往焉，以天寶六載十一月六日，終於廣陵郡來鳳里之旅次，享年七，即以其月十四日權殯於廣陵城南，嗚呼，生也有涯，昔悲外舅，天乎不吊，喪我諸姑，強以輿而征，展其亞子之義，以天寶十載十月廿四日遷祔於平樂原先塋，從天之達，禮也，寒日淒清，荒埏寂歷，茫茫萬古，憑此貞石，銘曰，懸鍾之山兮玄夜苦，于嗟夫人兮閉泉戶，鳳皇之穴兮鳴鳳歸，于嗟夫人兮閉泉扉，騎吹哀吟，松風晝起，去此桃蹊，言旋蒿里，于嗟夫人兮無嗣子，德音零然兮空在耳，千秋萬古兮已矣，
唐故許氏夫人祈氏墓誌並序夫人字芳，太原人也，先伊耆氏之胄，封爵列位，皆附舊史，故隱顯不言，因遠祖居毗陵，今為毗陵人也，祖觀，父，並高尚雲林，獨立不懼，積慶儲趾，是生夫人，夫人即之長女也，年始初笄，歸於許氏，輔佐君子，協和中外，其儀可范，其德可大，貞順模於九族，婉娩美於當代，嗚呼，上天而假其德，不假其永世之壽，是足可悲，以貞元廿年七月三日寢疾，卒於孝鄉唐昌里之私第，春秋五十有二，以貞元廿一年孟春月三日安厝於震澤里之原禮也，夫人生二子，長曰宣，次仲康，並哀疚悚心，窮號泣血，懼山谷之遷變，乃勒石而為銘，振振夫人，有德有操，積為善慶，自己所蹈，彼蒼何偏，而不斯報，宅兆卜吉，永閉荒阡，二子泣血，罔極昊天，慮日月之遞遷，乃刻銘於墓前，鄉貢明經李師聖述，
大唐故靜塞軍司馬杜府君墓誌銘並序公諱孚，字若虛，京兆杜陵人也，曾祖君賜，皇贈懷州刺史，祖正謙，慶州司馬，父元安，本郡涇陽尉，咸功濟一時，譽稱四海，門風世業，可得詳焉，而曾昔嘗據熊軾，祖亦命題輿，及父且總黃綬，雖名位則煞，實德業具優，從容任適，隱見相半，逮公席彼禮樂，式茲弓冶，文武不墜，名實克，始以門蔭補皇廟寢郎中參吏曹，調仙州西平尉，才大任小，安卑效初，雖跡屈州縣，而心盡戎旅，開元中，幽州節度趙含章特相器重，引攝漁陽縣兼知判營田，屬林胡不庭，皇赫斯怒，而幽州稱天之罰，絕漠以討，乃總徒率馭，負糗束甲，熊羆萬族，輜千里，爰徵假護，見推才略，遂轉授公靜塞軍司馬假緋魚袋，始籌運帷幄，終折衝垣翰，卒使東胡殲夷，北虜窮逐，赤地草翦，黃沙骨鋪，雖任專將帥，蓋力展稗輔，斯則公之效也，而趙將軍凱奏未畢，誹書縱橫，功歸廟堂，身繫下獄，對主吏以魂奪，援征驂而骨飛，屍僵路隅，名削勳府，部曲且死，占募何從，豈任安獨存，逝虞卿偕去，適免所假，遂安初服，感欒生之義，哀趙氏之孤，文血無依，吞聲莫辯，怏怏終日，將成禍胎，悠悠苦思，奄缺中壽，雖生死恆理，誠今古所難，知己之分，未之有也，春秋五十一，啟手足於河南樂城里之私第，嗣子望之，荼毒蒙昧，僅於滅性，及夫喪祭卜宅，皆猶子黯之主焉，以開元廿年十一月十日屬纊，至廿一日遷窆於邙山之後原禮也，琢彼豐石，式存嘉號，沒而不朽，此之謂歟，銘曰，惟公之族，越自唐杜，世濟其美，福延於祚，福延伊何，是生盛德，克家睦親，其儀不忒，為郎左個，作尉南昌，安卑效淺，志屈名揚，投筆北部，揭干東道，心馳塞雲，血灑邊草，朝誅上將，府責小吏，不遑啟處，敢恤名義，怏怏終日，悠悠苦心，寧祈福善，奄泣禍淫，石以勒文，文惟紀行，念茲在茲，永錫餘慶，
大唐故交州都督上柱國清平縣公世子李君墓誌銘並序君諱道素，清河清平人也，導源帝緒，唐臣系其鴻基，流派星精，周史揚其休烈，丞相騰芳於炎漢，將軍績於強秦，冠蓋連陰，簪裾赫奕，曾祖寶，陽平郡功曹楚丘令，祖辱，橫野將軍，司州從事，並怡情默語，志沖玄，言立道存，聲華藉甚，父弘節，抗，原，慶三州刺史，大理少卿，桂，交二州都督，使持節二州諸軍事，贈桂州都督廿七州諸軍事，上柱國，清平縣公，葉王佐之材，蘊風雲之聲，凌丹霄而刷羽，望青巢而飛纓，君金策呈祥，銅鉤表異，牆宇凝峻，徽猷獨遠，年甫十五，偏覽流略，騁黃馬於言泉，煥龍於學海，綜九能於襟素，苞八體於毫端，竦散風台，樂山林於止足，留連月榭，窮綺靡於嘯歌，繼劉德之高蹤，是稱千里，同黃香之令范，世號無雙，以貞觀十二年隨父任桂州都督，八桂炎蒸，五嶺鬱結，飛鳶晝墮，木葉宵零，豈逸足未馳，頓雲於促路，盛年稅駕，落愛日於曾泉，以貞觀十三年九月廿六日遘疾，卒於桂州之官舍，春秋十七，以貞觀十五年歲次辛丑十一月戊午朔，十五日壬申，葬於洛州河南縣千金里之原，痛桑海之式變，悼縑竹之難久，玄石以述心，冀英華之不朽，其詞曰，遐源淼緬，鴻族蟬聯，馬喙稱胄，龍德居前，公侯接袂，將相比肩，騰芳千古，世載忠賢，世載不巳，誕生才子，萬刃聳柯，三冬習史，參玄發思，對日標理，等翠松筠，方材杞梓，開襟月觀，解帶風亭，乃文綺合，逸韻孤征，禮園馳譽，義苑飛名，恭勤著性，孝友天情，崦光遽落，閱水俄逝，倏忽生平，寂寥人世，墳昏霧積，隧荒風勵，令德可傳，儀形永翳，
大唐故奉義郎行洪州南昌縣丞楊府君墓誌銘並序處士頓鴻之撰朝散大夫檢校太子左論德上柱國陳少儒書夫君子匪以爵位崇極乘時超拔而稱之，諒實有仁人之德，履道居貞，歲寒能一其心，盛哀不二其節，可得而名焉，公雖官秩未顯，德行彰聞，怡然謙沖，雅得君子之操，公諱士真，字弘諒，其九漢太尉震公之裔也，望弘農郡，厥後支派分流，因官寓寄，今即京兆人，曾祖建禮，守道丘園，志安林藪，樂天知命，高尚自全，祖勖，皇任漳州長史，匡佐專城，政聞行路，功及庶，恩感馴，父嶧，皇任朝議郎，行衛尉寺丞，上柱國，不器之材，上善比德，劇無滯，理煩有聲，太夫人梁氏，關雎之美，曹氏之風，儀範著於外聞，淑慎重於中潰公即衛尉之長子也，神宇環奇，風彩輝映，學通經籍，詞術清華，孝悌冠於人倫，聲猷著於明執，事上以直道，接下以平心，貞元中，司計以公通明錢谷，籍其瑞詳，署職領，尤著能妙，承優進授登仕郎，連州連山縣丞，直度支，歲周課最，條貫無遺，又選授虔州司戶參軍，依前職事，丁父憂去職，服闋，選受奉義郎，洪州南昌縣丞，寶歷元年，地官委公慎直，置之腹心，特表請留，兼官署職，會任土之貢，殲毫不差，詳戶石之名，課入無墜，驥足才展，長途方登，奈何享年不永，寒暑遘疾，以大和二年後三月十八日，奄終於萬年縣平康里私第，春秋五十有五，嗚呼，天道茫昧，哲人其萎，命促道長，神理奚問，令弟士輿端敏居心，事兄恭肅，哀纏支氣，痛喪天倫，葬禮之儀，悉心營奉，長子孟武，次子孟周等皆孝睦內著，禮節外修，柴毀茹荼，泣血罔極，即以其年八月十九日，祔葬公於崇義鄉南姚村先塋，禮也，木已矣，墳巋然，森森列松愀之行，鬱鬱抱崗原之氣，夫人太原王氏，不幸早終，蓍龜所佔，合祔未便，同塋異穴，以俟通時，慮陵谷之遷變，翳沒遺休，憑金之永存，紀芳幽矗執筆陳述，愧其直書，銘曰，郁哉明敏，茂德煥然，源流前史，挺生後賢，和如春景，行若秋天，思含鳳藻，識比龍泉，司計領劇，民部再揚，神理莫測，殲我貞良，道長運短，遠邇悲傷，藏幽石兮不行，紀盛績兮永芳，刻字人邢公素，
大唐荊州大都督府祁明府故藺夫人墓誌銘並序夫人諱尼，字二娘，西河人也，晉穆侯之少子，利建於韓，韓子之玄孫，食邑於藺，因地為族，其在茲乎，仁趙名有藺相如，入秦秦者隨司馬錯伐蜀，衣冠振古而襲映，人物當朝而繼踵，曾祖衡，隨春宮右千牛備身，唐易州刺史，上柱國，永富縣開國男，祖仁基，隋右千牛備身，唐，，翼，四州刺史，上柱國，并州長史，原，代二州都督，殿中監，贈秦州刺史，樂陵縣開國伯，金紫光祿大夫，父嗣恭，唐右千牛備身左右，滄州司倉參軍事，並業冠英靈，材包利器，其生也望重，一時無絕，其死也名善，千載不朽，公侯子孫，必復驗丘明之傳，窈窕淑女，好逑葉詩人，夫人生於貴族，出自名家，姿范端妍，興敷葛業，才章敏茂，詠入雁，其新婚，乘龍諧其出適，年十七，歸於陳氏，女也不爽，婦德，譽洽孟姜，聲高宋子，夫其雅守謙謹，夙著廉讓，衣服滋昧，不以綺麗珍饌為榮，貞婉聽從，唯以幽閒，專壹為善，謹身節用，親友同欽，侍奉舅姑，卅餘載，六姻仰其令淑，九族資以邕和，侔之逸妻以思戴畚，均乎孟母而崇織，趙姬恭而有讓，樊姬順而好禮，雖位望非等，彼有令名，而賢名是齊，我無慚德，宜其以終三壽，行升石之封，何圖未享百年，忽起金夫之悼，以景龍二年歲次戊申二月廿二日遘疾，卒於京通善里第，春秋五十一，二男二女，一男在於襁褓夭折，長子居士，顧寒泉而擗，瞻手澤而充，粵以其年十一月已未朔十二日庚午，窆於洛州永昌縣平陰鄉從新里北邙原舊塋之側禮也，薤露悲響，揚風淒吹，水平而急馳，郟山沒而愁雲積，用表幽閽之域，須陳約之義，正源謬充子婿，承撫育，俄愴古今，痛貫心目，文不逮意，敢敘清規，其銘曰，猗歟仁趙，有美入秦，像賢無替，邦媛有鄰，南有木，於以采，聲飛舉案，譽發如賓，舅姑歎美，娣姒稱仁，敏識天縱，高才日新，性惟廉謹，德又貞淳，綺羅無飾，珠玉不珍，正位居內，以保其身，天意倏忽，莫與善人，桐半死，草落輕塵，孤雁哀淚，一劍沉津，邙山之曲，洛水之濱，千秋萬載，樹悲春，
大唐故中大夫使持節黎州諸軍事守黎州刺史上柱國王府君墓誌銘並序君諱佺，字大行，太原祁人也，近代因官，遂家伊洛，今為洛州陸渾人也，伊昔定氏，周太子之登仙，洎乎命官，秦將軍之建策，晉陽分族，表徵君之子孫，晉朝裂詔，聞坦之之門戶，家聲祖業，抑可言矣，曾祖和，隋任晉州洪洞縣令，祖誠，唐任房州司馬，子由作武城之調，丘頌割雞，士元拜治中之駕，人稱展驥，父惠，高尚不仕，王猷避俗，謂山水為聲名，王說著書，以黃老為事業，府君生而能知，長而強學，趙元風彩，傾朝廷之紳，陸士才華，驚洛陽之人物，萬歲通天元年四月廿五日，有制徵拜朝散大夫少府監丞，冀隆營造之要矣，居宰尹之下，方臨小藏，錯共工之事，用弘大利，尋加朝請大夫，除綿州司馬，王祥公輔之量，跡屈海沂，陳蕃掃除之材，風高河冀，屬夫尺車牧闕，別乘宮尊，闡文翁之學校，馳任延之儀禮，由是郭喬卿之美化，荊國方謠，羊叔子之政聲，峴山可勒，有制以理人有政，加朝議大夫，除隆州長史，拂秦宮之鏡，群情已知，鼓師父之琴，喧俗可革，俄而大人造極，寶命日新，擇良吏以觀風，徵政術以厲俗，以其前朝擢用，累有其能，特加授中大夫，上柱國，黎州諸軍事守黎州刺史，用光臥鐃之理矣，郡越邛關，途臨折阪，叱王公之馭，自得忠臣，束鄧侯之馬，方聞志士，自下車搖扇，仁風大行，返雕鏤於耕桑，驅殘賊於禮樂，中路無拾，外戶不扃，始將廣郡已寧，吳彥之徵書方至，豈期天曹有命，杜靈之捧檄斯來，春秋五十六，以神龍元年十二月九日遘疾，終於官舍，世英南郡，百姓有喪親之悲，元諒西州，天子有禮賢之吊，夫人穎川郡君陳氏，天姿柔順，閨風閑雅，瑤琴聽曲，切相和而無聞，石鏡窺容，怨飛而還死，數日之內，相繼而亡，溫緒靈棺，送歸自洛，孔徵吉穴，合葬於房，以今景龍三年歲次丁酉八月乙酉朔十八日壬寅窆於邙山平樂里之原禮也，有子三，並孝泉不測，哀壑難量，懼陵谷之將遷，思琬琰而方勒，銘曰，伊昔乃祖，降自有周，肇於暴秦，實廣其流，於穆二子，晉陽克修，長淮不絕，允覿鴻猷，鴻猷伊何，自我黎州，言以行克，體以德柔，文則如海，學乃如丘，初應辟命，擢拜共工，次參選用，聲入治中，刺史之半，厥惟寄隆，海之謠，信知不空，劍門西達，折阪南通，實曰奧郡，非賢勿充，我皇據宇，憂深至公，英英若人，奉揚仁風，靜以鎮俗，禮以防邪，茲弊不起，德音自遐，長秋載佇，京尹方加，如何不淑，伏入長沙，飛鸞既死，騰蛟亦沒，共棄華宇，同游石室，何以送歸，蓍之得日，柳需宛轉，薤哥蕭瑟，洛何南背，邙山北出，首馳魂，泉心閉骨，古來賢聖，共歸無物，
大唐咸亨四年歲次癸酉十二月壬午朔十五日丙申并州晉陽縣令劉君文侃墓志銘並序君諱文，字侃，瀛州河間人也，自周齊二主，猛申威，君功德懿全，委之邊，敷化晉陽，運必得，後至武德元年十月十三日，卒於汾邑，今以吉晨，及男君度，男敬道，葬於絳州絳縣城東十里有餘，左臨乾澗，右帶平原，後據范王，前瞻陰嶺，既欽忠烈，遂錄徽猷，恐四海塵飛，勒芳幽室，其辭曰，元首股，義無闕一，爾由任得，否因任失，其一，仁孝內韞，忠貞外敷，在文常獨，居武恆孤，其二，繼帛賜田，帶礪為契，積善無驗，哲人斯哲，其三，坦平原，華渙，代有行隆，芳名無替，其四，
大唐故蘇州吳縣丞杜府君墓誌君諱榮，字世瑋，京兆杜陵人也，源其本系，錫侯服於週年，語其台鼎，定金科於漢世，其後元愷博識，創河梁於孟津，弘寶多智，樹豐碑於西海，於是朱輪繡軸，代有其人，玉葉金柯，蟬聯暉映，祖賢，渤海郡守，父華，朝散大夫，各著英聲，俱流雅譽，譬衰遁之異德，咸述孔經，等群紀之同聚，俱陳漢策，君宿承庭訓，早懋家風，學既大成，釋褐補慈潤府司馬，屬隋季多事，兵車歲動，東征西伐，靡有暫寧，君扈從軍麾，承機領授，策無遺算，謀合指蹤，在職數年，頻登上第，於茲改選任蘇州吳縣丞，君行合弦韋，術明韜略，典武則干戈稱比，治民則俎豆常聞，於是捧檄登車，狡猾望風而屏跡，振衣布德，奸回藉甚而歸仁，梁竦之不仕州縣，豈獨徒為大言，元亮之性樂山水，實亦心存恬曠，在縣一年，遂掛冠辭秩，於是列墉洛，葺宇伊川，慕藩岳之閒居，同季倫之歸引，浸蘭泉於九畹，樹芳枳於廛，瞪眄風雲，超然獨往，瞑心芝髓，好松喬，而藥餌難憑，於焉遘疾，大唐貞觀十五年歲次辛丑十二月戊子朔，卅日丁亥，卒於時邕里之私第，粵以其年十二月十五日壬寅，啟疇於邙山之陽，惟君靈府融朗，道風沖邈，詞林警晤，筆海宏深，事親力養，奉主忠竭，接友存去食之信，御下躬握之勞，加以擯落囂塵，絢情泉石，登山臨水，雅什留連，春旦秋霄，澄醪賞會，歎劉楨逸氣，倏見孤墳，悲元禮之龍門，俄懸帳，於是雞黍密友，驅征馬而爭來，竹林素契，息流弦而競往，但年代易謝，陵谷互遷，庶憑貞石，永紀遐天，乃為銘曰，瓜瓞周伯，苗裔漢臣，茅社遞襲，組相因，大父玉潤，顯考蘭分，銀黃繼踵，代有其人，猗歟夫子，吊冶良裔，性志貞堅，門風孝悌，易練三古，詩窮五際，智高默識，察明心計，行成名立，彈冠振纓，戎司寧遠，武佐專城，烹鮮益治，蕩寇增榮，淑人君子，邦家之英，仲舉方嚴，嗣宗棲逸，惟君兩備，寵辱齊壹，方慕乘煙，翻然遘疾，膏育靡救，逝川長畢，倏辭南館，將徂北芒，途悲白馬，壙掩玄房，松凝宿霧，草結晨霜，庶憑蘭菊，終古騰芳，
大唐故朝議郎行徐州長史成公府君墓誌銘並序公諱幾，東郡淄川人也，周文王之子康叔封於衛，衛成公之後裔，祖嘉祥，隨毗陵郡西曹掾，烏江縣令，父相，皇朝豳州永壽縣丞，金歷數，僕射位等於北斗，石馬謳歌，中書任重於西掖，宅之舊國，相伯之遺墟，故有德動於天星，猶歷太丘之邑，故有名高於月旦，尚為從事之官，所以鐘鼎克昌，所以箕裘不墜，君神惟德譽，孝實天資，辛氏則金玉盈門，謝家則芝蘭繞砌，端居少事，森森戟之容，長想多懷，落落有風飆之氣，初以明法擢第，歷州，秩滿，應詔舉，遷雍州萬年縣尉，生於毫末，發於濫觴，方步，沉研於兩璧，縣無公事，豈煩河尹之詞，道不行，誰問將，華州司戶參軍，咸林土地，鄭國風謠，朗星出太華，天漢臨渭，鄉間稱善，雅得少游之言，州縣勞，懷州之歎，又應舉，遷絳州聞喜縣令，平陽絳縣，左邑桐鄉，氣仍存，鹽形未改，暫建，取法於北宮，龍劍將開，仰觀於南鬥，稍遷大理司直，刑廢之於國，鞭撲不可之於家，唐帝有理官之，望崇，遷左驍衛長史，千廬霧，八校里陳，丞相之府，薛，輕之司，庾登遷其長史，又遷櫟陽縣令，獻公作畦時，之國，蒼鷹暴武，可以變瑕丘之人，孝子忠臣，可，敕遷徐州長史，高帝之舊，大彭之餘，嶧山翦其，其浮磬，陳仲初題座，辟命光臨，王休徵徒襲寶，門，永隆二年三月廿一日，終於任所，春秋七十，粵以，葬於乾縣御宿西原，禮也，長子不敢衣蓋厚不痛極於匪莪，深於慘兮歲雲暮，天陰兮日將，上兮高山，式鐫兮貞石，曰，公侯之子，伯之孫，如弦之直，之，張華龍劍，望氣猶存，龐驥足，辱，欲三事，將登八，百年過隙，一旦遊魂，斜日無原，人生到此，天道寧論，開耀，
大聖真觀楊法師生墓誌並序朝散大夫行禮部員外郎袁暉撰有唐楊先生生墓者，信矯世達理之作也，先生諱曜，字景明，本恆農華陰人，漢太尉之裔，厥遠祖因官而寓於東周，遂為洛陽人也，大父感，高尚其志，潛蟠丘園，考元貴，陳州項城主簿，薄游卑位，蓋忌榮滿，先生稟靈淑粹，雅尚虛默，清沖微，仁敏慈惠，夫其弱志強骨，和光同塵，抱一無離，以觀其妙者久矣，故能棲玉房，意丹仙，盡谷神之理，涵至道之淵，雖名跡偶於人群，而科品登於真格矣，嘗以為命則可復，生必沿化，苟冥於達觀之方，奚執於預凶之禮，舊聞佛圖澄於鄴西陌營生塚，每歎而嘉之，爰以開元十年龍集壬戍粵五月既望，卜兆於河南縣平樂鄉之山原其志也，夫人之存於大欲，莫不愛生而怵死，葉休願則怡然自康，語咎徵則惕焉深忌，由是密權利之厚，安金石之固，不知有終，奄忽而往者，乃舉俗同，致物之常情，惡識乎形而即滅，未異於存歿之境，睿而無窮，不留於榮枯之分，今先生達理體變，居明卜幽，與萬世而同時，知九原之可宅，夫豈不能練骨羽化，騰光上清，蓋欲順世潛靈，秘於蟬蛻者矣，故其高可隱，坎不及泉，玄廬未扃，宿草將茂矣，封樹雖設，祖載無期，永言長夜，文不在茲，仙化儻遠，空存此詞，銘粵，於惟之子，體道精純，恬然得妙，常貴無身，和光人俗，滌慮玄津，撫此形用，生而必淪，坎乎幽壤，期返於真，泉扉未闔，拱木行春，悠悠焉升化，誰得其鄰，空山寂寂，黃鳥悲辛，
亡宮墓誌銘並序亡宮者，不知何許人也，往以才行，召入後宮，肅奉椒塗，亟淹葭律，夫其柔閒婉順，早茂於閨閫，恭慎劬勞，累彰於軒掖，典絲之任，掌笄屢之儀，率由舊章，無替厥職，稍加內官，秩至七品，享年六十，以景雲二年春遘疾而終，即以其年歲次丁未四月景子朔九日甲申，遷葬於邙山，禮也，刊石表懿，乃述銘云，彼美淑姬，郁為女師，婉慝柔德，召居傅職，出言有章，其儀不忒，藏舟易遠，逝川難息，蒿里歸魂，華凋色，懼陵谷之遷貿，寄芳聲於鐫勒，
維大中元年歲次丁卯，閏三月景寅八日，故內侍省令史堵穎年卅五，其月四日一更時，卒於上京頒政坊軍飩曲東，本貫常州晉陵縣五湖鄉臨湖里，權殯於長安縣龍首鄉嚴村，買地壹段，地主王公政，其小嚴村即開遠門外臨皋驛西南，孝弟集賢供奉中顗記，
唐故顏君墓誌銘並序公姓顏，諱相，字仁肅，河南洛陽人也，源夫洙泗弘風，顏回著昭鄰之美，海沂虛尚，顏盍馳高節之譽，於後弈葉重暉，分枝秀遠，標榜軌望，英髦間發，詳諸門譜，可略言焉，祖諱感，隋任清河縣宰，父諱和，隋任并州司戶參軍，或宣風百里，馳暉烈於瀛湄，或讚美六條，揚清規於朔服，公德門余祉，堂構允膺，無替箕裘，弓冶斯屬，夙懷奇志，幼挺風儀，卓爾異群，澹然自得，處世無悶，其在茲乎，虛白是務，拾青匪狎，丘園偃逸，衡泌棲遲，而器宇沉深，崖標絕，風格軌固，情華莫窺，鄉黨挹其清范，宗家懷其雅度，百行不虧，孝乎惟孝，九言成貫，知機知微，服禮貧樂，循仁成節，所冀期頤永壽，福善是憑，何謂委壑驚波，送藏舟而不輟，經天逝景，鶩陽鳥而無顧，寢疾不留，遂淹歲月，如何不，殲我良善，春秋六十有一，永徽五年歲次甲寅四月丁丑朔六日辛巳終於立行之里，即以其月廿七日壬寅葬於北邙之山，有子五人，揚名顯德，或緇或素，暉映珠璣，孝由天造，毀將滅性，朝溢夕溢，歎屺路而有窮，如慕如疑，苦風樹之無靜，泣庭訓而罔及，嗟昊天而靡終，懼陵紆兮谷峭，志芳烈於餘風，其詞曰，眇矣遐源，悠然遠裔，鑿壞高遁，叢蘭奄惠，標榜間出，英髦畢世，弈葉千枝，疏芳列桂，高門實纂，仁風允系，祖父承，簪紱皮系，惟公懿美，箕裘是繼，聲華夙警，馳芳髫歲，青紫菲狎，依仁遊藝，禍淫無爽，福期疏契，藏舟易淪，若華遄翳，如何不壽，昭途有憩，夜台無曉，玄扃長閉，楊路風生，松門雨霽，春蘭秋菊，英華無替，
大唐故朝散郎守內寺伯飛騎尉成府君墓誌銘並序稜層乾祚，大哉飛閬之峰，迤坤靈，壯矣勇濤之，橫三光而野，廓九土以無疆，回雲蕩海之君，掩粹窮神之後，莫不並資間氣，咸籍化臣，業預開元，功高緯象，至若流聲軌運，播美風詩，年代罕聞，寂寥難紀，誰能繼茲勳譽者，其惟寺伯成君乎，公諱忠，字弘意，先燕周成之後，隨宦就封，徙族弘農，曾祖，周鎮遠護軍，氣摺三江，奔濤靜於天井，功橫十角，結霧銷於帶林，帝賞其能，官蕩寇，大父寬，幽州司馬，令望孤標，英材獨秀，崇基聳日，積慶騰雄，父德，強山監丞，俄而退秩，以為輕班五斗，慕隱菊於寒園，小騎八巡，散束金於雲綬，怡然自得，無悶在懷，惟公質邁楚英，孕圓流而蕩照，名高趙彥，潤方折以騰輝，岐峰五彩之毛，曾何足議，豫章七年之水，未可同言，鼓風壑以遐游，縱雲衢而迥逝，陽柯遽掩，遺余棲鳳之梧，陰氣長凝，自息歸鸞之影，始驗紫微列座，動奇照於四星，黃屋宸尊，引異材於九位，文明元年，蒙授給事郎行內侍省宮闈局丞，金貞不濫，玉潔彌高，出入仙闈，頻繁獻納，垂拱二年，遷朝散郎守內寺伯，馬驄癉惡，桓典退以慚顏，烏樹飛聲，王吉由其斂翰，既而局無稽務，在事必通，霍叔智之清勤心，進多慚德，許子將之月旦，退有愧詞，方可閬壽延遐，俯玉京而高宴，仙祈縱轡，仰紫闕以清游，不謂斗蟻成災，銀河墜月，庭熊入夢，銳岳摧峰，以垂拱四年歲在戊子正月庚申朔八日丁卯，薨於神都私第，春秋五十，蒙恩敕贈絹五疋布端，其年三月三日，葬於河南縣北芒山之，禮也，而嗣子元璋等，跡厚地而無依，高天而靡及，痛霜露之濡已，哀幾筵之在執，懼碧海兮成田，翠銘兮可揖，其詞曰，昭昭令德，謇隆藩，績著經綸，冰河蓄寶，神岳潛珍，嘉彼令望，誕茲異人，天貺普疇，德音獨紹，銀徽在飾，金榮賞要，鳳際霏文，螢前引照，竭忠宣力，窮芳極妙，隙駟難留，榮易落，珠傷巨海，舟遷大壑，泣下悲羊，哀存故鶴，萬齡共盡，千秋誰作，
唐故武部常選韋府君墓誌銘並序廣文館進士范朝撰君諱瓊字瓊，京兆杜陵人也，漢葉崇盛，丞相乃擅其名，唐業克昌，逍遙遂因其號，君之苗裔，即其後也，曾祖元整，皇中大夫，使持節曹州刺史，上柱國，祖，皇益州成都縣令，父景，皇廣平郡肥鄉縣令，並箕裘嗣業，弓冶克傳，殷仲文之風流，潘安仁之令譽，君幼年好學，書劍兩全，蔑卻詵之登科，慕班超之投筆，封侯未就，遘疾俄臻，神草無徵，靈芝靡驗，以天寶四載十二月廿九日終於陽郡九隴縣之私第，春秋有六，嗟乎，梁木斯壞，哲人其萎，織婦罷機，舂人不相，以十四載五月十三日卜葬於長安縣永壽鄉畢原，祔先塋禮也，南臨太一，北帶皇城，地勢起於龍蛇，山形開於宅兆，胤子署，居喪有禮，毀瘠劬勞，泣血三年，絕漿七日，盾車永掩，猷徹長施，恐筮短之龜長，懼陵遷而谷徙，式鐫貞石，用紀芳猷，乃為銘曰，帝堯之裔，豕韋之枝，溫恭其德，淑慎其儀，佳城鬱鬱，王黍離離，月懸新壟，松…舊碑，墳塋改變，陵谷遷移，萬古幽室，滕公瘞斯，
唐故夫人穎川陳氏墓誌銘並序最夫婦之道，首婚姻之義，閫儀閨範，世罕其人，弟其膺之，今見夫人矣，夫人陳氏，穎川人也，其先衣冠問望，經濟謀猷，豈假縷陳，備存方策，夫人家承孝友，性稟諒柔，言必待時，動合於禮，年甫初笄，適於南陽張氏，齊有而組川合則，潔而浣濯無違，雖孟光班氏，如也，嗚呼，吉凶倚伏，孰測其由，將福善之可憑，竟與仁而虛訛，忽嬰疾綿歷早霜，藥物徒勤，膏肓不入，以大曆六年十月五日終於舊居坊之私第，以大曆七年正月三日殯於府城北金城村二里新塋，禮也，有嗣子望芝，汾州介休府折衝，次子金子，涇州四門府折銜，絕漿泣血，叩地號天，敬考蓍龜，俯從先逮，刊夫琬琰，庶表泉台，銘曰，帝城北兮豪岫巔，據厚地兮眺長川，卜筮兮啟幽埏，藏令淑兮奄窮泉，德音止兮藉藉空傳，
大唐故贈司徒虢王妃劉氏墓誌銘並序若夫柔風成范，四象迪良袂之詞，陰教騰猷，六義甄濯衣之詠，故能辯章中饋，發揮內則，宜家之道聿宣，正室之徽斯遠，其有望高晉隗，道架楚樊，梧宮緝輔佐之圖，桂苑繹賢明之訓，譽流邦國，獨在茲乎，妃諱，字，彭城彭城人也，原夫事夏纂堯之胄，在秦涉魏之基，握契升圖之業，羽儀人物之盛，充塞綈油，橫被區寓，曾祖軫，齊諫議大夫，高平太守，祖子將，齊散騎常侍，和州刺史，隋毗陵群通守，種德相繼，陳扉恧贄雁之群，作守聯華，鮑室謝博驄之美，考德威，皇朝太僕，久理卿，同，晉等六州刺史，左驍衛大將軍，刑部尚書，尚平壽縣主，彭城縣公，上桂國，謚曰襄，公桿達宏材，佐旌昌運，柳營肅武，天子按轡以徐行，行使宣風，帝城佇福而傍潤，薦升九列之位，式光八座之重，妃毓范公門，抽英主第，密妃神館，孕明月乎陰靈，少女仟宮，體清風於巽位，群精授祉，積慶延祥，夢發蛇占，淑質兆於胎教，角程犀表，奇相集於柔儀，幼而有成，弱不好弄，貞順之道，率性而中規，愛敬之極，因心而合禮，居右戚之地，屬上聖之期，太宗立遂握河，遠襲連環之統，皇枝睿萼，大開盤石之宗，虢王宅景玄樞，憑光紫漢，處帝子帝弟之貴，濟八元八愷之美，和鳴之繇，式佇飛，簡授之儀，廣班龍紼，非夫胄承軒冕，德賁言容，孰能仰會宸襟，主調藩饋，以貞觀十年三月，詔使太常卿韋挺冊拜虢王妃，別館施襟，聿承二極之誠，章台侍櫛，克茂三從之典，太妃在堂，竭以誠節，飾茲金遂，虔色養於晨昏，奉彼瓊筵，必躬親於潔齊，備殫婦道，薦感天人，是以友好滋深，歸寧洽布衣之禮，賓儀載肅，告進虔玉珮之容，唱和無愆，式諧上邸，行隨有序，亟踐名藩，奄全豫而撫合肥，宅商丘而臨岱畎，載光雉服，儷朱而斯皇，爰整魚軒，陪綠車而並驅，無替憂動之德，弼成風化之端，既而洛邑朝宗，梁驂甫屆，乞言西序，庶偕老於朝聞，集釁東堂，奄延悲於晝哭，戒途翠渚，旋駕黃圖，誓志以貞，恭姜切泛舟之詠，撫孤以訓，孟母深擇鄰之范，結慕纏哀，亟茹頹墉之痛，積憂成疾，遽收歸岱之魂，以上元二年五月十四日薨於西京之邸第，春秋有九，天皇深加哀悼，賻優洽，粵以其年歲次乙亥十二月庚午朔三日壬子，合窆於獻陵之側，禮也，妃甄和挺粹，蘊睿含真，瑤范端莊，寢姿韶令，均夫驪穴，騰夜光於翠津，頰彼虹巖，秀朝彩於玄圃，固使華奪景，松雲掩色，既獨立之妍，載發超倫之行，爾其稟現承訓，候色怡聲，純嘏足以奉親，友悌足以軌物，柔明足以檢正，貞順足以弘風，泛覽縑緗，置女圖於左右，總該仁義，踐姆教以周旋，紆思琴台，驚鶴引於弦曲，降情織室，蕩文於綺上，四德偕備，六行聿修，故能被鄉公宮，伉容帝系，肅依黃道，靈娥愧上月之仙，黃步紫微，寶婺齊後星之耀，掩梁閨而演則，衡館以鵬芳，逾閾陪游，匪輜而罕御，下堂緝政，期保傅而方踐，彤管有煒，斯之謂歟，嗣子平陽王翼等，美行高材，綜清台之茂典，銜荼集蓼，逾隸門之善喪，甫纏陟岵之哀，遽絕倚盧之望，雙惜既啟，瞻必殿以摧襟，九泉行閉，泣幽堂之遂遠，敬勒慈風，永標貞隧，其極天曾構，括地昌源，遠分帝室，近關公門，業藹光緒，祥延後昆，顯允襄公，郁為時干，武帳升彩，文昌矯翰，儷曲秦樓，只榮魯館，聿膺福祉，式誕賢明，閒和蕙問，婉蘭聲，玉溫柔范，冰潔幽情，地義惟純，天倫粵悌，顧史成則，循圖葉契，粉澤言容，組川道藝，瓊柯上鉉，旋萼中闈，求佇德，喻鯉言歸，襟稟訓，車服增暉，千里外隨，百城內弼，肅穆葆吹，優柔琴瑟，竹苑榮躋，隈響溢，志堂延禍，孀閨集，雲鳥初飛，劍龍俄逝，風搖紫棘，月沈丹桂，荒涼燕館，闃寂荊台，殯序雙，泉宮一開，楚挽宵斷，悲笳曙哀，地游天運，羲往舒來，遙遙萬祀，永播清埃，
唐故宣義郎行內侍省內僕局丞員外置同正員上柱國李府君墓誌銘並序鄉貢進士尹震鐸撰海波動搖，珠璣先沉，飆風暴起，茂葉前落，秀木先折，甘井先竭，將徵其物，以類於人，不幸短命，少年身歿者，痛乎，府君始李名從証，漢將李廣之苗裔，歷魏，晉，宋，齊，梁，陳，隋，唐，於今一千年餘，名氏傳於後，移族關內高陵縣，曾祖諱溫，傲時不仕，東皋自閒，名利去懷，平揖卿士，祖諱進超，興元監軍賜緋魚袋，烈考諱行邕，礫立偉材，英賢間出，名揚者德，有命子三人，長曰忠義，故汴州監軍賜紫金魚袋，次曰從誡，階朝散大夫，行內侍省掖庭局宮教博士，上柱國，公即第三子也，公多藝不群，聰明夭折，博讀經書，偏精左氏春秋傳，學晉右將軍書，墨妙筆功，時稱能者，通老氏六博，周人十二棋中得其一，可以對人而閱視，所重者重於道，所耽者耽於琴，德如毛，藝成羽翼，獲右神策軍護軍中尉劉公慕而取之，置之於肘腋，知賢眷注，薦用親於門，公足拳揮，管灑刀翰，立書奏榜，點畫無缺，未逾數歲，出入殿庭，善好和光，明時濟會，厥初入仕事武宗皇帝，授宣義郎，行內侍省內僕局員外置同正員，上柱國，身衣綠綬，面對天聽，復遇方今聖皇帝受命銜恩，為主心腹，直道事君，結誠許國，是知善人修短，聰明夭折，身染於疾，漸寢於榻，虛徵百藥，蟾月三缺，心神不惑，知時而終，以大中四年十一月十六日終於廣化里私第，昔禮婚王氏，比有所娶，今無其家，年少失倚，以哭為業，有命子一人曰敬融，長富門，未任時務，以喪事辦於仲伯，從誡堂兄敬實偕曰，箸筮龜卜而不吉，日告月兆而不利，遂不入於大塋，以大中五年正月廿三日葬於先塋碑堂之東地，即京兆府萬年縣川鄉上傅村置其墳焉，公仲兄從誡，會震鐸於闕下，情深於與游，請非薄之詞，遂握管搜思，銘曰，瑞雲瞥見，散而成空，念人在世，與此略同，水有回波，命無重生，名姓榮貴，如風響聲，當官成客，入土是家，冤不長壽，少年可嗟，影滅魂消，藝隨身去，深壙磚床，永為歸處，試左金吾衛長史林言書，滎陽毛文廣篆額，
唐故相州臨漳縣令范陽盧府君墓誌銘並序昔者太公望夾輔周室，建封營丘，胤齊之姜，別為盧氏，遂荒東土，克家北燕，有神仙焉，有儒術焉，禮樂軒裳，緯畫圖諜，可略而言矣，公諱曒，字脁，涿郡范陽人也，曾祖寶惠，隋資州資陽縣丞，祖正論，隋德州平昌縣令，烈考澄，許州襄城縣主薄，夫賢人之筮仕也，得其時則致君於堯舜之上，失其時則養蒙於府郡之下，蓋全其真，非所好也，四岳之胄，百代可知，不及於身，則必有後，公則襄城府君之子也，初以門蔭進，解褐補陝州參軍事，轉襄州司倉掾，換相州臨漳縣令，陝國參卿，獨奉甘棠之議，峴山進對，偏承墮淚之遊，人無然矣，洎下車相土，綰墨漳濱，推誠而化行，反身而俗理，張禮樂以厚別，伍廬井而長材，道路晏然，襄不作，美聲聞於州里，人到於今頌之，情乎，天莫假年，神與與直，奄忽昭代，何痛如之，以開元廿五年六月二日卒於官舍，嗚呼哀哉，有子五人，幼服詩禮，充窮苫塊，孺慕義方，祖祭有期，封樹斯及，以開元廿五年十一月三日權殯於河南縣平樂鄉之原也，將恐歲月逾邁，風徽湮滅，勒銘芳玉，用流德馨，其詞曰，猗那四岳，本枝百代，昭德保氏，忠貞世載，頎頎顧人，養浩全真，參卿陝服，從事江濱，美錦斯制，鳴弦相土，聲溢鄴都，化行漳浦，大官大邑，為恃為怙，如何彼蒼，奄忽殲良，愛深蒲邑，切戀桐鄉，孤稚哀哀，號天靡訴，如可贖兮，百身非顧，幽兮苦月過，寒松植兮悲風度，春蘭兮秋菊，千霜兮萬露，
唐故天平軍節度鄆曹濮等州觀察處置等使朝請大夫檢校禮部尚書使持節鄆州諸軍事兼鄆州刺史御史大夫上柱國賜紫金魚袋贈兵部尚書孫府君墓誌銘並序翰林學士承旨通議大夫戶部侍郎知制誥上護軍賜紫金魚袋蔣伸撰公諱景商，字安詩，樂安人也，其先陳大夫田完之後，完之玄孫曰書，為齊大夫，伐樂安有功，封樂安，賜姓孫氏，及晉，有長秋卿曰，五代孫惠蔚，後魏光祿大夫，兆名蔚，以儒學文學恆召講論，增名之惠，六代祖諱孝敏，隋為晉陽令兵部尚書，以忠正翼時，唐追封晉陽公，曾王父諱嘉之，天冊中，進士拔萃二科，有大名於天下，而官止宋州司馬，王父諱遘，年未弱冠，兩登制策殊等，至左補闕，父諱起，有才不展，終滑州白馬縣令，故稱孫氏為學家，公白馬府君之第二子，母夫人隴西李氏，姑臧上族也，公幼奇卓，動舉與凡兒異，稍長，力文學，讀書見古人闡才振節以輔時，必深揣攉，且有以自練其志，性端介，寡與人交，大和二年，清河崔公郾下擢進士甲科，赴諸侯之辟於蜀西川，於荊，於越，凡所從悉當時名公，公亦以國士之道居於其府，御史丞得其名奏為監察，歷殿中侍御史，益有名，入尚書省為度支員外郎，丁繼母裴夫人憂，毀逾於禮，卒喪，除刑部員外郎，轉度支郎中，時宰相李德裕專國柄，忿公不依己，黜為溫州刺史，移滁州刺史，理二郡，以慈煦弱，以嚴御豪，其他施設，皆可稱紀，今上即位徵為刑部兵部郎中，遷諫議大夫，居數月，疏四五上，皆政之失而除授之乖忝者，大中五年，今西川白丞相為京西北招討，都統諸軍以討叛羌，奏公為行軍司馬，授左庶子兼御史中丞，賜紫金魚袋，並授余招討副使，時黨羌仍歲擾邊，上怒，命宰相出征，當時議者以士羸食窘，遽難收功，然其勢峻嚴，不可爭止，公佐理之外，與余從容講畫，掇取精理，懇貢其說，白丞相納其言，奏罷討，以恩信撫馭，不日寧格徵拜給事中，半歲，為京兆尹，一持正道，豪人望風斂束，視案牘靡晝夜，試問其官理要目，屈指歷歷如手持文，居二年，政以清，遷刑部侍郎，風望愈美，條上當司要事余十件，詔悉可之，出拜天平軍節度鄆曹濮觀察等使檢校禮部尚書兼御史大夫，鄆自七八年亟發戍邊士，軍儲寢闕，人業寢因，公至未旬歲，而廩溢帑豐，編人溫飽，於其時，紳間摧天下在顯位而宜持相柄者，公首在其數，年六十四，以大中十年八月廿二日薨於鎮，善人驚惜，連口悼嗟，上素知其人，軫動且久，不視朝一日，贈兵部尚書，賻祭如常禮，即以其年十月廿七日祔先塋，葬於河南府河南縣平樂鄉杜郭村，夫人河南于氏穎川縣君，宣歙觀察使敖之女，淑哲稱於家，有子七人，曰備，曰侑，曰伉，曰，曰丕，皆於之出也，小男曰儼，曰攸，並專謹力學，備有文，已二舉進士，伉，右千牛備身，丕，僕寺進馬，女子子五人，上三人，於之出，長嫁南陽張雲，雲文敏之士，第進士，今為集賢校理，四女未笄，公深理道，在劇權時綠衣吏抱牘群來，叢立於前，公對賓笑語，決各到精理，不見停筆，為人潔靜自處，不事克飾，不馳名聲，而全德令問，自然而至，不為請謁，不希貴顯，而高爵清秩，亦隨而至，然不得一日相吾君，以恢至理，斯則為恨，性孝友，奉孀姊頗盡節，居大官，服物無華飾，率常以退休為念，將葬，其舊吏持狀來雲，前有命請余為文志於墓，余重悲酸，且以相得卅年，晚歲益密，即問諳熟，他不我先，吏來宜也，銘曰，德也強固，才也恢弘，曷與其資，不畢其能，慶宜永流，子孫繩繩，
大唐故處士安君墓誌銘並序君諱靜，字處沖，河南洛陽人也，昔夏後承天，派隆基於朔北，魏皇統歷，胤華胄於周南，或濟俗康朝，功參微管，或鴻名盛德，才同王佐，文宗令望，標映一時，忠規素范，騰芬百代，豈止金門七葉，楊代五公而已哉，祖嶷，齊河陽鎮將，高下，氣凌雲甸，父遠，隋文林郎，模楷人倫，師表雅俗，清神內澈，如抱夜光，機爽外融，若懸朝鏡，志輕軒冕，煙霞之趣彌高，性狎泉林，簪紱之情遂遠，恬然神王，難得親束，寂矣忘骸，不關貴賤，鏡浮生之遽促，植來果於福田，鑒大夜之遐長，往緣於欲界，深該六度，妙蘊四禪，豈期善無徵，輔仁乖驗，金相玉質，與春露而先危，蘭芝枯，等秋葉而俱盡，粵以顯慶二年十一月廿二日遘疾，卒於私第，春秋六十有二，即以其年十二月十九日葬於北邙平樂鄉安善里禮也，長子行等，想風樹而增欷，撫寒泉以痛心，懼陵谷之有遷，紀芳猷於豐石，嗚呼哀哉，乃為銘曰，巍巍茂族，赫赫昌源，如珠耀浦，類玉暉昆，六奇秘策，七葉高門，公侯遞映，朱紱華軒，盛矣微君，邈哉處士，禮潤初榮，義資終始，晦跡青丘，齊衡黃綺，慎斯三惑，成茲四美，寂寥蒲海，迢逝河，始欣中日，還傷逝波，霧縈丹，風傳薤歌，塋臨月鏡，遂掩雲羅，三千尚遙，百齡俄畢，幾悲冬夜，頻嗟夏日，掩彩少微，潛形幽室，勒銘泉壤，式昭貞質，顯慶二年十二月十九日處士安君墓誌，
唐故處士張府君夫人梁氏墓誌銘夫人諱，字，河南洛陽人也，晉大夫梁益耳是其先，漢武威太守統之後也，或將勇山西，束馬而澌沉玉壘，或財雄北地，流軫而蹀τ金門，或聿志林皋，娛詩書而卒歲，或爰歌阜，激江湖而不歸，猶是衣冠宗焉，代為著，秀，周徵士，懿節清遠，不為時羈，雅質貞明，實稱長者，蹈圈公之絕跡，挹支伯之餘波，懍懍庶幾，抑其人也，父隆，隋陳留縣主簿，器識弘敏，風神疏暢，所謂玉山叢桂，遠播芳猷，半亭竹，孤標茂美，能談理，善隸書，進德而光業上庠，屈志而昭下邑，祭伯喈之墓，訪嗣宗之孫，物議攸高，道存位替，夫人即陳留府君之第二女也，幼而警慧，沉深有識，言必中規，行不違禮，廉義彰於撫族，愛敬盡於事親，於是陳留府君特所愛異，遂高擇嘉仇，爰至弱笄，歸於范陽張氏，同戴侯之子，還儷安仁，叔梁之孫，終齊公冶，既而備融三義，籍甚二門，二饋之禮，如賓之道立，溫恭淑慎，柔明體仁，祗心睦於娣姒之間，謹葉於親束之際，宗姻挹其鴻楷，州里欽其素聲，所謂蘭則有芳，而無玷，居室則幽徽夙振，有行則顯德遐昭，求之古人，殆高山仰止也，及所天雲喪，遂守志窮居，女尚未笄，男才志學，家縣半菽，門罕尺童，生人伶俜，備常之矣，夫人躬親顧育，誘以義方，克乎成人，有聲宗邑，加以勤於緝績，取給蒸嘗，雖復哀感四時，幽間無悶，段配之賦章誓己，呂榮之守節匪他，孟氏之卜鄰，鍾家之貽訓，方之蔑如也，豈其玄儀爽輔，靈鑒匪忱，谷韜輝，夕露與秋波共落，若枝凋景，寒雲將暮葉同飛，粵以乾封元年八月六日寢疾，薨于思順里第，春秋七十有七，嗚呼哀哉，夫人少習詩禮，長閒音律，既閱道書，尤精釋典，約必以義，厚已不容非，婦德婦功，靡待施襟之誡，母儀母訓，自體生知之道，豈其義存代促，今也則亡，族喪淑人，家傾慈蔭，嗚呼哀哉，即以其年九月十日窆於河南縣平樂鄉之原，息惠達，痛日月遞來，音顏永謝，霜露之感，松賈徒存，思所以昭紀芳徽，之幽篆，乃為銘曰，有哲鴻構，惟賢載，晉列名卿，漢陪宗輔徵君貞遁，陳留茂舉，立功立言，或出或處，慶流來裔，爰誕猗人，柔徽以道，淑慎其身，孝乃居室，恭亦在嬪，執禮守素，弘義體仁，德輝如在，巢電不留，如蘭室靜，投算山幽，隴雲向暮，松風入秋，玄扉遽掩，白日悠悠，
張士高，本望南陽相州林慮縣人也，惟君建國承家，賜姓命族，導長源於蒙祀，構遠葉於扶桑，祖榮宗，懷袖萬頃，標榜一時，踐三台而上游，登四岳而傑立，羽儀當代，俗歸懷，德被黔黎，辭兼丹漆，君資神昂宿，稟氣嵩山，百金不足著其情，四時無以過其信，藍田之璧，丹穴之育芻，巖巖與嵩岱齊峰，洋洋共江河並注，千尋特秀，棟樑之器先栗，六翮孤飛，羽儀之望已顯，建臨部，飛蒞人，信之如日，歸之如流水，齊之以禮，不假蒲鞭之以盛，示之以信，無違竹馬之契，方謂皇天無親，唯德是輔，神不與善，方虧遠步，斯則霄中墜羽，旭旦收光，松筠見雕，芝蘭被刈，去武德五年二月廿四日，崩於魏地，嗚呼哀哉，悲傷黎庶，，敖閨門，伎女之所停機，高人終焉罷市，雖欲閒居養志，不汲汲榮華，樂道忘憂，豈戚於貧賤，將恐河移岳毀，谷徙陵遷，余美不傳，有時歇滅，若不勒石鐫金，何以永年長久，粵以大唐龍朔元年建亥之月廿三日乙酉，葬於行山之東清都西北，右有合澗之川，左帶青峰之阜，此地與萬世而無違，勒石幽冥守大地而俱畢，乃為銘曰，高峰極天，長帶地，發源播德，開基挺志，繁衍不窮，蟬聰相繼，九畹茲蘭，百畝樹蕙，朝光已沒，夜川不止，有異人其，終同覆水，零落山丘，蹉跎蟻，誰謂天道，俄從蒿里，泉門鳥思，壟樹風哀，天長地短，古往今來，番番隴路，寂寂荒，丹青有變，金石不頹，
唐故陳君墓誌銘並序君諱壽，穎川昌邑人也，夫長瀾淼淼，疏天漢以通流，聳捎雲，窮地脈而盤抵，公之祖諱顯，粵以齊任奉軍都尉，公以簪裾樹位，弈葉銘功，改授鎮西將軍，檢瀛州刺史，父缶寶，器量凝邃，清暉自遠，位參禁衛，齒跡朝班，隋任右驍衛長史，令聞令望，聲譽日昇，昂昂紳逾盛，珠還合浦，未足歌其廉，金懼四知，不可言其慎也，惟公幼而好古，長玩丘園，不以利害易心，乃以無為為意，豈謂高春易掩，虯箭難留，一疾日臻，雙童夜夢，春秋六十有六，以乾封二年六月七日卒於洛陽縣德懋里之私第，是時織婦停機，耕夫止耒，以其年七月二日葬於我鄉之壤也，可謂楚老悲城，吳邦傾市，恐山渝幽谷，海變桑田，志者記焉，紀之云爾，清瀾淼淼，翠森森，流長難竭，本因根深，維彼弈葉，韙此休蔭，惟君載誕，生靈道亞，吐納縑緗，風雲叱吒，悠逝川，不捨晝夜，嗟此良人，忽焉攸謝，風悲振木，愁雲聚塋，一劍攸持，千載遺聲，暑來寒往，日昃月盈，年代無紀，望樹頭平，白楊朝振，青松夜吟，寒郊晦木，穸戶煙深，天長地久，自古來今，式鐫貞石，永播徽音，
唐故將仕郎試涇州參軍楊府君墓誌銘並序上谷成勣述君諱宗本，字宗本，其先弘農人也，厥自黃帝得姓，迄於聖唐，偕世茂族，君即其餘派也，祖光，贊善大夫，綿州別駕，祖母彭城劉氏，皇考，高蹈林園，養素自得，文學禮讓，州閭共推，命不勝時，溘中壽，悲夫，皇妣高平徐氏，君終鮮兄弟，有妹五人，偕淑慎令儀，閨閫以睦，此皆先府君之遺誡，亦君之善長也，君立性溫柔，奉義自守，每孜孜以徇家，不因循以待物，動必有恆，處乃有裕，惜矣命不及乎知命，位未登於黃綬，享年有七，以寶歷元年四月十九日遇疾，卒於私第，嗚呼，君自先府君淪棄後，採拾家資，出適予妹二人，悉歸於隴西李氏，皆君之嘉選也，妻南陽張氏，遂州錄事參軍岑之第七女也，好會相得，琴瑟斯調，有子一人，曰元吉，年未弱冠，以哀號成禮，即以其年十一月十六日權窆於遂州方義縣終義鄉北原禮也，以余與君先府君為執友之舊，寄為文，豈憚執紙操觚，敘傳後胤，銘曰，弈弈楊氏，承家保嗣，處下以嚴，奉上必義，實用余福，即此為貴，禍構無胎，揭焉中圮，霜妻尚夕，嗣子且稚，門巷人稀，風秋葉墜，孤墳始立，篆石斯記，千秋百祀，永以為識，
唐故處士任君並夫人孫氏墓誌夫人諱，洛州洛陽縣人也，夫華宗慶遠，三爵啟基，族紛綸，五侯承胤，此可略而言焉，曾祖信，祖念，父德，並義范英聲，昭彰雕篆，羽儀雅俗，抑揚當代，惟君早履貞高，家風不墜，性惟清溺，志礪冰霜，隙駟難留，逝川長往，粵以咸亨四年十月廿一日卒於私第，春秋八十，夫人孫氏，隋定州定城縣令仕之女也，夫人令淑有聞，二姿婉慝，魚軒肇娉，百兩言歸，執輿之禮無虧，捧按之儀建矣，既而常流采未度牖而先沉，戎葉開，不及昏而遂卷，粵以龍朔二年九月十九日遘座於私第，春秋七十有九，即以咸亨四年十一月廿二日合葬於洛陽縣清風鄉界之舊塋禮也，善生，勞悴之感，痛甚風枝，獨之悲，淒如霜葉，恐陵谷俄遷，桑田變海，故勒芳猷，乃為銘曰，英奇，不終遐壽，何期竹柏，忽雕蒲柳，魂歸異，生壟首，勒此清徽，千齡靡朽，恆娥上月，弄玉升天，吹簫得道，竊藥成仙，斯須萬載，倏忽千年，一朝分別，三見桑田，酒別綠珠，琴離碧玉，瑟上弦淒，箏間柱促，恨滿玉，愁盈金屋，變竹之啼，崩城之哭，朝風漸冷，夜月方明，看花落淚，聽鳥心驚，山多寒色，樹足秋聲，，佳城，
君諱威，字某，隴西金城人也，昔在周，著玄宗於柱史，爰洎漢日，樹寄策於左軍，道德盈塞於天泉，英謀飛於今古，昔時飛將，窮地際而論功，今日皇家，與天元而合姓，曾祖元儉，齊任益州司馬，梁山黑水，三刀待別駕之功，劍道珠江，五成半刺之舉，祖守禮，隋任懷州錄事，河內名區，山陽奧壤，字人阜俗，州將闡其風，管轄名實，督郵綜其要，關河重寄，公有力焉，父感，皇朝任潤州司戶，東口要樞，丹徒望邑，昔時江外，徒號神州，今日寰中，猶稱列岳，公以鴻漸為其羽儀，君以三葉淳仁，運鍾餘慶，踐潔白之道，包貞固之德，英猷內朗，和順外融，行在言先，身居物後，與朋必信，州壤推其風，為謀必忠，鄉閭服其德，庶彩榮於四皓，德護搖山，翻歸逝於九原，魂遊岱嶺，以垂拱四年四月十日寢疾，卒於章善里第，時年七十有二，夫人施氏，其先吳興人也，漢代孟卿，經無滯議，吳朝公緒，路不拾遺，夫人載誕蘭儀，光啟玉度，道協琴瑟，德懋蘩，思媚諸姑，於佐君子，庶長隆於正室，將永保於宜家，豈期與善無徵，輔仁莫驗，以垂拱三年六月九日寢疾，卒於章善里第，時年八十有五，令以垂拱四年四月十日祔於北邙諸葛村之北原禮也，胄孫柬等，痛風樹之不停，惜清徵之眇默，恐陵谷之貿遷，授貞石而刊勒，其詞曰，緬惟遠胄，邈矣有周，紫雲東望，青犢西遊，乃祖乃父，惟公惟侯，君以盛德，棲遲泌丘，夫人恭順，嬪於好俅，周悲逝水，共泣藏舟，階撤雨奠，庭引雙，荒埏一合，萬歲千秋，
唐故贈著作佐郎張府君及夫人贈隴西縣太君李氏祔葬墓誌嗣子朝議郎行侍御史上柱國賜排魚袋知實撰上公諱正則，字叔度，燉煌人，由後魏太常博士湛而下，六代生德裕，高宗，天後朝為御史，歷三院，換司刑外郎，以雪冤死，為酷吏所排，出袁州司馬，事久而明，入為少大理，大理生景，為昭應丞，贈吏部郎中，郎中生載，為成都府雙流縣尉，公乃雙流府君次子也，由明經入仕，始為宋州單父縣尉，調改陝州靈寶縣尉，貞元中，浙西觀察使王尚書緯總鹽鐵事，以公領職，課用大集，將奏而尚書歿，吳少誠反，詔以兵環蔡，用薛為糧料使，固辟公為判官，未幾而少誠赦，朝廷責前運糧不理事，密自解禍，而移敗於公，得不坐，而公貶為恩州陽江縣尉，之糧不續，實公之未至也，可知其冤乎，公竟以憤積不平，氣歿於貶所，享年五，蓋貞元十六年十二月十日也，會昌初，天子郊天，告即位，既卒事，加恩群臣，以子故詔贈公為著作佐郎，贈夫人為隴西縣太君，太君系宗室淮安王神通六代孫，宋州單父縣令洪鉤之女，以元和九年三月十九日終於汝州，初公之喪自南歸，權葬於鞏，太君以歿之年權葬於汝，至會昌元年歲在辛酉十月丁卯朔七日癸酉，嗣子知實奉公及太君之喪合祔於河南府洛陽縣清風鄉郭村之原，從龜筮之言也，嗚呼，公之孝友忠恕之德，享重名於紳，太君之婉淑慈惠之道，彰令譽於姻族，而祿與壽皆不稱也，如此豈報施之理，獨不集於吾先哉，知實銜哀只事，謹具年月日時以志於石，
白書墨地，竊以生死二儀，今古通說，眾生亡沒，略世恆然，亡者稔當九十有餘，今年三月十二日乃卒，生存之日，育養有方，隕殂已來，子孫荼毒，即欲停屍在室，恐異於凡人，今若埋在墓田，不忍離別，兩儀憤問，取殯為宜，若不述其姓名，恐後無知皂白，略顯微位，疑後知真，智任舊日中兵，男即當塗校尉，門傅張室，邑號南平，咸亨五年三月廿二日，張君行之母，葬於高昌城西北五里斯墓，上元，
唐故金明縣令上柱國張府君墓誌銘並序君諱惠則，清河人也，時年九十有二，遘疾於河南府河南縣正俗里之私第，嗚呼，秦醫不理，膏肓之疾已成，齊客去瞻，腹腠之症將結，即以開元廿四年十月九日，與夫人氏同窆於北邙之金谷鄉之原禮也，詩歌婦德，史著夫恩，秦晉之禮義協和，潘陽風流秀茂，兩門兼盛，二族俱榮，帷復桂影前銷，而乃劍光斯逝，苔久隔，土壙同歸，露草警於朝晨，蘭燈夫永夕，痛矣哉，乃為銘曰，洛陽山兮墳壘壘，冠蓋歿兮皆歸此，代將謝兮石可留，素車白馬兮使人愁，傷愛弟兮多慘，感嗣子兮胡毀瘠，攀松路兮泣霜風，仰泉台兮固幽石，
玖品亡宮墓誌銘宮人亡，無姓氏，不知何許人也，問傅芳，蘭儀著，備茲四德，忝就六宮，婉奉於紫庭，美譽光於史，但從寸陰不駐，隙駟難留，妯萬歲通天貳年三月日亡，即以其肆月柒日葬於墓所，禮也，將恐松賈非久，金石難，嗚呼哀哉，為之銘曰，長辭蘭掖，永蒿阡，名留翠石，質瘞黃泉，
唐故幽州節度衙前討擊副使太中大夫試殿中監溫府君合祔墓誌並序侄景中撰川流不息，年逝難停，烏兔遞以推遷，人事同乎過隙，今來古往，孰能追之，府君姓溫氏，諱令綬，字令綬，河東并州人也，其先軒轅氏之胤裔，太康之嫡孫日子少康，封為溫城侯，其後因封氏之殷，有少師強以紂酷虐抱樂器歸周武王，復封於溫，至大司馬，又封邑於并州，子孫依而望焉，秦有青州牧季，漢有護羌校尉序，晉有驃騎將軍嶠，後魏有并州刺史奇，唐有中書侍郎彥博，皆以入掌鈞衡，出分符竹，正言忠列，史籍稱焉，府君即侍郎之七代孫也，曾祖諱思貞，皇王府校尉，太子詹事，王父諱令琛，皇麾將軍，守左金吾衛大將軍，父諱可宏，皇宣德郎，試太常寺丞，代繼勳業，望峻時英，煥乎璧之姿，卓爾山河之秀，以書劍垂范，貽厥子孫，府君夙稟庭訓，迥然孤標，器貯青，情高秋鶚，抱仁義以賤珠玉，履忠而重賢良，博達經書，精爛韜略，蘊擁砂添灶之術，妙遺勒沃熏之機，說劍而邊徼塵清，虛弓而天雁落，武能靖亂，行以移忠，時燕昭王張公以藝行見稱，甄署散大將，游擊將軍，以夙夜在公，署親事將，以識略果敢，領燕樂鎮巡檢將，以勇銳捷，領威戍欄捉生將，以運籌幄幕，領檀州防鎮將，以君親義忉，領右隨使將，以清廉勤恪，領荊營麥將，以疏朗儀冠，署節度衙前討擊副使，人為心腹，出即控臨，或匹馬只矛，追虜騎而深入，或勁風霰雪，候火而獨歸，卅餘年，歷盡艱險，猶未罄其誠節，讓職因歸，計盡侯門，閒居及禍，以咸通十五年二月廿二日歿於幽都縣通坊之私第也，享年六十有九，悲夫，彼穹何辜，粱木其懷，知之興慟，里不巷歌，有一姊，一妹，一弟，姊適彭城劉氏，笄歲從人，所天早逝，碧蘿無，松竹為心，守義之節不虧，匪石之誠彌忉，終喪盡禮，素服於今，妹適隴西辛氏，移族清門，冀同偕老，早年不幸，已逐傾，弟令縝，虛襟放蕩，器識寬弘，味道於老莊，禮重乎信義，笑傲簪屨，不事王侯，定分有常，先已逝矣，更有諸院弟侄等，或官列題輿，或職增牙，豸幘聞觸邪之美，絃歌顯字人之方，其於清廉三事者，不能備述，府君夫人樂安郡門氏，動靜有節，柔順成家，德藏鵲巢之詩，美著椒花之頌，奈何於府君之先逝，逾三紀矣，續夫人齊氏，雍容婦德，淑慎母儀，敬事舅姑，慈訓卑幼，薦奉蒸嘗之禮，美矣采繁，賢和進讓之風，稱乎麟趾，有子四人，長曰景，署節度要藉，幼而雅默，長習儒書，在於和門，夕若厲，知盛衰險易之道，識進退存亡之機，倏忽游，莫知何往，一禍，未有人聞，次曰景衡，孝悌知名，謙恭立節，彎弧學劍，頗有佳聲，次曰景術，性惟聰敏，如穿楊，常思患己之誠，每有進身之志，次曰景衛，雖未弱冠，志氣成人，有女五人，長女卅三娘，適劉氏，短有期，魂隨月謝，次卅四娘，適石氏，次卅五娘，次阿師子，次巧兒，並在室，以泣血茹荼，哀歸遇禮，骨融膚，痛切自天，以其年閏四月二日取門氏夫人之柩，合窆於本縣房仙鄉之新兆也，左枕桑乾，卻背林麓，咽郁而猿啼鳥哭，蕭疏而慘風悲，景中幼沐恩慈，撫念猶子，瞻依遺訓，血淚空垂，追綠前勳，書之琬琰，千齡萬代，以光後來，其銘曰，軒裳茂裔，震耀公卿，神受機略，天與英明，閨閫傳芳，清門盛族，婦道徽柔，母儀端肅，自公退食，夙夜無違，控臨夷狄，遐邇畏威，敬事舅姑，閒和娣姒，頌美椒花，德馨蘭，安閒養素，禍降自天，命也何速，魂隨逝川，龜策葉徙，宅兆斯卜，哀以送之，風悲鳥哭，
唐故鄧君墓誌銘並序諱威，字建，平陽人也，疏源自遠，締構逾邈，同江漢之分流，等華之烈，峙，祖義，魏朔州鎮將，父方，周蒲州長史，或寅亮天地，鹿高位階，或領袖紳，熠華名於玉諜，君唐銀青光祿大夫，君體亮，識度淹敏，學富文雅，藝兼禮樂，荊民楊杞梓，無以匹此良才，會稽竹箭，詎可比其勁質，可謂如如璋，令問令望者也，故能居里塾，澄止足於鄉遒，吟嘯風雲，駭囂塵於物系，玩茲上善，庶克遐齡，冀此多能，永康眉壽，豈知與慶無效，殲我良人，當夏摧蘭，先秋凋桂，以貞觀六年八月六日亡，春秋五十有三，殯於北邙山，就送終之禮，夫人施氏，河南洛陽人也，凌雲聳，本起鄧林之木，橫地開流，源自昆山之水，祖那，周任岐州眉縣丞，昆贊一同，政敷道洽，謳歌頌德，風順雨時，父道，志悅丘園，掛冠晦跡，為一時之穎傑，作後代銓衡，惟祖惟父，可略言矣，夫人資靈以化，賦善而生，儀彩華，風神凝，加以歸依覺，好玄，福善徒言，彌遘斯疾，龍朔年三月十一日卒於修義之里，春秋七十有八，即以其年四月日合葬於北邙禮也，篆石幽壤，貽諸來代云爾，紹茲華，胤此含章，珠庭表德，犀闕程祥，行本，孝乃名揚，仁深雨露，義烈風霜，石匣沉劍，玄堂埋玉，季輪，田橫奮曲，贈馬嘶松，虞歌響谷，共為人代，先隨風燭，家傳素業，族有舊聞，桂生因地，性自能芬，婦道無闕，母教兼勤，跡存俗里，心階法雲，徂駟難駐，流光詎停，一辭白日，永即幽冥，玉犬時吠，金雞或鳴，歿而不朽，寄此揚名，
大唐清河張府君隴西李氏夫人合祔志銘並序文林郎試左武衛兵曹參軍殷仲府君諱，字縉，其先絳州曲沃縣人也，曾祖植，皇澤州沁水縣令，考皇定遠將軍，試太常卿，文武之用，頗著兼勞之籍，府君歷職軍府，效節轅門，乾元中，尚父令公寵入勳司，榮高勇爵，錄其成務，奏授殿中監上柱國賜紫金魚袋，上下服其義，親知美其能，旌勤賞功，遠邇欽德，嗚呼，不遺，哲人云亡，去元和七年九月五日，終於絳州翼城縣天柱鄉孝義坊私第，享年七十有二，億戲，官黨傷覆束，芥葛思毅，太夫人隴西李氏，四德克備，六親式瞻，令淑昭彰，冰壺皎潔，何圖桃李夏霜，松柏秋殞，昊天不惠，殲我善人，以開成三年八月一日遘疾，終於東都河南縣樂城里之私第，壽齡八十有四，停親待葬，掃墓望哀，天每降於雷霆，其子未嘗不撫棺稱在，孝嗣遂命宅相振汝，西往絳州，啟發佳城，扶護歸洛，便以其年十一月七日，合祔於東周河南縣金谷鄉尹村貫古里村泉源里塋禮也，有男二人，長曰從古，次曰元慶，並柴毀絕漿，有傷行路，有女三人，第三女早悟空門，投簪入道，並號天泣血，悲深蓼莪，有甥二人，長曰振，次曰授，並資忠履敬，孝友立身，長子從古扶杖而起曰，天長地久，陵谷遷徙，渤成田，奠無跡，將謀不朽，請志於石，其銘曰，晉地初啟，韓原始開，生涯曲沃，桑梓絳台，乾綱紊緒，三紀徘徊，梁木斯壞，太山其頹，倚門思念，罔極難偕，傷於嗣子，孝極考萊，窀堂合祔，松風夜，臥水兮永無日，玄泉一閉兮何時開，
唐故隴西李府君雁門周氏夫人墓誌銘並序府君諱用，隴西郡人也，祖少孤，不知其墓，父華進，胤嗣連芳，宗親玉葉，彌隆皇道，輝歎天枝，遠繼根叢，流深源派，當代之苗裔乎，先撾徙官，家寄黎陽，因官大廟之旁，居久漳濱之側矣，府君才雅高耿，英氣知明，武擅九功，文精七禮，加以直而不仕，保怡神，遠近欽風，少長洽義，家重玉帛，尊壽不永，疾奄大齡也，大和四年三月廿八日，歿於私第，六十有一，夫人慈愛貞和，恩麗質，禮奉君子，德訓女男，霜露可期，運延難卜，以咸通四年十二月廿六日，奄於是家，世命八十有四，嗣子元素，恨嚴訓早違，痛夜台之永隔，慈顏失蔭，傾天地之哀心，長女適揚氏，次女適弓氏，小女適徐氏，並悲泣朱淚，啼悲斷腸，嗣子新婦武昌郡史氏，徒乖敬養之誠，空結辰昏之苦，孫子四，孟寬，仲劉，季環，幼琮等，積涕成流，感深嗚咽，嗣子元素等，心驚神含聲骨碎，想逝川無捨，未全金穴之儀，思冥路寬長禮堂之孝，村東北一里，筮易經卜得形勝崗，東西隱軫而勢張，南北穹隆而盤郁，以咸通五年歲次甲申十二月甲寅十四日丁卯合祔同於一塋，是時也，玉菀霜明，銀河月淨，儀舁排而萬百之般亙，凶事而斷，乃還續行路，傷感鄉里，嗟吁，由恐桑田尚變，高谷更遷，刊石記文，為詞曰，寂八方，風猷聖唐，公降斯雁，為之賢良，雁門夫人，配李，義合秦晉，鸞鳳俱輪，零落哀女，偏露孤男，孝之以禮，，同契墟壟，鏟石記文兮不滅，
唐故處士侯府君墓誌文並序君諱珍，字楚玉，魏郡人也，因官便廬，為澤州晉城人焉，夫稟質降靈，獨拔群而不，騰芳茂實，自天縱之能然，祖諱志，父諱願，並塗龜取誡，木雁知樞，君養性清虛，皓然純白，書劍盡丈夫之業，孝友是君子之先，嗟乎，天不愍遺，奄歸大夜，春秋六十三，大唐開元廿年歲次辛未三月廿七日，遘疾而逝，嗣子履昌瀝血哀慕，樂容毀廢，以其年四月十三日葬於澤州城南四里平原，禮也，恐谷遷變，乃為銘曰，行山之陰，地厚水深，遷窆於此，君子宿心，開元一一一大唐故李府君皇甫夫人合葬墓誌之銘唐故左領軍衛翊衛隴西李君安定郡皇甫夫人合葬銘並序君諱其，字洪其，隴西人也，其先祖因官河內，遂而家焉，原夫得姓高陽，凝真苦邑，系唐臣而接武，紹周史而韜光，至有通海西而振威靈，君河南而揚盛德，簪裾疊映，台鉉聯揮，公候之必復其先，福祿之長延於後，祖殺鬼，器挺璋，材包杞梓，父廓，幼懷忠勇，慕投筆以雄心，夙效戎旃，想揮弋於壯節，策勳柱國，畢至於家君，代習良弓，名參禁衛，青之功未立，白駒之運俄傾，時以開元十六年十月廿一日終，春秋五十三，夫人祖諱藏，父度，安定郡人也，志性端懿，雅譽超群，琴瑟克諧，有同秦晉，夫人早遵女誡，久訓母儀，何期積善無徵，奄從風燭，嗚呼哀哉，鳳梧半殞，龍劍雙摧，時年五十有六，以開元廿年五月三日卒，其月廿日，合葬於太行山南萬善村東北休徵鄉福善里平原，禮也，黃泉永隔，白日長辭，乃為銘曰，高陽威旌，苦邑榮宗，白雲真瑞，紫氣仙通，奧誕良胤，締構惟崇，勳名未立，人事成空，其一，烏墳既設，馬鬣斯成，素車振振，月營營，萬歲千秋兮從此畢，悲風苦月兮長淒清，其二，開元一一二失，尹君墓誌君諱，字善幹，京兆人也，岳靈降祉，勤王之績已宣，神氣凝，大道之風斯闡，長源派其餘烈，盛德蘊其家聲，七世祖景，魏，祖游洛，隋觀城令，獻納九重，貂蟬光於七葉，絃歌百里，政績於一同，君早擅英聲，夙標令望，志存夷簡，性尚恬虛，淡矣無，蕭然物表，但以時逢昌運，官不遺才，遂禮盛九徵，榮高五聘，貞觀初，乃應齊府辟，屈節於功曹參軍，俄而辭疾去官，從其，於是棲身廡下，晦跡塵中，開通德之門，居全節之里，縉紳攸，遐邇挹其雌黃，雅俗所歸，中外酌其淳素，君心存愛敬，情於，事不願從，遂纏痼疾，時不我與，以至彌留，悲夫，天地不，與善無效，長生之藥，祈王母而莫從，反魂之香，想漢皇其何從，以廿年五月十四日卒於家，春秋六十有五，傷哉，摧領袖於人物，墜模楷於鄉閭，遂使里相悲，遠近同恨，嗚呼，文魚旦躍，見於銜哀，綠筍晨抽，徒聞於淒慟，荒涼原野，寂漠階庭，無復台之遊，遽瞻松賈之列，其月廿九日，殯於終南山，禮也，前對蓮峰，冠紫微而燭秀，還瞻魏闕，干清雲而直上，左臨玄灞，右望濁涇，縈帶郊原，沃蕩雲日，實神遊之勝地也，既而靈需肅路，祖奠凝庭，長風曉哀，嗚笳夕引，薤歌淒而入漢，素蓋飄以搏空，白徘徊，朱旒委郁，掩松扃於文石，窆玉質於白楸，恐舟壑之屢遷，懼市朝之數變，故勒銘於泉戶，庶休烈之永傳，詞曰，其岳降神，翔雲入候，九列既顯，五千方授，功高前古，德流遺胄，濟不殞，惟君挺出，蘭薰雪映，金聲玉質，情深孝友，性敦閒逸，屈終命，委質名藩，匪榮黻冕，養疾丘圓，光華掩，念問空存，紼斂維革馭城違遷貞開元一一三失，大唐故州曲周縣令紀府君墓誌並序君諱會，字遠，丹陽人也，昔在有周，朝宗列國，洎乎前漢，輔主徇忠，晉雁門太守，武陵侯瓚，公之遠祖矣，大父慶，隨舉秀才，隱居華岳，嚴考范，歷襄州長史，職分半刺，比洽海沂，公器識宏遠，操履堅貞，屬海夷示賓，王師備警，公投筆先皆，杖劍而清拔，杜寵還，錫庸有次，擢拜成安丞，累遷新樂，曲週二縣令，清規茂則，望重當時，雅度芳猷，慶垂役葉，阡可狎，方登三事之班，驥足未申，虛立一同之政，萬歲通天二年八月廿九日終於曲周官宇，春秋七十有三，夫人張氏，繼夫人任氏，並淑質蘭芬，清心玉映，幽閒有則，克紹家聲，積善無徵，早謝泉壤，以開元廿年五月十九日合葬於畢陌南原之禮也，嗣孫自勖等纏感陔蘭，禍鍾荼蓼，恭議送往，宅兆式遷，恐深谷為陵，爰翰貞石，銘曰，禮傅，英奇世有，徇忠漢室，翊宣晉守，德秀門宗，才光國器，三事方狎，一同沉位，婉彼蘭室，堅持玉映，舉按貽芳，斷織流詠，渭川東注，畢陌西馳，松扃一掩，蒿里長辭，朧隧簫蕭，夜台寂寂，追頌芳猷，翰乎石，開元一一四失，唐德州安陵尉盧公夫人河內司馬氏墓誌並序嗚呼，令德淳備，中年夭歿，曰可稱者，有婦人焉，則安陵尉盧日進之妻河內司馬氏之謂也，保姓緒，振古維今，官有世功，肇允程伯，國以歸順，欽若殷王，德厚者流光，根深者葉茂，曾祖皇朝中書舍人玄祚，祖贈懷州長史希，父中書侍郎，時惟祖宗無違德，誕生夫人稟餘慶，越自初，爰逮有行，嬪則生知，婦容性與，友琴瑟於君子，葉風火於家人，內言踐修，中饋貞吉，唯其仁昔壽而已不克享者，命矣，夫以開元廿年仲秋旬有一日，就本於新安縣谷川鄉之私第，時年卅有七，是月中旬，乃窆於河南縣谷陽鄉之原，禮也，翩翩而皆行，車遲遲而首路，歌虞殯以哀送，詠汝墳以懷思，盧公夫夫，豈於是，銘曰，毖彼泉水，二流於淇，君子成德，美人之詒，有典有禮，念茲在茲，不幸而歿，如何勿悲，遵平原鄰廣陌，素車馬誰為策，兩劍雙遂成隔，于嗟夫人安此宅，開元一一五失，大唐故騎都尉智君之銘並序君諱玄，字慶，其先隴西苗胄智百王之後，曾祖隴，齊南陽郡守，祖德，板授汾州司馬，父兼，儒勖志，廉讓兼施，守節丘園，辭榮不仕，君神姿，稟天淑靈，帝族分輝，藏光匿耀，浮沈閭巷，博義寬仁，二柄精修，時當用武，雄心猛烈，占募從征，克敵無遺，蒙授騎都尉，豈謂災庚日，俄北斗之魂，入夢已年，無復南山之壽，遂穆雍家室，遜悌鄰閭，未盡規模，忽離私疾，春秋七十九，開十七年三月十四日於私第，遂使愁雲泣，澗吟爰，道俗歎其遺蹤，內外嗟其舊跡，以開元廿年十一月廿一日葬於夕陽村東北四里自營，禮也，東連霞允，西眺龍門，南瞻象河，北臨徐水，哀子懷文，號天罔極，叩地無追，痛切尚，悲陟岵，而以龍需去去，男申辟踴之悲，飛飛，女發號兆之泣，其詞曰，其一青烏識兆，白鶴臨墳，梁山歌雪，路無春，開元一一六大唐故和府君墓誌銘唐故左瓴軍衛翊衛引駕和府君墓誌並序緬文武經綸，肇修人紀，周邵扶護，終諧鼎圖，君臨卅，祚八百，然猶廣立枝輔，崇恢孫謨，和王封子於內黃，錫和氏，府君諱運，字休祥，乃其後也，因官創業，家於沮墳，烈祖諱康，字雄，隋文州司馬，朱紱炫俗，篁松凜節，大父諱歲，字靖振，威衛長上，氳十室，聲射一時，君少博回仁，長純參孝，逸足未展於千里，靈響坐揚於九阜，琰林煙滋，肆峰雲液，顧青顏而自惜，事紫庭而竭誠，豈期鬼神潛謀，天年傾壽，氣排南鬥，倏殄蛟光，材曜東山，遽淪虹影，聖曆三年三月廿一日遘終於里，春秋有七，權厝第之北阜，夫人趙氏，曩歸於君，尤晶姆道，感夕雨誕，體宵月以凝姿，宛及孀閨，彌厲冰操，言行逾慎，威容孔淳，崇嵯峨而不留，人腕晚其將暮，開元十七年六月八日，惟惟惚，奄歿於里，春秋七十有二，廿年冬十一月廿七日合葬於雕陰之左原，禮也，噫，昔年桃李，隔夜台而不春，平生綺羅，奄窮塵面都燼，息楚，泣血增惕，摧毀過制，沐首，卜牛崗，旌需翩其介道，偶龍儼其翕野，將以宅夫形勝，度愜幽明，尚恐陵谷坐遷，敢勒銘曰，英英府君，克揚華勳，婉美淑質，謠流葉，珠沉玉碎，空勒頌於豐石，千秋萬古，長價於幽墳，歲次壬申十一月庚子朔廿七日景寅開元一一七唐韋君故長女墓誌銘左威衛倉曹參軍韋恂如長女墓誌銘並序京兆韋氏之女者，左威衛倉曹恂如長女也，名美美，字英娘，祖翼，皇台州刺史，曾祖琨，皇太詹事，肅肅我祖，赫赫衣冠，傅商伯之元功，承漢相之餘慶，妣皇岐州刺史陸伯玉之長女，女生於陸氏，三歲喪親，天性孝心，幼而有識，嘗以毀瘠，恨以偏孤，賴祖母崔氏哀念所鍾，自鞠自育，爰在襁褓，孩而名之，僅過笄年，冀成中饋之禮，豈期厚夜，翻驚川上之悲，誰知生涯，殃罰何酷，以開元廿年十二月廿七日遇疾卒於京常樂里也，春秋一十有七，嗚呼，大漸之際，猶有遺言，所寄之心，不逾孝道，兒歿之後，望就先塋，祖母恩慈，尚未能報，再三回顧，更欲申情，情未盡申，氣即將奄，以廿一年正月三日窆於先塋之北，禮也，從之願矣，銘曰，念爾明惠，幼而有知，發言有禮，動不逾規，雖事女則，未成婦儀，嗚呼運命，天道何為，喪妣之日，猶孩之時，已識孝感，啼聲噫嘻，豈圖禍伏，與世長辭，北堂恩愛，祖母為之銜悲，東原淒慘，慈父為之卜期，恨一掩於泉路，齊萬古以在茲，開元一一八失，唐故都尉上柱國內教供奉趙府君銘並序府君諱弘慎，字承令，天水人也，粵若枝分族，早喜訓儀，晚奇文藻，芳音一振，為習藝館內教供奉，侍衛玉階丹墀，克己修身慎行，積善欣期，歲月不留，早沉泉戶，以開元十九年十二月廿三日終於私室，夫人清河張氏，歎日月以歸流，嗟浮雲之何往，開元十九年六月廿六日卒於館舍，又以開元廿一年二月己巳朔同窆於京城西北青原，禮也，嗣子火頭，弱歲初臨，哀號永慕，痛感天地，傷悲四鄰，行路奄泣，舂者不相，雕鐫刻記，乃為銘曰，茂葉岱岳，蘭英逝東，黃泉幽壤，赤紱明鐘，食唯珍膳，飲醴芳濃，零飄墜葉，痛切心胸，悲浮空往，璀璨霜風，曾祖杞樓，隋任豫州長史，祖通，州舜城府兵曹，父黑，不仕，開元一一九馬君之志大唐扶風馬府君墓誌銘並序敘曰，既作，吉凶由焉，日月盈虛，陰陽理焉，運而固者，未之有也，君諱專，扶風茂陵人也，開宗厥初，爰自乎趙，分受事，遂及乎漢，大鼻稱以賢厚，白眉惟其最長，僉君重宗，君實為緒，祖謙，以武烈，父驍，以文光，君聞詩聞禮，惟孝惟忠，泛愛親仁，守真秉義，履北山之路，臥東陂之田，賞心以吊平，勖躬以道己，所欲勿施於人，君子溫其如玉，嗚呼，陽九數極，百六時會，雖積德累福，亦禱以止之，先以證聖元年三月八日卒於私第，春秋有五，惜哉，梁木其壞，賢人其萎乎，夫人恆農楊財之女也，漢太尉公之胤，保其四德，行六禮，祗事蘋藻，順於神明，以恭伯先亡，矢靡他也，乃聽法於菩提樹下，受道於師子座前，一切諸法，皆悉空寂矣，豈其大運潛變，法不獨留，忽於開廿一年二月二日卒於私第，春秋七十有七，悲夫，鳳皇缺羽，琴瑟絕弦，東岱之魄飛，西階之莖斯在，以大唐來纏月既望，合葬於趙封村北平原禮也，其也，左青龍而右白虎，前朱雀而後玄武，茲嗣子思卜兆而厝也，恐更莫識，刻銘作記，銘曰，先洪緒，白眉最長，祖武赫赫父文光光，其一，哀哉府君，守德，偉大人，其儀不忒歸真法道，雲惑，不動不退，惟純惟默，忽兮化往，永代貽則，其二，黃掩更不開，白楊生風朝夕哀，千秋萬歲長夜，貞石紀將來，
故仁勇副尉皇甫君墓誌銘並序公諱相貴，字晚，先安定人也，因官，家於洛陽焉，祖禮，父順，並桂貞霜白，蘭薰玉潤，門帷清鑒，室號通賢，公幼而貞明，長而鄉黨遵其素論，州閭仰其嘉聲，釋褐仁勇副尉，又除武騎尉，既而桑榆已晏，遽辭榮寵，舟壑潛運，勞息不停，以龍朔二年八月廿日終於私第，即以其年九月歲次四日葬於邙山之平原，生氣懍懍，歷千載而猶存，敬勒芳猷，其詞云爾，亭亭竦，淼淼長源，清潤遂廣，華實彌敏，功宣矢人，用擬輪轅，並驅騏驥，齊翥鴻，屑屑人事，悠悠彼蒼，白駒迅巢，黃鳥於桑，霧寒日，風急秋霜，泉門一閉，蘭菊芳，
唐故涼王墓誌銘並序翰林學士朝議郎守中書舍人柱國賜紫金魚袋臣裴澈奉敕撰翰林待詔朝議郎行虔州雩都縣主簿柱國臣姜仁表奉敕書翰林待詔朝議郎守都水監丞上柱國臣董奉敕篆蓋乾符六年秋七月，皇帝聞涼王薨，鍾友於之念，悲軫宸衷，詔輟朝三日，即日有司奏襄事之期，命翰林學士臣斐澈撰刻石之銘，王諱侹，宣宗皇帝之孫，懿宗皇帝第三子，母曰雷氏，皇朝以天下一家，四海無事，罷周召藩垣之制，故儲王但建號列國，不離朱邸，得以盡雍睦誠之道，皇帝以訓嚴在躬，慈愛撫下，誘善則百行畢舉，痊疾則五藥無道，遂致翼翼先先，俱為令德，是知壽夭乃其數焉，粵以乾符五年六月十二日薨，享年一十有四，明年八月廿七日葬於萬年縣崇道鄉西趙村，禮也，至於笳簫服馬之備，務從優異，而宮禁相視不宣之歡，加之以懿範清躅，微臣不得一一預聞，奉詔銘敘，庶無愧詞，銘曰，皇圖烈烈，峻趾崇基，封建子弟，翼衛京師，粵有成德，懿茲啟國，土宇既開，典是則，誕敷神粹，孝友天至，性實生知，跡無月異，受數有終，播美無窮，刻於貞石，永永昭融，
大唐故文安縣主墓誌銘並序主諱字隴西成紀人也，夫天靈啟聖，跡被昆倉之墟，皇雄命氏，道光華夷之土，至於補玄立極之功，駕羽乘雲之業，握瑤圖於景宿，懸寶祚於貞明，其唯大唐者歟，曾祖元皇帝，被風化於墳枚，始艱難於，祖武皇帝，升而誓牧之旅，汾水襄城之駕，卷懷列辟，財成群有，父巢刺王︱，疏奧壤，戚茂維城，靄楚澤之雕雲，聚淮南之仙氣，遂使苕華孕美，結綠開珍，景溢星潢，輝聯珠婺，晨棲阿閣，聲調丹穴之禽，夕指瑤池，色麗青田之羽，及其趨蘭掖，漸潤椒庭，水移銀箭，尚敷衽於師氏，燈滅金羊，已鏘環於內傅，棲志圖史，游心幾律，眄萋葉而興勤，聽喈音而遺皮，意匠言泉之旨，飛雲垂露之端，柳密莊窗，乍起流鶯之賦，月合花簟，因裁搗衣之篇，采桔纂組之規，澄漠延之務，靡不思窮妍麗，慮歸閒謐，貞觀十五年正月五日封文案縣主，脂賦開榮，公宮徙訓，乃以其月十四日降姻於工部尚書駙馬都尉紀公之世子段儼，華舒圃，秀髮天蹊，迓兩生揮，副笄增飾，屍芳牖下，既奉宣平之奠，思媚諸姑，還侍河陽之掃，嬪儀載穆，閨饋惟馨，循淑性於珩璜，韻柔情於琴瑟，瞻窈窕而遐鶩，歌悅懌而長懷，朝露溘，詎留光於瑤草，秋風忽起，空滅彩於瓊林，弄玉乘煙，怨吹簫之徒巧，常娥飛月，痛仙丸之不追，以貞觀廿二年二月三日卒於長安頒政里之第，春秋廿六，嗚呼哀哉，惟主心資淑慎，體茂清明，碧霜絳雪，不能渝其操，秋菊春松，有以方其質，香名遠集，尚申戒於芳，咎言斯屏，每含辭於蘭氣，信以黼藻中闈，抑揚內范，淑人不永，傷哉如何，怨家道之無庇，痛藐是之何，戚里兼酸，宸襟凝歎，即以其年三月廿二日陪葬於昭陵，窀穸所由，恩旨隨給，周京歸，寵切於前哀，澶水會盟，事逾於昔禮，湘川之下，還見舒姑之泉，鮒隅之陰，方傳貞女之硤，采彤管之遺詠，芳塵於不朽，其詞曰，帝降玄圃，宸居紫微，金柯疊秀，璇萼分暉，桂輪澄彩，星津結霏，誕茲才淑，克嗣音徽，延慈丹禁，稟訓彤闈，綴珠為服，雕玉成衣，拂景孤唳，凌霞獨飛，婉娩其性，逶迤其質，春緒含雲，秋情儷日，降殯君子，來宜家室，李徑初華，梅林未實，資芳，心調友瑟，鳥變祥，熊虧夢吉，顧菟俄掩，奔駒遽逸，卜遠將及，靈驂已巾，音儀遂泯，翟空陳，平原改色，清渭迷津，埋龍毀劍，碎璧侵塵，佳城日黯，遂路泉新，帷傷奉倩，簟恨安仁，一生何有，萬古銷春，
唐故臥龍寺黃葉和尚墓誌銘守黃門侍郎許敬宗制弘文館學士歐陽詢書和尚自說姓張名真誌，其生緣桑梓，莫能知之，隋故特進蜀人段經，興善寺僧釋永並見和尚於太清初出入中條，往來都邑，年可五六十歲，未知其異也，隋氏末年，稍顯靈跡，被徒跣，負杖挾鏡，或徵索酒餚，或十餘日不食，預言未兆，題識他心，一時之中，分形數處，屬我皇應運，率土崩裂，和尚竟著先知，住錫黃龍寺，迨於定鼎，果獲奇驗矣，武德二年五月廿有九日，即化於臥龍寺之禪寺之禪堂，先是移寺之金剛像出置戶外，語僧眾曰，菩薩當去爾，越旬日，無疾而逝，沉舟之痛，有切皇心，殯葬資須，事豐厚，乃以武德三年秋九月四日葬於萬年縣鳳原，望方墳而掩涕，瞻白幕而驚心，爰詔有司，式刊景行，其銘曰，化毗城，金粟降靈，猗歟大士，權跡帝景，緒胄莫明，邑居孰見，譬彼湧出，猶如空現，五塵夙離，三九依，戒珠靡缺，忍鎧無違，智燈含焰，慧駕馳，哀茲景像，悲斯風電，將導舟梁，貽我方便，形煩心寂，，觀往測來，睹微知顯，石亡儒，皇開賢，反初息假，薪絕火然，神明何計，暗石空傳，
唐故通議大夫檢校國子祭酒行蔚州司馬兼侍御史上柱國博陵崔府君墓誌銘並序宣義郎行右司御率府錄事參軍分司東都清河崔閱撰並書有唐乾符乙未歲五月十四日，蔚州司馬博陵崔公無恙告終於河南府河南縣嘉善里之私第，春秋五十有六，問於蓍龜，得明年二月十八日歸葬於汝州梁縣新豐鄉趙村里，行合祔之禮焉，公諱璘，字溫之，其先姜姓，齊丁公子叔乙讓國居崔邑，因以命氏，至秦，東萊侯意如少子仲牟漢封汶陽侯，徙涿郡，後漢改涿郡為博陵，今為博陵安平人也，至燕秘書丞懿又分為第六房，由秘丞八世至皇朝尚書刑部侍郎玄童，即公高祖之兄也，左龍武軍兵曹參軍玄德，即公之高祖也，鄭州管城縣尉道謙，即公之曾祖也，右金吾衛長史諱讓，即公之大父也，太常寺協律郎諱立，即公之烈考也，自兵曹府君至協律府君，咸積行為君子，積學為名儒，蹇塞於時，位不充量，公即協律府君之子也，出於董氏，亦隴西之望族，志學之歲，先府君終堂，弱冠之年，先夫人即代，本族外族無可依者，而乃售田桑，求倍息，塗芻畢備，封樹再嚴，嗚呼，孝敬之至也如此，於是勸課家僮，耕耘薄業，雖力務進取，而竟乏梯航，尋遇今天官小宰從翁，宗黨之中，特達委任，以公之行，累表上聞，再授蔚州司馬兼侍御史，階至通議大夫，嗚呼，出處之道也如此，公忠孝以為心，仁義以為體，友朋重之，宗族愛之，其於子弟及御下也，不肅而成，不學而得，石丞相之教焉，陳太丘之道焉，嘗以先考協律府君，先妣隴西夫人不及祿養，未報劬勞，於龍門山廣化寺構毗盧遮那塔一，刻桷雕楹，曲盡其妙，至於寫經圖像，無不精勤，而又安於儉薄，急於施，始終盡瘁，以至歸全，年不及中壽，位不升朝位，無公一善，而備享所得者有矣，豈天意人事不相同乎，嗚呼哀哉，夫人隴西李氏，爰自初笄，結竊於我，奉祭祀而無怠，接親戚而無虧，內教留心，與公同志，即以咸通庚寅歲五月廿五日棄養，有子三人，長曰銖，端州司馬，後夫人一年而卒，次曰術，通經上第，調授左監門衛錄事參軍，懷才抱器，閱禮敦詩，必能振歷世之幽沉，作大朝之梁棟，季曰鐔，尚從師傅，可繼機雲，有女二人，先夫人數年而夭，公將絕之時，告其孤術曰，爾與右司御糾清河崔君，胤同叔乙，官接京曹，咸欲脫卑棲，聚盛事，況切磋之道，獨厚於他人，崔君又於七姓之中，究其善惡，必能揚我祖宗之德行也，欲志吾之墓，無出於崔君，於是其孤術敘公之事，執公之言，懇請撰述，至於三四，閱辭讓不獲，乃為銘曰，炎帝之胤，太公之孫，汶陽封邑，燕代興門，秋官位顯，龍武名尊，克紹前烈，傳芳後昆，果生令人，處世惟允，恭儉考慈，忠恪精敏，柱國方榮，司戎可准，風骨雖藏，聲華未泯，哀哀孝嗣，執禮無愆，咸思信尚，以助幽玄，齊心筮日，泣血號天，青烏再啟，丹雙旋，汝海之西，新農故里，崗阜形高，松楸色美，大圓秉鈞，必有其旨，二子升朝，追崇可俟，孤子術添郡望，昌黎韓敬密刻，博陵崔氏改卜志外甥彭城劉峻書孤子崔術泣血謹言，伏自奄鍾偏罰，未終喪紀，斷手之痛，俄及長兄，又二年，不孝招禍，丁先考府君憂，又二年，季弟傾喪，冤哀既甚，行路皆傷，於是中外親族，俱來省慰，退而謂術曰，孝經云，卜其宅光而安厝之，子之恃怙並失，昆弟俱喪，得非松柏陷於不善之地乎，有楊均者，居在東平，子能迓之，必有所益，術曰唯唯，及楊生至汝上，目先大夫之塋，乃告術曰，子角姓耳，艮為福德，地不欲卑，坤為鬼賊，勢不欲盛，斯地也，皆反於經，需求改卜，或冀安寧，余聞邙山之上可置子之先靈，地曰尹村，鄉曰金谷，北背濟水，東接魏陵，屬洛京之河南縣界，如神道獲安，則子亦安矣，術曰，且懼滅姓，豈敢望安，教命敬依，果決塋辨，乃用乾符四年三月廿六日，自汝州梁縣啟護先考府君先妣夫人葬於此地，即四月二日也，長兄諱銖，比祔葬於汝墳，今亦改卜，去大塋東南七十七步，弟諱鐔，自欲銘志，粗紀遷移之禮，蓋憂陵谷之更，名諱家風，備於前說，罪逆蒼天，不孝蒼天謹志，
唐故通直郎前京兆府好縣尉博陵崔府君墓誌銘並序鄉貢進士昌黎韓南史撰並書公諱葛，字楚長，其先周姜原之後裔也，洎秦漢魏晉，迄於巨唐，冠蓋蟬聯，徽猷不泯，郁為盛族，先祖因封博陵，傅芳遞襲，古今為博陵人也，曾祖燾，皇禮部尚書，祖餘慶，皇兵部尚書，列考遵義，貝州刺史，公兵部尚書之孫，貝州刺史第四子也，幼而沖邈，雅亮孤峻，有潘岳之才貌，負孔融之敏捷，以門地清高，簪裾茂族，大曆中，補左千牛備身，丹墀翊衛，宛有老成之風，紫禁沉機，言無溫樹之對，秩滿調選，解褐華州鄭縣主簿，路臨京劇，往來憧幢盡日，人吏獲安，奸豪懾伏，事無留滯，抒意必精，里謠其香名，寮挹其盛德，郡守董公聞之，以公妙年入仕，干濟公務，甚佳歎也，俾公掌倉廩則無竭耗，主郵驛過無停擁，亦可以為後來之軌範也，建中末，旄頭星高，奸臣竊，華夏騷動，屬車西巡，公浪跡韜名，佯狂混世，松凌寒而勁節彌堅，蘭處幽而芳香不昧，貞元中，選集授好時縣尉，居未紀，非時授替，明年，再集天官，以公政未布，威未臨，系公再任好縣尉，公弟兄四人，同登畿甸，棣萼暉映，組綬聯華，昔荀氏之八龍，莫之與京也，及官滿，寄家杜，公器宇宏廓，有達識之亮，質直好義，不諂諛於人，名宦自強，不超趄於世，性習儒，素味黃老，至於朋儕寮友，未嘗慍於色，形於言，識者云，顏子復生於唐矣，無何遘疾，以貞元十四年九月八日終於之私第，春秋有三，以明年二月十日歸葬萬年縣鳳棲原，從先塋，禮也，烏呼，才高而位卑，名達而祿薄，人僉或歎曰，公不登霜台，職粉署，出守岳牧，人濟巨川，志未展於青雲，位且屈於黃綬，豈不惜哉，夫人吳興沈氏，帝戚聯芳，衣冠族裔，銜酸茹歎，蓬首棘心，望斷琴瑟之音，志結柏舟之誓，嗣子季方，次子季直，未逾稚齒之年，空泣高柴之血，南史沐公惠眷，飲公德風，緬想平生，旌表茂碩，援毫慷慨，掩涕為文，銘曰，王侯之裔，公即之門，英靈鍾美，翼子謀孫，降精元和，生於君，迥出時彥，郁為人群，彼蒼不予，蘭歇銷芬，茫茫九泉，寂寂千古，書絕鴛鴦，夜鄰狐免，原野風悲，松扃月苦，名存史冊，玉沉草莽，刊之貞石，彰厭芳茂，
亡宮一人八品志文一首亡宮者，本良家子也，充奉後庭，勤於法度，錫以班秩，酬乎厥勞，享年不永，遘疾雲逝，春秋若干，以某年月日葬於亡宮之塋，禮也，乃刊貞石，式紀銘云，生為匣玉，歿為野土，一辭九重，千秋萬古，
夫人本上黨郡人也，曾祖溫，周吏部承奉郎，祖嘉，本郡，父爽，隋青州博昌縣令，並德重紳，聲流雅，文苞琬琰，綢石室以居心，挺挹巖松而表節，夫人稟承高胄，令淑早聞，素清徽，風儀婉順，年甫初笄，出嫡王氏故能上諧下穆，光六行以無虧，志悟玄門，念三乘而盡敬，不謂金烏易謝，玉菟難留，遘疾沉，床帷累月，龍朔二年四月七日卒于思順里第，春秋七十有四，即以其年五月廿六日與王君會葬於洛州河南縣北邙平樂鄉之原，君器宇宏遠，令譽夙彰，縱志丘園，不干榮利，永徽二年正月廿三日卒於私捨，今以吉辰令月，龜筮葉從，魂而有靈，安其宅兆，嗚呼哀哉，乃為銘曰，滔滔漢水，鬱鬱巖廄，軒冕，琰藻，秀傑含章，彬彬令問，濟濟鏗鏘，，志素澄清，言溫玉潤，德美金聲，名流館閣，三乘正念，六行齊貞，霜凋桂苑，花落春城，梁木既摧，芳條早折，歡斯余跡，神儀永絕，雲低松蓋，風悲露結，勒此堅貞，庶傳芳烈，唐故洛州洛陽縣馮夫人墓誌，
周君墓誌銘並序諱師，字法祖，平輿人也，今寓居洛陽焉，原夫風震馥，茂靈根於七沮，碭雲架空，散金枝於八水，洎吳謠建鄴，調雅韻以宣城，晉馬浮江，陶兼清以留詠，無間人物，其在茲乎，祖元，周州縣主簿，父賓，隋坊州錄事參軍，並環表秀溢，深衷凝遠，道勝惠質，毗德政於張言，風鑒管式，總歌謠於寇范，君告祥鏡水，澈玄鑒於玉津，貽祉華宗，茂喬枝於縟彩，幼窺油素，蘊雅頌之菁華，少習蒼，星俞之繁縟，許友以信，情不見於貌恭，孝實天成，諒昭然於本質，及筮仕貞吉，利涉賓王，試張衡之渾儀，曉何承之幽旨，大業七年，授太史監候，三分度一，無舛於錙銖，地二天三，庶符於累黍，及逢喪道，屏息機，自矚譙星，志希刪跡，於是歸竄溫洛，怡賞芝田，乍味，混大小於楸菊，高吟濮上，引濠魚以徵神，洽清虛以詠歌，促奔飛於暮景，去永徽二年五月廿五日，終於河南縣福善里私第，春秋六十有六，夫人張氏，范陽人，晉司空先之後，凝華蘭沼，載德灼於雲瑛，稟粹，貞規彰於露彩，年甫笄歲，作婦周門，履葉如賓，克修中饋，既而遽虧終吉，奄喪所天，保孤遺，庶免悔，豈其風摧蕙畹，雕英下於霜庭，不蹇同穴，星影韜於劍渚，春秋七十有三，龍朔二年十二月十五日，終延福里私第，以龍朔三年正月卅日，與君合葬於邙山平樂鄉之原禮也，去蘭庭之步步，赴蒿里之芒芒，庶晉儀之可挹，歷千載而彌芳，其詞曰，裂漢開源，干雲族布，義貫杞梓，貞分路，玉潤璋，音齊象護，桂黯戥化，劍蛟步，懷珠川媚，蘊玉山榮，物猶如此，亦貞明，匪雕而器，不學而成，斯非降誕，誰為挺，業該金籀，藻絢瓊文，逢如開霧，披雲，交滋玉潤，狎膩蘭薰，靈需肅御，靈分空，旌飄壤烈塵中，哀吹，薤動悲風，如何代寶，長瘞玄宮，
大唐故杜夫人墓誌銘並序夫人諱麗，字仙姬，京兆人也，即唐杜之後，周則起於曾構，與極天而競高，鄴乃導於清流，將帶地而爭遠，卯金稚雅，入文苑以騰芳，典午行齊，旌隱錄而流譽，洎乎楚元之後龍起，蕭何之裔鳳翔，或英俊相承，或衣冠接武，曾祖士朗，齊任關縣令，祖善徵，隋任中台散官，夫人河漢降神，鎣秋宵而耀彩，洛川擢秀，泛回雪以流光，故得譽美蘭芝，聲華里，方可夙恭藻，諧和瑟琴，豈期匣里龍分，無復雙飛之影，鏡中鸞絕，空凝朗月之暉，春秋有八，以總章二年九月五日卒於弘教坊之第，還以其月廿六日葬於邙山之陽，孝子痛松門之翳野，悼蓬海之遷流，望風樹以銜悲，感淚柏而橫涕，懼青編簡而成一，勒玄礎而垂聲，其詞曰，於穆夫人，入洛猶神，善光蘭蠹，譽美桑津，泉扃掩夜，隴樹徒春，勒茲玄礎，式播清塵，
大唐故贈司空荊州大都督上柱國趙王墓誌銘若夫日重日該，前策昭其令緒，青陽昌意，曩系降其靈長，玄丘飛乙，殷有咸宜之慶，岐下螽斯，周傳則百之美，是故克隆九鼎，光膺三統，皇唐道兼鳳歷，業超麟趾，湯谷之向丹川，十枝分色，南宮而承北極，五緯聯華，多藝期鵲巢之風，才子輟駿狼之駕，蒼不惠，哀如之何，王諱福，字祐，隴西成紀人也，庭堅恤刑，潛祉昌其祚亂，伯陽上善，道心發其英華，高祖以撫運龍興，太宗以戡翦鳳翥，齊光兩曜，配德二儀，載誕明哲，遠符祀，王即太宗之第十一子，楊貴妃之所生也，星津兆慶，弓延祥，褓質秀之於玉儀，髫情之於金鏡，惟天所貺，莫際神理，三歲封趙王，食邑萬戶，天獎幼及，傳訓夙聞，宛委之簡，負黃龍而有問，羽陵之書，侍驊騮而可讀，鼓鍾非樂之要，俎豆殊會禮之端，然而混元既談，辯天人之能事，賓筵有述，見王子之風流，年始十三，甫出閣，尋除秦州都督，作鎮藩維，玉門關外，雄規自遠，金城郡下，令績方宣，乃除右衛大將軍，近司宮禁，朝夕帷殿，趨承恩禮，州近畿，復暉綸誥，密邇京室，非親罕居，惠政傍，彌留天卷，又除青部，高視海隅，化入龜象，譽沾淮岱，恆山惟岳，是曰大邦，邢國名都，抑稱舊壤，衡漳東瀉，呼河南直，共王龍節，遄移驂駕，百向風，六條有序，汾隰胥宇，山河雲固，載佇仁明，用祛螟蜮，遷隰州刺史，旆攸拂，煢苗畢灑，延卜商之疑汝，縱干木於自驕，細侯非大雅之流，吳起異多聞之客，紫泥雲降，丹帷復徙，詔除梁州都督，近褒中，良木雲蔚，嘉魚潛躍，漢帝因其工業，蜀將由其作險，宗懿光臨，允諧望實，鄭武入仕，齊攸居藩，龍魚，階虛鉉，鬼神無心，高明多瞰，景山遂朽，大梁忽摧，以咸亨元年九月十三日薨於梁州之官第，春秋卅有七，嗚呼哀哉，寶旅長號，蠻陬群慟，睢水與漢川交咽，猿巖將塚俱秋，馳奏聞，聖情震悼，崇共氣之，致非常之禮，詔曰，褒賢紀懿，禮煥國章，悼往申哀，義光彝篆，是以東平告終，晉皇表其榮贈，因心之道，列代攸遵，故粱州都督，上柱國，趙王福疏芳日干，毓彩早津，器懷端確，機神敏悟，翦桐錫社，載循樂善之規，剖竹開藩，允葉惟良之寄，體忠順而成己，韞廉讓而為心，固以業藹維城，聲孚列屏，劍門惜險，實資鎮蜀之功，朱邸方崇，遽輟從梁之駕，卷言永往，震悼良深，宜加恆數，用旌幽壤，可贈司空，使持節，大都督，荊硤岳朗四州諸軍事，荊州刺史，余官封如故，靈柩至京，備禮冊命，陪葬昭陵，賻絹布二千段，米粟一千石，葬日給班劍卅人，羽葆鼓吹及儀仗送至墓所往還，並賜東園秘器，葬事所須，並宜官給，務從優厚，仍令三品一人攝同文正卿，四品一人為副，惟王德綜如仁，理兼藝業，黼藻游夏，驅駕閔參，寵隆二極，譽華十子，幼裂豐壤，早擅名區，洧水麗都，淇川疏域，馬流頌，葭入詩，在於桂山秋發，梧台春早，乍煮還丹，時邀仙氣，賦華七澤，異研精於闕文，重千金，寧虛心於詈醴，而使上客談其高義，錫類其光塵，歎四牡之摧，傷六爻之淪鼎，崇詔葬於徽典，期宅兆於泉穸，子建平王穆等夙鍾荼蓼，哀纏樂棘，攀穹不追，叩地何有，即以咸亨二年歲在辛未十二月甲子朔廿七日庚寅奉遷靈櫬，陪葬於昭陵，謚曰，禮也，嗚呼哀哉，辟素館於嚴曉，載朱壽於霜晨，騎吹齊咧，鸞輅無塵，辭未央而過馳道，歷便門而指渭津，鏤笛藏玉，結縷埋銀，隨巨海之三變，流遺芳於萬春，其詞曰，於赫巨唐，哲重光，勳超三代，業跨九皇，枝繁雲紀，緒盛高陽，配天有慶，錫類無疆，帝敏興跡，乙遺祉，潛發靈心，允歸才子，晉分參伐，衛略淇水，闕鞏密頊，彤弓旅矢，文昌上將，陝服宗袞，入綰元戎，出宣政本，三褫箴訟，十朋謀損，遠氣難羈，長瀾不混，修竹防露，青蘋結風，迥館臨石，高台作業，雨辭楚甸，珠來魏宮，牛以祟發，熊關夢通，東平贈華，安平禮縟，馬鬣泉遠，龜謀兆促，薄金，魚鱗雕玉，皋墓三阪，疑山九曲，祖載晨撤，龍輅初辭，宿霧埋鼓，繁霜旗，參耕壟怨，灤水泉悲，玄廬可飾，白日無期，
前志武軍節度押衙兼馬軍左廂都兵馬使子城都虞候銀青光祿大夫檢校太子詹事兼監察御史上柱國平原華公妻清河張夫人墓誌銘並序東平呂慎徽撰昌黎韓師復書夫人姓張氏，孟津人也，漢留侯之後，因十一代祖攀為北燕兵部尚書，尚書之孫起，博究圖緯，誦書萬卷，隋累徵不起，大業末，隱於成皋，太宗佳其至，擢為上公，後封為河內伯，其子孫遂居焉，曾祖上元縣尉諱陽，祖六合縣主簿諱諶，皆賢直廉政，名振當時，父前晉州諸事押衙，銀青光祿大夫，檢校太子賓客諱重掉，幼而修文，長而博覽，知薄宦以難進，遂奮身以從武，累歷戎要，權政必聞，夫人即賓客之長女也，夫人令德淑儀，發於神姿，溱首蛾眉，抑惟天與，事舅姑盡其敬，與娣姒致其睦，茂行充乎內則，懿聲溢於外姻，而又謙光庶類，降心細物，巧手經之，眾莫驚視，凡婦人之能事，而夫人莫不備焉，婦道溫恭，習大家之儀，訓子過庭，修女史之行，華公本江西之人也，因許昌罷職，夫人乃告公曰，君有江之舊親，何不因暇而尋覲乎，公忻焉而應之曰然，遂與子俱游，夫人素有宿疾，及到水鄉，土地卑濕，舊痾旋發，旬月而洄至宿之虹縣，遂逝於舟中，享年卅四，有子二人，長曰舟郎，年九歲，幼曰巧巧，六歲，女金娘，年十三，嗚呼，夫喪賢室，家亡淑人，稚子始，女未及適，嗚呼，天道輔仁，人道與順，眷茲七德，壽逾三旬，何哉，報應之理，豈食其言，修短之限，將俟歸於命也，哀哉，以大中七年十月十三日窆於河南府洛陽縣清風鄉大陽村禮也，公感其貞順之操，愍兒女之過傷，遂抑哀蔬食，營謀葬事，仍直書，以紀貞石，銘曰，令淑其德，桃李其容，宜享偕老，胡寧鞠凶，朝槿飛陌，春蘿墜松，夫傷子慟，捨此何從，邙山之陽，帝域之東，千歲已後，魂兮嗑封，
大周故宣威將軍敦煌縣開國男索公墓誌銘並序公諱禮，燉煌人也，大雲五色而禎祥，玄極三辰之緯候，是生懿德，乃降忠良，前魏靈，擅銀鉤而絕代，西京冠蓋，屬金運之網，紱冕蟬聯，簪纓赫弈，祖顯，燉煌郡王，張軌列其封疆，蒙遜開其玉宇，北連陰國，猶通賦總之郊，西入陽關，即是箕裘之地，父感，東宮僕寺丞，文梁介幘，奉銀榜之春輝，皂衣黃綬，煦銅樓之離景，公心惟奉國，志在除奸，罄竭忠誠之效，發揚凶偽之侶，出身游擊，制授將軍，仍檢校鳳苑廄，比襄城之牧馬，軒後問道於當年，同月於濯龍，室承班於累葉，尋以恪勤只務，忠慎奉公，掌驥以呈材，效鷹而處事，遷寧遠將軍，守左豹韜衛，洛府左果毅都尉，仍令長上兼檢校祥鳳苑廄如故，而七萃之容載肅，五戎之寄逾殷，屬舜匣披壇，奉天儀於翠渚，周筵啟室，展皇衛於明台，遷宣威將軍，行左豹韜衛，洛府左果毅都尉，余並如故，心雄旬壘，藝總干城，參八屯於禁掖，警千列於嚴署，而材應龍宮，榮參鳳職，屢展經營之效，幾申陪奉之儀，而洽慶覃恩，開疆錫宇，遂封敦煌縣開國男，食邑三百戶，倚伏相待，性命多故，未申積慶，實殲懿德，以永昌元年春秋五十，卒於永昌私第，以天授二年太歲辛卯十月戊戌遷於北邙山，禮也，素旗丹，蟻莫龍，嗟一張其素蓋，痛永其玄堂，乃為銘曰，北望衛，南瞻宛洛，九曲波瀾，千甍城郭，春露爾爾，秋煙漠漠，乃達佳城，斯為勝，其一，鸞回鵲顧，鳳紱龍章，像賢授爵，開國封王，不墜其洽，爰構其堂，上披忠效，入典飛黃，其二，述職嚴署，效戎禁掖，彎弧六鈞，橫刀四尺，展衛溫渚，承恩蘿席，遂皆土疆，式酬勳績，其三，千秋服恨，萬古吞聲，暫開侯國，更掩滕城，煙凝野黯，風憤松驚，庶當海變，永固泉塋，其四，
唐故段氏妻李夫人墓誌銘並序夫人諱弟，字靜端，洛州河南人也，自王父至於顯考，咸以貞雅居，紫桂白雲，華芳可美，夫人降銀河之逸氣，稟寶婺之仙輝，始自髫年，蘭儀秀髮，初觀圖史，淑問已彰，川組之工，因心而特妙，詠歌之智，寓目而彌高，初笄之年，嫡天水段儉，伯鸞之婦，必在孟光，秦嘉之妻，應歸徐淑，夫人既和同琴瑟，亦異代而騰聲，豈謂逝水東流，凌波之步方遠，浮光西上，照梁之輝已謝，乾封二年十月十三日遘疾，終於善之里第，春秋卅有七，即以其月廿八日葬於芒山之陽禮也，嗚呼哀哉，乃為銘曰，猗歟貴胄，作偶華門，蘭芬玉質，令德婦言，彼蒼不吊，奄逝華茵，鳳文韜色，鸞鏡生塵，閱川東逝，芒山北上，劍離異匣，鶴殊賞，風淒迥樹，霧遙巒，魂兮何，貞石徒刊，
大周唐故文林郎焦府君墓誌銘並序君諱松，字貞節，其先安定人，前漢外黃令貢以識知名，後左僕射辯遺重當代，屬金行不競，宇內分崩，子孫遷播，因家於此，為洛陽人也，祖仲，隋任揚州六合縣令，敷化一同，宣風百里，器均卓魯，望重劉潘，父寶，唐文林郎，譽滿州閭，聲高里，未申大用，俄促小年，君誕降英靈，茂茲純嘏，氤氳天地之氣，貞明日月之輝，肇自夢熊，巴老成之德，逮乎舞象，時稱廊廟之材，不學而知，率由孝，盡周孔之能事，究今古圖書，萬頃狹其波瀾，千仞櫱其枝，隱其能而聲雷宇宙，藏其用而譽滿環裨，昂昂，猶璋之成五器，芬芬鬱鬱，若椒蘭之御八風，信合四時，言應千里，德乃天縱，代實須材，由是鶴鳴在陰，竟徹九皋之響，蘭生幽谷，終成十步之芬，遂枉不事之高，聊屈趨王之志，唐授散官文林郎，意輕軒冕，性重丘園，乃棄佐時之資，還從物外之賞，繼奇輝於赤野，襲彩羽於丹山，不謂皇天無親，神欺與善，積慶無效，殲良有徵，以大唐永昌元年七月三日遘疾彌留，卒於私第，春秋六十有九，惜乎石折武簷，星亡處士，梁木斯壞，哲人其萎，鳳龍胎，空傳聞於玉勝，膏肓骨髓，竟不救於金丹，夫人種氏，河南洛陽人也，有德曜高尚之風，敬姜貞柔之操，如賓捧案之禮，室不違，廣被斷機之訓，倚閭忘倦，以大唐垂拱二年三月十五日卒於私第，粵以大周天授二年十月廿四日合葬於北邙山之高原禮也，嗣子善慶等，仰天而泣血，厚地以崩心，長違顧復之恩，永絕晨昏之養，勒銘泉戶，式旌孝道，其詞曰，虹精繞鬥，電樞襲日，餘慶門傳，芳聲射越，龜組葉茂，蟬纓代閥，惟祖惟父，能溫能雅，道蔑公卿，才高位下，人榮雖屈，天爵無假，蘭儀誕降，葛茂中谷，亦既有行，于歸著族，令譽騰播，嘉聲淑穆，聞之先哲，天道與善，未及期頤，錫年何淺，鄰里氣喪，親朋淚泫，歡心未極，哀情遽展，青烏問兆，玄龜習吉，卜宅崇邙，茲焉穸室，原野殷畛，山川秀逸，雲愁翠嶺，風悲白楊，唯余淑問，蘭桂同芳，古來今往，地久天長，
大唐故七品亡宮志文年廿亡宮者未詳所出，以良家子選入後宮，素稱婉妙，雅符柔順，恭惟內職，肅事中闈，勤勉克彰，貞實斯在，遘疾無象，奄閱生涯，以開元十五年正月廿四日葬，龜謀葉吉，馬鬣開墳，將紀芳猷，式遵令典，敬刊貞石，乃作銘云，星開婺女，月委常娥，恭惟內職，敬守中和，霜凋蕙苑，風隕蘭叢，奄辭，
故處士張君墓誌銘並序公諱才，字貞幹，南陽人也，大姓，因家於洛，即今河南人也，原夫開地，五代標相韓之貴，大梁分構，八王參輔漢之榮，祖，父並立德立言，可久可大，潤資於道勝，取樂安於容膝，君淹通性，夷雅飾心，居閨門以孝悌事一朋友以忠信，君輕財重義，忘己旬公，不以寵辱，不以聲名為累，自可心齊大隱，神逸小山，豈復徇虛名於林藪，安職於郎署而已，方復追蹤七子，齊志八廚，災始西河之馬，禍起長沙之伏，以咸亨三年五月廿八日寢疾，卒於里第，春秋六十有七，夫人何氏，行窮二百婦則，德備柔儀，盍田如賓，詎慚於缺婦，舉案無，自比於鴻妻，既而君子雲亡，義切天之痛，雖魯稱節母，梁曰高行，無以過也，以今咸亨五年六月三日寢疾，卒於私第，春秋七十有四，即以其年七月廿六日合葬於北邙禮也，有子元纂，渭源而沫位，淚咽塞泉歷三百風崩心動松賈，仰遵故實，式播清芬，其詞曰，系分大隱，星列少微，無為貴，嘉遁稱肥，夫既辭祿，妻亦知機，余景不留，閱川難駐，奄隨風燭，俄傷朝露，一絕車馬，永鄰狐菟，咸亨五年歲次甲戍七月戊寅朔廿六日祭酒葬，
唐故鄉貢進士孫府君墓誌父前試大理評事兼監察御史孫向撰府君諱侀，字可器，河南鞏人也，其先蓋自齊大夫受姓，自齊大於國，家凡系祖，莫不以文德顯耀當世，洎曾祖諱嘉之，為秘書監，曾王父諱遘，歷左補闕內供奉，大王父諱起，滑州白馬縣令贈尚書工部侍郎，祖妣夫人隴西李氏，封隴西郡君，生姑適崔氏，生景商，祖妣夫人河東裴氏，封河東郡君，生向，即府君之父焉，娶夫人隴西李氏，君即魯出焉，其先亦今之士流矣，伯舉進士第，累任尚書刑部侍郎，君性本純孝，與妹峴愛愛，及諸兄姊，洎於諸親，咸冤惜之，嗜參閔夷齊之行，惡貪濯幸佞之風，繇君幼而有姑崔氏，伯刑部常撫而善之，雖始與舉明經第，實冀策進士，雖疾而卷靡釋於左右，雖痾而禮不於心，以大中九年四月廿四日謝於東都河南縣敦化里之別第，春秋十有九焉，嗚呼，爾疾在洛，吾去於城，爾疾告亟，吾道程，及門心落，入室禍驚，忍死待吾至，爾沒爾恨，泉吾冤病骨爾之行之才可以榮，可以壽，何圖蘭方罄而萎，樹方高而風摧，宅兆有時，以其年閏四月廿四日窆於東都洛陽縣北邙原陶村里祖妣河東郡君夫人塋之東七步，在兄荊之墓南數步焉，用先塋禮也，父向，泣血撰銘，用志於墓銘曰，兮霜摧，長逝兮莫回，嗚呼，錫其行而不錫其壽兮，何深善固天罰兮驪珠沉，君小字曰欣兒，
唐太原府司錄先府君墓誌銘並序遺孤第二子前大理評事杞謹撰並書府君盧姓，其先姜氏，范陽人焉，七代祖後魏司徒敬侯尚之之裔，鹽山縣尉知誨之子，諱濤，字混成，年十九，明經擢第，常調補安德縣尉，佐幕遷左監門錄事參軍，轉西華縣令太原府司錄，咸以抱德經物，不言而治，示清白而觀國，蘊仁孝以克家，況學富文高，禮崇身儉，穆穆棣棣，夫何言哉，嗚呼，昊天罔極，災我於欒棘，皇天不吊，殃余乎荼蓼，天寶十二年癸巳九月遇疾，精誠無感，禱祠不降，冬十月彌流大漸，五日棄背於官舍，春秋五十有三，長子楹，不幸短命，無祿而終，哀哉，次子杞，前大理評事，栝，前杭州餘杭尉，札，前潤州丹陽尉，楨，真，構等，不天在疚，泣血存禮，其年十一月十八日，安厝於河南縣萬安山之陽，夫人滎陽鄭氏，易州司馬蓋之女也，至若螽斯之德，鳩之仁，為三族九姻之靈龜明鏡矣，及先君違世，夫人拊鞫教導訓誘，克遂成立，享年六十有三，大曆十年乙卯二月卅日傾背於壽州霍邱縣安定里之私第，杞等殃罰罪苦，號扣崩裂，無顧無腹，何怙何恃，明年景辰十一月乙卯十六日庚子，歸葬於本塋合祔，從周制也，欽若祖德，詒厥孫謀，恭惟懿範，罔敢墜地，於戲，撰德行存圖史，誠孝子之節，著志銘幽礎，銜酷何申，系曰，於穆烈考，猗那文母，道光邦國，德振今古，思皇多祜，維清緝熙，休有烈光，子孫其保之，嗚呼蒼天，白日昭昭，青松裊裊，冥兮，壽堂閉兮切孤藐，龐英鐫，
唐故中山劉公墓誌銘並序智氣所主，皆歸無端，窆以棲魂，禮存於昔，公諱勝京，字勝京，定府之北平縣人也，皇昭武校尉，右武衛易州德行府左果毅，賜緋魚袋，曾祖全節，祖克恭，考定龍，自周命氏，累代稱哲，佐漢業盛，啟晉名高，而近葉辭榮，官不之大也，公為則必聞，勵操以潔，明德茂學，視履考善，若以絕網自融，抱信無，朋友企節，賢秀歸聲，又其尚矣，且存亡者晦明，短長者期運，天之所應，孰能違之，越以貞元十四年六月貳拾三日，歸寢於本鄉之里也，享年七十九，有嗣子三人，長曰希順，次曰希璀，季曰希詵，仰惟顧復，孝展因心，茹荼絕漿，毀不滅性，即以其年十一月廿七日，殯於新興村西南三里驛馬惘之原，從中吉也，三子懼以歲月綿流，姓字無絕，爰幽石，乃斯銘，抱器則深，懷道仍逸，哲人如何，為壽斯訖，荊玉隱輝，楚材傾質，生乎死乎，如恍如忽，不好為仕，蕩然無屈，故里傷哉，從坤永畢，
大唐乾封主簿樊浮丘李夫人墓誌銘並序夫人姓李，渤海人也，惟昔指樹凌霄，帝鄉郁白雲之氣，英規拔俗，天山起飛將之名，洎乎龜組相趨，龍門間峙，濟濟光其令范，赫赫盛其簪裾，高祖潔，齊鎮遠將軍司徒右長史，曾祖茂，隋貢秀才，不仕，祖思玄，皇朝深州司法能軍，考孝孫，雍州同官縣尉，並以蘊玉搖英，含章擢秀，鏡靈台於學海，竦貞於詞林，朱軒疊雷之威，丹筆落飛雲之藻，光十徵於帛賁，紆百練於黃圖，夫人以璇緯凝姿，金華散彩，浮九春而吐絢，發四照以開神，得瑞氣於星河，下芙蓉於靈岳，作嬪於室，葉鳳淨以來儀，撫有而宗，應雞塒而執禮，令問將鳳鳴共遠，貞猷與虹色同規，九族褰其芝蘭，四德由其粉澤，曹家秦氏，且獵徽音，萊婦鴻妻，遙資潤色，椒花葉，方興賓則之謠，電影星光，奄謝章台之構，遂使河魴一去，乘渤以不歸，李三春，落扶搖而莫返，以垂拱元三月廿五日遘疾，逝於西京懷真里第，春秋卅有二，嗚呼哀哉，金閨匿耀，玉樹摧芳，賓族黯以銷魂，房櫳闃其無色，鏡鸞宵掩，唯余明月之輝，琴雉朝飛，空咽將雛之引，粵以垂拱三年歲次丁亥十月壬辰朔廿九日祗奉大塋窀穸於河南縣芒山之陽金谷鄉石城里，即塋內之右地也，梁伯鸞之五噫，響振薤哥，石季倫之萬株，光涵柳彗，雲車已，三周之駕不留，桂戶方銷，十步之芳逾遠，雖花朝月夕，獨望美於清台，而秋菊春蘭，庶傳芳於翠琰，其銘曰，白雲懿族，丹山薦祉，慶葉龜龍，華如桃李，智周粉澤，業光蘭芷，蓮沼披紅，芝房擢紫，禮遵秉燧，詩明結，四一其德，三千爾儀，星文曉，柳映齊眉，鳳鳴方遠，鸞鏡俄移，且嗟淑媛，吁哉今古，燕湘川，鴻驚洛浦，寂寞琴瑟，淒涼雲雨，望軫據籬，情殫擊缶，玉津波謝，金谷花開，桐閽默默，薤挽哀哀，人悲月簟，馬思章台，唯余別鶴，五里徘徊，
唐故朝議郎行雍州長安縣丞上柱國蕭府君墓誌銘並序中大夫行薛王友顏惟貞撰君諱思亮，字孔明，蘭陵人也，公侯慶緒，鐘鼎華宗，遠則文終翼漢，功侔於二八，近則武皇祚梁，業光乎三五，英賢繼踵，簪紱駢輝，詳乎史諜，可略言矣，曾祖翹，梁貞毅將軍，郢州刺史，親興侯，祖季符，皇朝尚食奉御，員外散騎常侍，贈不祿卿，洪鄂等八州諸軍事，洪州刺史，武昌縣開國公，並才兼文武，秩榮中外，郢中歌雪，畫隼翻，騎省連雲，豐貂曜冕，像河咨岳，禮備於飾終，列爵疏封，寵隆於利建，父溫恭，修文館學生，渝州司功參軍事，譽光黌序，位屈巴賓，未騁高衢，先摧逸足，君資靈上善，稟粹中和，言為士則，行成物范，張華雅思，奇藻於鷦鷯，終軍洽聞，標敏識於鼠廷鼠，好學不倦，綜涉群言，手自繕寫，盈於簡素，解褐補益州金堂縣尉，歷雍州同官縣尉武功主簿乾封縣尉長安主簿，歲滿為丞，再歷畿甸，三遷京邑，職事填委，剖之如決流，爭論紛，鑒之若懸鏡，嗟呼，道長運促，時亨命屯，未施構廈之材，俄軫奠楹之夢，以景雲二年歲次丁亥正月卅日終於京崇化里第，春秋六十有七，嗚呼哀哉，即以其年二月景子朔十五日庚寅，遷窆於神和原，禮也，夫人譙郡熊氏，故左金吾將軍元逸之女，柔婉成性，言容具美，以景龍二年九月十三日寢疾而終，嗚呼哀哉，龍門之桐，始半是半死，襄城之劍，竟先沉而後沉，同穴有歸，雙魂是祔，嗣子逖，孔門之鯉，幼即聞詩，楊氏之烏，童而擬易，未極庭闈之養，遽纏屺岵之悲，擗厚地而崩心，訴高穹而泣血，期我以先執，旗我以斯文，僕也不才，義深寮舊，追感平昔，承瞼無從，敬述芳猷，志於幽隧，銘曰，玄鳥降祥，克生於商，枝分葉散，源流長，載誕明哲，如如璋，夷險其貌，寵辱齊忘，文含綺績，學富縑緗，來卑位，其道彌光，孰雲與善，奄歎殲良，馬鬣開隧，龜謀允臧，松門蒿里兮斂雙魂於此地，春蘭秋菊兮歷萬古而逾芳，
大周故朝議大夫行乾陵令上護軍公士神孤府君墓誌銘並序君諱思貞，字思貞，河南洛陽人也，本姓劉氏，其先出自漢沛獻王，洎五馬南浮，三光北眷，崇寵為極，因而氏焉，帝堯聰明，高祖仁愛，景命昭昕，洪源葳蕤，曾祖子佳，齊直閣將軍，太州刺史，吏部侍郎，武安郡公，祖義順，唐右光祿大夫，太僕卿，涼州都督，虞，植，簡三州刺史，上柱國，洛南郡公，父元康，唐左金吾郎將，右衛中郎，左清道率，克掌厥家，挾翼世誥，文以六化，武以四攘，載垂光塵，昭備明德，邦國是輔，允粹允休，君稟元和之清，含惠懿之美，代隆素范，家植誕靈，秀茂若神，咳笑成德，八歲受詩禮，十五學擊劍，廿博綜郡籍，解褐以門調補太子進馬，作遷左監門兵曹，轉隆州錄事參軍，稍遷同州司士，無何，授雍州司戶，高門撲地，結客成場，依倚將軍，驕矜司隸，探微鏡理，刑屏滯拔，雖張京兆曷以尚茲，調補稷州奉天令，未幾丁家艱，三年齋居，七日不食，載紆綸紱，榮問苫廬，爰命入閣，賜絹，帛，繒，彩三百段，衣裳數襲，禮闋，以孝極君親，量能昭洽，特賜龜，加一階，除乾陵暑令，像鳥遐邈，侍蒼梧之野，台閣巍然，戴軒轅之德，嗚呼，以萬歲通天二年正月十七日化漸有力，卒於官舍，春秋五十六，粵以神功二年正月十日遷窆於銅人原禮也，送車千乘，弔客路傍，悲馬倚衡，平蕪鳥哭，有子籍等，少負重名，崩號殆滅，思刊洪德，將紀綿祀，其辭曰，受瑞河洛，積雲芒易，靈命不替，洪源攸長，下逮王莽，既勃且狂，光武膺運，電飛昆陽，槍是滅，漢綱載張，當塗無主，典午隳綱，魏氏草昧，世雄龍荒，雲騰焱發，北運南翔，高曾爰輔，明哲嗣昌，於惟生德，挺粹含章，通則能久，溫而且莊，既蒞月峽，亦臨雲鄉，仁而積潤，愛以垂光，如何不淑，降此咎殃，白鶴先路，麒麟啟崗，秋氣煞日，陰風茫茫，盛業不泯，傳示無疆，
大唐故澍城劉府君韓夫人墓誌銘並序君諱國，其先澍城人也，祖師敢，上柱國，父懷簡，三衛出身，昔漢時前後，帝之先宗，積世君侯，衣冠相襲，公且常選，文武俱備，禮樂周旋，不及食祿，以開元十年十二月廿四日，終於陳留郡之私第，夫人韓氏，學禮用心，何必傳載，孟姜詩稱，組川無虧，何其命掩泉台，哀哉長夜，以天寶十一載九月廿八日寢疾，終於滎陽千塔里之私第，春秋八十，粵以其載十一月廿七日，合葬於洛陽縣邙山之原，禮也，嗣子臣等，痛深莪蓼，泣血絕漿，哀期志銘，永載幽石，其詞曰，大河南兮邙山北，引塗萏兮瘞珠玉，朝生花兮暮何促，哲以楊兮美且淑，
唐廣平程府君故夫人郭氏墓誌銘並序夫厥初生人，賦命於天也，果行育德，稟靈於地也，天地合德，賢良生，于嗟女兮，挺秀於此，曾祖潛，夙懷高尚，不事王侯，祖章，覺幻化歸空，修戒定真趣，父玉，有頹冶弓，擅美衣冠，數任流外職，初拜長安錄事，後遷將作錄事兼內作判官之第二女也，常以令名，訓茲賢淑，女儀因對，無慚柳絮之才，婦德聿修，何貴柏舟之詠，近笄之齒，君子好逑，爰自媒侶，以去載十二月，出適廣平郡程氏，所天字賁，吏部常選，親迎尚未，色養無違，哀顏容而宛若華，惜芳菲而奄從朝露，春秋一十有五，醫藥不救，天寶五載歲次景戌建子之月廿一日，終於永興里，以其月廿九日景午，殯於長安縣龍首鄉龍首之原，禮也，嗚呼，嗣宗之歿子，懷慰於誰，卜商之喪明，痛將何及，式刊貞石，用存銘志云，彼美人兮作嬪君子，今也則雲兮傷而已矣，皇天降罰兮當何辜，苗而不秀有矣夫，
朱書墨地，維永徽二年歲次辛亥二月朔乙丑廿日甲申，武牙將軍杜相轉願武騎尉，春秋七十有一，葬斯墓之表也，
唐故汝州司馬隴李府君墓誌銘並序堂內弟朝散郎前行絳州稷山縣主簿郭霸撰不知者壽也，悲夫，數其中壽，及者猶希，外兄李公，遽掩泉路，公名華，字士謀，其先隴西人也，分自帝系，固其本枝，曾祖景嘉，千牛大將軍，祖令，高道不仕，隱身自晦，骯髒王侯，父睦，朝散大夫，曹，蔡二州長史，追贈汾州刺史，朝廷傷絆足於平生，俾蹇帷於冥寞，公性實聰銳，才雄倜儻，哂小人之齷齪，無可與言，陪位出身，解褐授左衛率府胄曹，次任尚衣直長，又轉同州司兵，每以小事專達，吏材有餘，俄屬羯胡憑凌，社稷危墊，公誓赴國難，思盡臣節，遂詣襄陽節度來公，因留幕下，後在許州堅壁拒虜，談笑為事，眾謂魯連之儔，詩曰宗子維城，此之謂矣，議功特超政，遂授汝州司馬，賜緋魚袋，公不之任，東西南北，乘興而往，以酒為名，以樂為情，適公卿之座，昂然神王，遇分義之士，率爾道合，伯仲十人，數合天倫，並及婚宦，聞於宗┘，嗟乎，數年之間，淪沒向盡，公以大曆十三年正月廿九日終於濟源縣之官舍，春秋五十有六，夫人太原郭氏，即戶部員外郎之長安，五可雲備，四德無虧，先某年月日寢疾，終於里之私第，春秋權窆於北邙原，以今年二月十九日，合祔於平陰里禮也，嗣子季和，號天靡及，杖而後起，次子夜光，才離襁褓，呱呱而啼，嗚呼，丹將啟，路人共悲，唯是窀穸，成長往，銘曰，李公平生，素負才器，才逾下壽，未踐高位，當其全盛，實茂花萼，白日不留，春風自落，時有代謝，人有淪亡，遊魂冥寞，體山崗，顧親懿兮執紙涕，痛此別兮永留北邙，
六度寺侯莫陳大師壽塔銘文並序朝議大夫，守宋王諮議，上柱國崔寬撰昔者如來滅後，正法常存，二十四賢，遞相付囑，俱持寶印，各護明珠，自師子雲亡，遺音殄瘁，或龍荒之際，像教不行，或差別之時，薰修乃異，有達摩禪師者，懸解正一之理，深入不二之門，克復一乘，紹隆三寶，自茲厥後，凡經八代，傳法燈而不昧，等慧日而長明，若乃蘊龍象之姿，積涕航之用，誨人不倦，惠我無疆，同橐而罔窮，等洪鐘而必應，圓融三教，混合一家，沃未悟之心，杜游談之口者，則我大師有之矣，大師姓侯莫陳，諱琰之，法名智達，京兆長安人也，族大龍垌，賞延龜紐，地┬公侯之胤，人承孝友之家，宿植因果，生知夢幻，大莖大葉，自毓彩於冥前，玄之又玄，坐發揮於度內，年甫弱冠，便入嵩山，初事安梨，晚歸秀和上，並亙符心會，意授口訣，二十餘年，遂獲道果，和上曰，汝已智達，辯才無礙，宜以智達為名，道在白衣，吾無憂矣，既承授記之音，復傳秘密之藏，欲導引迷，故往來人間，時游洛中，或詣河北，迎門擁，不可勝紀，因而得度者歲有其人焉，此寺有比丘尼無上比丘尼導師者，俗姓裴氏，河東聞喜人也，代揖清通，已推於茂族，時稱領袖，復見於靈苗，姊妹二人，分形共業，乘銀台而直往，守金道而無回，白黑導崇，遐邇敬仰，大師曰，雖稱極樂，終非究竟，於是眷彼二尼，不遠千里，正師資之禮，具函杖之儀，被如來衣，坐如來室，直示總持之要，宏開頓悟之宗，師等然，有同冰釋，更西面而請益，知東方之靡窮，欲濟逢舟，頻鑽見火，一二年內，俱獲菩提，乃相與言曰，上恩已洽，至德難忘，古先哲人，仍為壽藏，惠愛於物，必建生祠，凡厥吾徒，可不戮力，遂於此地為大師立三級浮圖焉，若乃人物形勝，林麓藪澤，傍連牧野，前徒百勝之場，卻負商郊，近古千年之業，周武王之問罪，殷有忠臣，吳季札之觀風，衛多君子，代閱今古，事標靈異，夫其壯，仰太行之合沓，夫其麗也，俯淇澳之清泠，珍木迎地以攢羅，奇峰半天而競，雜花交映，楊慧日於金輪，眾鳥和鳴，韻祥風於寶釋，實嚴淨之勝境，信靈祗之所者乎，既疏回向之因，復闡歸依之地，走雖不敏，輒亦庶幾，恍忽之問，若己再升者矣，大師隨方演暢，應物出處，其往也恬焉炎焉，其來也惟寂惟漠，徒觀其精意練魄，凝神滌慮，無法通妙法之源，非身入大身之境，所以稱不可得，是故難思議，啟方便之門，咸蒙善誘，示真實之相，俱令解脫，因塔廟之在斯，粗可得而陳也，爾時弟子欲重宣此義，敬作銘云，行波羅密，惟精惟一，俱詣道場，咸希秘密，法衷思妙，相中求實，未得其門，何階入室，涅之際，付囑高僧，既雲迦葉，復現摩騰，得所不見，聞所未曾，爰有證者，至今傳燈，眾生輪轉，未始有極，遇茲大師，捨彼大力，曉示如藏，諦觀師臆，凡厥勝因，偶善知識，裴氏比丘，宿植薰修，銀台宴坐，金地嬉游，欲泛是壑，先逢舟，遂登彼岸，雲何不酬，蒼山之南，濁河之北，經始塔廟，闡揚功德，信類給孤，施如檀特，永習師保，長懷楷則，開元二年六月十日入涅，弟子崔寵，弟子裴炯，弟子崔玄哲，弟子僧重瑩，造塔匠左思仁，書手王玄貞，弟子田蓋光，
唐故太府丞兼通事舍人左遷潤州司士參軍源府君夫人清河崔氏墓誌銘並序夫人諱字，清河人也，曾祖子葉，隋郡功曹，祖孝，皇朝貝州武城縣令，父至，宋州宋城縣尉，皆瓊華碧姿，蘭芳綠潤，夫人生而知禮，長而明賢，婉孌柔嘉，罔不畢備，年甫十九，嬪於源族，而舅姑已歿，婦德莫申，恭順以奉叔，仁恕以撫下，故閨庭之內，穆而成風，夫人始孀，年方三十，晝哭不絕，哀過乎禮，二子孩孺，皆自褓育，比逮成人，猶勤訓導，兼父之敬，盡師之范，禮樂自取於家，名義不資於外，二子令譽，見稱於時，嗟乎，與善無徵，享年不淑，以開元四年十二月一日，因感風疾，奄忽終逝，春秋五十有一，嗚呼哀哉，即以明年三月二日，權殯於洛陽縣平陰鄉樂村東百步邙山南原禮也，嗣子惠津，廣津等，痛銜哀疚，茹慕過人，慨彼頹岸，瘞茲貞石，其銘曰，高門慶詎已，載誕淑女配君子，秉禮含德總眾美，如何穹輔此，中年閉骨幽泉里，昊天蒼蒼不可問，銘茲懿德傳千祀，
唐故通議大夫試秘書少監兼漢州別駕上柱國陳府君墓誌銘並序府君諱如，穎川人也，歷代文之宗，德之最，博陵清簡，時所欽尚焉，曾祖迪，皇贈穎川太守，祖瑾，皇贈工部尚書，父希烈，皇太子太師，許國公，府君太師之第十子也，幼而聰明，器識宏達，六經百氏，渙然冰釋矣，初弘文明經高第，解褐京兆府參軍，累遷鴻臚主簿，太常丞，太子左諭德，殿中少監，三任秘書少監，後以事見出，兼漢州別駕，凡所蒞政，厥有嘉績歟，於大曆九載二月十有一日，終於綿州客舍，春秋有九，嗚呼，天生哲人，降年不永，佐時失望，深馬悲夫，嗣子前守太子中允諶，次子說，次子誨等，泣血扶護，歸於東都，夫人范陽盧氏，幽閒合德，早逝泉，於興元元年歲次甲子正月癸酉朔廿四日景申，遷厝於洛陽北邙原大塋，禮也，丘壟霧苦，松賈風悲，俺此一朝，終於萬代，銘曰，相門秀傑，拜國賢良，魂歸東岱，塋瘞北邙，哀哀孝子，終古匪忘，從侄南府倉曹苑，
唐故永嘉府羽林張君墓銘並序君諱岳，字崑崙，南陽西鄂人，漢相文成留侯之後也，祖白駒，魏光祿大夫，平越將軍，父貳郎，隋任鄉長，後遷縣平正，君天性慷慨，清操可觀，進退舉容，莫不合禮，年卅，鄉閭舉為社平正，君質骨凝亮，強記博聞，高蹈囂滓，不交非類，豈謂風燭姨朝，殲良萬古，其年二月廿五日構疾，薨於里第，春秋卅有六，粵以貞觀八年歲次甲午三月癸酉朔，四日景子，遷窆於河南芒山之上，嗣子苟苟等，永惟膝下，號叫昊天，泣風樹之長往，憑金石以永鐫，乃為銘曰，日月遄速，四運如流，人生泛乎，不擊之舟，三江浩汗，五嶽攸峙，世載忠孝，寵光圖史，清畏人知，不與物競，聞詩聞禮，有有德行，在藍斯青，生麻不曲，一朝草露，千秋風燭，
大唐王君墓誌君諱約，字伏仁，太原人也，其清源遠派，奕葉光輝，遞代相承，子孫標秀，固以葳蕤圖史，炳發書詩，器弘深，英風挺特，祖憚，齊任恆州司法，有志無時，宦游於位，父興，隋任豫州汝陽縣丞，公清廉在，不獨美於慎知，恩煦庇人，豈直哥於來晚，是以價逸士林，名重邦彥，情田秀舉，瑩仁義於蘭蓀，心鏡清通，振貞順於松桂，將欲耀彩金門，申材玉鉉，不請逢於點額，退守丘園，遂乃韜光，怡神養志，且延時澤，望畢天年，豈意身染瘵，膏肓縈滯，非醫緩之能知，恫彌留，豈嚴君之識卦，於是花霄落，忽同逝水，春秋五十有七，以顯慶四年六月廿日卒於河南縣忠順坊之第，即以其年七月九日窆於邙山之，禮也，斯乃香煙式路，散氤氳於四空，朱降天，孤魂於野，靈需回軌，行雲為之徘徊，孝子崩摧，飛禽頡頏，庶恐寂寥終固，地久天長，海變為田，陵渝成谷，修斯制，旌表泉門，幸同日月以長懸，等乾坤而不朽，嗚呼哀哉，乃為銘曰，猗與乃祖，邈矣彌芳，策名委質，效節勤王，奇材遠振，地久天長，誕滋茂族，令問令望，伊君特達，卓犖不群，棄彼余緒，混俗榮身，忽摧荊岫，質成塵，空設，川棘，哀哉隴樹，窀穸誰聞，
唐故朝散大夫檢校尚書比部郎中兼侍御史知度支陝州院事令狐府君墓誌銘並序堂侄浙江西道觀察判官朝議郎殿中侍御史內供奉柱國賜緋魚袋澄撰上府君諱紞，字垂之，錫姓受氏具小子，烈祖贈太師文公所撰祖德碑，君即皇綿州昌明縣令贈司空諱崇亮之曾孫，皇太原府功曹參軍贈太尉諱承簡之孫，皇郢州刺史諱從之第三子，母夫人博陵崔氏故代州司馬諱誼，即君之外王父也，君幼時實以正嫡，特鍾故郢州府君愛，既孤，能克己自立，事母夫人以孝聞，及壯，以門蔭解巾河中府虞鄉尉，秩滿，調授稷山，猗氏二縣令，其在稷山，有大獄，前政不能決者，君立為辨析，人伏其能，而又清慎勤恪，庭無留事，丞相夏侯公理故絳，舉君所行以勉屬邑，今相國徐公鎮河中，以君廉能，署攝河西縣令，未及奏上，旋丁博陵崔夫人之艱，及居喪，朝晡常祀，必手自捧持，號泣薦奠，孺慕之行，聞於親族間，大司計熟君政事，連委重務，自河中院轉河陰院，奏授侍御史，又轉解縣池院及安邑院事，得檢校比部員外郎，外之，署攝東渭橋給納使，復檢校比部郎中知陝州院事，累考十六，授五品命服，君亟領煩劇，彌彰利用，剖剔盤錯，刃不頓，方將布二天之化，息愁恨之聲，寵列︶蓋，忝分憂寄，而運窮數絕，痛矣奈何，以咸通八年五月二日暴疾終於陝院之官舍，享年四十七，君娶故曲沃縣令博陵崔厚女，先君而歿，生二子，男曰喬兒，女曰梁四，別子三人，女一人，喬七才勝喪，有成人之度，余皆累然孩提，可哀也已，得吉以其年八月六日歸葬京兆府萬年縣焦村之先塋，啟崔氏之墳而祔焉，禮也，嗚呼，君於小子為同堂叔父，仁愛素厚，承訃增哀，其孤喬，遵理命俾撰文志，銜悲敘德，署諸墓門，銘曰，孝為行基，君實充之，卓魯之化，人皆去思，研桑之術，吏不敢欺，有才無數，竟何施為，秦原逶迤，秋風淒悲，一閉玄壤，千秋已而，堂侄鄉貢進士洵書並篆額，
澧州陽縣令王府君諱德衛州衛縣人也，若乃周漢高創業，共蕭曹而建功，是干崇徹，著美縑緗，光乎視聽，祖普，父昌，並位隆屬時運代興，率先投效，蒙授朝散大夫曹參軍事，轉任州衡山縣令，既而邊在戎旗上護軍上柱國通直郎，後澧州陽縣令，於是法雷霆以光百里，灑時雨以潤四民，睹馴雉而知恩，聽絃歌而辯德，秩滿赴去十年十一月二日，卒於選所，春秋五十年十月廿六日歸葬於洛州邙山之陽自少及長，立身行道，接朋友以恭謙，事君父而忠孝，方流譽於三輔，盡歡逸於百年，豈天無心，將年齡之有限，嗚呼哀哉，然恐桑田露河，式題景行，記之泉戶，其詞曰，立功西漢，鼎盛南陽，惟君嗣美，世載貞良，令，特達璋，器宇弘深，波瀾澄映，身縻好爵，玉其體，松筠成性，四時代謝，百一相列風己今神，
唐故朝散大夫郭君墓誌君諱益，字進，潞州上黨人也，炎帝之苗裔，并州刺史郭汲之系，莫不令譽遐綿，神機復古者也，曾祖遵，齊任岐州大中正，祖難，隋任襄城大監，惟君德望晉陽，芳猷路部，器宇凝遂，邑宰稱其楷模，雅亮弘深，鄉門美其規矩，豈謂善根未淑，果業亢，朝易曦，隙駒難駐，春秋七十有九，卒於家館，以咸亨元年歲次庚午十一月庚子朔三日壬寅，合葬州城西一十二里平原，禮也，然則東瞻壺，西眺漳濱，南望羊頭，卻觀三隴，恐川移谷變，勒石記於泉扃，乃為銘曰，德播鄉閭，行忠信，志敦五禮，學崇九刃，操茅松筠，業同先進，克儉廉素，抱真嚴慎，逝川東注，日馭西懸，如何不淑，永謝風煙，蕭條曠野，寂寞荒田，千齡幾夜，萬古哀憐，
刺史檢校司空公墓誌銘並序德化軍巡官前嶺南西道觀察支使試秘書省正字魯洵撰乃有大電呈瑞，靈岳降賢，上則一千年以誕簡冊，煥乎古今也，自漢魏至於茂族先東晉過江，士族南徙，以丹邱先君，自安高尚，不求祿仕，先君由秦州刺史，公即秦州府君第二子也，生有奇表，精元，孝資溫靖，敬事昆弟，至於疏親遠屬，天下將亂，且歎曰，窮理講學，將非由時，豹略龍士之志，廉使美其材，署為平昌討伐使，事，豕制加御史大夫，是時歉儉，後詔兼大司憲，恩及師徒，惠播閭里，上聞啟三年，加工部尚書，是秋又遷刑部以正使知而後改，遂刑措不用，租賦，其或稼穡將登，有水不若神明之政也，日者公率公拒之，群寇瓦而不用，得非良二千石金紫，是歲復加右揆大兩浙中令以嘉辭厚不絕書，多竭私有地千里，有爵三公，顯赫未嘗驕於色，吝於厚於人，薄於已，古視政，以其月十七日薨終神氣不亂，顧謂歸勉郡事，言訖而暝，子撫軍若一奉上功成名遂，善始令終碑州罷市見其後人心也如此，先大宏沒繼大之養是日太君禮閨門道光先公一而長曰彥崇，軍節度將，孝以承家，謙以處眾，生之道，且明治亂之機，入侍庭闈，出佐軍旅，次曰彥，彥，彥信，彥特，彥寺，彥琪，彥擇，府節度推官，幼曰彥豐，並俊秀聰敏，仰稟義方，號慕殞絕者數四，女四人，皆明惠賢淑，有曹謝之風，長適鎮海軍都指揮右揆吳章，次方笄年，未良匹，次許嫁陳氏，即閩帥司空公第二子，次許嫁錢氏，即今兩浙中令彭城郡王愛子也，副使葉公與左都押衙師位右都押衙紹及諸都將親奉喪事，各率家財，送往事居，知無不至，傳曰，周人之思邵公，愛其甘棠，況其子乎，公恩施廣於一境，可謂貽厥孫謀矣，以其年十一月廿五日葬於郡之義成鄉貞節里，一日親吏傳尚書公命曰，子為賓職，復典文翰，我先君勳業善政，當得其實，願為志石，以傳不朽，洵受恩有日，報賜無階，陳讓不獲，因灑泣銘曰，五緯降瑞，四靈效祥，誕生碩臣，讚我巨唐，奇表嶽峙，懿行蘭芳，耆天柱石，濟海舟航，士懷恩信，民歌樂康，鳳書錫命，虎符有光，軍崇美號，義洽故鄉，三公爵秩，千里憲章，化穆二紀，仁被一方，威儀棣棣，度量汪汪，未當分閫，俄驚壞梁，望碑揮灑，罷市淒，佳城葉吉，丹啟行，厚地永固，遺德難忘，流慶令嗣，
唐故貝州漳南縣承攝歷亭縣令太原王府君墓誌銘並序府君諱惟誠，字德融，簪玉之榮，具於世諜，今略雨下載，曾祖行成，朝散大夫，皇河南府偃師縣令，祖文休，朝議郎，皇監察御史大夫，父智，給事郎，試大理評事，成著清德，表於人時，府君幼敏行誠而積望於世，步末夷，隱鱗戢羽，不其途宴然自，動莫逾矩，克承乎家范，所以有知者尚之，為有道君子焉，其居容，以遠浮華，屢幽盜忽起，士人流雛，兵戈遍地，舉足若墜，府君見機順勢，所欲自保雷雨既駭，輿時而遷，動靜之儀，寧繼於物，禮義之士，即曰我邦，乃委其高節，以遂於世，故為魏連率司徒公田公而任焉，府君荷知己之遇，不辭其卑位，授貝州漳南縣丞，素績稱，乃遷歷亭縣令，府君晦跡田里，里俗敬而奉之，薄游於魏，元侯旌而任之，官於漳南，漳南理而民樂之，遷於歷亭，歷亭化而民載之，言為時典，動如時令，神肅而護，人民而泰，風雨穆而順，草木澤而秀，古之善為政者何以能加之，府君之不器，之德不缺，之行不逾，而名不登廊廟，位不及侯伯，天下之不幸也，豈府君之不幸也，伯陽為柱史，仲尼為司寇，方朔為執戟，時已矣，豈之歟，則府君之屈於足以為屈耳，然洪河之日濟不息者，原於崑崙也，府君殖慶於道，其流綿遠，華冠於卿族，患於世，不艱於世，故吏隱而善終，以聖居元和元年遘疾於清陽之別業，其年三月廿三日吉書甲子之壽八十三之秋，嗣子二人，長士寧，有承家之譽，聞參軍於王府，次子察，志立而求亡，哀至過乎禮，殆不能郟，猶虞道路方阻，未獲遷神幃歸於故營，十一月廿三日，權卜清陽十里之南原，禮也，二子泣血扶櫬，恐陵谷將變，乃刻銘於石，其辭曰，惟德之崇，而位靡崇，薄書取容，守道以終，穆兮清風，扇於國風，彌久彌芳，奚善壽而不降，甘陵之前，漢水之右，寂寞陰扃，永矣無晝，寒原蒼龍，玄烏來翔，新松起煙，宿草含霜，白日悠悠，逝波湯湯，陵谷為田，斯文兮可彰，
唐故鄭州新鄭縣令唐府君墓誌銘並序君諱沙，河南洛陽人也，其先周叔虞之後也，父護，隋荊州安興縣令，翔鸞制錦，凝德政以攄神，馴雉庭虛，標清貞於物表，君稟斯風概，素履忠規，幼挺仁明，長符弘敏，文該海碧，寫波瓊池，行篤篁鮮，表枝翠霜曙，俄逢道秀，鏟跡深居，及歸聖化，情希養志，玩清風而篤俗，味道泰以怡神，優哉游哉，不覺將老，詔授鄭州新鄭縣令，優年德也，春秋八十有三，以龍朔三年四月廿九日終於景行坊私第，夫人楊氏，弘農華陰人也，夙挺貞規，早著言行，志高操潔，度廣慈深，架松竹以申情，峻霜冰而藻性，芳銷媚苑，花落華叢，去貞觀十六年六月廿五日卒於私第，春秋五十二，越以龍朔三年五月廿日啟自先塋，與府君合葬於邙山之陽禮也，嗣子并州文水縣尉仁軌，恐簡落青編，德音何紀，故雕芳琬，其詞云爾，玄德蘭芬，徽猷玉振，於穆君子，清流是胤，仰導遐風，俯弘貽則，右疏壤，洛濱蘊德，雙挹道性，兩忘榮利，自得花前，唱和遺媚，月落池陰，庭虛樹晦，泉門既寂，松束風蕩，
李氏殤女墓記唐隴西申公房李氏室女年十九，字小休，大和今年五月一日，遘時厲歿東都嘉慶坊之寓，居十六日，權葬於城北河南縣平樂鄉朱陽村，從宜也，曾祖並，大府少卿，祖宣，吉州刺史，自生至七歲，承祖妣慈育，已知孝敬，且能恭順，故嫡母追如己出，能柔悌，故同氣哀惜其手足，能損挹，故家人哭之皆失聲，乎，得天質而所賦單微，甫成人而暴丁殲落，悲夫，余再造生理，於今九年，免浮代，苦相屬，故於爾輩惠寡情深，共存也衣食不充，其死也誠信而己，有有恨，嗚呼奈何，其墓在聖善寺塔院東南百餘步，在賢士，扈兒二孩墓北，聯界稍西，大和八年甲寅歲五月辛亥朔十六日景寅，父前毆中侍御史內供奉敬彝記，
唐故中大夫趙王府咨議參軍呂府君墓誌銘並序府君諱德俊，字壽，其先東平人，七代祖周陝州副留守蒲台縣開國男，因封徙邑，遂家此焉，曾祖徽，隋許州長社縣丞，祖貴成，皇贈尚書左丞，父藏元，皇贈鴻臚卿，皆碩德孔蔓，邦之傑也，府君少能聰哲，長富德藝，懷謙以內敏，秉方正以外直，杖義以立，體仁而和，俾躬處休，人不如也，及乎耀穎之歲，筮仕之初，乃昌吉日，夫文者能以附眾，武者可以卻敵，雖世業尊儒，門多秀士，且國有二柄，吾寧闕如，於是改弦以張，易地而處，故解褐授文城郡吉昌府別將，賜緋魚袋，無何，遷高平郡安平府折衝，加上柱國，蓋以欲就位也，位以德進，參霍禹之衣冠，才因時選，佐陳琳之幕府，特拜明威將軍，左驍衛中郎將，寧節度要籍，允諮謀也，所謂楚材晉用，輪轅有歸，又除趙王府咨議參軍，益中大夫，斯明文武不墜也，加以棠棣之華，當代傑立，故仲也，江陵節度兼御史大夫，季也，秘書監丞儀，兄弟天倫，共欽其三虎，河山秀氣，獨貫於一門，方諸古賢，未可比也，將蘭芳桂馥，自可保榮，豈金友玉昆，相次而沒，以元年四月四日，薨於私第，春秋六十六，夫人清河縣君張氏，以寶應二年閏正月二日同穴於首陽南原禮也，嗣子前澧州別駕季重，星奔幾筵，日就喪具，死之以禮，執親寧異於了皋，善哉為喪，行古豈同於杜氏，銘曰，河山之精，府君挺生，坤德以順，夫人柔貞，宜家宜室，為范作程，垂芳不朽，刻石播聲，
大唐弘道觀主故三洞法師侯尊志文尊師俗姓侯氏，諱敬忠，鄭州管城人也，晉春秋之代，鄭大夫侯宣者，即其始祖也，曾祖，齊任桑干縣令，祖仕寬，隋任河間縣令，父，唐任石州定胡縣主簿，師志行厚，常習道藝，龍朔二載，睿宗帝降誕日，出家焉，便居鄭崇靈觀，既名列道樞，而願進真位，遂詣中岳太一觀劉合尊師受真文上清，便於嵩陽觀黃尊師處聽讀莊老，然操行逾堅，德業惟峻，屬和帝永隆二歲，捨其代邸，列以元儲，遂置弘道觀，有制博召名德，尊師應斯制，居弘道焉，通天年，契丹叛逆，有敕祈五嶽恩請神兵冥助，尊師銜命衡霍，遂致昭感，永昌之歲，有逆僧懷義，恃龍作威，抑尊師為僧，經四載，怏怏不得其志，登封年，遂抗表願復其道人，願天從還居仙境，法眾以尊師言行無雙，始終若一，遂舉為弘道觀主，開元四年，遂嬰風瘵，寢疾彌留，春秋六十八，至六十月十四日，遷化於弘道之別院也，即以其月廿四日，葬於芒山老君廟西北原禮也，弟子道士令容等，恐陵谷貿遷，年代浸遠，遂刊斯石，為其志云，
大周故魏州莘縣尉太原王府君及夫人中山成氏墓誌銘並序府君諱養字仁，太原晉陽人也，遠祖因官，遂家於洛，琅邪擢秀，崇性本以橫宵，太原分枝，聳家條而概日，將軍在漢，息萬里之風塵，良牧居齊，舉六條之綱紀，振織鱗於沼，淮水表其靈長，揚峻翮於鵬衢，緱山顯其奇跡，令問令望，如如璋，譜諜遐編，可略言矣，曾祖岌，周任荊州司馬，禮昶，隋任趙州錄事參軍事，並榮冠朝廷，名高中外，王祥有德，自讚歌謠，干寶多才，重敷教令，君仁，幼以學成，長而彌博，鄉貢擢第，授魏州莘縣尉，喬玄左部，下調無言，梅福南昌，高名自遠，俄而秩滿，安車故里，謂朋執曰，父母即歿，從物何為，與邑子同一追福社，乃戒彼熏辛，回心修道，竹林精舍，行悟一乘，甘蔗禪房，坐觀三昧，當冀梁停怖鴿，漸練堅心，豈期室歎棲任鳥，俄悲促壽，以咸亨元年四月十三日亡於私第，春秋卅有九，夫人中山成氏，漢中郎之後，魏通侯之胤，四德承儀，三從有禮，謂諸子曰，罪福之因，其同連巢，汝父平生之社，豈可忘乎，縱不能身作千燈，猶冀耳聞七覺，自後所造功德，其如別錄，夫人以糞掃為衣，數麻麥為食，一日一夜，即求解脫之因，三十三天，實冀攀緣之路，大足元年正月廿九日奄辭幻境，春秋八十有二，即以長安三年，歲次癸卯二月癸巳朔廿八日庚申合葬於合宮縣北邙山，禮也，胤子元楷，元恪，元藏等，或束衣簪，或掛冠鄉井，匪莪興感，臥草申哀，孝徹神明，痛傷心目，尚恐墓古成地，柏摧為薪，紀彼石碑，仍鐫金字，銘曰，緱山峻峙，淮水靈長，門榮台輔，代足賢良，腰金執玉，桂馥蘭芳，承暉茅土，降福禳禳，鐘鼎舊緒，台鉉餘暉，蒞官荊服，正色燕畿，王祥詠起，劉弘德歸，有始有卒，無失弦韋，喬玄富學，梅福多才，代稱儒雅，時之良媒，小冠才脫，大覺心回，剝利長者，奇哉善哉，歸依念切，善巧情深，寫經鑄像，救蟻贖禽，燈明苦獄，幡曳慈陰，起塔求地，匪吝黃金，喜之，寂滅為樂，慶吊之里，淒涼祚薄，父游東岱，母歸北郭，孝子順孫，啼號靡，地號洛川，塋臨邙阪，躞蹀去馬，飄行，隴上雲結，山間日晚，萬古千秋，佳城路遠，
唐故定州義武軍節度隨使步軍都教練使左橫衝軍使西使銀青光祿大夫檢校戶部尚書右監門衛大將軍守祁州刺史兼御史大夫上柱府君諱楚，字夢巖，其先弘農人也，周宣王太子之後，其上爰自興漢，麾之貴，或軒裳寄重，迭居卿相之榮，雖派流已歷於千春，播乎徽音，用載其來，終難盡事，祖諱亦，放曠而不趨名利，逍遙而自取清閒，忘機懷隱士之風，達命府君即先府君之第二子也，府君夙擅沉機，素韜定槍，壯節難群，殊庸益著，先相府太師傾城橫得志，散霜戈而在野，凱捷如神，論功業則當累踐隆途，伏遇相公，載委征戎，宸聰，奏授祁州刺史，府君幼有出之用將示嗟相顧，徒竭青囊，夜魄才游，署享年五十一，室曰尹氏，有子二人，長曰於倫藝能咸達於精微，並當天，茹血叩地，銜哀求擇兆之儀，州安喜縣鮮虞鄉公乘里之新塋禮也，野帶昏愁之色，而況寰中知己，陌上行人，睹此桑田，貴刻貞，用為鄉記，府君之生兮天賦英雄，之達兮列功，彎弧而逝鳥投空，身惟主，心乃盡忠，聲傳黠虜，譽徹聖聰，既節義而行事，合齡算便深，胸中之堅子有徵，壁上之懸蛇致怪，奄西垂，流波東邁，一入松楸，永辭昭代，
大周前湖州武源縣丞故息男劉之志銘浩字無竭，南陽涅陽人也，曾祖洎，唐侍中上護軍，清苑縣開國男，祖基，唐地官郎中尉，父纂，周前任湖州武源縣丞，上護軍，浩隨官，以聖曆二年歲在己亥八月廿二日，卒於武源縣官舍，春秋一十有四，以長安二年歲次壬寅四月戊戌朔十二日己酉，遷殯於洛陽縣平樂鄉邙山南原禮也，
大唐康公夫人墓誌銘並序公諱叔卿，其先衛人也，夫人清河傅氏，其先清河人也，公幼而有禮，長而謙和，修身慎行，與物無爭，何圖天授之仁而不與之壽，何不幸與，以寶歷二年三月十四日因寢疾終於家，享年有五，其年遂遷窆於淄川縣萬年鄉之西北三里孝水之西原，從吉兆也，夫人令淑容範，宋子河魴，六禮貞吉，享年六十有八，以大中元年六月一日遘疾彌流，遂終焉，權殯於堂，以大中十年十一月二十五日遂遷祔於塋兆，有子二人，早亡，有女三人，長適屈氏，次適張氏，而承其家焉，幼適王氏，皆撫擗號訴，哀毀過情，遂召良工，刻石染翰，乃為銘曰，寬弘德禮，謙和淑人，改過不吝，慎行修身，夫人賢懷，孝敬邕睦，和柔四鄰，欽承九族，盛德風猷，名芳不朽，貞石志之，天長地久，
唐故陪戎尉樂君墓誌銘並序公諱弘懿，字彥之，洛州洛陽人也，原夫常山啟胄，國疏源，鳳彩聯輝，龍光疊映，辭君去國，無失遺睹景披雲，方聞澈鑒之量，祖遷，隋任許州昌縣令，武城歌館，洽異化于飛蝗，單父琴堂，偃殊風於乳雉，父都，皇朝任疊州威遠鎮將，武殫七札，文授九丘公幼挺純和，早標茂，事王孝滿，即授陪戎尉，尺木有齊，神拔非遠，謂莊鵬北方，遂騁南溟之志，豈國滕室三千，俄沉東岱之魄以儀鳳四年正月十五日終於溫柔里之私第，春秋有二，以其年正月廿五日葬於洛州北邙山之也，嗣子師，痛結蓼莪，悲纏孺慕，青烏舊地，白鶴新塋，懼月月之不停，傷陵谷之易徙，敬鐫沉礎，永著幽庭，其詞曰，地鄰喬岳，境邇長川，風煙兮響，允集英賢，滅謗忠魏，飛文去燕，不，盛德蟬聯，誕生君子，高情發，持損誡盈，依仁去伐，永嘯清風，長吟朗月，丹睿潛徙，風煙遽歇，容範如在，英靈已訓，一歎芝焚，俄從柳駕，素蓋空轉，靡捨，玄石白楸，遽銘長夜，
唐故黎州澶水縣丞宋君墓誌銘並序君諱文矩，字善集，廣平人也，今寄貫洛陽焉，漢即君之先也，祖敬挺，齊邯鄲令，父士元，隋安康郡戶，俱以藻繪流仁，絢素成德，才華露玉，暉鮮溘泉金潤洽山雲之茂，豈亡謝君釣清虛，早吟忠，孝凝樊孟，友勝雲，神松，耿冬暉之逸翠，園蕙，郁春景之疏有檢校黎州澶水縣丞，廣輸百里，客以飛鸞，通邑一同，寄風而秩終歸第，無忘灌園，種樹於洛之，朝梁於家園，暮暉，引壺觴而獨酌，樂而良，詎知將老，方奏堂高之慶，奄下悲泉之淒，春秋六十，去貞觀廿二年十二月日，終於景行坊私第，夫人張氏，南陽人也，諱，隋郡法曹之第二女，白花藻蕙，工組川之桃李言行以，年甫初笄，奉嬪宋氏，潔功善及虧俄促之駕，春秋十，朔三年六月九日，終於長靜恭里，以麟德年十一月八日，同窆於邙山之陽，禮也，歸庭悲遵芳烈，乃為銘曰，兩虧池庶銘芳猷，乾封，
雍州萬年縣大明府校尉劉氏妻之墓誌銘夫人姓郝氏，太原人也，榮基茂緒，創開業於宗周，芳胤支流，遂紹歸於皇晉，彼諸緗史，固於焉，往以要壘多虞，武周梟鏡，肅將誅討，蘭史俱焚，滅召入宮，尋蒙授擢，然以七儀既備，四德斯圓，榮曜六宮，位參兩省，凡用內奏，必預經綸，固得佐聖匡時，贊移朝列，加以積善餘慶，奉信懷真，控引朋從，導達福，去貞觀廿三年蒙簡出賓，乃歸於劉氏，且偕老百齡，惟情所幸，敦季月，在物咸歆，然則閱水遽侵，藏山冥改，終期怛化，吉矣難指，以永徽三年七月十五日終於永昌坊之本宅，即以九月次旬殯於東郊之長樂原，嗚呼哀哉，原隰騰沸，蓋聞田海貿遷，劫石盡，恐佳城或掩，蒿里時蕪，有訪無追，敢為銘憬彼榮族，蔚興唐晉，於喪遊魂，勃崇殯，綸言斯結，弘方式徇，大道無私，實期明俊，歸承劉氏，炎漢嘉苗，翼善將林，性與仁昭，如何不淑，小補無追，敢陳玄石，芳流罔，
大唐孟君墓誌君姓孟，諱善王，齊州歷城人也，自軒丘誕慶，若水疏瀾，弈葉聯華，君其胄矣，君雅亮高致，風猷軌物，動為俗范，言必鏘金，夫人阮氏，毓德重，早標令淑，好齊琴瑟，恩諧諸姻，瓊夢禍謙，金風墜葉，里鄰絕相，行路增感，粵以咸亨三年歲次壬申二月癸亥朔十一日癸酉，合葬於州東北二里之平原禮也，恐河神斂帶，海若居桑，庶令德之長存，鏤斯銘於泉戶，
維大唐天寶十載歲次辛卯三月甲申朔十七日庚子清河郡房光庭墓誌序夫一氣初開，二儀定位，三尊肇烈，百氏區分，粵有帝堯之苗，清河上族，即長者之先望也，長者姓房諱光庭，往祖任太原，因生冀地，後游京國，便以居焉，但自恭克貞心，人倫以之奇傑，溫純養志，儒釋委於英靈，奈何行年六十有一，示染微疾，於二月廿七日忽命困屬云，僧來迎我，香花引前，語嘿如常，其夜子時終歿，孤子叩地，泣血摧心，夫人訴天，荒迷失次，遂卜地於黃河南邙山北，三月十七日遷殯焉，猷恐日虧月滿，海變山傾，使將來有記，故建志矣，乃為頌曰，皎皎志人，雍雍信士，悟幻歸誠，懷貞蘊義，瘞玉邙山，埋金豫地，千載之後，空留銘記，
唐故幽州隨使節度押衙正議大夫檢校國子祭酒兼侍御史上柱國太原王府君夫人清河張氏合祔墓誌銘並序鄉貢進士前攝幽州大都督府參軍許舟文府君之先，周靈之後，秦有翦而漢有吉，晉有導而齊有儉，洎乎貴葉繁盛，高源互分，或撫俗中區，或字兵窮裔，蘭蓀衍馥，實為飽其風光，杞梓垂榮，詎可殫其簡牘，曾祖諱清，皇前攝貝州錄事參軍，祖諱選，皇前攝瀛州河間縣尉，列考諱盈，皇銀青光祿大夫檢校鴻臚卿，府君即令嗣也，諱公晟，字嗣復，義冠金石，量韜河岳，動息成韻，恩威有文，叱吒而生谷風，談笑而揚春卉，由勇張貌，猿臂虎髭，一諾千金，致命如往，元戎以挺生襟抱，迥出人寰，初其宿衛之資，終致建牙之署，事家邦而不危人望，輸忠赤而獨擅君恩，何當匪石之誠，忽奄虞泉之恨，嗚呼，享年六十九，以咸通十一年庚寅歲夏六月二日屬纊於薊縣軍都坊之私第，以八月四日成事於幽都縣保大鄉樊村里之高原，終其禮也，夫人清河張氏，結髮移天，敬承祀，豈期超忽，先之去流，閨柔明，孰雲箴誡，以茲良兆，可祔所天，有子四人，長曰弘太，攝薊州三河縣丞，幼敏公忠，頗閒吏理，方圖晚器，倏謝明時，次曰弘雅，閱禮敦詩，親人重義，授以文職，優之漸鴻，補充節度驅使官，次曰弘寂，履行趨庭，方宜仕進，只皇靡葉，鞠為泉人，次曰弘楚，情韜百行，心佩五常，仗文武之全材，為家國之模範，補充節度衙前散虞候，於戲，天道污隆，人經否泰，雖藏舟欲固，而覆軌難移，導其道而奚所悲，履其理而竟何恨，令子伏喪飲溢，假喘興言事，恐陵谷推遷，高卑迭運，固命荒鯫，志於他齡，銘曰，天降英靈兮壯我雄方，弼諧造化兮為棟為梁，施武力兮折銳摧剛，勤王事兮披肝倒腸，上天速禍兮殪忠良，抱堅白兮歸泉堂，逝川杳日只如此，松賈風生徒自傷，
唐銀青光祿大夫檢校國子祭酒前兼彭州別駕御史大夫孫公夫人梁氏墓誌並序表生前處州軍事衙推將仕郎試太常寺太祝楊玄撰並書夫人安定人也，梁本嬴姓，乃皋陶之後，其先顯於唐，虞代使禹治水賜姓，自嬴爾後，玄孫仲衍，為殷帝大戊馭有功，肇封於梁，因而命氏，與北地同祖，洎漢武帝元鼎三年，分地南部為安定郡，遂為著姓，歷東西漢，至於國朝，簪紱蟬聯，軒裳魚貫，載在家諜，具存信史，當時之盛，此不備舉，曾祖崇嗣，皇鄧州刺史，兼御史中丞，祖伯倫，皇曹州刺史，御史大夫，嚴考叔明，皇攝濮州刺史，御史中丞，並文武全材，山河正氣，蘊孫吳之將略，精廉李之奧機，位才列於隼，寵不持於龍節，宜乎鍾美流於無窮，夫人即濮州府君第十女也，即天水郡君之出，幼稟柔淑，生知仁孝，容德推重於六姻，懿行有聞於九族，年卅二，歸於樂安孫公，大夫躬具蒸嘗，親御蘋藻，藹然婦道，卓爾母儀，撫諸子以慈理，一家惟順，使孫公大夫家肥無內顧之憂，皆夫人雍和之所致也，宜乎抱子弄孫，作程垂范，永修四德，以耀姻親，何期壽未等於松椿，榮未沾於封邑，享年三十有五，以咸通十一年正月二十九日遘疾，終於上都崇仁坊之里第，悲乎，夫人蘊聰惠之性，秉清潔之姿，教舉按之賢，克成中饋，展如賓之敬，才及三年，掌內之珠不留，川上之波忽逝，得非塵緣已盡，清都是歸，痛人事之難量，何仙藥之無，以其年二月二十七日安厝於京兆府萬年縣川鄉鄭村原，龜筮葉從，日月雲吉，孫公大夫有子二人，長曰劭圖，前滄州長蘆縣尉，次曰劭殷，西川節度押衙兼殿中侍御史，有女四人，皆泣血號天，備申孝道，積善之慶，期乎將來，夫人親兄曰播，曰揩，曰扶，或右職雄藩，或論兵禁衛，哀同氣之先零，軫高堂之甚痛，劭圖等以卜宅有期，泣書行德，請為志文，玄幸忝末姻，牢讓不及，輒搜荒拙，貴述遺芳，搦管增慚，謹為銘曰，震源委注兮，繼皋陶之德風，世有軒冕兮，實治水之陰功，克生令淑兮，稟和順而積中，配德門兮，成婦道之始終，逝川悠悠兮無盡，冥寞之事兮難窮，夫人安宅兮何處，松蕭蕭兮鳳城東，
君諱賓，字士外，太原祁人也，克定者武，三將震勇於秦，經緯者文，五侯標隆於漢，祖察，陽平郡中正，卓絕僚伍，穎拔州閭，指歸定於雌黃，褒貶由其月旦，父客，武陽郡正，恪居其職，輔調千里之民，夙夜在公，助闡六條之化，惟公雕龍早就，畫虎幼成，汪汪滔黃憲陂，森森竦和嶠之樹，一言知己，以太山為鴻毛，一顧道存，以白刃方軒冕，學該屈宋，自越孫弘，名譽早彰，蒙授黔州錄事，但以居任清謹，正色於群僚，民慕其化，官美其治，遂不移州境，改授洪杜縣丞，澤蔭百里，黎庶稱以慈仁，威肅一同，晉吏終無敢飯，年臨從欲，宦不求遷，樂天知命，歸田退老，昔千秋年邁，尚錫安車，汲黯疲，猶班臥治，復授公藍田縣令，雖蒙優職，終致固詞，習莊周逍遙，玩嵇康之養性，放蕩墳籍，嘯敖丘園，望逮松喬之年，翻嬰晉景之疾，秦緩無效，越鵲術窮，朝露易，奄摧梁木，以貞觀十七年十一月五日終於私第，春秋八十有三，於時鄰無相杵，巷絕謳歌，愁雲慘而晝昏，悲風淒焉夜擊，即以其月十四日葬洛州河南縣北邙山之原，需動軔，號兆見泣血之男，絳揚麾，摧慟有斷腸之女，桑田屢變，陵谷有遷，勒石鐫金，乃為銘曰，惟公秀峙，璋擅雅，孝越閔參，學逾班馬，騰響雲間，飛聲日下，待士懸榻，迎賓到屣，出言有信，執理無親，直如弦墨，靈鑒若神，遊魂倏往，奄喪荊珍，昊天何極，殲我良人，平原廡廡，宿草芒芒，金烏匿彩，玉菟沉光，雲昏隴隧，風吟白楊，哲人長往，今古同傷，
大周唐故太子宮府大夫河東裴府君妻滎陽縣君鄭夫人之銘夫人諱華兒，字婉，父德秀，唐荊州江陵縣令，夫人即公之第二女，春秋七十五，以天授二年十一月十一日遘疾，終於神都合宮縣之官舍，以大周聖曆二年歲次己亥十月壬午朔廿八日己酉祔於絳州聞喜縣竦川里高陽原之舊塋，合葬禮也，
慈潤寺故大明歆律師支提塔記律師俗姓，生長在瀛州，出具戒，問道都游，三藏俱披群英遠近來求四，八十周數十遍，釋滯解玄幽，亦謂無量壽，淨土業恆修，爰登於六九，七十五春秋，遷神慈潤所，起廟此岸頭，略記師之德，芳名萬古留，
大唐興唐寺淨善和尚塔銘監察御史王延昌制蒲州刺史顏真卿書和尚姓張氏，利益宏溥，知與不知，但蒙宣示咸得解脫朗悟，信大道之津梁也，以乾元元年二月六日告行於興唐寺，門人惠信等與俗侶白衣會葬，近千人焉，以其年九月九日起塔於畢原高岡，式昭大道，庶慰永懷，銘曰，佛有妙法，使皆清淨，世界罕聞，茫然莫正，大哉我師，降厥慈悲，開示寂樂，破其惑迷，法相既圓，色空自離，千萬大眾，歎泣而隨，功成身去，自契自藏，銘於塔石，與天同長，門徒惠信等立石，
唐贈左驍衛大將軍左賢王阿史那毗伽特勒墓誌銘並序朝散大夫著作佐郎東海徐峻撰唐開元十有一祀秋九月丁卯朔，粵二日己未，左賢王右成衛將軍阿史那毗伽特勒卒，享年四十三，頡利突利可汗之曾孫也，其先夏後氏之苗裔，隨草畜牧，因居北垂，虐周毒秦，久患夏，我開元神武皇帝重光應運，下武嗣照，自東自西，自南自北，無思不服矣，毗伽幽都稟秀，祖澤資靈，占星辯胡運將終，候呂知中國有聖，乃率部帳，翻然改圖，棄韋毳於遐庭，歸禮讓之化，曾未移歲，舊國淪亡，非夫智察未顯，識表先覺，覆巢之下，豈復獨全，皇上親綏百蠻，子育萬物，收其委質之效，嘉其革面之誠，任之以腹心，尊之以爵祿，開元三年拜雲麾將軍，右威衛中郎將，賜紫袍金帶，復令招慰三窟九姓，因與九姓同斬默啜，傅首京師，朝廷疇庸，增秩將軍，統舊部落，五年，改封左賢王，兼檢校於舊降戶，假牙帳及六纛，富有夷眾，貴為蕃王，承若驚，踐榮增懼，勞來安輯，小大懷之，七年入朝，特留宿衛，逾年，又充隴右，朔方二軍游弈使，時胡賊三，動搖河西，執訊獲丑，系將軍賴焉，遂兼羽林軍上下，禁旅之司，爪牙是寄，授之，守之惟夤，岐山大，亟奉周王之駕，長揚校獵，屢陪漢帝之軒，上斃飛命，下殪伏兔，課獲，罔出其先，今年八月奉敕又令朔方軍游弈，往來變，佇申候之明，朔漠消氛，方見威邊之勇，穹蒼降癘，今也則亡，勿藥之徵，於斯奚爽，冕旒追悼，渠帥興哀，贈左驍衛大將軍，賜物一百段，米一百石粟一百石，內使監護葬事，緣葬所須，務從優厚，厥九月季旬八日府長安縣龍首鄉禮也，惟將軍宇量恢弘，體業沉毅，天弧射法，營圖，無俟書，有如指掌，拜中郎將，再踐大將軍，金章解而芳腰，紫綬加體，初或竊議，終亦宜，傳云，知人則哲，不其難矣，將軍之去，功不言於大樹，將軍之死，墓起象於，飾終表哀，義在於是，乃為銘曰，蘭生馥，出白珍，外縱，馥惟內真，粵在壯，僉為匪人，懷朗鑒，高挺貞筠，貞筠伊何，凌寒獨異，朗鑒何，占風慕義，明明天子，任賢勿貳，其忠節，崇其，以上秩，位以中郎，登降，威衛翱翔，將軍進級，右地封王，護兵馬，跋扈沙常沙場九姓，招諭歸命，歸命之心，懷我好音，凶首刎，遺誠深，群胡蠢蠢，干紀難，義不遺君，討期必殞，奔晷，寸陰詎，滔滔逝川，尺波靡捨，始欽服，俄悲稅駕，高堂，魂歸大夜，蒼茫曠野，搖落寒墳，滕嬰馬駐，繆襲歌，銘勒勳，于嗟萬古，埋此將軍，秘書省楷書驍騎尉趙郡李九皋書，
唐故彭城劉夫人墓誌銘並序孤子前試太常寺太祝齊同撰夫人諱和，字信受，彭城人也，立性沉默，剛柔合規，沖氣和光，含弘至道，威儀軌範，每遵班氏之風，教子義方，有孟母之則，何天不耶，懷至德而無壽焉，未及一榮顯而殃禍所及，以長慶元年三月十二日歿於仁風里，壽年六十二，有子四人，長子幼雅，次子元素，次子懿雅，次子齊同，以其年五月廿五日遷兆於洛陽縣平陰鄉南陶村禮也，齊同泣奉遺訓，不敢讓於他人，捧筆哀號，血淚盈於胸臆，訴上天之何路，叩幽冥而無聞，素帷悄然，精神安在，思平昔之慈念，痛貫肝心，想孤墳於平原，五情難處，齊同藝業敷淺，意不盡文，封樹有期，攀想何及，牽拙鄙陋，以紀年辰，乃刻貞石，以為銘曰，天地無情兮造化無刑，人有至德兮何壽而無貞，修短昧兮不可測，福冀助兮安有靈，幽冥隔兮終永別，恩愛斷兮肝腸傾，長慶元年五月十二日鄉貢進士楊損書，
故幽州功曹魏君墓誌銘並序君諱巖，字嵩禮，河東安邑人，帝高辛之苗裔，姬昌之子，畢公高之後也，姬棄播五穀以育黎元，畢萬筮易占以定王職，股肱惟良，夾輔周室，子孫昌熾，必後其始，逮晉文霸有海內，烈卿十二，以注諸侯，魏二侯九王，清蹕華壤，襄子三分晉室，惠王風穆神州，七雄並爭，四豪競馳，麟斗中原，龍飛四海，先且豹，執銳揮戈，風驅楚卒，取神州如拾芥，掃赤縣若順花，冥功漢閣，刊烈鐘鼎，漢德既衰，武帝撥亂，三方鼎寺，寶歷猶歸，文苞六誼，武冠三軍，換鞍易柱之銳，七步道文之巧，君臣輝煥，著自前經，父子蟬聯，萎蕊徙古，祖藏，訓誼尚近，庭教猶芳，尤善子史，遍閒流略，味六經以揚治政，錯陰陽以諧歷數，魏鎮柬將軍父貴，天厭魏德，齊梁競爽，鹿指猶紛，四海騰沸，結誠於代夏之秋，吐奇於漢興之日，披犀投蓋，不憚矢石之勞，搴旗拔幟，寧覺殷輪之苦，齊旆東指，勳第甲科，平吳之功既銓，定蜀之效亦著，授上柱國，車騎大將軍，鉅鹿郡公，恆州刺史，公餘芳遐烈，胄遠仁清，唐授幽州功曹參軍，沉痾不輟，藥餌無痊，針灸不瘳，公春秋六十有六，卒於私第，夫人劉氏，彭城人也，二十四帝之余緒，世胄英俊之芬芳，齊定遠將軍虔之孫，冀州治中蘭之第四女也，弘四德以訓閨闈，絹女儀以事君子，金光玉瑩，赫弈相暉，識晷運之將終，知人靈之有極，春秋四十有九，以武德四年四月二十四日卒，維大唐貞觀十年歲次庚申七月己丑朔九日丁酉合葬於洛陽縣清風鄉邙山之陽，禮也，近親悉悼，遠戚情，名隨塵散，身逐風輕，榮華頓盡，世事虛聲，其詞曰，詵詵魏公，廉恥自得，不履捷徑，言行忠直，冥冥兮埏袤，窈窈兮泉深，嗟嗟兮傷悼，摧歿兮我，
大周故州夫人康氏墓誌銘並序原夫爐開天地，炭鼓陰陽，造化運而負首生，司樹而方言立，大則神州赤縣，五嶽四溟，小則限水隔山，專區擅落，枝分葉散，種別類殊，莫不逮酋，立師長，道泰則瞻雲聽律，航海梯山，澤竭則保隘守險，藏躲匿荊夫人康國大首領之女也，以本國為氏，祖禰英傑，雄據一，威惠相資，遠近懷伏，夫人早敷四德，夙奉三從，以桃李之芳姿，應鳳皇之貞繇，辭父母之國，適夫子之家，豈只婦德內彰，固亦母儀外著，夫子即安國之首領，以皇風憬扇，帝道遐融，恐後越常，希先肅慎，傾宗舉族，稽顙來王，聖朝優寵，授以榮秩，稟命不永，無祿早終，夫人自孀居，載星紀，以萬歲通天貳年肆月十六日終於私廬，以其月廿九日葬於洛陽縣之北邙山，禮也，有子義節，在疚，思循陔而首，念陟屺以崩心，裔裔風枝，痛欲靜而難止，塗露葉，歎方濡而易曦，敬供清猷，銘諸翠琰，其辭曰，偉哉造化，廣孕蒼生，丘家垌牧，遠宅寰鬣，都邑洛，百種千名，澤竭則化洽並，
大唐故朝散大夫京苑總監上柱國茹府君墓誌並序君諱守福，京兆人也，蓋周之遺苗，鄭之遠裔也，昔六國分峙，茹姬為魏後之妃，七雄並爭，茹耳為韓王之相，自周歷漢，洎晉迄隋，朱轂華聲，金章紫綬，代有人矣，曾祖譽，祖宏善，並耿介清素，欽儒風，高蹈邱園，不仕於世，父行本，上柱國，魁岸長者，風神駿拔，載疇符爵，克著勳庸，君自始成人，預展心力，出入扃禁，宿衛先朝，武太后時，選補右領軍衛長上，考滿，授坊州仁里府別將，仍於定陵柙當畢，授隴州大候府果毅，君職雖戎武，而學重儒文，清慎自出於本心，廉讓實由其天性，書則尤工草隸，算乃妙洞章程，伯英慚其筆力，宏羊服其心計，藝術超邁，聲華日聞，屬開元祚興，選舉尤慎，特進王毛仲聞而重之，召為監牧都使判官，於是隴石巡檢，頻為稱職，遷懷州吳澤府果毅，孝滿，擢授京苑總監，雜掌農衡，考課元頻歷數職，判官如故，前後十餘歲焉，豈非碩人令德善始善終者也，君幼而聰敏，內崇正覺，行六波羅蜜，遵不二法門，性之自然，薰膻不咀於口，天之所授，經戒克銘於心，爰在吏途，雅操亦篤，雖王事鞅掌，劇務紛綸，而顛沛必依於仁，造次不侃言於義，嗚呼，行之難矣，斯人謂歟，粵以開元十一年四月廿九日奉使隴右道巡鹽牧，六月二日還至京，六日己亥遘疾，至八日辛丑，卒於長安休祥里第，享年三百三甲子四旬有二日矣，嗚呼，降年不永，穹蒼靡遺，鳴玉未擊而自摧，芳蘭不秋而先落，君初遘疾之時，呼集家人，告以死日，子女環泣，小大咸驚，君乃止之曰，生者物之始，死者物之終，終始循環，天之常道，又何足悲也，於是自為沐浴，衣以新衣，乃請諸名僧造廬念誦，君端坐寢床，精爽不亂，言話如故，誡囑無遺，果如其期，不侃言於驗，辛丑夜刻至子，奄然而逝，趺坐不動，左右無驚，異哉乎，所謂知命君子，代之奇人，河東薛氏，四德聯華，九儀克著，貞賢外播，溫孝內融，和鳳雖則先飛，神蛟終當重合，即以其年八月有九日合葬於城南香積寺原禮也，嗚呼，芻靈發引，白馬悲而不前，宅兆攸安，青烏卜而雲吉，冀龍山一變，知令德之猶，鰲海三，振青徽而不朽，乃為銘曰，洪大造，厥初生民，仕以行義，義以贊神，惟德可據，惟道是鄰，取則不遠，在乎伊人，伊人為何，生唐之域，筮仕明時，束從職，溫恭淑慎，濟濟翼翼，孝乎其家，忠乎其國，馳思元冥，樂道之精，匪由壯冠，發自弱齡，松筠勵節，冰鏡彌清，心歸正覺，口誦真經，捧戒珠兮不失，傳慧炬兮逾明，達人知命，吏隱王庭，有知於死，無惋厥生，猿坐入定，神遷不驚，倬哉若人，閱此哀榮，丹翻兮慘引，白駒而悲鳴，悠悠歸窀穸，千秋萬古松扃，
大唐故渭州刺史將作少匠孟府君墓誌銘並序懿夫海沂之上，有儒宗焉，恭仲之前，藹於帝籍，子居以降，氛氳乎國史，公諱玄一，字味真，琅琅平昌人也，中葉從宦，遷居洛陽，祖嵩，朝散大夫，唐州長史，聲芳隨日，父，朝請郎，太子中允，望藹唐年，公根積德之芬，帶重賢之葉，素風掩月，清韻罩時，弱冠以孝廉對策高第，試徐王府參軍，尋正授焉，方鄒枚而無舛，比應劉而有裕，秩滿，遷左監門衛率府兵曹，未幾丁太夫人憂，水漿不咽，歷旬逗朔，於孝之情，韜曾越閔，服闋，授左宗衛鎧曹參軍，又轉左司御鎧曹能軍，風聳其芳，日新其德，秩滿，授長安縣主簿，戚里權豪，侯家矜侈，挾耶為蠹，席寵作威，喧喧公庭，日數十接，公申明柱直，不避奸回，事美當時，芳流滿歲，人懷我德，重授此官，秩滿，遷司農寺主簿，舉要是司，聲華載遠，名聞天聽，制授萬年縣丞，從趙壹之任，才郡俱優，著梁竦之書，情言同憤，乃充兵部尚書裴行儉持節官，瀚海既靜，燕山遂封，旋凱酬庸，授雍州司倉參軍，尋加朝散大夫，轉櫟陽令，我澤如雨，人愛猶春，尋遷潞州司馬兼朔方支度大使，位漸高而郊廣，才既用而聲芳，乃拜涼州司馬，復充河源赤水軍支度營田大使，俄遷朝請大夫，綿州長史，吏人飲化，巴漢以淳，隴戎羌，特難檢御，將求共理，實寄惟良，尋拜公使持節渭州諸軍事渭州刺史，臥理之化，曾未浹辰，有制徵還，授將作少匠，星文拱極，方助耀於中階，歲運在展，竟殲衣於外郡，以長壽元年十二月十二日遘疾，終於州鎮，春秋五十有六，大廈淪構，泰山摧峰，國悴時英，家傾天范，柴宸興悼，尉使相望，惟公緝道根心，樹德階性，蕭灑風塵之外，英威霜月之華，學行孤高，聲實雙秀，爰自彈冠之日，洎乎露冕之辰，化逐時來，俗從風偃，湮淪障塞，遂成異域之魂，迢速鄉關，空餘同穴之偶，夫人吳興顧氏，制授吳縣君，杭州司馬彪之孫，河南府伊闕主簿文雅之女，柔蓉宛秀，雅範端莊，先銜孤劍之悲，終滅回鸞之彩，以先天二年七月十一日終於河南府濟源縣之私第，春秋七十有三，嗣子裕，幽府士曹參軍，孝自天心，行為人范，及吳縣君之捐館舍，遂哀毀滅身，嗚呼彼蒼，仁何不壽，孝孫謙，該等，情切為屍，義深尊祖，粵以開元三年四月九日奉遷窆於邙山之陽禮也，縞駟酸斯，玄扃幽翳，薤露雲唱，松風最悲，懼陵谷之再遷，志風範之萬一，銘曰，河之南，洛之北，中有邙山，瘞純德兮，純德伊何，東蒙靈來朝京國，名位成兮百行備，練播聲塵，千月方半遽湮淪兮，玄夜幾時春，白楊蕭蕭愁煞人兮，
君諱昉，字子昇，趙郡人也，自原流枝派，顯秩芳猷，並國史家牒之所詳，故此略存梗而已，逮乎列官晉國，孟博施猶，述職漢朝，充國之戎不泯，侯弈世，德望相循，確乎不移，自根窮葉，祖弘，齊江陵令，父，隨葉縣令，父，隋葉縣令，世襲孝廉，家傳學術，編戶悅其仁愛，紳挹其風規，時英國華，郁乎斯在，君承茲餘慶，含神挺生，總六藝之精，罄三端之神妙，幼年底節，習歲飛聲，識鑒清通，弛張機，性剛簡，辯易枯榮，素昧清虛，忘懷寵利，銷聲偶俗，晦，每激浮華，志排貪競，或卷林之下，或賦詩芳逕之中，左琴右書，優遊卒歲，豈期福謙未驗，末命先鐘，凡所不，靡不揮涕，春秋有九，以隋大業十一年十月廿日卒，夫人翟氏，前洛州洛陽縣法曹休之女也，敵稱秦晉，性溫柔，春秋七十有四，以大唐貞觀廿二年歲次戊申九月九日亦從遷化，以其年十一月戊寅朔七日甲申，祔於邙山之陽也，孤子善惠，恐年代浸遠，蕪沒德音，乃刊斯石，以為不朽，嗚呼哀哉，乃為銘曰，邈矣洪原，赫哉芳裔，儒秀競馳，公侯相繼，載誕蘭儀，才雄冠世，瞻難階，溯沿無際，播美，蓀蕙傳馨，實惟胄，英聲，忘懷浮競馳得志幽貞，齡頹何促，遽躐城，淒涼館宇，欷帷筵，悲纏皎日，痛結幽泉，玄宮是辟，貞石鐫，山川變，蘭菊彌宣，
唐故太原郡帝嚳之苗曳閻嵩之後閻府君諱力，皇贈朝散大夫忠王友故夫人太原郡太夫人王氏開元廿八年八月五日恩制內度太平觀女道士諱紫虛墓誌銘並序夫天地所稟，類像陰陽，萬物生焉，人為貴也，含靈應化，元氣沖和，感動列星，歷於載月，自生榮族，顯譽太原，玉麗柔姿，金章采日，松筠立志，歲茂弘春，冰鏡為心，桂蘭獨秀，育於賢後，咸契望心，冰詔清門，早遷皇寵，而我明艷，仰博諸侯，玉輅馳軒，金相輔弼，播謠海內，蘊納風雲，曳紫綬於丹墀，握金鏡於寶殿，登霄震古，令德於今，傳世之才，昭儀之後，母以女貴，女以榮宗，悲龍劍而一存，傷鳳梧之半死，彌流荏苒，沉瘵高荒，歲月未逾，鳴側應，謂言南山之壽，不保瓊葉先，門庭宴謔並絕，園野慘然無色，以其天寶十三載春正月廿四日薨於京兆府長樂鄉里之私第，春秋八十有二焉，彼蒼不，喪我天徒，星落一沉，月傾無色，梁木先析，太山將頹，慈肓訓儀，早遷班秩，朱輪榮曄，照曜長衢，長男寧遠將軍，守左武衛中郎，上柱國閻羲之，次子游騎將軍，守右驍衛中郎，上柱國則仙，太原人也，帝醫之後，簪纓煥爛，銀綬盈門，皇親眷焉，久承詔澤，忠使弔祭，恩念賢妃，長女榮親，早薨喪德，外孫金艷國女，信成公主，桃天盛花，不幸將薨，駙馬銀青光祿大夫，秘書大監，武陽縣開國侯獨孤明，以其載十二月十二日葬於京兆府咸寧縣長樂鄉東原，禮也，哀哀孝等，仰天號訴，扣地絕漿，痛思慈母，下終竭誠，長嗟露，糜骨莫追，偷安晨墓，禮制有期，永臨遷厝，頌曰，粵惟王尊，道心堅存，上善苦水，清淨於門，形留雁塔，引影歸魂，追顏永隔，哽咽難陳，松埏一閉，千載銘聞，人生至此，飲恨寧論，二女縣郡君夫人，夫朝請大夫，使持節濮陽郡太守諸軍事，清河崔季重，三女縣郡君夫人，嫡孫女婿游擊將軍，守太原郡洞過府折衝，右羽林軍上下，上柱國，南陽張定邊，外孫女婿奉義郎，漢中郡南鄭縣令，河東郡薛子同，天寶十三載歲次甲午十二月卒卯朔十二日壬寅建造，
唐故潞州潞城縣申屠君墓誌銘並序君諱行，字表，金城人也，因官宅此土，今為縣人焉，原夫車鑒曜，紀天冊於丹鳳，九野分司，凝地官於玄燕，道符餘慶，登鳳閣以參榮，精洽遺洋，陟龍門而驤首，青編嗣美，緗簡連暉，玉粹金昭，可略言矣，曾祖和，雁門郡太守，奉鎮狼山，控長城之萬里，宣威蟻穴，紫塞之千重，故得黃約歸仁，薰胡革響，祖儒，朝散大夫，別敕授本州刺史，霄輝入牖，蠶姬興五謠，曉趨疇，田俊發兩岐之詠，父綽，朝散大夫，英精概日，鯁節陵秋，兩資雙全，一囊獨潔，君量苞山水，器韞沖和，千尋侔蘭桂之條，百丈越嵇松之，陸鴻斯漸，有志圖南，敕授騎尉，非其望也，瑤真銑鑒，遠邁昔人，石折蘭摧，獨傷慈日，春秋七十有二，遘疾終於私第，夫人崔氏，大夫豹之猶之也，憑輝洛媛，擢質江姝，娣姒之司南，為母儀之嬪則，桂輪霄魄魄，仙娥之影不追，雲沉英，神媛之儀遽謝，粵以景龍三年歲次己酉，十二月癸朔二日甲申，合葬於潞城縣西南一十五里平原，禮也，左連玉嶠，祥雲屯紫蓋之峰，右接清漳，瑞鮪碧潭之浪，前瞰神羊之岫，五龍通鳥道之川，卻眺仙母之峰，雙鳳響雞辭之谷，嗣子玄爽等，哀纏蓼逕，氣殞菹裳，感墜露以崩心，踐霜庭而瀝血，勒翠琰於荒埏，庶傳徽於地屺，其詞曰，丹風表瑞，玄燕來游，瓊冠，不墜遞襲璣球，清涼千里，長河一曲，晉野疏基，秦川共屬，
上黨苗府君墓誌銘並序第四弟將仕郎守秘書省校書郎分司東都紳謹撰並書嗚呼，有唐朝散大夫守將作少監兼通事舍人知館事御史中丞上柱國賜紫金魚袋苗公，以會昌四年三月十七日棄代於靖恭里之私第，其弟紳，時以校書郎分司，始聞疾而訃書繼至，震裂支骨，哭不知慟，既而請告，會哭京師，且庀其事，其孤忻等號傳理言曰，吾力行以立身，勤身以為官，而不克彰然為世聞知者，其命也夫，其能敘吾志而傳吾事者，莫若吾弟之詳也，將志吾葬，必用其文，紳承命以擗，流涕頓顙，殆不忍興，意將假辭於人，又重違其命，引行有日，乃能抑排哀潰，紀述功行，書之貞石，置諸玄寢云，維帝頊之裔，於周為楚由，若敖生伯比，始別為斗氏，其後賁皇去楚適晉，主晉國之謀，食邑於苗，因以為氏，於今為上黨關人，大王父諱殆庶，皇贈太子太師，王父諱晉卿，相三君有丕功懿德，光焯史傳，皇太保贈太師，嗚呼，我先君諱稷，皇少府少監，贈左散騎常侍，公為元子也，諱縝，字中密，篤學敏行，餘力能文，累應進士，屢以冤黜，乃釋褐拜權知通事舍人，西戎之君，使來繼好，朝廷重其報使，錫公真命兼殿中侍御史，賜緋衣銀魚而副其行，忠信篤敬，行乎蠻貊，信威異域，無所屈焉，歸拜均王府諮議參軍，轉淄王府司馬太子僕，遷少太府，以官號犯太師諱，換將作少監，凡五徙官，皆兼舍人之任焉，會昌初，回紇以喪亂來告，詔公以本官兼御史中丞服三品衣魚往存撫之，而北狄大擾，蕩搖邊疆，遂興師以伐，而罷其使，朝廷以太和公主在寇，莫知其安否，且邊師奔命，事或異同，要知兵勢之強弱而訪太和之所捨，俾公乘而往觀焉，既行，則深入其寇，直見公主，與其魁帥諭以吊伐之言，得其要領而歸，伏於上前，具奏其事曰，戎窘而寇耳，不足為上憂，是時京城方匈然，公既至則人心大安矣，明年春，又詔公持節入回紇中冊立其嗣，屬虜潰未復，制留太原以伺，且半歲而徵還之，當匈奴盜邊，天下系慮，將命其使，尤難於人，而公獨三受詔，斯可謂達於政事而能乎專對者矣，其貳將作也，嘗權總監事兼內作使，治疏紛ζ，督課工使，吏肅工勸，咸服其能，其主館事也，未再期月，克修厥官，乃奐其署，作敕庫，更庖廚，至於施第什具之細，一皆新之，僚屬便安而稱其美，議者方倚公為方伯連帥之任，而功德及生民，畢萬之公侯子孫必復其始，嗚呼，孰謂衰門無，遽降斯酷歟，蒼天蒼天，冤痛曷已，享年五十九，夫人琅耶王氏，無子，故殿中少監逵之女，清淮表慶，實為望族，子三人曰忻，莊恪太子挽郎，曰博，右龍武軍倉曹參軍，曰造，左千牛備身，皆孝謹修立，羸頓號慕，不忍聞視，以其年七月四日，奉喪歸葬河南府洛陽縣北邙原陶村，窆用其月廿八日，紳痛毒憑塞，錄實不文，大懼遺逸懿美，又銜哀濡血而書銘云，嗚呼乎，公德富而行充，彪外而朋中，蘊慶所鍾，宜壽而豐，胡神不聰，中途而窮，喪車來東，爰祔爰封，龜從筮從，惟吉之逢，子子孫孫，式延且洪，億萬斯年，保安乎玄宮，韓師復書三代諱並刻，
唐故朝散郎行潞州長子縣尉太原王公墓誌銘並序朝議郎檢校大理正上柱國雍惟良撰公諱怡，字友睦，太原人也，其先出自有周，曾祖繪，隋朝散大夫，北澮州別駕，祖琰，唐青州北海縣令，烈考晉俗，以賢良射策，價重一時，授益州蜀縣尉，轉大理評事，公即評事之第二子，我德先，世表文學，初公以在疚之辰，年才歲，母氏鞠育，迄於成長，及以門資甫授長子也，太夫人在堂，寸祿逮親，立身為貴，嘉慶相次，何慰如之，頃年大駕在西，小人謬掌風憲，夫人以女氏之愛，少留咸京，公之友於，亦同於彼，是歲夫人之薨於宣陽里，喪服同次，哀慕親睹，水漿不入於口，浹有旬日，長樂之別，公當有言，毀滅之際，請侍於神道，君子以孝之極，又何加焉，一昨外營家艱，遠赴祥忌，葷久不茹，杖而後行，遘疾彌留，奄忽長逝，嗚呼，今之去也順，向之來也浮，順與浮寤寐之一也，降年卅六，福善之應無，啟手而歸全，天經之道著，以開元廿年七月七日終於集賢里之私第，即以其年歲次壬申九月辛丑朔二日壬寅艮時遷殯於河南府河南縣平樂鄉張陽里之北原禮也，惟公才行尤高，器識精密，譽流刀筆，體肅風霜，滿長子清白有聞，廉使奏以能官之狀，故衣冠拭目，實台閣之人，與善無徵，徂年何促，痛矣，公夙承閫訓，小依外家，不空成宅之言，彌結舅甥之義，惜王氏之一俊，落喬枝於千丈，嗚呼，公之平生，必擇賢偶，常欽坦腹，竟未結離，有子且孤，懇與承繼，行路增感，親知撫膺，聽羽翼之分悲，惜零落而承瞼，愚實不敏，多慚世親，服義懷仁，輒紀行事，乃為銘曰，終身之戚，君子有之，滅性將報，處亦何悲，今我長子，實繼孝思，昊天不吊，溘露為期，緬懷前烈，道冠當時，永錫爾類，揚名在茲，大暮同盡，不死者誰，正欣玄發，重惜焚芝，悠悠神理，福善竟欺，哀哀此送，泣下漣，陽山上，古墓壘壘，公其體，逝矣何追，千秋萬歲，魂兮永辭，
大唐故雲麾將軍行左龍武軍翊府中郎將趙郡李公墓誌銘並序昔杜武庫沉碑漢水，恐深谷為陵，況乎玄堂冥冥，封樹摧雜，安可息其志焉，公諱懷，字初有，其先趙郡贊皇人也，昔晉氏乘乾，遼川塵起，帝欲親伐，實要，公十二葉祖敏為河內太守，預其選也，克滅之後，遂留柘鎮，俗賴其利，因為遼東人，至孫胤，舉孝廉，仕至河南尹，加特進，遷尚書令，晉之崇也，曾祖敬，隋襄平郡從事，太宗東幸海關，訪晉尚書令李公之後，僉曰末孫孜在，帝許大用，盡室公行，爰至長安，未貴而沒，悲夫，其子曰直，直生隱之，贈清源郡司馬，公則清源府君之塚子也，公少而純和，長實貞固，內剛外順，後己先人，承家以孝聞，結友以信著，常欲以身許國，宣略濟，君門九重，難以聞上，遭中宗棄世，韋氏擅權，釣陳夜驚，秦城洶洶，公告難皇邸，剪除無遺，國祚中興，實賴先覺，拜游擊將軍行右衛扶風郡積善府左果毅仍留長上，聖主封禪，加宣威將軍，改左威衛河南洛府折衝，俄加壯武將軍，授左領軍衛翊府右郎將，未盈五考，加忠武將軍，授左龍武軍翊府中郎將，舉其要也，仍留東京左屯營檢校，時太夫人遘疾彌留，公不脫冠帶，曉夜就養，及屬纊之後，仍在於左右，苦奪俸而不許，及被起事，泣就外除，雖周文之間膳寢門，高柴之未嘗見齒，殆無以過也，會上親拜曜魄，加雲麾將軍，余如故，所冀坐登軍首，秉節開邊，何圖天不遺，梁岳頹峻，天寶四載二月二十九日寢疾，薨於東京道政坊私第，春秋六十八，二京名流聞之，莫不垂涕，夫人太原縣君王氏，擢質華宗，分輝李徑，蘭薰雪皎，玉潤金聲，始光四德之規，終應兩門之慶，禮雖判合，命虧偕老，去開元十八載七月四日終于思恭坊正寢，春秋四十七，昔年半死，已參龍門之桐，今日全沉，更蒔牛亭之柏，以天寶四載四月二十二日合葬於洛陽縣平樂鄉之原，從周禮也，哀子西河郡開遠府別將智通等，孝以因心，柴毀骨立，仰思先閥，勒石神逵，僕雖不才，敢述高跡，其詞曰，崇崇厥先，系彼全趙，晉氏東伐，隨軍桑沼，謫罪撫人，父賢子詔，高宗左眄，曜武襄平，搜訪遺逸，攜手同行，公之潛輝，時人未識，天啟宗聖，妖生紫極，銜威慶宮，殄彼韋賊，日月更朗，京華再邑，攀龍得志，受賞清朝，垂朱曳紫，武烈戎昭，三命戎期，雙需漸發，薤唱悲露，松門吊月，懍懍貞風，千齡靡歇，處士弘農楊坦撰，
唐故綿州涪城縣丞吳郡張府君墓誌銘並序君諱承祚，字，吳郡嘉興人也，昔子房輔劉，裔分吳國，自時厥後，世濟忠良，高祖陳豫章尉，曾祖隋徐州司戶，祖後胤，國子祭酒，贈禮部尚書，父小師，虢州朱陽縣令，蒞民典樂，郁映當時，黃綬青旌，蟬聯具美，公即朱陽府君之少子也，率性孝友，立身貞毅，門地勳華，承恩入仕，解褐授始州參軍事，再轉綿州涪城縣丞，參卿之才，必資孫楚，邑丞之任，幾屈桓譚，問望風儀，久留公府，清能美政，遠播岷峨，惜年壽之不登，痛謀猷之莫展，以神龍二年四月廿三日寢疾，卒於涪城之官第，春秋六十有一，夫人河東裴氏，水部郎中思慎之元女也，蘭桂其芳，金玉其質，蘩懿範，尚在閨門，桃李仙姿，早凋泉壤，嗚呼哀哉，繼室清河崔氏，柔婉其德，慈惠其心，履玄寂道，遠非有相靜而棄世，其如寢焉，嗚呼哀哉，以開元廿八年十一月廿九日合遷祔於洛陽平陰鄉之原禮也，嗣子琰，等痛深欒棘，哀纏屺岵，終天永辭，卜地從吉，公之季女，為沈之嬪，初笄有行，所天又殞，撫孤杖禮，爰舉眾喪，自此之為，皆從於己，古之孝女，何以尚茲，公體識沖遠，風神整峻，居官以清，執事惟敬，典言美行，在明代而共傳，茂德休風，刊貞而不朽，銘曰，清洛逶迤，維嵩峨峨，公之宅兆邙之阿，南瞻滿目兮傷如何，寂寂佳城秋月過，高風素烈長不泯，萬古千秋寧謂多，
唐故梁郡喬公墓誌銘並序公諱崇敬，字崇敬，其先軒轅皇帝之苗裔，家族京兆，渭南人也，曾祖達，驃騎將軍，期城郡公，祖寬，左驍衛將軍，營，幽二州總管，父琳，朝散大夫，揚州江都縣令，饒州司馬，皆積德永年，垂裕不朽，公稟山嶽之量，蘊河海之靈，禮樂承宗，信行推最，調逸許由之跡，詞高潘岳之風，臥石飛泉，心乎愛矣，簪裾章甫，高謝若遺，每衣褐杖藜，安於藪澤，嗚呼，巢影難駐，生涯有期，春秋三，長安元年十二月五日，卒於仙郡之別業，以開元十五年二月廿九日，葬於邙山之阜禮也，次女李氏五娘，臨穴主喪，遂為銘曰，伊昔喬侯，德行其休，山林長往，滌慮蠲憂，於洛之北，崇邙之巔，佳城長，碧海成田，
唐故河西節度涼州左司馬檢校國子祭酒兼御史中丞上柱國隴西李府君墓誌銘清河張球撰公諱明振，，其先即武昭王之苗裔也，綿跡紆遠，列，皇祖大賓，唐贊善大夫，祖，兼御史中丞，父恩，任敦煌錄事參軍，府君之生也，齠齔歲已去童心，逮冠，頗以韜鈐見重麾下，大中初，輔政轅門，經略河外，討蕩吐蕃，先登執馘，有慶忌之勇，方期分閫維城，繼先人之，悲也，當龍紀二祀七月十六日敦煌縣漠高里，從吉兆也，夫人南，拜左神武統軍兼司徒，贈太保，沙州敦煌縣尉曰弘願，次將仕郎，簡，次曰弘益，女適南陽張氏，其於繁雲，球故揭其大，防陵谷之變，銘曰，猗歟哲人，世嗣群官，繩於佩，嚴而不竣，仲由化蒲，庭謂清閒，公之從官，中興之間，提戈河右，宜宗承乾，有勳有爵，而末登壇，倏以雲歿，高松麓原，隴西之志，紀於萬年，大順，
唐故朝議郎行通事舍人京兆杜公諱元穎夫人臨清縣君崔氏墓誌銘並序夫人博陵安平人也，其先齊太公之後，支子封於崔城，因以命氏，曾祖弘壽，隋獲嘉侯，祖萬善，皇朝左監門將軍，考操，潤州刺史，皆人傑也，人慕靈和淑，懋行貞良，承大賢之義方，得公宮之憲矩，年十有六，歸於杜公，作配德門，式揚休范，年廿有三而杜公即世，衛儲早逝，共姜靡他，誓歸室之期，勤徙宅之教，藐爾孤稚，倬然有成，男擢茂才，女歸華胄，閨儀閫訓，時論高之，以開元廿七年七月十二日終於洛陽尊賢里之私第，以其年歲次己卯十月庚申朔十四日癸酉權窆於河南縣平澄鄉川之原禮也，男遵，符離主簿，早卒，孫剛，外孫孚，並至性純深，永懷泉壤，乃志幽隧，以揚德意，其詞曰，於惟令胤，載誕碩人，輔佐君子，克懋貞淳，共姜誓志，孟母求鄰，德門衰謝，令嗣沉湮，宣慈保人，乘化歸真，志九泉之幽宅，揚萬古之清塵，
唐故太中大夫隰州司馬慕容府君墓誌銘並序公諱思廉，字激貪，其先昌黎人也，昔黃祖誕胤，載表翔龍之符，玄漢開疆，俯枕繞蛇之塞，遂能雄圖倜儻，叱吒而御風雷，英略縱橫，鞭達而臨宇宙，運經百載，時稱八主，或握斗樞而臨禹縣，搖地軸而據天齊，前燕十一代祖，武宣皇帝，公其後也，曾祖紹宗，後魏光祿大夫驃騎大將軍儀同三司并州刺史尚書左樸射，薨贈尚書令，謚曰景惠公，追贈武威郡王，望重五臣，貴逾七佐，謀標玉帳，妙綜金壇，榮據文昌，寄深武庫，屬天厭魏德，運啟齊邦，公寵切宗臣，位高佐命，南摧侯景，北殄爾朱，功著元勳，名編齊史，祖三藏，隋金紫光祿大夫，河內縣開國公，和州刺史，淮南郡守父正則，隋隴州吳山縣令，並榮高紫紱，寵極翠蕤，淮甸振熊軾之榮，隴阪標龜之重，公朝陽表質，太阿凝銳，岐嶷之儀早著，籌策之志逾高，學以潤身，言必合道，文章禮樂，婉而在懷，仁義智信，行之即是，弱冠授左衛翊衛，附學明經，解褐授璧州司倉，成州司戶，既稱清白之規，用標貞正之道，轉授幽州漁陽，亳州仙源二縣令，幽方任俠之士，詩禮是兼，譙邑銷憂之鄉，絃歌自洽，爰加朝散大夫，尋降棣隰二州司馬，屬國慶車疊，榮級頻加，又授太中大夫，公下車蒞職，令問載揚，既標展驥之材，聲毗連率，未展佩龜之寵，位屈專城，豈期釁結殲良，恨深喪逝，以太極元年三月五日遘疾而終，春秋八十有三，夫人隴西李氏，昔季武子之西寢，已附雙魂，長平侯之北陵，更聞同穴，乃以其年十月廿四日庚申，合葬於洛州洛陽縣界北邙山，禮也，長子景，任滄州長蘆縣主簿等，膏腴令族，道義承芳，棣萼連華，芝庭接影，酷深風樹，痛結寒泉，擗厚地以增悲，高天而永慕，所以騰芳厚穸，勒范泉扃，式紀英猷，乃為銘曰，有熊錫胤，翔龍表符，搖蕩六合，併吞四隅，惟祖惟父，乃文乃儒，鐘鼎遞襲，軒冕交趨，惟君載育，珍逾照廡，學綜詞宗，識光簪府，擢纓筮仕，摶風振羽，十部風猷，一同規矩，翔鸞降德，展驥標譽，智測澆訛，材光撫馭，清白遠聞，忠勤遐著，寸晷易往，尺波俄遽，斗蟻宵動，嘶驂曉發，索索松風，蒼蒼隴月，雅範騰美，芳徽難越，一紀泉扃，千秋同穴，延和，
大周故正議大夫行太子左諭德裴公墓誌銘並序公諱咸，字思容，河東間喜人也，魏晉之世，裴王著族，司空製圖，藏之秘府，天子探策，議在中書，公侯之緒克昌，河汾之靈無歇，曾祖孝忠，齊著作佐郎中書舍人，祖滌，隋司農丞，隨州司馬，考方產，唐侍御史，尚書比部，左司二郎中，雍州長安縣令，高才貴仕，盛矣國朝，祖德家風，存乎冊，公捨淳粹之精，受淵邈之量，九德資器，五行秀質，推誠為應物之先，強學為立身之本，行不苟合，義不取容，禮無廢於斯須，仁莫違於造次，居家以廉讓，事主以忠公，肅肅乎宗廟之，堂堂乎領袖之表，由是譽籍知己，宦成當世，解褐自益州導江尉，華州鄭縣尉，雍州灤陽尉，歷左台監察御史裏行，右台監察御史，殿中御史，行侍御史，文昌天宮員外郎，秋官郎中，給事中，太子左諭德，春秋六十三，維聖曆元年歲次戊戌八月景辰，卒於降化里，嗚呼哀哉，公爰始甲科，累從劇縣，四為御史，二為郎官，六載居給事中，一遷至左諭德，爾其儒業睹奧，吏職稱明，雄視憲闈，即百寮憚其亮直，光步禮閣，即三台推其書奏，及趨拜青巢，給事黃門，遙知闕下之車，不言省中之樹，著曰純謹，貫乎始終，皇凝念，春宮擇輔，俾羽翼於元良，咨調護於明哲，方將入補三事，式瞻萬邦，巨川濟涉，亨衢高寺，嗚呼，享年不永，眉壽曷期，劉仲雄生不為公，鄧伯道歿無子，名士慟哭，群臣赴吊，粵以其年十月己酉，安厝於北芒山之塋禮也，千秋館舍，一去郭門，大夫之寶劍不傳，少傅之黃金已散，顧惟恩舊，永悼音徽，子期既淪，奚知己，有道雲喪，無愧屬詞，留素車以何及，勒玄扃而在茲，其銘曰，顯允公族，於昭河紀，猗歟八裴，浩若千里，武庫宏傑，玉山映峙，為龍為光，世有君子，舍人濟濟，持中翼翼，歷選圖書，分播農植，厥考貞亮，古之司直，邦傢俱瞻，京縣是式，公實載輝，矯矯于飛，鐵冠掌憲，巢闈參機，忠貞允屬，問望感歸，俟登袞路，先范儲闈，浩浩陰陽，茫茫遷化，露無待，流川不借，夢起當春，彌留自夏，白駒過隙，玄需就駕，地入芒阪，山後漢陵，泉扃遽闔，焰徒凝，賓客相送，遺孤莫承，高門已矣，陰德誰興，
大周洛州永昌縣故趙府君墓誌銘並序君諱元智，其先廣平郡人也，夫微子朝周，郁興氏姓，大夫仕楚，獨擅文章，爾後英靈，時聞胤裔，曾祖卿，隋任懷州武德縣令，廉能撫俗，貞操不渝，祖良，隋任德州司士參軍，正直當官，高風尚在，父，唐明經及第，授文林郎，一經皓首，才喜登龍，九地黃泉，奄從驅蟻，君蘊斯嘉祉，生此哲人，粵在幼年，早馳嘉譽，乃千里之騏驥，為一座之顏回，既稟氣於沖和，亦傳芳於教義，詩書得性，冠蓋遺榮，雖混跡於光塵，獨負勁於松竹，屬有唐告禪，隆周應天，爰授武騎之勳，以崇錫氏之列，嗟乎，漳濱久疾，寒暑屢遷，藥餌無微，膏亡月不愈，奄以萬歲通天二年六月廿七日，卒於崇政之里私第，春秋五十有七，即以萬歲通天二年八月一日，葬於北邙山之阜榮村之北禮也，爰勒貞石，庶紀芳猷，桑海可移，蘭芬無沫，其銘曰，悠悠蒼天，杳杳黃泉，人死奚速，去而不旋，風驚寒樹，雲暗荒阡，佳城遽掩，春至何年，
志並序於黃石，相州林慮人也，祖諱社閭烈與星月禮貌淹等璋而並潤，諱仁誠動楷模人皆習懿詞翰變機金無憩運之以終，夫人孔氏，捧日之餘光巫山誕右內則之篇三重視春菊持銘遂乃孝望擬終春秋六十有八，大唐開八年歲次庚申三月甲申朔一日甲申合葬窆於慮縣北一十里東高西望太行，北至高崗，南臨洹水，平禮也，留劍同一匣，嗣子懷珍，上柱餘慶大等哀隴洛蒿痛之不春，庶無於清，乃為銘曰，自，
大唐故明經舉王府墓誌銘並序君諱師，玄行則，太原人也，夫淮源從筮，伊浦吹笙，筮派克彰，仙枝遠鏡，朱輪雕冕，自炎歷以超遷，雅量清談，在金行而郁映，高人秀士，於斯為盛者焉，曾祖深，周車騎將軍陽山太守，氣橫霄漢，精稟河岳，偉器英規，五百年之後，絳節青綬，二千石之良，化無忝於賈琮，譽何慚於郭賀，祖洪，周本郡從事，隋汾州別駕，望重當時，性非外獎，龐士元之州郡，抑有徒勞之屈，王休徵之海沂，是聞不空之詠，父隴，隋孝廉，貝州劍縣戶曹，皇朝定州安喜縣丞，杭州於潛縣令，識惟上達，行標高義，博考典墳，將拾青紫，初紆詞曹之劇，俄毗錦化之班，遷於潛令，像雷百里，綰墨一同，風雨畏灌壇之令，絃歌為武城之宰，君令幼奇，清通早慧，志諧棲隱，賞出風塵，每以黃老安排，特謂神仙有道，晚而慷慨曰，公孫始學春秋，遂銳意詩書，藻身庠塾，侍中重席，其所仰止，卻詵一枝，果升嘉擢，冀積善多慶，作德日休，永保龜齡，長延鶴壽，豈期藏舟易往，閱水難留，以咸亨元年七月十一日終於私第，春秋五十有六，嗚呼，宵台輟曉，晨露俄，一傷瘞玉之魂，久殞傳刀之胤，夫人楊氏，娥輝誕粹，婺彩凝禎，作配君子，聿光閫則，即得鳳凰之繇，方齊琴瑟之和，石火易飄，山雲遽斂，以長安元年三月二日終於私第，春秋九十二，以開元三年歲次乙卯十月己酉朔廿五日癸酉，合葬於河南縣來遠鄉原之禮也，椅梧傾鳳，始于飛，楚劍分蛟，俱沉逝水，長子福，靈州鳴沙主簿，次子藏，殿中監丞，嗣子思慶，孫齊由等，攀號永慕，罔極凝哀，昔懷靜樹之悲，今申負土之，酷訴遺訓，稱伐泉壤，式題不朽，乃作銘曰，受氏逖矣，高系悠然，佩刀惟孝，駕鶴其仙，英奇間起，軒冕恆傳，惟公挺生，惟岳誕靈，幼稱嘿識，晚擅經明，不游塵雜，豈重簪纓，爰彼淑質，作配於室，桂魄騰，星津降匹，玉匣遽分於蛟劍，瑤琴痛乖於寶瑟，遷神卜宅，建塋啟疇，俯而依邙，溫洛而背洪流，歸魂厚夜，勒石泉幽，蒼蒼松柏，幾變春秋，
大唐張氏故郭夫人墓誌並序蓋形消天地，氣稟陰陽，雖天壽分其兩端而生死齊乎一致，夫人郭氏諱華嚴，太原父獎，並河朔英傑，山東領袖，夫人資坤毓粹，則兌呈祥，夙奉箴訓，載光儀範，年十有六，適於張氏，柔順之敬，詞色弗違，承祧之禮，享奠無闕，至於整齊四德，勤修眾行，烈娣仰其嘉猷，里族欽其盛德，攝理乖候，因成沉瘵，粵以大唐開元七年十月十四日終於寢，春秋三十有二，嗚呼哀哉，潘生帳里，空餘拂簟之悲，張子台前，無復盡眉之寵，即以其年歲次己未十一月卯朔七日辛酉，殯於相州城西北二里，祔於大君之舊塋禮也，嗟呼，歲時流謝，陵邑貿遷，式紀貞石，用彰不朽，其詞曰，春林布華，朝雲散，克昌母訓，聿光嬪則，乃孝無替，其儀不忒，悠哉萬古，欽茲四德，
唐故和州歷陽縣令孟君墓誌銘君諱公行，宇遵道，平原平昌人也，昔文王開基，周詩播其遺，穆伯命氏，魯史贊其餘風，暨乎秦漢已前，魏晉之後，擊鍾陳鼎之貴，經文緯武之英，咸布在方冊，可略而言矣，高祖謇，魏散騎常侍，殿中尚書，出除平州刺史，薨，贈幽州刺史，縊曰簡公，位亞三台，功侔十亂，人倫仰其風格，社稷以為棟樑，曾祖干，魏光祿卿，秘書監，營州刺史，薨，贈青州刺史，謐曰貞侯，籠括風雲，卷懷日月，祿彌多而家益儉，爵逾重而心不驕，祖，魏司空公威之弟，僕射季之兄也，除衛尉，廷尉二寺卿，懷州刺史，牆宇崇邈，神姿清遠，貂蟬交映，花萼齊榮，至若楊彪五公接軫，王鳳五侯俱拜，顧我而言，彼有慚德，父仲康，齊驃騎大將軍，銀青光祿大夫，都官郎中，大理司直，北豫州長史，城皋，廣武，北平，漁陽四郡太守，英華外發，冰雪內凝，砥名行以厲小人，弘信義而接君子，故能緝熙帝載，領袖時宗，壯績鴻猷，沒而不朽，君誕英哲之胤，承通德之門，早挹波瀾，蘊陵雲之氣，夙聞禮教，成樽節之儀，言為的，行合規矩，萬頃難量，千里斯應，齊武平二年，君才志學，閥府儀同三司崔季舒衿待士，光選府寮，以君地胄清華，奏補參軍事，周平東夏，委質而歸，大象元年，畢州總管府戶曹，轉滁州刑獄，遷西譙縣令，君三端無滯，五聽若神，吏皆斂手，民德，有隋革命，旁求雋傑，開皇二年，授吉州兵曹，十二年，授同州司士，十六年，授司倉，二輔神皋，八川都會，苟非奇士，居此職，仁壽二年，應詔舉為雍州咸陽，君以寬濟猛，用簡治煩，凶渠攝氣而惡，猾黨畏威以從化，煬帝以三川沃壤，彼同，乃棄偏據之小，處宅中之大，背河溯洛，揆景瞻星，銓擢時髦，崇茲壯觀，授東都大監丞，九年，遷將作監丞，俄而炎精雲暮，水斗山亡，鑾駕飄淪，長蛇縱毒，拔足無路，垂翼虜庭，大唐膺千年之期，允百靈之望，財成天地，一車書，君重睹休明，親承皇鑒，武德四年，奉敕檢校營造，八年，出和州歷陽縣令，君下車布政，觀民制范，刑禮兼設，不肅而成，庶享如山之壽，奄遘彌留之疾，貞觀六年八月廿日終於官舍，春秋七十有五，民庶感德，大臨門庭，回轅之日，號送逾境，七年四月戊申朔十四日，歸葬於洛州洛陽縣清風鄉月城里，惟君資孝友以立身，稟仁愛而為性，雍容文雅之囿，逍遙墳素之場，逸彩雲浮，清風月亮，矜嚴易睹，喜慍難窺，皓皓焉，森森焉，若碧海之澄波，鄧林之聳干，歷仕四代，無虧一德，安乎卑位，悔奄不生，可謂卷舒隨時，窮通達命者也，而福善無徵，逝川易往，溘軫中楹之夢，遽為埋玉之冤，嗣子玄鏡，訴穹蒼而不逮，擗厚地而拊心，痛嘉猷之眇嘿，托玄石以流音，銘曰，酆邑開原，魯邦纂系，自茲厥後，賢良無替，昭穆重暉，簪裾弈世，聲振金石，芳逾蘭桂，惟君挺生，玉潤冰清，齠年著稱，白首馳名，操刀制錦，功立行成，恩沾故吏，愛結遺氓，風，悲哉落暉，生浮世促，吉往凶歸，號天永慕，泣血長違，悠悠終古，無絕音徽，
大唐故穎川郡許府君墓誌銘並序夫銘誄者，是幽隱之序錄，為異代之章呈，即府君承輔相之後裔，因官隨任，枝蔓流離，置別業於斯，而胤於魏州館陶縣人也，翁諱朝，考諱政，府君諱和，府君直從筠岳，量宥江湖，道德齊肩，祿祿不仕，軌範之至，為世之規模，訓勖成家，為鄉邑之領袖，恭敬字仁，遐乃孰不具瞻，豈謂筠將變，椿柏虧齡，壽之有期，倏然風燭者乎，享年八十有七，去龍紀元年十二月二日終於私第，今有夫人吳氏，番守於家，節義忠貞，自乃夫喪，哀毀形容，玉筋寒灰，嗥懣難許，有嗣子二人，長曰神通，次曰神會，皆從教誨，深達人倫，晨省在躬，閭巷憐之，孝矣，攀仰而血淚盈襟，昊天罔極難報，有女一人，八娘子，已適王氏，是以罄力崇墳，而備禮殯焉，遂至大順二年辛亥歲十月十七日厝於魏州館陶縣堂道鄉高固村先塋之原也，墳勢南臨長道，北次橫溝，東瞻馬固之，西鄰漭水，慮千古之枯榮，陵谷遷移，爰命斯文刊石，彰於後裔，乃為詞曰，鄂鄂弘仁，德行嘉聞，才略推眾，抱氣風雲，哀哉良木，俄爾沉淪，魂歸東逝，腸斷孤墳，景福，
大唐故上騎都尉李君墓誌銘君諱政，字玄安，魏州貴鄉人也，隋東都河南令之孫，唐宜州司士之第二子，十指發擇仁智，挺奇才於蘭畹，高山難仰，崇峻宇於宮傭，器蘊藍田，調諧金石，志員教，又窮王人之閫閾，性好鍾律，盡絲竹之玄妙，善屬文藝，樂兆優遊一面，結交通人，許其家聲，既而福善無效，報施歟，產眼流人，以顯慶四年七月四日，終於萬年縣平康之里第，春秋七十有一，以其年其月七日，葬於川鄉之界也，丹壑有變，夜台無曉，冀銘以德署，庶齊芳於黃鳥，其刊銘，，是曰良弓，鏗鏘雅度，肅穆清風，典，芳逾桂叢，哀深滅性，堂，帷徒掩，寒床鎮空，荒涼孤墜，理玄，寂寞千載，無終，
大唐故泗州漣水縣主簿范府君夫人柳氏墓誌銘並序君諱褒，字彥褒，會稽人也，因官遷播，今為河南郡人焉，原夫樞電降祥，克讓劭於唐典，茅錫祉，盛烈光乎夏盟，其後光葉瓊柯，疊華聯彩，昭彰簡素，可略言焉，祖弘，隋涿郡薊縣丞，商徵弦哥之音，磨制錦之刃，父懷，隋荊州枝江縣令，化移晨，恩洽霄漁，遠靜灌壇之風，迥感江陵之火，君毓悴驪浦，孕溫虹岫，風神韶曠，器局淹華，博聞經史，談幽賾，既而譽光拾紫，望重金，出空谷而牽絲，謁承明而結綬，以永徽四年，釋褐集州符陽縣主簿，又轉泗州漣水主簿，聲溢荊門，風宣楚塞，幾牘賴具脂粉，寮推具直繩，既而解印淮泗，保閒伊洛，上東從長往之娛，下澤偶少游之賁，庶祈丹於九轉，俄夢奠於兩楹，彼蒼不仁，奄摧人范，以總章二年正月十六日，終於敦厚里之私第，春秋七十有二，即以其年二月廿四日，卜兆於平樂原邙山之陽，夫人河東抑氏，梁并州司馬徽之孫，陷汴州錄事參軍行之女，夫人寶婺華，娥誕彩，柔順體於幽性，貞明照於靈襟，爰甫初笄，作配君子，慶昭陳鳳，契洽齊魚，肅事延，敬恭蘋藻，淑慎彰於婦德，令范弘於母儀，方徙第而無愆，比斷機而有裕，未極潘輿之樂，先積孔川之嗟，以上元三年六月廿五日終於敦厚里，春秋七十有七，即以其年七月七日祔葬於君之舊塋，禮也，惟君夫人降天地之德，含陰陽之，忠義甄性，貞順載懷，未嘗以善惡加人，慍形色，璁珩匪重，以言行為璋，黼黻可輕，以道德為冠冕，而山靈葉，不傳秘於煎金，東岱遊魂，竟結欷於淪玉，嗚呼哀哉，嗣子守元等扣地無從，號天靡及，恐陵谷貿於桑海，紀盛德於，其詞曰，於赫洪源，系唐之胄，盛德大業，崇基遠構，珠璧聯華，芝蘭迭秀，甯實才博，丹惟道富，顯允作配，芳猷泉塞，昭晰母儀，溫柔婦德，及魚光訓，斷垂則，動止有禮，敬恭無忒，山嶽降靈，娥婺垂精，體陰陽而合德，與琴瑟而諧清，冀液金於靈府，忽埋玉於山楹，沉沉隴路，松垌，填結愁之色，長慘悲風之聲，聲音徽其不昧，摭遺范於佳城，
大唐故朝議郎行鄭州管城縣令上柱國楊君墓誌銘並序君諱璡，字景昭，弘農華陰人也，原夫鳥旗魚燎，有周武之興王，旅矢彤弓，有晉文之啟霸，此之謂厥初也，西河鼎盛，乘朱輪者有十，東洛台階，服華袞者有五，此之謂錫胤也，若乃飛鳳入夢，文足以經邦，藝馬從權，武足以禁亂，緝熙盛業者，則代有人焉，曾祖仲達，皇朝金紫光祿大夫蔡州總管上柱國魯國公，分命居蔡，俾侯於魯，方事斯委，厥功茂焉，祖行模，皇朝通直散騎常侍，息州刺史，義陽郡開國公，事君以禮，接珥貂之寵秩，御下以明，典憑熊之英鎮，父武越，右衛勳衛吏部選，初游武帳，暫隨列於彤庭，載踐文場，應常調於清覽，已而薄榮去羨，全高養德，公有采含粹，枕仁席禮，玄談袞袞，道豈虛行，貌堂堂，動而成則，直而不訐，和而不撓，文章沉雅，景純之筆五色，載籍貫穿，康成之書萬卷，林宗道王，時人持角以希風，文舉神聰，司隸辟門而不暇，豈星奇岳秀，筠勁明之謂歟，弱冠左衛翊衛，拜洛輦腳，解褐貝州參軍事，策名警衛，預窺溫洛之圖，命我參卿，且蒞清河之郡，秩滿遷潞州司功參軍，轉懷州司法參軍，蕭公入漢，因主吏而申謀，孔子歸魯，居司寇而窒訟，朝廷知其利用，乃召公當造興泰宮，於是掄楚材，訪班匠，爰經爰始，巍乎煥乎，帝疇厥庸，納涼斯竿，有制授光祿寺主簿，御膳攸主，饔人以察，為親累左降饒州司倉參軍，尋改棠州司戶參軍，君子孝道，不以晦明易節，貞璞含輝，不以相亂，恬然體命，曾不嬰心，既而海稅孔殷，睹紅粟之流衍，版圖精秩，編黃堂之雅譽，發自皇揆，令復舊資，加上柱國，授鄭州管城縣令，地雄奔駟，門息斗蛇，公乃禮以耕之，陳義以種之，講學以耨之，播樂以安之，化未及幾，郡以為最，撫鄭君之風俗，政是用和，憶陶令之田園，歌歸去，童兒在野，瞻彩雉而猶馴，耆耋攀車，望仙鳧而不逮，方欲擊溟海，摶扶搖，摩蒼穹，捧白日，嘗見其進，未見其止，加以跡寄人間，心融焉覺，不知肉昧，非為聞韶，潛識牛車，實稚觀法，粵以大唐開元八年六月十九日，春秋七十，卒於懷州河內縣之私第，歎及朝野，涕姻族，嗚呼哀哉，以其年十月卅日窆於河南府北邙山平樂原之禮也，魂輿旖旌，歷河橋而西度，明旌聯翩，素邙山而北卷，嗣子岌，蒲州安邑縣尉，詩禮夙聞，溫清坐隔，心永慕，泣血增惕，見霜松之已森，恨月塋之長寂，慎終追遠，每伏於楹書，相質披文，願旌於丘石，其詞曰，雄雄鼎族，食菜楊，序積慶，鳥環貽芳，異人角立，休有其光，祿以逮親，學而從仕，聿厥德，必復其始，所蒞有聲，人用康止，俗承染練，官惟綰墨，規矩四流，韋弦雙得，位不充量，來京國，雅業未究年不還，卜其宅兆兮北邙間，哀哀孝子兮泣以攀，松風緊兮隴月閒，頌音德兮留茲山，
故晉康公主墓誌銘並序翰林學士朝議郎行尚書兵部呂外郎柱國臣盧深奉敕撰翰林待詔將仕郎守涼王府諮議參軍臣張宗厚奉敕書翰林待詔朝請郎守殿中省尚捨局直長柱國臣毛知儔奉敕篆蓋晉康公主高祖太宗之遠孫，憲宗皇帝之曾孫，宣宗皇帝之孫，今上之第三女也，咸通二年生六歲，以七年七月二日薨，是月卅日葬於萬年縣川鄉尚傅村，禮也，聖唐奄有萬邦，肇造區夏，揖讓而開鳳歷，謳歌而啟龍圖，聖祖神宗，重光奕葉，式被景化，至道邁於羲軒，允塞皇猷，盛德超於舜禹，元元豐阜，親親葉和，資仁孝為教先，諒慈愛為理本，維城之固，建茅社以制大牙，公宮之榮，分井賦以重湯沐，公主年未資於姆傅，禮近就於詩書，邇蘊妍華，才凝淑艷，含芳欲吐，擢秀方滋，仁惠信於生知，敏晤深於天性，將俟肅雍之范，以從桃李之時，然後築魯館而乘龍，秦樓而下鳳，豈謂靈芝呈瑞，遽凋葉於金枝，皎月初生，忽沉輝於銀漢，皇情悲矚，遇物追傷，爰命侍臣，志於貞石，銘曰，上天眷命，於我唐，道邁五帝，功軼百王，穆穆清風，明明耿光，澤被四海，化洽萬方，洪源不測，寶祚無疆，帝子天孫，載繁載昌，乃誕婉淑，鍾愛聖皇，蘭蓀待秀，桃李期芳，爰建湯沐，遂崇徽章，朝坼新花，夕落嚴霜，宸衷矚念，睿旨情傷，馬鬣封新，泉台夜長，乃刻於石，以永不忘，中書省刻字官臣強琮刻字，
唐故括州遂昌縣令張府君墓誌銘並序滎陽鄭稷撰公諱先，字普賢，范陽人也，晉司空華之後，曾祖剛，隋大業中為雅州司法，生王父期，唐州永壽丞，則又無祿，世早隕命，皇孝善，纘承丕業，德允，有高才，而無貴仕，官止陵州貴平令，非其所也，天誘其衷，誕育良嗣，蘊靈積秀，乃萃於公，公聰明正直，博聞好古，學無常師，道一以貫，而尤精墨妙，早鳴譽於天下，弱歲秉筆，繕錄王言，周旋翰林，有年數矣，國之爵賞，胥及逸勤，竟以校功，一命補彭州導江尉，既藝，蔡蒙底績，雖鴻漸於陸，位屈南昌，而鶴鳴在皋，聲聞上帝，天子復申，命公直中書省，仍授左司御率府倉曹，舊猷，踐加命，兼官總務，公實宜之，屬會府後時，擇京職之良者，令督過郡，在邦必達，蒞事許人，乃以公為亳州錄事參軍，閒邪綴，賞善德，有條不紊，若網在綱，秩滿，補括州遂昌令，於時東吳阻饑，人越茲蠢，先是從政，率多曠官，淫縱豪強，暴蔑鰥寡，以故編戶流冗，十四五焉，公於是董逋逃，詰奸妮，振乏絕，出滯淹，教之誨之，飲之食之，人得，政有經矣，洎南至陰復，國家告虔於圓丘，雲物必書，雷雨作，紫泥天降，朱紱方來，無何，有制加公朝散大夫，尚德也，寵章建，大位未躋，公乃慨然，感梁生之言，懷束公之志，辭祿謝病，考盤園，春秋四百有五十甲子，己年九月，哉生魄，寢疾，終於懷仁坊之私第，灼龜不食，乃權殯於洛師東偏，夫人扶風郡君，南康丞之季女也，閒家生饋，令儀淑德，斬焉在襄，中月而覃，天不遺，薦降鞠凶，哀哀門子，在疚，宅兆雲卜，日月有時，啟杜氏之西階，祔周公之前曲，即以開元廿年灘歲如月壬寅合葬於平樂鄉之原禮也，敢憑實錄，乃為銘云，受氏分族，宅幽都兮，世祿保家，貽孫謀兮，明時綰墨，蒞東吳兮，不惠不傭，殲良圖兮，仁焉終，智焉斃，豈天乎兮，同穴邙丘，國城隅兮，
唐故彭城郡洪府君夫人張氏墓誌銘並序夫人張氏，其先清河郡人也，高曾近祖，賁丘園，夫人門傳素清，閨闈禮則，三從禮備，四德有聞，六行光著，華冠於朝日，瓊度比於秋霜，自笄之年，歸於洪氏，奉事舅姑，兢兢之禮，孝敬於夫，如同賓友，內外和顏，順柔親族，何期府君早逝，已經廿九載，夫人即以大中八年，歲次甲戌，七月廿六日，終於揚州江都縣贊賢里河界之私第，春秋七十有二，男曰抗，承家孝行，禮義立身，凡與人交，久而益敬，遇遭哀苦，匍匐心腸，號天泣血，即以當年十一月四日安厝於江陽縣郡城之東嘉寧鄉五乍村，啟故先歿府君之塋，同歸合祔，並棺千載，古樹松風，月照泉台，日歸西海，刻石紀墳，乃為銘曰，樹風悲，愁雲月苦，一閉泉門，宛然今古，
僅存左下部，其容淑服勤母儀，恭子保宜夫家，厥夫上柱國漁陽田仁德之孫，上操之長子，克生令嗣，長子曰神功，才兼文武，位至左驍衛將軍，次子曰休立，州達雋府別將，並痛憂聽天之暮齒，攀號岡極，顧復長悲，越以二年一月八日卜其宅兆於薊城四南廿里正禮鄉南胡禮也，嗚呼哀哉，恐天長地久，音塵寂寥，敬曰，氏陽雍仙兮裔孫子，作嘉媛兮田居士，翼振淨行兮冀延祉，那短齡兮忽雲已，歸重壤兮兮表荒杞，木千秋兮長沒齒，嗟世路兮皆若感行李，
大周上柱國高君墓誌銘並序君諱邈，字行淹，渤海人也，昔有隨遷業，皇唐啟聖，惟曾與祖，輔德成功，榮擅當時，名流寓內，父卿夙挺英節，早申武藝，臨凶對敵，若孫權之佐吳，橫戈出塞，似淮陰之輔漢，雖分茅割邑，有謝於金貂，而坐樹論功，豈珠於馮異，公既負天姿，性包仁勇，功成受賞，勳高於一時，辭祿養親，孝聞於九族，豈謂福緣無驗，積善多違，天不留，風疾俄及，爰以歷年月日卒於里之私第，即以辰遷於平鄉芝里禮也，哀子滿，崩天甄絕，泣血無追，想陟屺而何依，相風枝而罔極，既而龍盾就駕，飛旋啟行，楚挽咽而無聲，愁雲浮而不動，嗚呼哀哉，夫歲月有遷，古今異延，人事無定，芳言不易，相墜路之生陰，敢傳聲於貞不，詞曰，功由業慶，德以頌宣，時惟多士，代不乏賢，勳高弦下，忠惟孝先，忽問庚服，俄逢已年，其生守正，其死歸全，望松塋之已橫，冀貞不之方傳，聖曆元年十月二日戊子之銘，
大唐路氏故夫人墓誌銘並序夫人諱玄式，其先扶風人也，粵若伏波流譽，威名振於北軍，持節騰聲，宏功建於中壘，自茲已降，弈葉重光，曾祖深，隋任驃騎將軍，陝州刺史，題輿效積，大樹標功，方籍理於外台，亦擅能於分陝，祖財，唐任豫州司馬，天下令望，海內具贍，既著於官聯，化亦兼於鄰邑，父玄式，唐朝任曹王友，朝散大大，上柱國，行陳州司馬，言出無擇，動必中規，前作范於天人，後分榮於陳郡，夫人弱不戲弄，雅善風儀，克振徽音，嗣揚洪烈，動必從於保傅，退無捨於詩書，孝友因心，沖虛得性，手執箕帚，躬親紡績，內言不出，中愧韋修，邦族仰其柔風，宗姻傅其淑問，何圖壽仁虛說，與善徒欺，千未窮，百齡俄荊春秋年卅九，終於私第，粵以神龍二年歲次景午八月壬申朔一日壬申，殯於北邙山澤村西南原也，嗚呼，生涯遽盡，棄而偏沉，晷運遄侵，委鳳桐而半死，齊體路循范，生綺簟，思盡莊樓，賓館屢忉於文，玉屏幾傷於余桂，勒銘幽隧，永芳猷，爰不才而為頌曰，天姿琬順，婦德幽閒，蟬聯茂族，舄弈高班，百齡遽盡，千祀無還，月苦荒穸，風悲斷山，沉形地下，流聲代間，
大唐趙君墓誌銘並序君諱昭，字孝明，隴西天水人也，自有晉開疆，子余為棟樑之宰，大漢恢寓，充國為舟戢之臣，自茲已降，代有人焉，茂實英聲，光照圖牒，祖義，武陵郡丞，父，河內西曹掾，咸宣政績，各樹風聲，民望璋，世歸瑚璉，君弱不好弄，長亦不悛，幼而克家，爰前蠱，屬大唐膺歷，委質干戈，武效力宣，纓情好爵，性玩琴酒，志悅詩書，敬愛忘疲，遘茲沉疾，福謙莫驗，積善無徵，將期百齡，奄成千古，以貞觀廿二年歲次戊申二月壬子朔，廿九日庚午，終於私第，春秋六十有七，青珠始，里門掇杵臼之聲，白驥初巾，行李起涕零之泣，即以其年三月辛巳朔，四日甲申，殯於邙山之陽禮也，胤子昆季，悲悼難居，痛罔極之恩未報，怨風樹之條不停，越禮過哀，幾將滅性，懼陵谷之有改，憑金石之不遷，爰勒風徽，庶傳無朽，嗚呼哀哉，乃為銘曰，茂族繁衍，歷代簪纓，居晉馳譽，在漢飛聲，武陵河內，撫政專城，之子克紹，德纂前英，歲序易循，數有勸難益，厥疾彌留，奄從窀穸，行路淒悼，諸孤毀瘠，紀此清風，勒茲泉石，
唐故臨黃縣栗少府墓誌銘並序維貞元四祀正月庚戌朔五日甲寅，范陽栗君遘疾卒於陽郡官舍，享年肆拾，於戲，昔孔宣父稱秀而不實有矣，悲夫，君諱涗，字獻實，王父諱宏，皇恆州真定尉，父諱璦，皇海州別駕，祖宗冠冕，代纘徽烈，蒞政弘優，素范惟遠，君以弱誓志，勤學師古，奉訓克家，聲聞於外，解褐奏授澶州臨黃尉，服義仰德，姻於明η，惟我台長隴州防禦使，京兆蘇公君之外舅也，親之厚之，情禮且深，君遂辭歡庭闈，只覲東武，徘徊累月，戀我德義，未整回駕，寢瘵漳濱，天乎降災，殲我良人，吞恨白日，芳猷永謝，地扼寇戎，烽候時警，來歸河朔，寓魄邊庭，越以其月十二日辛酉卜宅，權厝於之西北原，禮也，嗟乎，萬物遇春而榮，系君及春而逝，暫違色養，遽隔重泉，修短雖同，露曦何早，叫叫幼子，哀哀夫人，泣送墳隅，悲感行路，顧慚薄劣，承命惟志，文曰，生則有死，萬古同途，名志未立，能無怨乎，慈親在遠，獨歿窮邊，權窆羈魂，仁人痛焉，
大唐吏部將仕郎范陽盧府君妻馮氏墓誌銘夫人姓馮氏，長樂信都人也，漢光祿動奉世之後，燕昭成皇帝七世孫，宗流橫瀉，控溟渤以疏源，懿德是生，挺璋而播美，中尉老南，佃喧睛全，西河宏略，業著於佐時，清徽芳烈，郁乎緗篆，五世祖熙，魏太傅太師太尉公錄尚書事，贈大司馬，昌黎武王，加黃屋左纛，備九錫，曾祖子琮，齊開府儀同三司，吏部尚書，尚書右僕射昌黎公，祖慈明，齊中書侍郎，儀同弱，惟悌，辭榮不居，歸依正覺，妙體真如，名揚朝，行州閭，度汪汪，清風肅肅，爰樹良田，，庶延遐壽，▲如何▲不叔▲▲▲▲▲▲▲▲▲▲▲▲司，隋尚書兵曹郎，贈民部尚書，父怦，尚書兵部郎中，守呂州刺史，夫人早標令淑，夙表幽閒，得婉順於天姿，服禮教於師氏，春秋二十，歸於盧族，始弘婦德，終備母儀，降年不永，奄先晨露，貞觀十六年正月七日，卒於呂州永安城，春秋二十九，即以其年十一月二十日遷厝於洛州洛陽縣，權而窆焉，嗚呼哀哉，其銘曰，淼淼源流，苕苕楨，晉郊錫社，周京維翰，佩陸離，丹青輝煥，丞相輔秦，將軍佐漢，展矣靈慶，猗歟世祿，德蘭香名，望高洪族，永言垂裕，誕生貞淑，覯止則夷，禮容斯穆，爰自初笄，以佐君子，惠姿外映，閨儀內理，服習組訓，肅恭嚴祀，豈言蘭質，遽沉蒿里，居諸迭耀，勞息代遷，菱寶匣，塵暗瓊筵，深松蔽景，荒隧沉煙，一歸大夜，長悲小年，
唐故清河郡崔府君墓誌銘並序公諱勗，字寶，其先出於博陵，家居洛陽，今為洛陽人也，公世本賢豪，門承積慶，志心儒學，尤精利道，自幻及於皆以忠信哲智，性高通幽無滯，能孝於家，施於有政，怡道自安，恬神養肆，皎潔廊硌，鮮枝摧逝，嗚呼，享年有九，薨於洛陽縣仁風里私第，夫人梁氏，稟禮葉和，范宣閨則，外融淑令，內秉明德，何傷修短，巢疾遺流，舜華先落，逝水長歸，佳城夜台，永同窀穸，嗣子叔貞，次子叔則特秀，早趨庭而受訓，因束髮而從仕，效左羽林軍，有女三人，長曰真娘，次曰大順，小女小順，悉以毀瘠號天，悶擗訴地，先王有制，哀忘未懷，即以大和八年仲冬月有十四晷運吉日，合祔邙山河南縣白塔之前，陪先塋之左，叔貞感罔極之恩，罄家備事，寂寂九原，空悲封樹，以繼多年，歆龜勒石，芳傳子孫，故為銘曰，禮教不朽，嗣業無虧，宗族相續，承向在維，天轉地變，山河平移，鐫石藏銘，以記他時，
大唐衛州故司馬王善通墓誌銘並序原夫系閨鍾山，根深麗水，曾則冠軍周室，祖乃開府聯蔭，父百里弦哥，三司隋代，史冊詳矣，可略言焉，君諱玄，字善通，琅琊臨沂晉之後，武德敕授韓州參軍事，貞觀除雍州萬年縣尉，永徽改洛州河南縣令，顯慶敕授汜水縣令，字邑馳聲，匪無譽於洽雉，調氓播美，實有績於棲鸞，轉衛州司馬，軒庭絆驥，虛設牛刀，魚位未登，奄從鶴版，龍朔三年七月十六日卒於公館，春秋六十四，麟德元年十月十一日遷厝洛陽西北十里，恐海變桑田，勒茲銘粵，玉閏金鋼，冠軍開府，周代紳，隋朝台輔，父臨五鄙，子弼千里，孝顯楹鸞，忠彰桑雉，屈若龐統，枉如仲由，三魚未展，一鶴已收，身去泉戶，名留史藉，海兮桑田，功保於金石，
大唐故抱德幽棲舉部常選天水趙君墓誌銘君諱知儉，其先造父之後也，封於趙城，故為趙氏，至趙嘉子與秦主西戎，因居天水焉，十二代祖融，漢黃門侍郎，領右扶風，時人號為關西鳳，曾祖剛，字僧慶，周黃門侍郎，開府儀同三司，浮陽郡開國公，食邑一千四百戶，利，沙等十四四州諸軍事，祖巒，字秀容，隋開府儀同三司，遷，洮二州刺史，建城郡開國公，並濟時之器也，頻承朝渥，出入中外，儀既同於三司，邑亦加於千戶，父傑，字武貴，皇千牛備身，益州歸德府果毅，州招慰討擊使，除左屯衛郎將，參佐軍州，吐納綸結，文之將行也，喻襲蠻落，侍衛階墀，武之將用也，國之二柄，唯文與武，斯可謂尹翁歸之兼才乎，君即郎將府君之子，在膏腴之地以生，稟中和之氣以成，幼而好學，年十四，博覽三墳五典，入則孝，出則悌，謹而信，愛眾而親仁，行有餘力，兼以學文，皇抱德幽棲舉，吏部三擬吳王府文學，時王府官屬，多隨王出蒞外藩，不常厥所，君素無兄弟，太夫人在堂，將恐乘板輿，涉關山，有動止矣，執宦牒，奉公事，有闕晨昏矣，雖衡鏡再三，而卒不就職，然孝乎雖孝，友於兄弟，施於有政，是亦為政，何必從仕哉，嗚呼天命不，哲人，其萎，以儀鳳三年正月一日終於陳倉別業，時年四十五，夫人河南元氏，後魏樂平王玄孫，州刺史之孫，帝王之裔，實多冠冕，分竹剖符，豈獨當年之盛，鏘金鳴玉，遙開後葉之榮，夫人派折芝蘭，誕膺星月，凝姿婉，植性嚴明，織組川，無拖不可，憲章禮樂，見之便記，承奉宗廟乃行敬，葉和閨門恆用仁，恭伯之妻，義亦難禁，陶品之母，異而足，昔君之傾也，有四子焉，上二子並童年未冠，下二子猶衣襁褓，夫人躬自鞠育，孜孜不倦，漸至成大，誨之義方，俾長幼有序，婚姻不瀆，居於家者理治，移於外者貞干，豈非夫人之賢也，開元八年，第二子昆玉，任果州相如縣尉，第四子庭芝為簡州參軍，公侯之胄，欲復其始，夫人時在相如，從祿養也，有羸老之疾，十三年夏四月大漸，廿一日終於縣之官舍，時年七十四，孤刺飄，尋歸舊里，雙桐零落，未卜新塋，粵以開元十五年閏九月廿三日合葬於陳倉敬關鄉之南原，從周制也，不登寵章，見遺史冊，一絕古老之，永昭夫君之賢，今累其德行，志之泉壤，其銘曰，徵君處世，負令德兮，盡於孝道棄其職兮，夫人孀居，執清直兮，教彼群稚，為士兮，哀哀父母，報罔極兮，合祔吉晨，崇塋域兮，夜台泉戶，幽且黑兮，生死路殊，誰相識兮，千秋萬歲，靜默兮，
唐故朝請大夫翼王府長史充左衛副使雁門田府君墓誌銘並序振武節度參謀朝議郎試大理評事上柱國皇甫權撰田氏之先，其來尚矣，封薛而權傾天下，王齊而恩洽島中，青史則丞相顓榮，鴻儒則王孫獨步，晉魏已降，圖牒昭彰，代有忠賢，翊贊昌運，長派遠裔，薰灼至今，公諱，字公異，其先并州雁門人也，曾祖哲，皇朝議郎，守州別駕，名振燕趙，福流子，祖豐，皇朝請大夫，試太子家令，紹題輿之風烈，正青宮之羽儀，與翱翔，動為程式，王父廣，皇朝散大夫，守殿中省尚衣奉御，清廉視事，忠孝傳家，雍容朝行，休間昭著，慶鍾後裔，德必有鄰，公即奉御府君第二子也，蘊積和粹，風神竦然，幼而強學，長而克己，節操稱於宗族，行義播於交遊，高標不群，弱齡特立，俯拾青紫，咫尺煙霄，初以門蔭授宣州旌德縣尉，誠信率下，勤恪奉公，連城佐寮，慕為準則，尋轉閬州司倉參軍，輝光六聯，流羨萬瘐，攻異端以直道，折疑獄以片言，金紫指期，爪牙是務，俄遷左衛親府右郎將，鷹揚雲路，驥騁天衢，又改左金吾衛翊府中郎將，既而才蒙兼茂，功績彰明，名達天聰，聲傳台席，除翼王府長史，充左街副使，官榮藩邸，職戢徼巡，蘊上將之雄謀，懷清邊之遠略，騰日域，高揖輩流，鐘鼎勳勞，卷舒在我，嗚呼，長途未半，大運俄殲，禍福之端，茫昧何究，以大和元年七月三日終於長安永興里之私第，享年有八，公運枝長慶，棣萼重芳，雍雍四賢，榮耀當代，嗣子載，遵奉遺訓，居喪有聞，成人之風，著於親愛，冠年筮仕，三寺推先，奉叔唐州司馬鑄之命，用龜策之吉，以大和二年二月十日葬於京兆府萬年縣洪固鄉之畢原，司馬以權秉筆之士，請為紀述，其銘曰，赫赫田氏，代為賢豪，並汾之右，節義相高，其一，穆穆府君，幼而岐嶷，瓊英讓潔，朱絲謝直，其二，清時策名，克紹家聲，鷹顫有用，騏驥無程，其三，曄曄四彥，榮冠姻族，應序翔鳴，原雍穆，其四，神既冥昧，天何言哉，寂寞靈室，蒼涼夜台，其五，埋玉他山，藏舟巨壑，畢原松賈，精魄永，其六，徵事郎守果州南充縣令丘景玄書，
河東節度經略副使九州都知團練兵馬使開府儀同三司試太子詹事兼御史中丞建康郡王張公墓誌銘為藩為翰，資之良臣，銷難定傾，在龍虎之上將，是以南仲靖周室，漂姚寧漢家，象九天，驅豺狼於九地，勳既立，大位克彰，炎煽威聲，其人矣，公諱嘉賓，字嘉賓，其先清河武城人也，自得姓軒皇，承家孝友，傳金鉤以合瑞，獲鵲印以，相韓五世之雄，佐漢七葉之盛，乘軒佩玉，代有其人，曾祖文叔，皇徐州長史，祖海，皇廓州司馬，並能贊熊軾於分陝，副彤於列城，父尚元，皇贈使持節光州諸軍事兼光州刺史，蘭桂芳馨，琳琅潤澤，父隨子貴，名以德高，公歧嶷象賢，過庭有禮，成童學劍，報國因心，其行己也恭，其事上也敬，接朋友以信，董師旅以寬，天寶中，早登職，由是攻城野戰，斬將搴旗，西廓開河，南清輦轂，昔泛事三公八坐，上相列侯，皆蒙委以腹心，授以兵要，自歷職天成，岢嵐，右三靜邊，右衙等軍使，爰及去職，遺愛餘人到於今稱之，洎東關不開，軍次河北，補河北行營右廂兵馬，曾未逾年，恩命改救援易定行營兵馬使，單于都知兵馬使，相國侍中北平王扶風馬公崇其風，烈奏授河東，昭義，河陽三節度都知兵馬使，轉九州都知團練兵馬使，開府儀同三司，試太子詹事，兼御史中丞，建康郡王，清河縣開國公，食邑三千戶，前後敕書手詔三百有餘，炳煥縑緗，自天至，公以大名之下，能安止足之涯，何圖鼎鼐未調，哀榮忽變，以貞元元年十二月二十六日寢食不瘳，薨於右師子里之私第，春秋六十有八，於戲，深功懿德，將日月齊高，遣惠流芳，與煙霞共遠，上相痛惜，三軍慘淒，即以貞元二年二月十日厝於義井元昆舊塋東南，禮也，嗣子天寧軍副將左監門率府長令賁，次子前汴州別駕令巽，次子同州司戶令恆，次子中郎將令隨，次司長史令芳，次縣尉令晉，次子真化府折衝令說，次子京兆府折衝令益，次子真化府折衝令頤，侄保寧軍虞候陳王府長史令光等，才高十德之子，名亞八龍之門，事上克忠，居家能孝，深慮琅邪山動，石臼河移，式備雕鐫，以紀勳烈，銘曰，赫赫名將，雄雄丈夫，三軍獨勝，十萬齊驅，西平河源，北定邊隅，英名試立，痛沒幽，煙，留一劍，，歸路泉壤，千秋餘愛，萬古遺，豈謂遊魂，，
威神寺故大德禪師墓誌和上俗姓師，諱思道，絳州夏縣平原人也，天縱其志，七歲出家，人推其聰，十八剃髮，事人不事，為人不為，同鵲巢於頂之年，護浮囊無缺之日，次就有德，轉相師師，禪行法門，戒律經論，耳目聞見，紀之心胸，緇錫來求，簪裾欽仰，聽翌者鶴林若市，頂謁者鹿苑如雲，去至德二載，春秋八十有一，僧夏六十一，時催二鼠，妖纏十夢，其年十二月，示身有疾，隨為眾生，其月二日，禪河流竭，坐般涅，驚慟知聞，悲覃飛走，孫威神寺主僧承嗣，五內摧裂，辟踴攀號，聲竭潛哀，淚盡續血，至乾元元年十二月二日，遷於條山之側胄子追頭禮也，詢問其地，取人不爭，砥柱東橫，汾河西澍，青台鎮北，鹽池臨南，爾追頭，卜擇安厝，雖則天長地久，而恐代異時移，陵谷改遷，斯文不謬，其詞曰，緇門積畔，寶樹崩摧，法消蓮坐，魂滋夜台，條山陰麓，巋然追頭，碧巖引吹，清澗繞流，和上登兮舊賞，坊匠興兮今修，建崇塔兮數仞，瘞全骨兮千秋，
大唐故襄州城縣主簿路府君墓誌銘並序公諱玄，字承福，陽平郡人也，其先即溫舒之苗裔，英靈相繼，盛德不泯，魏晉已下，載籍所聞，曾祖順，隋鷹揚郎將，忠以率下，惠以臨人，仲宣宏才，遠超幕府，穰苴秘策，高步轅門，警夜之尤深，干城之任方重，祖舉，隋朝議郎行相州鄴縣令，任官惟仁，但見小鮮之化，擇賢從政，爰聞割錦之能，屈鼎鉉之材，居墨綬之位，溫惠施化，寬猛著聞，耆童於是謳歌，朝野由其悅服，父基，皇朝文林郎，吏部常選，藝該十業，德茂四科，寫延閣於靈台，發詞林於意，府君儒林郎行襄州城縣主簿，主騎都尉，積善餘慶，垂裕後昆，漱累代之芳源，榮本枝之厚蔭，室如玄圃，騏見而五色，地似丹丘，鳳皇生而六象，若乃鄉曲之美，門庭之譽，德光顏冉，性與王何，遠近名流，談不容口，方當出將入相，為棟為梁，寧止百乘之家，千室之邑者也，惜乎，命不我與，數有時奇，以開元八年遘疾，終於洛陽之私第也，春秋六十，即以其年十一月廿三日，窆於東都城北原禮也，君如筠之勁，猶玉之溫，抱王行之奇，負山濤之器，金石期固，庶天道之福謙，日月不居，忽人埋之殃彥，有子仲良，吏部常選，屬乾光遄背，堂構行淪，一纏霜岵之悲，永結風枝之痛，攀援不及，孺慕增深，稱家有無，斯之謂矣，馬鬣為墓，冀萬代而長存，科斗題銘，庶千年之罔謝，其詞曰，赫矣茂族，悠哉盛業，巡敬晝夜，巨川舟楫，躬奉青瑣，名騰素諜，地聳瓊柯，門承玉葉，一時英傑，百里賢良，漳濱闡化，渭流芳，始標盛德，俄纏降殃，蟲猶避境，雉尚馴桑，唯城將闕，物在人亡，逸韻鏗鏘，雄姿卓犖，覽彼蛟史，成茲麟角，名擅藻司，聲馳蘭幄，澄之不清，渾之不濁，峨峨峻岳，隱隱韜雲，降靈毓粹，誕我此君，金堅玉潤，獨立不群，一居大邑，四海咸聞，北邙杳杳，東岱悠悠，更窮漏盡，地厚泉幽，風驚霜慘，山暝雲愁，唯余松柏，萬古千秋，
白字墨地，大周西州高昌縣上輕車都尉氾府君墓誌府君諱德達字志，西州人也，源分渤，玉塞而遷居，卜宅王庭，處金方而迥秀，乃祖乃父，唯孝唯忠，奉公奉私，恆勤恆謹，有二男三女，長子行同，夙承餘慶，少仕天曹，局務驅馳，曾無虧失，次子法朗，出家入道，志在清虛，女適右玉鈴衛，前庭府旅帥，曹氏之門，並以節義居懷，今問今望，以久視元年九月十四日終於私第，春秋五十有八，即以其月廿二日，葬於高昌縣西北舊塋，禮也，嗚呼哀哉，
上塔銘並序河東聞喜人，皇皇朝懷州刺史，伯父皇朝御史大夫，戶，禮二尚書，和上於上族，受氣純粹，和而能峻，性本乎仁，故與道並，動而之禮，故與律合，內忘乎我，故與物等，以是三德，契乎宗原，所以鼓舟航，越溟濤，出死生之津，肇法身之基，湛然一室，世將五紀，復本守樸，無仙寺，言色不形，物亦自化，非真質恆德之厚，其臻是乎，若乃門內之理，子姓更婦，莫不動資稟決而教成焉，其內外施之溥又如此，委和順化，不耗天數，以元和八年十二月廿六日終於本寺，時年八十四，歷夏六十二，弟子見用等建銘表塔，俾後瞻此而化也，銘曰，嗚戲，上天賦其德，惟貞恆，遂吻於佛乘，以至於氣定神凝，爾後之人其復之，無獻於斯，侄文，
唐故韓州助教向君志銘並序君諱徹，字，原夫上相歸周，順天明而受國，左師戰魯，分地理而開勳，其後君子推賢，集山陽之龍風，大夫貴德，錫河內之膏腴，珠浦重輝，瓊林疊秀，祖康，隋任雍錄事參軍，境控龜津，地當野，肅霜威而蒞郡，氣逸烏台，皎冰壺而勵職，風生白簡，父舉，唐元從任募團校尉，遷德州留守，功超百勝，葉天策而問西都，勇冠三軍，狀星文而靜東邑，授上騎都尉，君少挺英奇，琴書是友，幼通博學仁義為藩，年才弱冠，任韓州助教，典青襟之禮榮，立行可模，貫玄象之精華，出言成范，不謂神徵異辯，光收管輅之年，鬼瞰明靈，不興顏回之壽，春秋廿有八，即以貞觀十九年四月一日遘疾終於私第，夫人韓氏，娥輝淑祉，婺宿垂精，出峽仙雲，雖發陽這藻，驚林逸吹，是銷陰魂之形，對植龍門，而悲半死，分飛寶匣，竟歎雙沉，春秋八十有一，久視元年二月十六日終於私第，嗣子崇仁等，咸得曾參故跡，越禮外而居喪，姬旦遘塵，考經中而用事，長安三年歲次癸卯一月癸巳朔廿八日庚申會葬於村西北二里平原，禮也，東西水陸，魚鳥徘徊，南北荒阡，風煙爛夢，石銘山上，咸推杜預之機，玉掩泉中，幾惜文康之貌，嗚呼哀哉，乃為銘曰，疏源九田，萬仞，河朔藩周，山陽遁晉，冠嗣明德，一口忠信，休述，徽猷並振，輪環氣序，奄忽年，，岱岳知名，草亭春色，松有秋聲，悠悠荒隴，對城，
唐故鹽鐵轉運江淮留後勾檢官文林郎試太常寺協律郎騎都尉解君墓誌銘並序從表弟穎川陳正言撰序曰，士庶之道，欲可大可久者，非藝博而屋豐之所致，致之者積其善，直其躬，公忠孝義偕備，則何往不適，當可大可久哉，雁門解府君名少卿，字次曾緒，祖暈，父琚，君則次子，弱冠仕於吳中，人欽靜慎，孝義之美，元和歲，監察殷公領嘉禾煮海務，公性本網質，清廉有守，到職逾月，乃訪良能委事，得之府君，一用不疑，監察滿績高加秩，分巡浙右，府君佐事如初，日彰美聞，後殷公台遷省轉，為牧為郎，亦佐齒差帥，改揚子留後，每隨履歷，始終不渝，洎夫職系惟揚，年逼耳順，心切婚嫁，殷公作鄞江守府君憩茲，乃曰，余承命鄞川，豈不念舊同理，但以江山遐阻，爾以家故求安，且暫睽索，以俟其大，不料殷公薨於鄞川，府君固揚子，以公奉上，以德臨下，十有餘載，婚嫁將畢，儲不半秉，不盈昏，大哉大哉，真古人也，享年六十六，大和九年九月七日寢疾，終於私第，夫人蔡氏，有二子，長牟，次章，二女，長適邵氏，小歸顧氏，皆承嚴訓，孝行俱著，以其年十一月八日葬於揚子縣風亭坊之原禮也，恐桑田變易，無以表明，刊石紀文曰，我銘解兄，兄德維京，處眾其平，主務其清，既留既征，亦久亦亨，將語將默，外融內明，紀之千古，不絕芳馨，
唐故王文學天水趙公墓誌銘並序公諱夏日，其先天水人，七世祖崇，東魏開府儀同三司，封下曲陽公，因家之，至父不器，為監察御史，徙居河南，故今為河南府河南縣人也，家世以秀才進士見用，六世於茲矣，公幼而聰慧，八歲善屬文，十八入大學，才名冠諸生，弱冠以進士擢第，歷宋城，朝邑兩縣尉，開元中，招擇能為縣宰者，公應詔高第，除平令，風化大行，巡察使以名，進為第一等，擢拜王府文學，王以公名重，常敬事之，逾於師傅，公晚乃晤道，遂屏棄世事，學禪寂，世稱得道果焉，既而遘疾一旬，不甚求療，雖寂滅為樂，豈自顧於形骸，而幽明異途，唯痛深於骨肉，以開元廿年六月十二日，終於私第，春秋五十有九，嗚呼哀哉，群弟，哀哀諸孤，禮未及藏，權在塗，銘曰，天水靈長，英才世昌，卓犖家寶，葳蕤國章，方期權慶，奄歎摧梁，往則寂滅，存而咸陽，
大唐故汝南公主墓誌銘並序公主諱字，隴西狄道人，皇帝之第三女也，天潢疏潤，圓折浮夜光之采，若木分暉，華照朝陽之色，故能總穎外發，閒明內映，訓范生知，尚觀箴於女史，言容成則，猶習禮於公宮，至如怡色就養，佩分晨省，敬愛兼極，左右無方，加以學殫綈素，藝兼失，令問芳猷儀形閨閫，年月有詔封汝南郡公主，錫重瑞，禮崇湯沐，車服徽章，事優前典，屬九地絕維，四星潛曜，毀瘠載形，哀號過禮，繭纊不襲，酪無茲，灰亟移，陵塋浸遠，雖容服外變，而沉憂內結，不騰勝孺慕之哀，遂成傷生之性，天道仁，奚其冥漠，以今貞觀十年十一月丁亥朔十六日，
唐故大中大夫使持節青州諸軍事青州刺史上柱國滎陽鄭公墓誌銘並序鄭之先，簡牘詳矣，公之事，耳目存焉，聿思覺德，於以正議，議曰，仁者壽，德懋官，自天命之，惟人所召，抑壽則多辱，貴將期驕，是滿盈誡，非報施，或者公求之歟，天與之歟，不然，以公之仁，年才八十四，以公之德，官止二千石，則古之上壽九命者，彼何人哉，公諱諶，字叔信，滎陽開封人也，五代祖先護德，授右僕射，勳封襄城公，子偉，仕魏，官至開府儀同三司，華州刺史，加少傅，偉子大仕，隋開府儀同三司，渠州刺史，並襲爵襄城公，大仕子仁基，隋通事舍人，仁基子敞，皇朝洛陽宰，公即洛陽之中子也，氣德靈粹，行中規繩，寬而不束，柔而能斷，敏而好學，文而有禮，年七歲，丁內憂，悲號不飲，屢至殞絕，洛陽憂之，遂自抑以從，立身揚名若此，其孝之大者歟，識者知積慶有歸矣，弱冠國子明經高第，授潤州參軍，丁洛陽憂，解，服闋，補始州參軍，丁繼親憂，解，皆僅至毀滅，俯而從禮，其後歷齊，涇，定王，洛州四掾，廉察使重其名，引為判官，轉安邑，尉氏，江都，伊闕四宰，入為符璽郎，佐徐，曹，許三州，守歸，楚，萊三郡，其在參軍也，墓猷塞，其在廉察也，清濁辯，其在掾佐也，采以貞，其在牧宰也，政以德成，時論歸美焉，於是永懷止足，抗疏誠請，優詔嘉許之，拜青州刺史，仍聽致仕，尊德崇年也，居數歲，以開元廿二年十一月十五日寢疾，薨於河南洛陽審教里之第，嗚呼，惟公入則孝，出則忠，撫親以和，彼友惟信，因謂性與道合，動不違仁，豈徒聞義力行，見善且格而已哉，方將翼贊一人，儀刑百辟，梁木其壞，凜如壓焉，公之夫人，宗之祖姑也，實有內則，先公而終，閨範家聲，志在豐石，嗣子元一，貞一，太一，志一，興一，今一等六人，貞一早亡，余實就養，咸有一德，是稱五常，性成老萊，哀深孺泣，思復良冶，式遵聖政，爰定窀穸，以從禮經，以開元廿三年三月廿三日權窆於洛陽縣平陰鄉之原禮也，以宗忝內子之族，居執友之胤，嘗荷一顧，匪圖百身，彼蒼者天，無為善己，乩若明德，龔述哀頌，頌曰，司徒種德兮大啟邦宇，僕射因之兮載建茅土，光光三葉兮嗣居端輔，挺生我公兮圓規方矩，寬仁恭儉兮莫余敢侮，褰帷剖竹兮則曰黃杜，惟翰作霖兮將陟申甫，天胡不惠兮殲人之主，愛棠罷市兮匪獨伊古，參漿柴血兮誰謂荼苦，哀哀哲人兮此泉戶，其後必大兮是亦何補，凡百君子兮泣涕如雨，朝請郎行右金吾衛兵曹參軍事楊宗撰，外孫前寧王東祭酒元光濟銜哀書丹，鐫工陳須達，
重光三年壬午歲六月朔辛亥廿八日戍寅，故范法子追贈宣威將軍，春秋五十六，殯葬斯墓也，
大唐故慶王府典軍江府君墓誌並序君諱璀，字思莊，濟陽金鄉人也，其先出自顓頊，伯益之後，遂封於江，蓋周之諸侯也，至春秋之際，為楚所滅，因以國命氏焉，則楚之大夫其後也，爰自大運，洎乎金行，種德者不獨楚國先賢，遺芳者盡在陳留耆舊，蟬聯不絕，迄於梁陳，尚書僕射總，通直散騎淹，軒鼎文儒，代濟其美，曾祖，隋太子少詹事，亞職宮尹，高步儲闈，陪侍文房，從容於博望之苑，討論藝府，刊正於銅龍之閣，祖仁友，唐徐州長史，元寮任重，半判聲高，既作歌於海沂，信不空於邦國也，父臣，乒朝明棣州陽信縣令，敬其事以順人，謀其教以從物，不嚴而理，豈俟於下堂歟，君即陽信府君之第三子也，弱不好弄，長立名節，常以為文武之道，亦可兼之，慨然曰，吾豈為淳儒乎，遂投棄筆硯，有封侯定遠之志，乃習以射藝，和容有儀，既發弦而中的，亦主皮而合禮，始應制科，武藝超絕，舉及第，無何，調授左衛翊壹府隊正長上，秩滿，又轉左金吾衛司戈，次調右金吾衛中侯，又拜右領軍衛司隊，筮仕登朝，歷官有四，楊雄尚疲於執戟，傅介未展於懷戈，非其志也，自頃戎禁日久，雨露頻沾，乃策勳上柱國，去開元十七載，遷拜慶王府典軍，王即今上之愛子，特所寵貴，凡曰寮屬，尤難其選，以君才藝兼優，故得常陪驂駕，翊飛蓋於長阪，扈清蹕於平台，作扦維城，著能藩國，方將擁金節，傳虎符，滅敵崇勳，綏邊建績，此乃平生，君之志也，嗚呼，壯年不永，良圖未成，皇穹匪忱，殲我忠義，不亦悲夫，粵以開元廿一年秋七月廿有一日遘疾，終於洛陽審教里之私第也，時年五十有四，君歷職既久，功效則深，至著之階，勞蠖屈於卑位，垂之際，掩鴻漸於天衢，先是國家北巡，有汾陰之禮，制加一等，所司奏君授游擊將軍，本官如故，時敕尚未出，而朝露先，恩在生前，榮沾歿後者也，嗟乎，位未充重，賞不及時，惜朱紱之斯煌，痛玄扃之修掩，乃以其年十一月甲子朔廿二日乙酉，葬於河南之梓澤鄉金谷原塋禮也，嗣子等，祗奉遺訓，泣血迷圖，永慕哀號，殆至毀滅，懼世業之莫紀，痛將來之無徵，乃為志銘，刻石而記，銘曰，巖巖岱岳，岳靈其神，磅礡秀氣，是生伊人，文武之道，卓爾傑出，忠義之，克滋乎身，皓耀霜雪，貞勁松筠，故能四入雲陛，一為諸侯之賓，其紱增寵，其命惟親，痛佳城之白日，惜榮宦於青春，吾聞諸天道與善，亦奚為胡匪仁，諒莫知其倚伏，豈能問乎陶鈞，
大唐故宣義郎行刑州柏仁縣丞太原郭君墓誌銘並序，鄉貢進士孫沈尤撰君諱承亨，字渙，太原榆次人也，高祖定州刺史梟城侯，食邑三百戶，有鄴有賜田宅，因為相州臨漳其人焉，曾祖齊定州州主簿襲爵梟城侯，祖應制舉，授絳州大平縣丞，烈考直修文館學士，通事舍人裏行，出為遐丘，束城，高邑三縣丞，潘岳辭榮，卒坐河陽之令，桓譚貶職，遂守六安之丞，君即高邑之元子也，千丈喬松，吟清風而動翠，萬尋孤嶠，照初日以舒光，制舉賢良，授袞州金鄉主簿，又制舉奇才，授邢州柏仁縣丞，君才高位卑，未嘗得志，琴書悅性，仰宣父之餘蹤，風月流，挹許恂之遺詠，開元十年歲在閹茂七月十六日，終於河南府道光里，春秋六十有七，嗚呼，陰堂永歎，伯堅將刀筆俱埋，私室一空，歐默與明珠同逝，粵以其年八月庚子朔三日壬寅，權殯於洛陽縣東北十里平陰鄉之原禮也，恐書生跡滅，無標袁氏之墳，泣鳥形銷，何表家之墓，其詞曰，孟恩無胤兮束哲悲，林宗有道兮蔡雍詞，嗚呼郭君逝矣，同二賢乎痛之，洛水北兮邙山東，西有兮灼龜筮兮宅茲兆，哀哀孤女兮悲蒼穹，
大唐故將仕郎上騎都尉趙君墓誌銘並序君諱勤，字仁恭，隴西天水人也，粵若流虹丕緒，商丘建於肇基，皋狼奄宅，秦城構於峻峙，其有寶符慶，遂荒陣之峰，畫像騰規，爰奮贊臣之旅，賢條神葉，茂族於五雲，開國承家，經野臨於萬里，曾祖，齊任忻州刺史，龍軒指路，虎符司岳，注流解印之風，鴻台佇分帷之務，祖詵，隨任楊府錄事參軍，父才，皇朝殿中侍御，提綱緝懿，毗埋傾於化蟲，正懲清，宣嚴訓於避，惟公承休景烈，資和清氣，包地靈而響，總天植而英明，隱隱虹輝，文韞兼城之器，亭亭霜質，夙表凌雲之心，湛黃陂於綺辰，懸樂鏡於日，材超七步，遽寫雕之詞，劍鄙一夫，行棄犀之術，既而屯比復始，筮仕初就，冗僚蠱，歷終分職，且升都尉，以處中之奇藝，當先登之薄賞，弦高調下，非其原焉，而劉楨曠旬，沉痼唯久，周盤望日，大漸斯臻，以永淳二年五月十九日終於殖業坊私第，春秋六十有一，嗚呼哀哉，公少寡期榮，不求多秩，芒山契於應叟，谷口符於鄭真，重以何算呈祥，楊環積祉，以笙簧於經苑，用錦繡於文場，談論而當英華，忠恕而伐寶，入其宇者忘寒署，挹其道者識清真，今遠日既登，祖庭行屆，即以其年歲次癸未六月丁巳朔十六日壬申遷窆於洛陽，縣平陰芒山之陽禮也，嗣子思敏等，謝芝崇藹，卻桂期翔芬，陟岵增哀，充充罔及，倍興感，翟翟何依，棘貌劣容將滅，雖崗葉筮，懼靡固於藏山，龍地允臧，慮有遷於幽谷，登台之經委笥，拜斗之書湮牘，式靈薪，仍榭奇木，敢撰德於雕篆，庶旌徽於夏屋，其詞曰，遠矣六卿，悠哉兩笥，剖竹分壤，錯繡疏地，立卯騰芒，吁瀉瑟，穆穆余緒，明明垂懿，於昭祖德，思皇業隆，貪殘兼屏，仁明具崇，群寮仰藹，直指宣風，建邦錫社，立事成功，天骨誕靈，神峰標秀，浮襟墨海，浪情辯囿，肅肅風格，堂堂領袖，既珍隸草，仍工篆籀，存歿俄隔，循虛若馳，夏練容與，周披逶迤，山間景蔽，隴樹煙披，唯余圓石，長載宏規，
大唐故韓王府記室參軍元君墓誌銘並序君諱智威，字景略，河南洛陽人，魏廣陵王羽之後也，昔化龍東度，割據江淮，神獸南遷，光宅嵩洛，辯方正位，過於二百年，敘穆頒韶，稱為八柱國，人地兼美，纓冕相暉，曾祖孝遵，周使持節侍中，驃騎大將軍，開府儀同三司，尚書左僕射，祖巖，周開府儀同三司，隋給事黃門侍郎龍涸縣公，父德操，皇朝中大夫普，潤二州司馬，中山男，並望隆八座，名重二離，踐去病之崇班，辟公衡之盛府，既擅揚雄之博，亦展龐統之能，君器包上德，體葉中庸，合浦光，價越隨侯之寶，藍田振彩，聲高趙郡之珍，孝悌表於門庭，信義著於鄉邑，聞詩聞禮，游於六藝之間，非隱非吏，齊於萬物之表，屬鄧王分樹屏，市骨招賢，君以顯慶三年為鄧府執仗，雖解褐資其濫觴，而屈跡實為絆驥，永淳元年，調補王府記室參軍，實兼孫惠之才，仍置穆生之醴，崇蘭被阪，應阮於西園，竹夾池，預鄒枚於東苑，豈圖藏舟難固，過隙易流，杳杳岱宗，竟動劉楨之詠，遙遙京兆，忽從王矩之遊，以垂拱三年五月廿八日遘疾，終於絳州之官舍，春秋五十有八，粵以載初元年歲次己丑十一月庚辰朔五日甲申葬於洛州洛陽縣平陰鄉崔知溫墓東北一百步邙山禮也，惟君淳和植性，貞粹在躬，雅量恢弘，清襟秀徹，但人生有命，聞之仲尼，而實無知，傷於伯道，夫人薛氏，晝哭纏懷，精思貫於杞城，哀感切於潘賦，窮泉且，俄分鄭國之環，幽穴方同，終合延平之劍，式刊玄石，永扇芳塵，其銘曰，降居若水，得姓軒丘，授圖北代，定鼎東周，盛開枝葉，發源流，不墜軒冕，克嗣箕裘，載誕斯人，夙標雅士，質潤珠玉，節高松杞，弋獵仁義，耕耘經史，唐宋連鑣，應劉方軌，悵矣朝露，嗟乎夜壑，未終歡賞，奄歸冥漠，宿草前衰，悲楊早落，百年長謝，千秋靡作，
維唐故大中四年歲次庚午八月丙午朔，胡珍妻朱氏四娘於此租地，自立墓在此，以恐於後代無志，故記此罌，
大唐處士王君墓誌銘並序君諱通，字二朗，并州太原人也，其先自後稷之佐唐虞，洪源斯盛，仙人之辭伊洛，世祿芳隆，其後三葉治兵，乃宣威於秦室，五侯拜爵，復流芳於朝，洎魏建當塗，晉稱典午，家傳鐘鼎，代襲簪裾，曾祖蠻，魏管內將軍，齊門下令，雅精戎律，深擅宣揚，祖和，齊相州大都督，威恩其舉，文武兼弘，君將門相門，公孫公子，挺逸郡之氣，承累葉之資，聳千尋，波瀾萬頃，惟邦彥，見重仁人，孝友溫恭，匪關因習，詞調清潤，稟自生知，性好陸沉，務屏塵雜，庶幾仁義，脫落榮華，眷彼犧牛，有莊周之感，觀茲廡鼠，息李斯之驚，加以運偶道銷，時纏隋季，彌增放曠，更重棲遲，慕幼安之風，無心軒冕，懷公理之操，有志林泉，樂道忘憂，禮賢不倦，與朋必信，好施無懨，揆日不居，閱川長逝，桑榆未迫，辰巳遽臨，春秋有二，以隋大業十年八月三日卒，夫人趙氏，南陽人也，樑上柱國，開府儀同三司趙伏之孫，齊汝州刺史趙祖連之女，肅恭箴訓，叔慎端華，爰始初笄，好仇君子，如賓相敬，婦則著於閭，斷織垂恩，母儀傳於州里，既明閒於四德，復景行於三乘，能鄙卻之源，唯崇經像之福，輔仁乖驗，與善無徵，共風樹而不停，隨晦魄而俱奄，春秋六十有三，以大唐貞觀十八年四月廿三日卒，即以其年歲次甲辰十月辛丑朔，九日己酉，合葬於洛州河南縣北邙山平樂鄉安善里，嗚呼哀哉，朽壤崩山，桑田變海，庶金石之勒，與天地而無改，乃為銘曰，嗣子君德，鳥翼表慶，鶴駕上賓，長瀾浩浩，茂葉蓁蓁，三尹繼軌，五侯同拜，忠孝門傳，簪纓世載，惟君體道，晦跡韜名，方期萬壽，忽夢兩楹，丹前飛，靈需後駕，一歸荒，千秋長夜，
唐故二品宮墓誌銘故二品宮人者，不知何許人，莫詳其氏族，竊以恭承青瑣，陪廁丹墀，妙簡良家，茲盛列，且宮人溫柔儉素，明敏早謙，虛心以待物，盡禮而事上，周行唯見恭順之容，儕伍不睹喜慍之色，夙希景仰，早預宮班，椒庭共號女師，彤管咸書悅美，以斯淑慎，冀享遐年，與善無徵，殘良俄逮，春秋若干，以以大唐顯慶五年七月廿日辰時，卒於坊所，嗚呼哀哉，即以其月廿七日葬於洛陽之北原禮也，但葬事供須，敕令官給，慮其岸谷生變，舟壑有遷，勒石幽扃，庶傳不朽，銘曰，洛川流雪，飄揚暫明，巫山行雨，倏忽還晴，風日已逝，閱水空驚，一隨化往，千祀飛名，
唐將仕郎張君墓誌銘並序君諱敬之，字叔謇，功曹府君之第五子也，耿介不群，文藻貫世，年十一，中書舍人王德本聞其俊材，當時有制舉天下奇佚，召與相見，賦城上烏，勒歸飛二字，仍遣七步成篇，君借書於手，不盈跬息，其詩曰，靈台自可依，爰止竟何歸，祗由城上冷，故向日輪飛，王公嗟味，乃推為舉首，文昌以其年幼，第不入科，以門蔭補成均生高第，授將仕郎，非其好也，遂與諸兄綢校經史，專以述作為務，唐咸亨四年七月十六日卒於家，春秋廿五，大周天授之三年正月六日改窆於安養縣西相城里，君未及婚娶，胤嗣永絕，著書無荷戟之童，刻石闕鬻環之女，執奠惟弟，紀德乃兄，撫櫬操觚，號兆橫集，其辭曰，楊童不秀，顏子未實，妙跡參微，神機入室，嗟爾貞懿，才高漢佚，夢蛟翻紙，雕龍散筆，陳車夜動，馬帳晨開，議深同，言窮紫台，禍徵斷石，悲纏贈環，道存金素，書留玉杯，漾池東騖，驕山南拒，燭乘埋隨，連城碎楚，蕭瑟風隧，蒼茫月緒，仲兮淑兮，胡寧忍予，
有唐左武衛翊衛中郎將賜紫金魚袋上柱國兼試殿中監隴西李君夫人玉田榮氏墓誌銘並序京兆韋少輯纂自肇分天地，則有生死之途異，寒暑運時，而乃事變胡測，於戲，人生哀豈憶天乎，苟不能備我齊體，何可以遣其情哉，夫人姓榮氏，字脩，玉田人也，自清河張氏之出也，昔唐堯之芳胤，而賡著為榮氏，晉武以降，代為彰姓，蟬聯冠冕，世襲公侯，耀中夏，垂至今周者焉，則氏族之敘，可得而略也，曾祖元卿，皇朝散大夫，行邢州刺史，祖玄沼，皇撫州司馬，父誼，皇開府儀同三司，檢校太子賓客，玉田郡開國公，咸以溫恭禮蘊，睦從仁，修己輔時，慎彰海內，而鍾休慶之罹，棄踐秩榮之祿，痛矣哉，夫人國公之孟女也，天授淑質，婉保自成，惠性邕和，言行無擇，薰柔早備，肅著清風，不墜姻賢，俾協嘉禮，歸於李君，從禮道也，賓客榮冠，譽族傳芳，盥饋處中，閨儀表則，宜其享齡屆福，宗黨從歡，嗚呼，何神理忽閉，降禍斯鐘，以貞元廿年九月十五日奄終於東都修善里之私第，享年五十二，以其年十一月廿五日歸葬於洛陽東北平樂鄉之南原，祔於皇姑之側，禮也，夫人有子五人，曰友直，昭直，暄直，直等，並才利簡傑，殊勵武文，令望令譽，克孝克忠，一子僧自悅，早年就道，慕法空門，釋離解縛，怡然靜志，一女夙承儀訓，婉保奉修，而嗣子友直等，執喪致毀，禮孝外中，逾少連之居喪，等高柴之泣血，號兮慕兮，心骨摧裂，是日卜蓍安送，即遠有期，紼引歸茫，寧神克窆，古之道東西之識所封，陵谷變易為慮，遂刻字貞石，泣淚勒志，詞不充德，德不愧詞，銘曰，猗歟命兮，何齡不淑，悴年華兮，世祿不終，于嗟魄兮，永瘞窀穸，佳塋郁兮，長原道雄，親賓慟兮，涕淚零零，巷戚悲兮，痛適何從，望壟陌兮，松賈蒼蒼，敬吉辰兮，此地歸魂，
南陽郡張氏夫人墓誌並序鄉貢明經郭少達撰並書夫人南陽郡人也，父諱光烈，為人忠孝誠名，書劍雙美，博覽舀鈐，機謀委鏑，長懷三略之長，營陣弧虛皆識，有敵先知，物無不克，特佐燕邦，性多執直，祖代累祟，補充衙前之職，今有女適於幽州盧龍節度步軍將，銀青光祿大夫，檢校太子賓客，兼監察御史，充內衙步軍大將李順通，夫人四德先彰，三從早著，孝養無虧，過於秦婦，育女越於曹家，訓子逾於孟母，何期天之無，忽降思疾，冀保壽於瓊瑤，豈料先歸冥路，去大中二年戊辰歲五月三日，謝於幽都縣界時和里之私第，時春秋六十有二，今有嗣子二人，長子士簡，在家有孝有義，侍主盡節盡忠，遂補充內衙馬軍散副將，次子士雄，年幼，更無處家之力，見居私室，有女二人，長女十三娘，在家，未適於人，次女十九娘，適於王氏，孫女三人，長女廿娘，次女廿一，小女廿二娘等，哀哉別離，擇兆有期，以大中三年己巳歲五月甲寅朔十一日甲子，葬於本縣房仙鄉龐村東南上約三里之原禮，志孝等哀號擗踴，泣血盈塵，偏思痛切，養育之恩，無路上申，遂乃刊石鐫銘，用終千古，詞曰，欽哉鼎族，郡望南陽，別祿宗嗣，起於薊城，祖世連鑣，文武雙榮，出入朱門，威威容容，夫人德過孟懿，不越曹規，起期神墜，靈歸蒿里，吃吃高墳，立於厚地，勒石為憑，累代誠記，
唐故特進行虔王傅扶風縣開國伯上柱國兼英武軍右廂兵馬使蘇公墓誌銘並序將仕郎守秘書省校書郎房次卿撰貞元十四年六月廿九日，文武之上將，社稷之忠臣，特進行虔王傅兼英武軍右廂兵馬使蘇公薨於位，皇帝輟食去樂，賻加等，公諱日榮，字德昌，京兆武功人也，得姓受氏，著經見史，孝家忠國，角立傑出，曾祖德瑤，中散大夫，翼州刺史，祖知廉，銀青光祿大夫，甘州刺史贈尚書左僕射，並積善種德，餘慶垂休，鍾秀於公，公克負荷，天寶初，以一子出身授安鄉郡大夏縣丞，文理優柔，縣境和洽，時無軍旅之事，方俎豆之儀，無何，祿山始亂，四海兵興，於是慨然有投筆之心，枕戈之志，時客遊靜邊軍，乃陰結豪猛，潛期殄除，至一暮夜，義徒竊發，遂斬逆將安守一，周萬頃以甘心焉，玄宗異之，特遷右清道率，充振武軍融使，至德初，領朔方三郡之士，衛北極九重之嚴，奮千人被練之師，殲九蕃同羅之眾，拜右領軍衛將軍，宇宙載寧，乘輿返正，轉本衛大將軍，蠻夷亂華，天子巡陝，率紀綱之僕，為腹心之臣，封扶風縣開國子，除右千牛衛大將軍，主上龍飛，錄功班爵，當監撫之日，有調護之勳，改右武衛大將軍，充仗內教坊使，六師無闕，八音克諧，寵榮一時，熏灼四海，過有小譴，情實寡尤，貶萬州司馬，惟省，精誠感通，俄而優詔追還，恩遇如舊，遷右監門衛將軍，遽本衛大將軍，又歷韶王傅，復用虔王傅兼英武軍右廂兵馬使，方嘉節制之能，將付旄鉞之任，而天玄莫問，神寂奚徵，知命順時，即世從化，時年七十有九，嗣子審，宙，定等，以貞元十四年八月七日泣血徒跣，扶護靈而，歸葬於東都河南縣金谷原，安定郡夫人智氏祔焉，禮也，公幼而好學，事親竭力，長而尚氣，許國亡軀，身已貴高，接下之禮有餘，節彌清亮，人之急不倦，居常秉金玉之度，臨敵奮貔虎之威，德著有不勝之容，功多無自矜之色，故得久承密恩，雖疾轉任，獨蒙殊渥，既歿猶思加以鑒裁知人，推引得士，辛太原之豪傑，事公以師儀，渾河中之功名，敬公以兄禮，其餘茅土之俊，公卿之妙，無不堂入室，結友定交，嗚呼，人之雲亡，邦國殄瘁，成蹊之感，復睹斯時，大樹之悲，寧聞往日，著金石之攸久，備陵谷之遷移，乃為銘曰，功名開國復承家，崇堂邃宇延綺羅，賢豪英達來經過，前妙舞兮後清歌，愁時少兮歡樂多，一朝棄捐山阿，聖智勇力如之何，惟茲刊石流惠和，嗣子進士，
大唐洪州都督府高安縣封明府故夫人崔氏墓誌銘並序夫人柔儀，清河東武城人也，四代祖休，後魏贈尚書右僕射文貞公，曾祖，隋散騎常侍聘陳使主，或位隆端貳，績裕當朝，或聲禁闈，才光出境，祖志濟，皇朝太子洗馬，考元敬，和州刺史，金貞玉潤，鳳彩姿，懿德於兩宮，藹仁風於千里，夫人稟粹婺津，靈娥岫，柔明內映，端淑外融，年十有七，適於封氏，三儀克茂，纂貞范於母師，四德允彰，成好仇於君子，嚴堂奉色，行敷至順之規，宴室承歡，不墜如賓之敬，輔德何爽，與善無徵，頻丁考妣艱，竟不勝哀毀，以儀鳳二年十一月十五日卒於安州孝昌縣官舍，春秋卅有一，權殯於汝，以垂拱四年正月十四日遷窆於芒山河陰之原禮也，自安仁之結恨，中路奄乖，以奉倩之傷神，前途詎幾，攜茲偏露，臨泉壤，銜哀洩泣，式紀銘云，挺生華族，作儷斯門，貞姿璧潤，淑性瓊溫，藏舟閱魄，拱木銷魂，九陵徒變，四德長存，
大唐故陳君夫人楊氏墓誌銘夫人姓楊氏，弘農華陰人也，源流遐廣，積巨浪以接天，華宗浚極，聳枝條而拂日，太尉表邦楨之訟，尚書奮落紙之功，映後光前，簪纓代襲，詳諸簡牘，可略言焉，祖辨，齊袞州刺史，清忠邁於李，蒞政光於叔度，愛逾冬日，威若秋霜，父威，幽州安次縣丞，恢至道，仰之彌高，茂實英聲，輝映朝府，夫人夙恭四德，素稟幽閒，望月方娥，看星比婺，爰以初笄，適於陳氏，藻取則，織俱功，擅以母儀，獨勤箕掃，而朝光易掩，夜燭俄飄，霜結桂林，花枝頓折，以永徽三年三月四日遘疾，終於私第，春秋七十有三，即以其月十六日瘞於洛陽縣清風鄉邙山之陽，嗚呼，佳城既謝，永夜長歸，雖天道之自然，何生年之迅速，孝子伏念，悲溫清而永闕，痛倚廬之有虧，恐舟壑而潛移，慮徽猷之靡，故鐫茲翠石，用固芳塵，其詞曰，攸哉盛系，浚矣高原，洪波壯浪，枝條拂雲，堂堂縣宰，峨峨史君，赫弈祖考，譽美蘭蓀，郁茲茂序，唯其夫人，閔華四德，逍遙典墳，貞淑殊妙，絕世芳芬，彼蒼不敏心，碎此奇珍，奄辭朝鏡，言歸夜泉，塵封綺帳，草肅荒田，，我悲墓柏，月慘松煙，金顏爍，德長聞，
勃海嚴氏墓誌前光王傅賜緋魚袋上柱國田聿撰並書維大唐大和七年歲次癸丑後七月乙卯朔，二十八日壬午，疾枕卒於河南府洛陽縣履信坊里之第，享年四十一，以八年夏五月辛亥朔四日甲寅，葬於河南府河南縣平樂鄉張陽村之里也，其人即勃海，嚴也其氏，先君軍於魏，而名不稱，常厚酒為意，此女生妓肆，余時家於魏，女君少以樂藝方進余門，受性明博，愜適正禮，可重可愧，乃當處吾之室，先也育男二人，長曰名廣，次曰名，已生女一人，成長而亡，即前年之禍，墓在於東，親其塋以封以樹，歲月何已，已者遠可厚，亦志之至，遂悼成其銘，卒葬既具，私分用敘，日月自馳，我懷不違，生無阻情，彼此和顏，補余之道，二十三祀，亡女在側，幼子哀至，夏日赫照，新墳野次，我有血誠，君當知之，葬我葬所，永遠望極，
大唐故內樞密使特進左領軍衛上將軍知內侍省事上柱國濮陽郡開國侯食邑千戶食實封百戶吳公墓誌並序翰林學士朝議郎守尚書司封郎中知制誥柱國賜紫金魚袋裴庭裕撰翰林待詔朝散大夫檢校右散騎常侍守蜀傳御史大夫柱國賜紫金魚袋閻湘書昔周文以聖德受命，太伯以至仁讓王，錫封於吳，因國為氏，公諱承泌，字希白，即裔孫也，曾祖士品，贈金紫光祿大夫內給事，祖德，贈特進右領軍上將軍，宣宗之朝，渥恩特異，出則綰兵符而臨巨鎮，入則司劇務以闡皇猷，懿宗皇帝將奉丕圖，公時為弓箭庫使，送往事居之際，顯著忠規，綴衣壓紐之時，皆參密議，父全紹，贈朝散大夫內侍省內侍，公則長子也，王夷甫本天仙中人，雅度清標，嵇叔夜真風塵外物，趨庭之歲，穎悟過人，五始窮經，元僅成於傳癖，三冬足用，慰祖乃號於書謠，百氏九流，無不該博，而又長高作賦，納賈馬之降，遇景裁詩，破曹劉之堅壘，韜光未仕，籍甚高名，學書王右軍，妙傳其法，受琴甘處士，薄奪其師，開韓府，精擇賓寮，首行羔雁，庾元規之招殷浩，鎮西之辟袁宏，千載論交，一時美，尋渥，升之班行，乾符末，先皇帝以郇瑕之封，榷遺利，命公以本官充解縣榷鹽催勘副使，明如夏日，洞察秋毫，每辭種嵩之金，常遠劉輿之膩，潔白無玷，課最有聞，搜考句稽，盡取黠史，青鳧赤仄，充於水衡，以功賜緋魚袋，充解縣催勘使，尋屬關河失守，盜賊驚奔，銅既於九衢，金根去狩於三蜀，公則以榷利錢寄河中府，單車往河北，傳檄諸道，言天子蒙塵之辱，責官司奔問之儀，召被革車，期上國，遂與易定節度使王處存同領甲兵一萬屯東渭橋，公奔赴行朝，面奏本末，先帝感其忠果，錫以金章，依前充解縣榷稅使，會蒲帥王重榮盡佔鹽租，請贍軍伍，公復歸朝闕，後改充南詔禮儀副使，車輟不行，中和三年，充許蔡通和慰諭使，下齊之辯素優，方期集事，吠堯之犬正眾，不克前征，朝廷罪之，奪我金紫，先帝幸寶雞之歲，搜訪才能，召公充西院承旨，卻復章綬，尋以疑蛇未辨，斗蟻方喧，遂辭清切之班，去樂林園之趣，馬相如彈琴之地，揚執戟草歷之亭，自有高情，寧拘美爵，帝重違其請，便充西川宣諭使，不到闕者數歲，聖上虔承大寶，振起頹綱，歷訪舊臣，以裨至理，尋加內寺伯判內侍省內給事，綜領省務，領袖廷臣，張華則該博舊章，黃瓊則練達故事，加內侍充學士使，嚴徐論思之地，枚馬視草之司，公之精識通才，光膺是選，絲綸夜出，得以講陳，鴛鷺會同，靡不宴洽，改宣徽北院使，守右監門衛將軍，濮陽郡開國伯食邑七百戶，公酷好浮圖氏，不茹膻飲酒，宥密之地，非所願也，懇讓者再三，上許不奪素志，方拜恩焉，二年，改內樞密使，加特進左領軍衛上將軍，知內侍省事，濮陽郡開國侯，食邑一千戶，食實封一百戶，公素懷遠略，常切致君，大用之辰，納忠不一，其他尼制萬務，條緝百司，在簡書，不可備載，乾寧二年春正月二十日薨於水，年四十五，君命也，冬十一月一日上示中書門許公昭雪，十一月二十日葬於京兆府萬年縣川鄉北姚村，禮也，長男修辭，次男修睦，皆南遷未復，小男修禮，葬有日，公之季知象，猶子恕己以書寓門僧，請銘於裴廷裕，時為天子詞詔之司，不得辭，乃緒而銘曰，泗磬豐鐘，其聲不群，鸞翎鳳翼，其，公之苦學，公之好文，果於盛日，匡我明君，一言，百歲，聖道，弘恩曲宣，以是忠骨，藏之下泉，我家國，億萬斯年，翰林待詔正議大夫檢校左散騎常侍闕御史大夫上柱國賜紫金魚袋董瑰篆蓋，
唐故朝散大夫行吉州長史疋婁君夫人西河縣君靳氏墓誌銘夫人淑令，君子作嬪，堯彰婦德，光啟母恩，男恭女美，弈葉無垠，禍鍾天罰，忽喪良人，年登耳順，孀居歷春，悲深同穴，染輕塵，名醫竭療，上藥何親，俄捐侍省，歸全道真，歲移唐祀，位遷戊辰，開元統歷，十六維新，月正魄起，二九景賓，魂飛仙路，精持櫛巾，陰陽異法，合葬難申，權借斯兆，界絕不鄰，家聲銘跡，改卜方珍，刊石作記，孝行之殷，開元十六年二月五日記，
唐處士包公夫人墓誌銘並序夫人姓張，其清河人也，皇父諱鄰，夫人生有妍姿，長終言行，包君前娶義陽朱夫人而生四子，不幸朱夫人中年下世，及終喪，親迎夫人為繼室，敬愛均乎長幼，周旋廣備親疏，撫育前男，恩通己子，嗚呼，夫人行年六十有六，以會昌三年十月九日奄終錢唐縣方興鄉之私第，包君以再傷齊體，追悼何心，盡禮居喪，卜時將葬，前男女哀墓無容，以其年癸亥十二月十二日丙申葬於履泰鄉之高原禮也，恐陵谷以變更，斯文之銘曰，噫夫人兮，倏忽流年，兮，寂寞荒原，慘慘霜谷，悠悠夜泉，未，歸於此焉，
唐故太府寺主簿弘農楊府君墓誌銘宣德郎守左春坊太子內直郎賈文度撰公諱，字居然，其先弘農人也，纓冕不歇，炳煥相聯，雖曰四代五公，其後益熾，公曾大父玄，任銀青光祿大夫，守工部尚書贈太子少保，大父，任銀青光祿大夫，守衛尉卿，駙馬都尉，尚萬春公主，贈太常卿，父亙，任中散大夫，守光祿卿尚宜縣主，世秉懿德，姻襲金枝，初任文敬太子廟令，奉藻，供祭祀，禮敬必誠，嚴謹備至，次任左監門衛胄曹參軍，和而不固，雅而應物，克己復禮，時然後言，次任左威衛胄曹參軍，性專靜內敏，有干局，無無為，化成於政，次任河中府河東縣尉，儉慎端默，居官廉恪，所不過一局，而政行一邑，次任太府寺主簿，干位必敬，臨事必端，嘗以悔吝改節，為權豪屈言，府君有子二人，長子曰弘，次子，訓以義方，敦閱詩禮，咸能被服文行，時人稱公善誘善教，何期不福善，以大和七年十月十七日寢疾，終於延康里之私第，享年五十有三，吁，公之歿也，志負其願，壽違其仁，官屈其器，君子是以嗟其才而哀其命，嗚呼，渭水東注，時與之俱，音光緬然，何矣，夫人秀谷縣主，禮樂風操，家之范也，柔明孝慈，天之質也，修采之職，以正家節，楊氏之六姻肅，九族睦，實夫人是賴，豈期修短，是歲十一月十日，不勝其哀，薨於靈側，春秋二十有六，後公廿三日而歿，公之難弟前司農寺丞逍，涕血護喪，痛失雁序，謹以歲次甲寅八月己卯朔廿四日壬寅，遷公及夫人靈座，合安厝於萬年縣高平鄉高望里附先塋之禮也，猶懼人世陵谷之不可期，胡刻石志之，冀其名氏之攸遠也，銘曰，瓊樹零落兮秋夜長，金枝寂寞兮遺清芳，永扃泉戶兮誠感傷，天乎欲問兮徒蒼蒼，弟通直郎前守司農寺丞武騎尉逍書，
唐北平故田府君墓誌銘並序府君諱萬昇，字昇，命氏虞舜之裔，因官命族，葉成公之胤嗣，屆齊公子文源流分派三荊，垂茂至於唐，公卿無替焉，曾門諱貴賓，高尚處士，祖諱意真，並令望當時，不干祿位，探賾墳典，歌詠唐堯，本松柏并州人也，遷居潞龍潛處，向四紀焉，公雁行仲弟也，天孕和氣，性耿介節義，履古人軌轍，抱君子之賢，蕙蘭襟帶，芬馥友朋，禮樂軍府，桃李人寰，貽厥子孫，享年天命之歲，有六，於大和八年秋八月九日縈疾，終潞之私第，嗟以珠沉漳浦，玉碎韓山，夫人清河崔氏，婉婉令淑，昭昭女范，鴛鸞于飛，琴瑟調合，移天就天，本期偕老，孤劍先沒，雙桐半瘞，嗣子四，長惟則，次惟貞，仲惟遠，季惟謙，並禮樂立身，文武標美，雁行並翦，庭樹四枝，可以亞先代三荊，古即今也，上天崩坼，血淚和流，公仲弟萬全，季弟萬興，棣萼五枝，三枝泉路，鴻雁一序，兩隻行稀，泣向九泉，目垂雙淚，公於其年冬十一月廿日遷窆於府城西南五里先祖塋內，創栽隴樹，寒雲慘色，哀歌咽聲，四子捫天，雙弟墮淚，血染寒草，風悲古原，月釣荒隴，旌孝感也，恐年代遠，陵谷變，刻石九泉，永安千古，銘曰，一劍匣兮沉逝川，四子泣兮慘寒天，恐松柏兮變陵谷，刻貞石兮安九泉，
孤孫存夫等謹言，亡考嘗以未營罕遷，內積哀感，將聽龜筮，憂痼已成，棄養之辰，亦命從權禮，存夫等號奉遺旨，恭擇遠期，兆告以今年孟冬月廿六日可齊舉大事，無有來吉，存夫等為禮稱家，虔誠奉事，敘紀先德，舊志已詳，大唐大和六年歲次壬子十月庚申朔廿六日乙酉，孤孫存夫等謹志，
唐故王府君夫人墓誌銘並序前江西左押衙錄青光祿大夫校太子賓客上柱國立夫人令淑，其先汝南郡人也，軒轅皇帝遂即東居，枝葉分散江左，今略而不書，夫人幼奉內則，既以笄年，納彩歸於琅琊王氏君，夫人溫柔立性，禮質有容，齊眉，婦道可見，明親族，何期劍先沉，孤鸞獨處，從節貞，大，嗚呼，積善無徵，以大中元年龍集丁卯之歲二月丁卯朔三十日丙申俄同大夢，終於朱方，春秋九十有二，以其年三月十二日，窆於潤州丹徒縣春鄉蒜山之東南原，禮也，暢山河遷易志為銘，人代不朽，以紀幽，其詞曰，淼淼浮生，大夜，緣會外，，西塋，千載不朽，，，
大唐故八品亡宮志文亡宮者，不知何許人也，蓋以良家子選入後宮，蘭儀婉麗，內職，存沒如一，恪勤在心，華，先秋遽夭，以開元十四年十二月廿三日，葬於北茫山，夜扃一閉，泉路非春，嗟此，埋沒佳人，李春兮始芳，驚飆拂兮遽傷，去是昭代，永玄堂，春秋非我，松柏從行，雕金篆石，地久天長，
大周州淝鄉縣尉慕容君墓誌銘並序君諱昇字捧日，其先昌黎棘城人也，原夫辯方正位，仰容開就日之暉，命世挺生，作輔運培風之力，高材稟於，令望光於縉紳，靈源與積石騰瀾，垂裕共兼金蘊彩，十三代祖前燕武宣皇帝，十二代祖太祖文明皇帝，雄略緯天，宏謀括地，明以御物，德以臨人，煥於圖牒，可略言矣，十一代祖前燕太宰太原王，高祖魏尚書左僕射武威郡王紹宗，聲優魯衛，譽重孫吳，儀範著於星台，懿躅光於碣館，曾祖三藏，隋淮南郡太守和州刺史，祖正言，唐朝請大夫行衛州長史袞州都督府司馬，器宇澄明，神情爽邁，纘戎祖，克紹家聲，褰帷扇千里之風，展驥毗六條之化，父知敬，唐絳州司戶參軍事，幼而聰晤，機鑒若神，夙踐義方，早聞詩禮，蟠根在於利器，刀筆推於寮，解榻招寶，仙舟是泛，萃洛中之三嘏，命荀家之八龍，望德而歸，似入芝蘭之室，不言而至，若尋桃李之蹊，惟君履義懷仁，資忠與孝，閨庭邕穆，言行璋，學總九流，詞高十字，清貞逾於水鏡，材行賞於渾金，河朔奧區，人物殷阜，棼絲仰其是理，佐錦資其吏能，擇善而居，翳君是賴，於是授君州淝鄉縣尉，材高位下，竟隨海福之班，運促悲深，忽淹顏回之壽，以天授二年六月一日卒於淝鄉縣之館舍，春秋卅三，以聖曆二年八月九日遷葬於邙山大塋禮也，北海之隧，南陽之田，佳城不饒，隴劍長懸，宿草含露，秋松起煙，勒銘幽壤，紀此貞堅，其銘曰，鳳靈源，龍城遠系，像賢表德，崇英是繼，睢園起譽，禮閣飛聲，榮居曲蓋，望重專城，展驥芳躅，鴻漸高才，藝兼游夏，思軼鄒枚，爰有猗士，平蒞職，未及百年，俄嗟一息，日及凋蕊，雲鶴墜翼，竟掩泉扃，千秋萬億，
大唐將帥舉文武及第前振威副尉守右武衛蒲州永安府左果毅都尉崔澤夫人張氏墓誌銘並序夫人諱端，字康，清河東武城人也，皇朝御史大夫，吏部尚書嘉福之季女，弱貴夙孤，保柔知訓，言不苟應，時然後發，心所在謙，動而途照，逮有行他族，常室如懸罄，美全乎婦順，執於姑喪，故能家人忘貧，君子涉道，奚華之早落，致鳴鸞之獨飛，行年卅，開元癸酉祀十二月廿九日，逝於河南思順里，逾年龍集甲戌正月癸亥朔廿八日庚寅，稿殯於邙山伯樂原，俟吉兆也，噫，有涯共盡，無年是恆，遺女在藐，幼男尚咳，餒而則思，但有屑泣，禮未雲識，焉能服喪，墳櫬遽深，對平生之象物，松賈不殖，起窮愁之暮煙，敢撰徽烈，謹銘下泉，辭曰，德既孤兮禍未悔，鏡已空兮人復，息垂之清響，閉權封之夜堂，
夏官郎中慕容君唐故夫人費氏墓誌銘並序夫人姓費氏，諱婉，字德，河南洛陽人，其先出自季友，有勳封於費，世為卿士，因心邑為氏焉，曾祖遂，魏驃騎大將軍，隨晉州刺史，祖曜，唐沁州刺史，考大辯，益州都督府士曹參軍事，並龍翰鳳翼，玉質金相，士林以之盛衰，王國由其輕重，夫人含貞順之懿德，幽閒之淑靈，生而應圖，動而合禮，十年受教，嘗聞執之勞，三月有成，遽列彩之奠，郎中君名流仰止，雅俗具瞻，負樂令之青天，揖袁家之絳地，御車有典，結鏡言歸，玉笄晨竭，逾閾無諂於兄弟，銀燭宵行，下堂必嚴於保傅，才明拔類，敏識過人，總嬪德而無雙，窮女工而第一，旁羅藝圃，隱栝書林，飛鉛灑墨，觸象而成篆畫，艷錦圖花，寓情而發詞藻，秋生織杼，嘗斗鳳而盤龍，春入剪刀，每裁雞而帖燕，澄幕酒醴，沃盥饋食，肅事於舅姑，致美於宗廟，椒蘭播馥，琴瑟和聲，娣姒承規，宗姻仰德，加以攀光妙月，飲澤慈雲，絕芳香，捐紫綺，行路金遺而不入，閨房玉映而有餘，府君從鮑宣梁鴻之高，夫人得少君孟光之美，斯須有變，不知玉折蘭摧，彷彿無靈，獨對悲風朗月，．以上元三年八月廿九日卒於雍州長興里第，鳴呼哀哉，夫人仁行天至，孝德日聞，幼丁士曹府君憂，太夫人崔氏零丁鞠育，夫人誓期不嫁，情切養親，舉族敦逼，遂歸於我，寶箱綺篋，不為己物，繡縷金針，咸與眾共，撫誨猶子，同於己生，九族光輝，一門風範，及太夫人早世，夫人泣血三年，因感舊疾，至於夭逝，可不謂孝乎，粵以大周聖曆二年八月朔九日子遷窆於北邙山之舊塋，躑躅徘徊，舉目生哀，日朗兮將墜，風颼瀏兮一來，墳樹新兮鳥既集，山門闃兮人已回，絳紗之業何處，黃絹之詞在哉，乃作銘曰，夜炯炯兮月，枕席陳兮帷帳空，琴瑟曠兮無主，閨房閒兮網蟲，春露夕已泣，秋風朝又急，紫苔封兮山逕濕，綠草蔓兮泉門澀，存與歿兮相遷，古將今兮共然，去去勿復道，榮名以為寶，
唐故文林郎試左武衛兵曹參軍彭城劉府君夫人太原王氏墓誌銘並序堂外甥鄉貢進士楊去甚撰夫人太原王氏，其命氏之源，帝胤仙宗，門華根，煥乎史策，可得而言，後子孫居太原，其派有在祁邑者，又別為祁房，夫人乃祁之第二房，梁都太尉公僧辯於夫人即九代祖，隨禮部侍郎即八代祖，自國朝振振其鷺羽，執圭佩銀黃，代無乏嗣，若秉魚頁衣藍衫仕於州縣，間亦難用其數，迨乎潛志丘園，約己富德，蘊業抱才，枝葉其行，以保於身，抑又間出焉，曾祖良，皇僕寺丞贈秘書丞，祖瑗，皇河南府穎陽縣丞，贈右散騎常侍，父從長，皇試右威衛兵曹參軍，伯父建侯，皇銀青光祿大夫袁洋等州刺史，封太原縣男，至其仲季諸父，或尉於邑，或長於縣，宗親中外之懿近，連屬而相映，夫人同氣手足凡四人，多不壽，今唯元昆俅，靜以處煩，閒居穎源，優遊於壽福，夫人生而聰悟，性淑，德行言容咸充備，巧書計所難比，少孤，鞠於義陽季父，後義陽不祿，叔母與堂昆仲窘於事力，雖逾笄未議問名之處，去甚先大夫先太夫人在洛京，遂輦致於所居，經歲乃得試左武衛兵曹參軍彭城劉公思友，既承親迎，成他族之後，中饋得其宜，主祀不失職，親戚疏近，咸所歡心，唱於彼而我隨，泰其生而身約，自開成五年至咸通年凡三十餘歲，兵曹即世，哀過乎，三年喪闋，益棲心釋氏，每用崇信，葷血不及於口，食糲誦佛經偈，重治產而寶誨一子及婦與諸孫，愈肥其家，以熾乎族，子既仕，孫滿眼，坐享祿利，方萃歡榮，無何，早縈微風恙，常亦不甚苦於事，忽驟成深疹，支體不能屈伸，頰舌莫得搖動，歷二三日，雖和緩所不拯，以乾符五年六月二十三日終於東都綏福里宅之正寢，享齡十四，有兩男，長曰鄭九，夭枉於十餘歲，次曰戩，前任汴州開封縣主簿，娶渤海高氏，故穎州刺史證之孫，試協律郎渙之女，有孫男一曰孟七，孫女三曰王六，曰王八，曰小秦，夫人始屬纊，開封弟呼天泣血，殆將滅性，既斂殯於堂，詢於龜筮，以本姓構忌俟利便且逾歲，明年二月二十四日，乃遷神河南府洛陽縣平陰鄉鳳台里祔於兵曹禮也，開封弟將刊紀，謂去甚可以詳其事，俾書其實，由是銜悲而言，銘曰，和柔守，稟於天然，清靜立志，歸於佛焉，克恭克儉，婦職是專，自勞自勖，母儀可傳，常期上壽，五福將延，誰謂微疹，眾醫莫痊，令嗣號叫，寧願生全，諸孫悲啼，淚每涓涓，清洛之陽，惟山曰邙，陶村之下，尤得其良，掩抱為勢，重複成崗，兵曹玄室，厥地中央，乃卜歸祔，日時允臧，何唯今善，永保後昌，
大唐故懷州刺史贈特進耿國公武府君墓誌銘並序尚書考功郎中蘇頲撰公諱懿宗，太原文水人也，則天大聖皇后從父昆弟之子，周文穆皇帝之曾孫，行台左丞，追贈太子太保蜀王之孫，倉部郎中追贈河內王之子，昔後稷公劉之累仁，文考武王之丕命，前史書之備矣，先後於彼新邑，造我舊周，光宅四表，權制六合，本枝旁蔭，維岳降精，公實稟焉，德成而上，始以門調補太子右千牛備身，澤州司法參軍事，泉州司兵參軍事，都水監丞，封六安縣開國公，食邑一千戶，三為水衡都尉，二為司農卿，一為殿中監，天授建元之初，朝廷從鼎之義，乃分太社，俾侯東藩，封河內郡王，食邑五千戶，復為左右金吾大將軍，三為司屬卿，三為洛州長史，歷魏，汴，同，許四州刺史，三為懷州刺史，一拜營繕大匠，一為神兵軍大總管，神龍初，皇帝纂堯撫運，祀夏乘歷，降爵為公，徙封於耿，仍食邑三千戶，轉太子詹事，重牧於懷，神龍二年六月十八日遘疾，薨長安之延壽里第，享年六十六，追贈特進，賜物二百段，米粟二百石，喪事官給，葬日量借帳幕等力，仍令京官五品一人檢校，嗚呼哀哉，公始則高潔清明之量，畏威持重之望，百煉無以比其鋒，三傾無以侔其狀，參乎粵不可測已，於是達乎政體，閒乎國章，人有舉直，物無干峻，卑位養能，大機駿發，惟月之序，登用九卿，仁風其楊，作為九牧，伏而尹河是寄，詰奸而式道有光，皆為代垂范，自公俾，暨林胡作患，草幽燕，師兵總乎出律，料敵期乎善戰，無不列在史官，藏之王府，其餘可略而詳矣，公憲章惟古，文武在躬，動則斯通，靜而能鎮，失得沿理，曾忘怵惕，範圍滿慮，必戒驕矜，知微知彰，有始有卒者，公之謂矣，故門惟鼎食，居若布衣，孰雲達觀，不享難老，粵以其年十一月廿六日祔於京城南舊塋，禮也，路車此贈，俾秦詩之多感，甲騎紛如，猶漢臣之寵數，渭城東望，終岳南臨，草芒黃而有風，松暗漠而無景，宛其永往，共盡何言，有子鴻臚丞履貞等八人，泣血長號，因心養，其銘曰，崇崇戚，休有其光，夙奉邦國，久而彌芳，葬之中野，於何彼蒼，身與代隔，名與風翔，飛飛旌，搖落煙霜，永玄夜，空聞白楊，景龍元年歲次丁未十一月乙未朔廿六日庚申，
唐故上柱國申屠君墓誌銘並序前澤州陽城縣丞景邈撰男軫書許身立可英心守節，穆如得人仁之令譽，惟厥申屠府君，君諱暉光，皇門襲餘慶，地載芳枝，識匪浸微，寬裕為務，遠系楚大夫申之後，即德以謙牧，義而能婉，前時列土封望，謂曰金城人也，曾祖諱伏興，皇推心讓能，報主弘量，不伐於己，行可名於踐跡，至公之志，守吏部常選，祖諱後誰，誓已先見，乘時通時，負貞才之用，高素誠之見，列名受朝散大夫，府君事非踐祚，有承家繼世可觀之見，戲哉，運不私吊，時享年七十七，至元六年十月廿二日，祝終私第，夫人張氏，淳德成心，慈愛為地，肅穆杖順，昭彰從夫之敬，嗟哉，數暌靈壽，時享春秋七十二，洎元和十一年五月四日棄世於私捨，長子璨，少小孝友，貞心松筠，次子軫，弱年從事，明時盡忠，公才貞干，仁勇多可述，職昭義軍節度要籍文林郎試左武衛兵曹參軍上柱國，次子道義，氣蘊清陽，心歸仙府，名籍上黨縣龍興觀道士，次子法宣，學古訥言，范師成行，潞城縣勝緣寺僧，長子璨，次子軫等，度義而處於事，乘元和十一年十一月廿四日室村西北一里宅兆於平原，用安神位，合祔禮也，豐石刊詞，爰旌厥行，銘曰，張君前時，達乎所知，謀心富義，許身范儀，愛子垂訓，與朋全信，靈運伊何，彼蒼踐瘥，哀挽淚流，永訣兮千秋，
大唐故朝議郎前行魏州司法參軍事上柱國元府君墓誌銘並序公諱素，字素，其先轅昌意之後也，自黃神命子，既王幽都，帝女降嬪，封於北嶽，雖刻木為政，窺巢紀時，以其人居無恆，屬厭沙漠，乃南遷平城，始國為魏，至孝文帝受禪，服袞冕，都洛陽，改姓元氏，於今三百廿四年，今為河南洛陽人也，夫事兼中外功侔造化者，不可以區宇格物，曾祖景超，隋上大將軍，疊，夫，芳，旭，岷，宕，洮七州諸軍事，疊州刺史，武陽郡開國公，仁明為刺史，智勇為將軍，率先喬卿，踐跡元凱，庾翼之牧三郡，陶侃之總四州，其殆庶乎，祖孝緒，皇朝元氏，酒泉，陳留三縣令，古之百里，必擇惟良，自公數遷，歷聞其善，加密王掾，親王之大，寵章匪倫，公有善必言，過而能察，府寮莫比，尤親信之，父師本，雍州參軍，絳州錄事參軍，資州銀山令，命將往，以公滅私，三任不渝，去如始至，公即銀山府君之元子，解褐絳州萬泉主簿，仇香之任也，人歌枳棘，又轉蒲州河東尉，梅福之官也，亦號神仙，居政克勤，臨事果斷，尋調雍州始平尉，君子以至是為治書這漸矣，自絳及雍，咸有一德，策名委質，坐變二毛，雖命之不諧，亦國之未用，又轉魏州司法參軍事，大名為郡，非賢忽居，小心是宅，惟明克允，謂其神遘之祉，謂其天假之齡，時電速而不留，病日臻而靡救，以開元七年三月廿二日，終於東都正俗里，春秋七十四，越以其年閏七月廿八日甲申，永葬於梓澤鄉之北原，夫人穎川陳氏，後主叔寶曾孫，蒲州錄事參軍壽義之女，棗能敬，禮義不愆，敦勸傅母之言，弼諧君子之德，承筐暮暮，不待驚蠶，撫簟，唯聞泣象，先以長壽三年六月九日，終於河南宮捨，嗚呼哀哉，啟殯安在，尚寄汾川，遷祔若時，悲從酉歲，嗣子袞州金鄉尉谷愚，恭惟薄葬，俾作銘云，神道不測，人生實靈，卓哉洪閥，君其允丁，孰能生之，而守其祿位，孰能奪之，而掩其儀形，文行忠信，聰明正直，天鑒孔昭，未始有極，卒從中壽，疇咨觀國，舜陳令淑，作嬪君子，鳳凰于飛，將求介祉，娣姒必敬，浣濯攸理，不圖在汾，先公而否，歸柩未吉，卜葬殊年，四魚前應，雙鶴終傳，望邙山而哭踴，獨如何其不天，
黃府君墓誌日下之天知用名立初任同文字郎，又轉寺守丞，典茲屬國，彼司，又任祠部主事，德之宏規，耳之妙旨，定道情之韜密居心出入鳳凰之斯隸高不降泣以文明元年四月二日卒於私第，春秋五十有四，以其年歲次四月朔廿二日酉窆於河南北邙山之某嶠，滔滔閱水，悲莫悲嗣子仲思傷瓦鍾之絕養，仞之傾，乃為銘曰，八孝頃，七澤遙漣，地出簪，人惟聖賢，德還同旅次，更似黃泉，誕生夫子，有自齊降同文班冀躍川衡，卜兆楊，石長，
唐故北平田氏夫人墓誌銘並序夫人令望北平，即齊國輔弼，衣冠世，義啟千齡之躅，孟嘗公子之遠葉，祖諱意真，父名萬，數代居漳濱，為潞人也，夫人即長之令女，淑順其美，玉貫溫潤，芳香蘭蕙，四德六行皎如也，笄年禮聘隴西李君，治家婦禮守節，和鳴琴瑟合調，年光廿一，豈謂花朝開，風妒而暮殞，縈疾於寶歷元年夏四月一日終於私第，嗟乎，花凋漳浦，玉碎韓山，令子八八，孝行全心，銜恩灑泣，嚴父墮淚，慈親涕零，良人悲曰，結婚望千載之榮，豈料沉九泉之路，孤鸞失影，別鶴無聲，花既謝而庭宇寂寥，君長逝而房櫳慘色，旅寄鄉外，誰為室中，在何人，以成家事，夫人於其年其月廿七日遷窆於潞府城西南三里臨泉村西南一里平原禮也，壺口峰右，漳水之濱，創栽隴樹，恐年代遠，陵谷變，遂刻石紀銘，詞曰，田氏玉顏，花謝春圃，鳥啼壺口，水咽漳浦，令子墮淚，良人悲苦，刻石九泉，永標千古，
前尚服李法滿墓誌銘並序尚服李法滿者，不知何許人也，貞慎為性，柔賢著美，奉宮掖之閒遊，掌山龍之法服，而光陰不駐，舟壑俄移，以上元二年四月廿七日亡，春秋七十有八，有敕喪事葬事所須，並令官給，以上元三年四月廿三日葬於萬年縣崇道鄉界，禮也，其銘曰，紫宮夙奉，袞服是司，賢明其德，敏順其詞，恩猷不再，脆促成悲，黃墟永人，白日長辭，
大周故程府君故夫人張氏墓誌銘並序原夫玄象應靈，列繁星而降祉甄形輿載，辟奧區而延慶，三台雅望，秦後資其燮理，四隱貞規，漢儲仰其調護，家風祖業，史不絕書，名流重價，代稱其美，程君曾祖照，齊任州錄事參軍，祖政，隋任并州太原縣令，並發彩丹山，騰姿渥水，祥通虛白，理照黃中，或沐化方馴，或風雨自卻，抗終賈之直，懷鄒馬之交，無矜皎察之容，詎辯霜毫之操，踐漳濱而詢豹跡，登鄴壘而吊表分，風韻高奇，頗得垂帷之趣，夫人稟訓閨儀，承規閫則，嗣紅姝而挺質，資路媛以凝規，茂范端祥，振酌椒房之秀，神情散朗，超遙井下之風，四德外融，星館杼幽閒之態，三英內湛，雲郊開淑慎之姿，爾其月幌飛花，賦班詞於桂牖，風延舞雪，題謝韻於椒房，植藝因心，能率志，悲夫，雕樑始照，蒙方沉，雨岫行霏，陽台掩色，清波激韻，時聞雙鯉之遊，明鏡空懸，無復孤鸞之影，去載聖元年七月廿日終於私第，春秋五十有九，粵以天授二年歲次辛卯十月戊戌朔廿四日，八月己亥朔廿八日景寅單葬於屯留縣西北卅里蒲谷村北百步，素需徐引，魚躍拂池，金鐸時搖，哀哥忉路，孝子仁則等痛結風枝，哀纏陟屺，悼桑海之行變，眷舟壑之丘墟，窀穸有期，泉扃須掩，故勒茲銘石，欲嗣嘉聲，傳芳不朽，乃為詞曰，故之遺良，時秀時芳，今之淑哲，超然卓絕，貫霧分姿，參娥啟列，靈岫乘雲，仙波委雪，顧媛猗歟，王嬪照晰，質凝方字，德懋初笄，女圖流想，姆訓無乖，風筵夏賞，月賦秋題，銜恩膝下，舉案眉齊，椒途一謝，永泉閨，
唐故銀青光祿大夫左羽林軍通直宣威將軍守右衛勳貳府中郎扶風縣開國男食邑三百戶上柱國賜紫金魚袋司馬府君墓誌並序河內雄族，代績崇勳，霸國匡時，輸忠定難，熾光茂緒者，其府君焉，公姓司馬，諱，京兆萬年人，祖澄，大曆中授明威將軍御史大夫，父震，德宗南朝元從功臣寧違將軍，府君即其嗣子也，初授奉天定難功臣，明威將軍，元和中，授銀青光祿大夫試太子詹事兼侍御史，旋加扶風縣開國男，食邑三百戶，長慶中，遷都尉通直，寶歷中，遷郎將，今上遷左羽林軍通直宣威將軍守右衛勳貳府中郎上柱國賜紫金魚袋，公溫容質素，通賢博義，忠孝齊著，儒武兼彰，翊衛六朝，恩榮五等，有四子，各懷英楚，長曰銳，左神武軍副將兼押衙陪戎副尉守右領軍衛京兆道渠府右果毅都尉，次男端，左神策軍散副將，早亡，次男真，左神策軍散副將，季男遷，左羽林軍散將，繼室夫人天水趙氏，柔明立德，於戲，人倫道終，物數然矣，梁木斯壞，哲人其萎，粵以大和九年十一月十二日薨於永嘉里私第，春秋六十有五，用開成元年丙辰歲二月三日遷柩窆於萬年縣長樂鄉龍首原張壽村，禮也，都尉以曾與先君識知，命敘述，恐陵夷谷變，知豐猷之不朽焉，吳郡朱德玄為志，其文曰，神岳降靈，應天垂象，翊衛皇極，寵光仙仗，德茂清廉，器深洪量，赫矣忠良，轅門雅望，道消樑折，逝者無歸，齊眉令子，攀慟奚依，骸藏張壽，魄逐塵飛，刊表德，千古思追，
唐故徐州滕縣主簿王君夫人吳郡張氏墓誌銘並敘從祖兄朝散大夫行禮部員外郎仲丘撰吾弟曰疑，宗門之孝子也，天性純深，率由禮范，養盡其愛，喪盡其，弱歲而孤，卓然而秀，極恭友於兄弟，罄慈敏於遺孤，其於仁義誠信，汲汲焉若不逮，遑遑焉若不及，掌記幽易，有縱橫之才，作吏徐方，有清之目，開元之廿二載四月廿日，遇疾而卒於位，年卅有八，嗚呼，吾家本枝百代，憑乎積德，自晉光祿已來，十有五世，非台鉉則令僕，咸盡忠於國，有功於人，先叔故太子中舍人，廬州刺史府君諱濟，堅直之行，造次不渝，降生於爾，偏所鍾愛，爾外祖侍中吳興公姚，一代之良臣也，賞爾於孩提，吾謂積善所徵，式鍾於爾，何期年不介永，位不適才也，悲哉，新婦吳郡張氏，國子祭酒後胤之玄孫，乾陵丞瑋之女也，禮樂名家，賢明有裕，謂松柏之長茂，豈梧桐之早凋，生一子，孩笑而沒，他鄉千里，靈櫬將歸，初發徐方，吏人哀慟，途次杞國，家室雲殂，何負幽靈，及此冤酷，二棺並引，哀感親姻，雙翻飛，義傷行路，銜哀拭淚，乃為銘曰，太保遺令，西邙土堅，家世卜宅，罔不歸焉，哀哀爾季，今來奉先，百年琴瑟，萬古風煙，魂兮如在，永誌幽泉，
大唐故邵武縣令靳府君墓誌銘並序君諱勗，字大廉，汾州西河人也，巖巖靈構，包含日月之輝，浩浩昌原，沃蕩雲霞之色，聲馳南楚，奉高宦於蘭宮，氣懾西秦，利建侯茅社，簪纓疊輝，軒蓋分華，既芸冊所詳，故松扃可略，曾祖遵，齊中書舍人，祖長仁，隋上柱國，大將軍，修武縣開國子，並德字束朗，神峰挺拔，臨鳳池而取俊，探武穴以申威，父義全，皇朝龍門縣令，襲封修武縣開國子，疏芳蕙畹，擢秀蘅皋，化葉秋螟，澤符春雉，君青田育粹，赤野凝光，識理內融，貞輝外發，驥足半漢，非無逐日之姿，鵬翼繽翻，即有搏風之氣，連環縱辯，爛錦敷文，沉砂飛石之奇，擊庶穿楊之巧，何必荀令之子，獨擅美於當年，王公之孫，競才於早歲，麟德元年釋褐補帶方州錄事，俄轉進禮州司馬，途分韓俗，境接燕垂，隱隱兔城，煙烽晝警，滔滔狼水，火艦霄浮，盛簡賢才，寄深戎旅，君以雄略，來膺妙選，授熊津軍子總管，加朝議郎上柱國行建州邵武縣令，喻闡牛刀，恩加武檻，灌壇流政，風雨行銷，彭澤歸休，自得，豈圖武峰墜石，西方之智不存，焦壑馳波，東逝之悲奄及，儀鳳二年五月廿七日遘疾，殞於官舍，春秋五十有二，嗚呼，薤露晨，楊風暝起，劍隨龍沒，琴逐人亡，即以三年歲次戊寅正月己未朔十四日壬申，葬於洛陽之北山禮也，巖巖孤，遽掩青雲，鬱鬱侍城，唯留白日，嗣子處琛，悲纏陟岵，痛切巡陔，瞻藏畫以崩心，對楹書而結戀，懼山陵之有易，冀蘭菊之長存，乃為銘曰，廣派綿疏，曾基峻立，蓄潤千里，分形三襲，纓鏘鏘，軒車岌岌，美族聯尚，華封嗣歙，列曾顯考，玉潤殊光，射鵰氣懾，馴雉名彰，高門積善，令胤克昌，松巖挺節，蘭谷凝芳，武深豹略，文窮雞牖，百末浮樽，三微落帚，分榮銅墨，定交杵臼，紀厄鄭辰，興災謝西，過巢過兮滅宛騮，閱水閱兮遷瀨舟，帝闕長辭何眇眇，神途迥望幾悠悠，驚飆振林聲轉咽，飛雪向色逾愁，青山碧海雖無固，洪烈遺芳庶永留，
竊以日月稱明，非無盈昃，含靈萬，必有死生，雖則聖賢，未免斯難，公姓羅，字君預，德州平原縣人也，幽州納款鎮將令祖之子，去乾封元年詔授公士，至總章二年，因患薨於私第，夫人冀州孫氏，年登上壽，詔授湯陰縣君，又授經城縣君，又授萬歲縣君，以今永隆二年四月十二日壽盡奄沒，公，以今大唐永隆二年歲次月庚子朔十五日甲寅卜葬斯域，北去家二里，東北去州卅五里，東南去縣十五里，東瞻廣澤，西帶長川，棺藏精華，墳高數仞，乃恐後代海變山移，故為銘記，
唐故王君墓誌銘並序君諱逸，字文超，太原人也，源夫束枝布萼，指崇岳以挺，秀分，誓清淮而引胄，並詳之史策，著自縑緗，曾祖，周揚州別駕，贊馥名藩，含香仙署，謠喧赤阪，輝丹墀，祖林，明威將軍，立挺生，冠韓彭之絕跡，霞秀出，驍衛霍之餘蹤，君隋汝州梁縣令，道葉翔鸞，德兼馴雉，梁形自掩，蒲影斯潛，加以雅量沖虛，風範橫遠，譬驪川孕彩，方穴騰文，溫溫表春柳之滋，落落挺寒松之操，豈謂仁不必，積慶無徵，俄逢二豎之災，奄及兩楹之夢，春秋年七十，武德元年九月八日，卒於私第，君孝友居心，貞純在慮，才同佇，學表人，門標懸市之賢，戶顯亂車之跡，哉盛業，赫矣清猷，如何蒼天，頓摧良木，夫人和氏，地胄清華，嘉容朗，蕙馥之美，表自閨闈，儀婦德之功，彰乎宜漪蕩彩，方鮮照乘之珍，瓊絢凝輝，望美連城之價，三懿，六行斯專，嗚呼不天，翳茲賢淑，春秋年六十二，其五月十五日，終於私第，即以咸亨三年歲次壬申三月壬辰朔廿九日庚申遷窆於邙山禮也，淒驚丘隴，空餘落照之悲，憫默泉疇，詎軫逝川之歎，長孫行表，情悲長往，心感永安，勒茲銘石，庶美幽泉，其詞曰，盛矣王公，遐通，帶河引嗣，礪丘傳宗，猗歟令哲，天俊自然，文超儒，學，垂謂一旦，乖乎百年，悲哉美淑，朱光靡吊，照去，共背華堂，同歸冥兆，千古長終，九泉詎曉，
大唐故洛州徵士萬君墓誌君諱德，字道仁，隴西人也，門傳儒推，標冠縉紳，世襲衣纓，羽儀卿相，祖公，齊任并州晉陽縣令，父周，隋任益州都督，並風格峻整，器局深凝，弘闡帝猷，經綸王業，化行民庶，德被謳歌，前代盛其芳徽，後葉芬其茂緒，君稟靈河漢，孕璞荊山，少負班馬之才，幼懷禽尚之操，屬隋氏失馭，海內流離，鬼哭山鳴，人神憤怨，君性尚衡泌，情狎蟲魚，避難巖阿，抽簪物外，每寬愁於文酒，屢排慘於琴書，志在涅而不淄，心處泰而逾固，洎聖人馭歷，風教遠覃，凡厥隱淪，俱欣至道，君乃杖藜還世，葺宇洛濱，門植兩桐，庭開三徑，端木之駕，時見扣於荊扉，安仁之車，每招尋於蓬室，既而寢疾遽甚，亟歷暄寒，奄墜夜台，忽隨朝露，悲夫，逝川東注，曩賢所以興嗟，落景西傾，往哲於焉起歎，以貞觀廿一年五月廿五日終於私第，春秋七十有一，即以其年歲在丁未六月景辰朔，五日庚申，窆於邙山之平樂鄉，恐山飛海變，陵谷推遷，勒斯石於九原，庶流芳於千古也，
唐故濟陽江君墓誌銘並敘濟陽江氏，其先楚之與國，羋姓之後，楚之乙，漢之充，南齊，梁之淹，洪，隋之總，溢，貞觀未渙，垂拱中融，皆以文行，得時顯名，則江之為族也茂，而其源之所流也清且長矣，有裔系曰公儉，楚州安宜人，曾祖潭，不仕，祖文宗，滁州永陽尉，父泳，左金吾衛兵曹，君少而俊拔，材力過人，交結豪右，使氣任俠，嘗因暇日，兵曹誡之曰，我之族代有文人，爾不能修之而又壞之乎，君曰，比者大人寬慈，愚不知，故謬其所為，今日承訓，請退學矣，由是斂跡讀書，非有命使，未嘗出門，實數歲，業未大就，而天年不永，以元和七年七月廿四日遇暴疾，卒於京兆布政里，時年廿七，嗚呼，道未知患不得知，既知之而又夭其生，不得行之，斯君子所以惜之也，死生之理，則固常耳，於死之十一日窆於長安縣昆明鄉龍首原之嚴村，其里人富春孫師讓書石為志，云，金光門出六里餘，北折一里江君墟，西三百尺鄰漕渠，男岑六歲未倚廬，女大二歲麻居，父祖哀哀反為孤，死生顛倒悲何如，
大周王府君仵夫人墓誌銘並序公諱瓘，字威德，太原郡遷播蓬飛，代移轉，即為郡人也，黃精掩耀，青色騰輝，龍袞終，秋蘭響贐，鳳騰江左，鶴淚吳亭，代襲簪裾，門題竹帛，曾祖楷，祖臧，並蛟嘯鳳，如如璋，或匡弼六條，撫字百里，並紀之史冊，可略而言也，府君挺節閭閻，守操鄉曲，屬西塞蟻聚，金微狼顧，授戈電掃，負劍雷奔，汗馬功成，勳錫及，賞輕車都尉，婆娑養志，嘯傲終年，去咸亨三年三月十四日，溘終清化之私第，夫人金相騰，蘭蕙含姿，四德備而聲揚，一志凝而雪白，斷縑列，案，不謂龍匣分飛，鴛路，待年順，命詡桑榆，以長安三年癸卯十月己未朔五日癸於崇政里之私第，其月十五日癸酉，祔窆於北邙之高原禮也，恐陵谷遷移，勒之翠琰，其銘曰，黃精電謝，白日雲飛，袞冕爰襲，蘭騰輝，代移人易，福祿有歸，門閥赫弈，枝派憑隆，鳧劍同匣，鳳鸞共，書功翠琰，題德清風，目鳥不停，隙駒條度，痛悲萬里，必傷薤露，桂樹摧殘，蘭蕙移徙，芬芳詎歇，金舉未已，金石堅兮可，桑田振兮長榮，生死兮存殊，願服膚兮不朽，
唐信州玉山縣令范陽盧府君墓誌銘並敘內表兄將仕郎守滄州司法參軍鄭愨撰府君范陽人也，諱公則，字子真，曾祖允載，瀛州平舒令賜緋魚袋，祖休彩，舒州司馬賜緋魚袋，父清，吉州太和令賜緋魚袋，君齋郎出身，解褐夔州雲安尉，轉襄州文學，時屬仕故相奇章牛公，頻委之刑獄，君不施鞭捶而實得其情，公深器焉，罷秩之後，累攝諸司，蒞官守事，終始如一，而公嘗語曰，余即再踐中書，必狀公能聞於天子，以為自代之賢也，不幸相府將薨，而君選授江陵府公安主簿，府君鄭公尚，相府知見，嘗以不央之務，輒狀君理焉，兩遷承乏事皆至當，君以子幼，數請還舊第，君客，交親滿室，有酒，賓客辭之，有肉，賓客飽之，未嘗私室一飯也，又選授信州玉山縣令，州將以吏理有方，三申上考，廉使皆奏，而成方赴常調，遂遘氣疾，君春秋甲子十有一焉，以大中十三年己卯歲夏四月癸巳七日終於襄陽故里，嗚呼，君立性唯仁，志樂修善，得色空之妙理，常讀佛經，識究竟之真原，不忍損生命為念，孝乃敦於親族，義常著於交友，必誠必信，可大可久，孰謂上天福善，神監昭然，何乃良木亟壞，哲人云須惜哉，往古流令，物無不盡，賢亦終焉，睹斯事惑，余欲無言，君前夫人太原王氏，膳部員外池州刺史傅之之女，未逾一紀，夫人云亡，權葬襄陽鳳林開南，有子男一人曰肱，年未弱冠，志勤修舉，有望鱗成，一女適太原郭願符，現任左金吾衛錄事參軍，君又娶夫人姑藏李氏，撫州臨川縣令夔之女焉，有女一人，年未十歲，哀號過禮，亦天然也，其年冬十月十二日甲午，卜地縣東故里大堤之南，臨漢水之西，復啟王氏之櫬歸此而合祔焉，銘曰，務善崇德，高明柔克，蒞官輔政，沉潛剛克，唯孝唯仁，是效是則，貽厥孫模，垂世之式，南陽張甫鐫，
馬君之墓誌公諱珍，扶風茂陵人，其先趙奢馬服君之後，五侯四王，相承九世，邯鄲是也，回南海，遂宅徐邦，曾祖諱長，齊任琅琊郡守，祖諱敬，隋開皇二年任大都督，至九年任餘杭郡守，父諱珍，隋開皇十九年任益州別將，至年任左開府司兵參軍，勤王定霸，聲實兼美，至大業九年，任江南府隊正，緬劍閣，追想燕然，超往哲之良守，邁前之明牧，至開明二年，任鄶州昌慮縣主簿，儀同三司如故，舉直彈違，揚清激濁，事有纖而必知，物無幽而不燭，公隨人進節尉，並檢校善固鄉長，絃歌於百里，政洽馴，贊琴理於一同，功侔來鳳，屬隨道分崩，生靈塗炭，違徐之故里，班鄶甸之新居，眷泉石以徘徊，俯煙霞以眺聽，既而西景遽沉，東川不捨，逾指使，年迫耆荒，至貞觀廿三年奉詔授沂州丞縣令，至永徽三年奉詔授綿州昌隆縣令，繼體守文，克臻至道，清風盛烈，千載未泯，豈謂輔善無徵，淹時遘疾，風樹難靜，霜葉易遷，以顯慶二年四月廿六日終於第，春秋八十有六，夫人苗，吳二氏，丞相漢匡衡之後，苗將軍達之侄，祖諱勝，齊任東海縣令，父隋任除郡主，吳氏父諱，隋任昌慮縣尉，其夫人包四德而成己，總六仁以基身，幃閫之禮備修，母儀之訓咸飾，以咸亨五年三月十一日遘疾，終於寢，胤息元禮，元楷等，痛絕心靈，悲號罔極，粵以調露元年歲次己卯十一月戊寅朔廿日丁酉合窆於相宅東北二里倪犁城東，禮也，恐陵谷有遷，無紀，式刊玄石，樹北泉扃，嗚呼哀哉，乃為銘曰，赫矣皇祖，子令德，洪派遐瓊枚遠植，源深侵廣，本茂枝繁，之樂土，錫以名蕃，惟君稟靈，自然純懿，百里贊化，一同匡貳，輔善無驗，遘疾淹時，燭風俄滅，薤露雲，風雲慘烈，松賈方哀，墳地宿草，隴隧新苕，千齡永訣，萬古悲哉，孫上柱國馬志靜，上輕車馬志安鐫碑人孫弘秀，
大周故王君墓誌之銘君諱行，字滿仁，上黨潞城人也，原夫蓋天著象，刊繁星而燭慶，輿地甄形，奧區而延祉，靈文發掌，疏源於上葉，至德分四胎，導長波於下古，曾祖緒，齊任青州錄事，金貞玉潤，祖燦，隋任宋州參軍，父滿，唐任武鄉郡功曹，並發彩丹山，騰姿沃水，祥通虛白，理昭中黃，君積善攸鐘，重規肅襲，加以丘園篤志，泉石怡年，扃日月於為家，結雲霞而作室，雖五都從辯，三川養聲，昨日春榮，今朝秋落，年墟溢目，憂苦勞心，未徵三秀之英，遽軫兩盈之奠，春秋五十有九，遂卒於私第，夫人牛氏，有德有貌，能嬪能母，蘭姿通於九苑，雅訓美於三宅，源桃正秀，方含遲景之輝，樓月初圓，忽掩崩雲之氣，春秋七十有六，遽隨化往，今以聖曆三歲次庚子正月壬子朔廿二日壬申，合葬於王李村西北壹里平原之禮也，嗣子等情惟顧復，思忉寒泉，敬卜所安，乃遷和柩，隧延悲斷，空餘悲痛之聲，原野淒涼，唯睹丘陵之地，嗚呼哀哉，乃為銘曰，倏忽百年，勞生俄爾，隙駟遄正，壑舟潛徙，載掩泉扉，長違仁里，攀號無，悲何已，
魏府君夫人雷氏墓誌銘並序夫人姓雷，同州白水人也，祖通，周武衛將軍，父俊，隋虎賁郎將，或教穆中邦，或威稜遐裔，夫人天姿端淑，神韻淹和，閱女史則景行班昭，披烈圖則伏膺孟母，年十五，適於鉅鹿魏氏，藻攸職，恭薦有儀，佩承親，怡顏逾肅，德融內閫，禮漸外姻，容貌超鏘，仁師令范，三載之內，便誕二男，長息勝冠，花年夭沒，見在厥子，少小英雄，汗馬邊疆，殊勳異效，誠心守節，聖上知聞，特詔授游擊將軍，潞城府果毅都尉，夫人隨男赴任，忽遇纏，慮月珠之墜深泥，恐白玉沉之穢處，遂合官歸邑，得屆鄉閭，召集群醫，不蒙瘳愈，東山藥酒，妄號長年，西域神香，虛傳保命，福盡緣消，掩同西日，以大唐貞觀十四年閏十月十五日，終於敦厚里之第，春秋九十有四，魏府君去義寧二年八月七日先終洛陽之宅，春秋七十有六，粵以其年十一月三日，合葬於洛陽宮城東北五里邙山禮也，谷變陵遷，時移世古，敬刊疏文，慰諸泉戶，銘曰，窈窕白水，鉅鹿良賢，勳高蔭重，釋褐黃門，階庭趨驟，背闕扶輪，生平慷慨，意在風雲，青松蓊鬱，白柳森天，墳高漢，比孤村，雙羊俠路，石柱排前，門庭高闕，望似平原，生時婉約，死共纏綿，今身且足，後代難論，一辭白日，永絕知親，精神何在，空有遊魂，
亡妻李氏墓誌銘並序孤子苻載述並書夫人姓李氏，其流派出於天漢之一枝矣，衛尉卿之孫，吏部尚書之堂侄孫，房州刺史逞之女，凡婦之柔嘉茂淑組川應對之事，夫人備有焉，加以敬恭長上，誘納卑孺，情禮周洽，六姻睦然，風韻孤遠，不嬰常態，中饋酒食，外彈雅琴，詠古詩，鄙人褊，陰有輔助，不幸夭落，春秋三十六，以貞元十一年三月十二日疾卒於尋陽，是年四月廿一日，權窆於德化鄉之北嶺，元和七年八月七日，載上天降禍，薦丁畔罰，扶護靈櫬於鳳翔，因得啟發，祔於皇先姑之側，禮也，嗚呼，生展於敬養，歿葬於舊鄉，上不愧於三光，下不畏於九泉，可謂始終婦道，無罪悔矣，男曰匡儒，女曰上清子，攀號不逮，哀纏荼蓼，弘農楊夫人育之於顧復，訓之於教義，幾乎成立，莫知所自，庶足以慰幽魂焉，銘曰，浮江斥漢歸舊鄉，己方甲穴掩玄堂，千秋萬歲安未央，
大唐故魏州隴西武聖登士公墓誌銘公諱君隴西武聖人也，先高某之役也，昔者丹陵界，源，精峙遙，瞻臨鏡野，春秋八十有四，以開元七年歲次己未寅朔十三日壬寅遘疾於家，著祀也，其銘曰，質，蕩蕩幽臨，軒迥，長玄宮，永閉窆戶，凝，輝古驗，積於余，
大周故武騎尉張府君段夫人墓誌銘並君諱大酺，字弘義，其先南陽白人也，惟宗惟祖，金蛇石之苗，漢臣晉臣，入仕歸田之族，諒輕軒蓋，直保清虛，申屠蟠志跡式全，張仲蔚棲閒克紹，君文以緯俗，武以安邊，博識信該於古今，交道不謝於嵇阮，屬以皇家錫命，帝業分枝，謁青蒲以獻書，降紫泥而立效，尋授君武騎尉，彰褒譽，載獲勳庸，未登賜杖之年，方遘夢楹之禍，嗚呼，隙駟雖駐，飛伏興災，恨恨甫從於朝露，杳杳亟奔於夜台，春秋六十有五，以久視元年十月二日卒於私第，夫人段氏，中閨孕質，內範式傳，饋彌恭，齊眉不怠，春秋有八，去垂拱二年七月十二日卒於旗亭里之私第，豈期生也並貴，鳳皇樓上以吹蕭，死也同理，蛟龍匣中而作媲，久視元年歲次庚子十月乙巳朔廿六日庚午，合葬於北邙山王晏村北原禮也，南橫大谷，北枕長河，川原鑿朱鳥之塋，占卜啟青烏之兆，固知天長地久，棺槨永而無開，風慘雲愁，松賈成行而獨茂，嗣子方粲等，哀哀集蓼，銜荼，想嚴父以增悲，思聖善而彌忉，今以雕鐫翠石，紀敘洪猷，配陵谷而同遷，昭懇慕而逾戀，嗚呼哀哉，乃為銘曰，夢社靈，流星表異，冠蓋有易，文儒克嗣，其道也廣，其宗也熾，日下彰名，月中題字，去去同穴，千秋萬春，悠悠方瘞，惟父惟親，荒墳作轍，拱木成薪，將期變海，俱化為塵，孝子百齡，悲酸遽積，高士一去，魂骸幾易，白日長昏，玄堂永夕，諒宜哀悼，共昭今昔，
維開元五年歲次丁巳十二月丙寅朔廿二日丁亥故劉海達春秋七十四，卒於以開元六年歲次戊午正月丙申朔十四日己酉，先氏，譙氏二夫人之骸合葬於湯陰原之也，嗣子子思，再思，三思，演，敏心兒，前漢變改陵故書銘記，以標不朽，
游擊將軍守左金吾衛大將軍試鴻臚卿紀制之，皇唐大中元祀歲鉅丁卯四月廿五日，夫人清河張氏捐館於幽陵之東潞邑接肆坊臨衢之第，春秋九矣，便以其年十月八日庚子卜葬於薊城西幽都縣幽都鄉石槽之原，禮也，夫人姓張氏，其先清河東武城人，自帝鴻次子昌意封張而氏，勳爵榮寵，映古蟬聯，圖史昭融，自難備載，曾府君日韶，大父府君，咸鑠志儒門，樂天知命，散逸水，桎梏衣冠，父府君日湊，寧遠將軍，守左驍衛將軍，偉耀轅門，倜儻倫輩，蹈義服禮，為時所欽，夫人即寧遠府君第十四女也，早奉庭訓，夙茂坤儀，王節內明，霜姿外肅，年及歸於丹陽紀公，克整閨容，虔恭壺則，黼紱蘩之事，即之而必勤，鉛華粉黛之倫，存之而罕飾，體備四德，義行六姻，紀公嘗以忠勤趨侍雙節，後因烽虜出總偏兵，汗馬行邊，戎衣逐戍，清河隨夫所適，無往不湊，霜節凌秋，芳誠貫日，誓艱虞而不撓，將白首以同歸，嗚呼，上玄不亢，殲我眉壽，青松難固，霜萃女蘿，白駒易遷，鏡空鸞影，容華之寥寂，歸大夜以沉冥，夫人有子一人曰咸徽，卯歲臨喪，女一人曰態態，笄年泣血，哀纏罷社，痛悄舂鄰，感飛走之悲鳴，慘水而幽咽，緬惟年高淹歷，墳隴荒頹，故勒石佳城，用申不朽，銘曰，懿德夫人，瑤台降真，閨風蕭蕭，壺範，言歸於我，婦道克彰，爵秩班榮，內助其昌，屬邊事，隨夫戎戍，險阻艱危，未嘗懷懼，玄穹迷，奪我偕老，鶴算不延，夜台翻早，逝水湯湯，悲風浩浩，佳城孤峙，枕擁山川，荒榛晝暗，陰宵然，荻花飄雪，松蓋生煙，想陵谷之難固，乃勒石於寒泉，錄自文物一九九零年第十二期），
唐尚衣奉御唐君妻故河南縣君元氏墓誌銘並序夫人諱萬子，河南洛陽人，曾祖文，隋尚書左僕射，祖行如，毛州司馬，父務整，祥州刺史，綦軒開魏，煥乎國牒，儀台蒞岳，薰彼家聲，夫人幼稟貞和之量，宿弘慈媛之德，皎如寒雪，穆若春風，處桃李而無言，冠松筠而表性，居契圖史，動鑒盤盂，爰降外姻，來儀君子，年微笄齔，質備工容，擁帚承顏，既為婦則，移居作訓，還成母範，負施宓之姿，亡懷忌，遽鐘鼎之地，糞壤珠璣，巾裾浣濯，帷屏疏素，施周中外，禮備尊卑，娣姒以之權衡，閨庭仰成華蓋，悲夫，景山方構，碧仞朝頹，陰桂初升，素蛾夜實，以顯慶二年十二月三日遘疾，終於萬年之安仁里第，粵以三年正月十四日殯於萬年之南原，事擬遷革，禮從權煞，略紀年序，靡陳昭晰，良偶淒淒，臨埏永訣，遺嬰叫叫，撫銜血，托千秋於短晷，窮萬古而長絕，與金石而俱消，對蘭薰其未滅，乃為銘曰，隱隱石閭，靈族攸居，滔滔洛，仙妃宅諸，兼含盈尺，復孕照車，降生貞媛，方之有餘，初笄二六，作嬪三九，協和群娣，儀形眾婦，虛往實歸，義先身後，曠代琴瑟，殊倫嘉偶，靈祗爽報，鉤植虧仁，繁霞罷日，芳樹摧春，帷飄虛景，座委空塵，魂傷奉，物變安仁，曉鐸戒期，晨旌啟路，草含碧，蹊林總素，雙羽如，遺煢若慕，貞石空沉，芳塵永固，
唐故楊府君夫人墓誌銘並序義昌公諱澄，望於弘農郡，東武戴侯之裔，關累葉名儒，冠蓋相連，不乏於祀，祖門皇諱湊，公謙慎作己，禮樂為心，接義待賓，芳名如桂，雍白誡身無虧軍郡瓊玉之明，可並寒潭之瑩，叵齊旋於益者是公之望，公賢偶夫人程氏，名家淑櫛，奉侍箕帚不倦，敬事君子廿餘年，命之短長，年四十有四，大和八年六月三日而終於市南，公之私位也，公禮儀影在門，宛然如故，公撫育孤小兒女四人，痛初公又抱疾，加之在身，良藥明醫，不痊其各以開成時年四十有九，歿於私第，公長男名公鞏，次男名公立，八郎女十四娘血母先亡天，父今仕於門，骨肉天地今取開成四年歲次戊午辛酉卜兆於南三里為塋域，祔葬合禮，再在泉初為招寒雲痛丹引靈傾郭德，恐以年代遷改，海山平，故制此文，記在銘右，君之英才，信行周備，軍郡咸仰，如蘭如桂，辰，人皆有壽，君何喪身，足前妻謝，今又身歿，痛君兒女，早失誰不悲辛，今墳塋，水西畔，鄉名夫妻合祔，鸞皇為伴，萬載夜長，荒墳，天兮地隔，永閉泉門，
周故朝議郎洪州高安縣丞上柱國關君之銘並序君諱師，字有覺，洛陽人也，瓊根玉胄，起自於神農，源分緒派，望歸於上黨，曾祖宰，梁任弘農，巴蜀二郡守，祖沖，周任長城，漂水二縣令，並景色明遠，機靈秀拔，給能旋浦，名高赤馬之舟，虎解憑河，道映青龍之穴，父翹，隋任司農少卿，接武天人，連輝帝友，位參六相，職列三槐，屬隋運道銷，塵驚浪駭，雄群肆暴，爭懷逐鹿之心，惟公守素，獨起傷魚之慮，乃投硯策，遁跡榆，逮武德中年，方景化，於時九區適定，三階創平，帝流旨，延求秀彥，遂授桃林縣令，裁規百里，宰御一同，人歌狎雉之恩，俗佩驅雞之德，公綺年流聞，青衿受蘭室之詞，弱歲飛聲，絳帳承杏壇之論，名行雙者，器用兩彰，既養翮以彈冠，亦因時以搖落，抗對宣室，擢策甲科，授高安縣丞，申漸陸也，豈謂災生赤鳥，崇祟起黃羆，驚玉釜之空煎，悼金丹之枉煉，以長壽三年五月二日卒於私第，春秋六十有六，即以延載元年歲次甲午五月甲申朔廿六日己酉遷廟於邙山之陽，白馬戒塗，青烏已卜，徙藏舟於夜壑，轉飛蓋於朝陽，孤子，哲等泣隔高天，悲傾厚地，愴瞻顏而莫日，痛候色而無期，想黃墟之寂寂，觀素之飛飛，刊風猶於翠琰，冀以問而長垂，其詞曰，彤雲表聖，白社標賢，彈冠仕，慷慨歸田，風徽靡絕，令問恆傳，琴書遣日，樂終年，倏矣淒風，忽飄揚陌，易流閱水，難停駟隙，壤路長幽，生永隔，誰知積善，翻從禍迫，馬噴鳴衢，需歌響路，千月未盡，百年俄度，霧擁朝昏，塵驚晝暮，虛留盛跡，仙禽空呼，
唐故歸州興山縣丞皇甫君墓誌銘並序君諱德相，字干祿，安定朝那人也，曾祖寶，周冀州長史，祖珍，隋揚州江都縣令，考道，隋晉州司戶參軍事，並聲華千里，績著一同，前代仰其羽儀，後葉紛其問望，君少而明敏，早挺璋，閱禮敦詩，既奉過庭之訓，昏定晨省，無虧溫清之方，加以器局端貞，風儀詳審，名芳十步，聲振九皋，起家檀州行參軍，趨事府庭，勤王是務，參陪按間，竭力攸歸，尋轉歸州興山縣丞，舉察多奇，官曹不擁，王喬有乘鳧之暇，馬期無帶星之勞，永徽元年，罷歸廬里，每以琴書取樂，用啟榮期之歡，文酒自貽，方給嵇康之志，悲夫，燕露遽，崦嵫幾晚，俄辭曉日，奄就夜台，以大唐永徽三年五月六日寢疾，卒於景行之里第，春秋七十有四，即以其年歲在壬子六月丁亥朔四日庚寅遷窆於北邙之山平樂鄉禮也，悲深行路，痛切閨闈，嗚呼哀哉，乃為銘曰，地臨秦隴，川接秦經，門標儒素，代襲簪纓，惟祖惟考，政簡刊清，猗歟令哲，克嗣家聲，如松之茂，似蘭斯馨，爰從筮仕，委質策名，芳流下邑，譽浹上京，言遵謙退，習幽貞，寬愁琴酒，養素門庭，逝川易閱，頹曦遽傾，忽捐華宇，永即佳城，孀妻掩袂，故老傷情，白揚簫瑟，黃馬悲鳴，一鐫翠琰，永播金聲，
唐故朝議郎平原郡長河縣令盧府君墓誌銘並序公諱全貞，字子正，范陽涿人也，太岳之胤，盛德表於封齊，源其昌，像賢光於佐漢，本枝百世，君子萬年，非夫辰緯降祉，河山毓粹，道高竹素，聲播笙鏞，莫能郁為秀族，慶流後裔，克廣遺烈，不隕其名者哉，高祖，北齊黃門侍郎思道，曾祖，皇朝太子率更令赤松，祖，銀青光祿大夫，尚書左右丞，雍，洛州長史承業，父，銀青光祿大夫，虢，貝，絳州刺史，并州大都督府長史玢，並材雄卓立，宦榮當代，休有令望，於今稱之，公即絳州先府君之第四子也，承家寵光，克食舊德，弱冠左衛左親衛出身，束帶巖廊，佩刀天陛，作君心膂，為國爪牙，資胄緒之地，必忠孝之家，其於任委，非不重也，其於警衛，非不勞也，以覆簣之漸，調授鄭州參軍，滿歲，拜常州錄事參軍，綱紀刊曹，有條而不紊，肅清群吏，無得而可稱，時江南道採訪使，潤州刺史劉日正以課最奏聞，清白奉公，始終無替，則彰善癉惡，公為狀首，迨歸舟載馳，裝橐余積，人皆富有，翳我獨無，以此知劉公之狀，其不孤也，天寶元載，制求令長，周親內舉，時對易清問，簡在聖心，廷拜平原郡長河縣令，隨牒至止，視人如子，抱鼓不鳴，鳴琴自理，無何，嬰風疾，辭祿寓居於鄴郡，天不與善，日臻彌留，以天寶五載閏十月五日，終於臨漳縣別捨，禮從權殯，春秋六十，嗚呼哀哉，公稟元和之精，成孝友之性，沖機敏悟，密器虛明，敦悅詩書，周旋禮樂，宜其式登貴仕，以享永年，何其忽，溘然怛化，昔歲未吉，會初旅櫬於他鄉，今卜惟協，從竟歸祔於先壟，夫人趙郡李氏，去開元廿九載十二月五日遘疾卒於德懋里私第，以明年正月五日，葬於北邙山河南縣平樂鄉杜敦村大塋西北二里，公啟手之際遺令有言，其於窀穸，不令改創，孤子洌，利，，，兌等，敬遵理命，不敢有違，粵以天寶十載十月廿四日合葬舊塋禮也，攀號不及，疑慕永懷，屑涕行楸，感平生之徽懿，勒銘幽石，貽不朽於斯文，銘曰，高山可崩兮積水可竭，盛德之後兮餘慶不絕，穆矣我公兮克承丕烈，庶夫繼代兮以廣前哲，何彼天兮不與善人，乃歸來兮臥疾漳濱，霜紫蘭兮可悲當春，碎明玉兮空掩流塵，薤挽淒涼今一去，冥冥泉戶詎知晨，天寶十載十月廿四日刻，
楊氏墓誌並序楊氏諱祖宗弘農人也，曾祖皇祖皇父史籍具載，略而不書，皇皆高尚遁跡，怡逸林藪，桎梏冠冕，不求聞達，楊氏即之長女，自笄年適於李氏，移天結帶，琴瑟和諧，如友如賓，余祀，而不幸賢夫早亡，楊氏松心霜操，孤貞守節，不虧婦義，比委家伏事於先相公，因侍從浙江西道觀察處置使，禮部尚書至於潤州，柔遜卑牧，又逾七載，無何染疾，藥石無療，以大和三年七月十三日終於使宅別院，享年八十，有子一人曰先客他郡，有女一人，適於王氏，家於洛陽，亦以其年月日將遷靈櫬歸葬於洛陽鄉里原禮也，嗚呼，慮陵谷遷易，桑田互改，遂刻石志之，銘云，嗚呼，卑柔女儀，節操有規，禍福相倚，修短有期，風燭奄然，魂魄何之，旅櫬孤舟，淮河之湄，楚煙梁雲，丹翻飛，北邙之側，洛水之涯，一窆玄宮，終天已而，
大唐故淨住寺智悟律上人墓誌銘並序公俗姓劉，諱仲邱，彭城郡人也，緬尋前史，歷討群經，其先皇帝之孫，爰後公劉之裔，秦時為戎所遂，乃居於彭城，遂世為彭城郡人也，至於衣冠弈葉，禮樂風標，史諜具詳，茲難備述，曾祖如願，志高泉石，脫略軒榮，蒲帛累徵，偃仰蘿薜，貴樂生前之志，殊輕身後之名，祖元福，皇華州下縣令，彈琴為不言化成，馴翟得魯恭之遺風，不欺庶先賢之美跡，而公則下之愛子也，公淳孝自然，博雅天縱，混流俗而不染，處濁亂而哺糟，雅好無為，深精元妙，視軒冕如桎梏，等金帛如塵埃，上迫父命，強為婚媾，晚歲歸道，永愜私心，法宇窮不二之門，蓮宮契三禪之妙，公以持律為業，一食長齋，久染微痾，心齊生滅，積以成疾，藥物無徵，漸至彌留，奄先朝露，行年六十有五，殞於來庭坊之私第，嗟乎，哲人不永，太山其頹，明鏡忽掩，寶劍長理，以大曆六年十二月廿日葬於藍田縣鍾劉村之東原禮也，公在俗有子四人，皆昆山片玉，桂林數枝，信可克昌家門，榮顯宗族，長子會州黃石府別將賜緋魚袋光歸，次子朝議大夫，守內侍省奚官局令，上柱國光順，第三子朝議郎，守內侍省內府局令，上柱國光，季子絳州新田府折衝，賜紫金魚袋，上柱國光暉等，自丁酤罰，泣血連裳，號天不展其哀，扣地莫申其戚，爰宅兆，以展孝思，懇請志文，略序遺跡，適時詞理荒拙，輒課虛蕪，乃為銘曰，平原莽莽，松柏蕭蕭，哲人斯逝，泉夜無朝，痛經綿於嗣子，嗟玉樹兮先，太山俄頹，泉扃永閉，幽明既殊，慈顏永決，呼蒼天兮莫聞，潰肝腸以自裂，朝散郎前汴州司法參軍裴適時撰，
大周鼎州涇陽縣尉杜君故夫人趙氏墓誌銘並序夫人諱慧字總持，天水上人也，胤蔚寶符，苗分玉派，立元功於駿皂，式偏號於龍川，曾祖禮，北齊河內郡丞，大父師，隋楚王府掾，並美逾雙日，聲越九皋，入桂苑而談珠，出梧囚而辯璧，父達，唐州錄事參軍，委績外台，播徽中烈，既稱管轄，不避脂膏，夫人即君之第三女也，夫人圓折開宗，方表德，虔麗藻，夙著椒，沐至道於過庭，啟深仁於徙宅，豈為災成聚蟻，軫游任鳥，寢疾彌留，忽從遷化，以聖曆元年冬臘月八日卒於鼎州涇陽縣之官舍，二年春二月廿四日徙殯於洛陽之北邙山之禮也，長子勤忠，誠逾噬指，志切承顏，仰朱萼而長悲，痛黃泉而永瘞云爾，系自射熊，榮分馭，侍中翊趙，將軍佐蜀，職美鏘金，文遒振玉，流徽往諜，揚芳後躅，夫人肅穆，婉順淑仁，四德居禮，三徙擇鄰，成游岱，悲結凝塵，痛斯蒿里，敬勒芳，
唐故宣州溧陽縣令贈秘書丞上柱國開府君墓誌並序朝請郎前行侍御史太原郭虛己文開氏之先，出自有周，昔武王克商，以母弟康叔建封於衛，其後十五代至懿公，懿公之子開方以衛國之難奔齊，齊桓公任之，功亞管仲，周天子嘉其勳績，故錫姓為開氏焉，公諱承簡，字混成，廣陵江都人也，隋亳州刺史靖之曾孫，楚州山陽縣令翼之孫，皇朝徵君德仁之子，公天資融朗，神用閒邈，含弘沉毅，有吞蘊之量，弱冠四海知名，公初無宦心，欲以所好求志，廿一去家游蜀，時天下賢豪，慕公英名而歸之，若眾鳥之從鳳，於是李宏，郭振，薛稷，竇元海之徒，皆千里命駕，一見公如舊交，公恭己待賢，虛誠納士，盡其力而濟美於人，殫其財而博施於物，時論以此多之，故常食客盈門，高車結轍，林亭風月之賞，琴酒笙竽之盛，雖封君蔑如也，公知大名之下，其道難全，遂乃退閒歸休，塊然養德，潛曜於惟楊者久之，神龍中，故人朔方軍大總管韓公初奏君為隨軍要藉，公所好者道，所懼者名，持議未行，而軍牒三至，迫不得已而從事焉，到軍未歲，解褐授豐安軍倉曹，公參謀帷幄，兼掌書記，總攝中權，獻替惟允，韓公親之重之，待為益友，旋以功擢授常州司法，公以從政，威能動物，州將於經野按察江東，特奏公為支使，公逸足前趨，利劍能斷，公庭無留，官事畢舉，人到於今稱之，秩滿，遷宣州溧陽縣令，公才兼文武，累歷州縣，蒞人之方，無政不美，去開元十四年國子博士範行恭舉公才堪將率，時中書令燕公以兵權事重，尤難其選，乃於數千人中得一二賢俊，公居其首，天下以為美談，惜乎官未授而卒，時年六十有六，有其才而無其命，哀哉，即以其年二月十六日權殯於洛陽感德里之平原，今以開元廿一年十一月九日葬於北邙朱陽里之南原禮也，公有子六人，長子休元最知名，位歷清要，為朝廷所推，先是國家有陵廟之事，恩崇先遠，追贈公秘書丞，生榮死哀，何其盛也，次子休祥等並人倫俊秀，廊廟奇才，嗣德承家，不失舊業，念薰猷之可紀，敬仗斯文，懼陵谷之方遷，勒於貞石，乃為銘曰，積慶自遠，傳德及身，稟靈誕秀，含和藏真，弱年高尚，隱不違親，晚歲登祿，暉光日新，茫茫者天，默默者神，孰雲與善，胡其匪仁，苟賦才而生器，何當亨而遇屯，吾實未知夫倚伏之形兆，誰將問乎陶鈞，
大鄭上柱國鄧國公故太夫義安郡夫人元氏墓誌夫人諱買得，字買得，河南河南人也，自大魏之膺期啟運，光宅中夏，本枝承若木之景，余潤接天河之源，鐘鼎盛於當年，椒蘭被於後世，備諸史策，可略而言矣，祖匡，魏東陽王，茂實英聲，道高前代，父，濟南王，分命爵，作范一時，夫人稟慶閨闈，資神像緯，聰敏冥授，孝敬天啟，動必以禮，行不忤物，雖在沖幼，宗族莫不異焉，年十有四，歸於那盧氏，言容有禮，肅雍成德，好合猶瑟，相敬若賓，尋以夫爵封興世郡君，大夫之妻，能循法度，公宮之教，無違婦道，洎乎忽喪所天，逾秉高節，而第二子和有名於世，和以大業之季，委質聖主，猶蕭曹翊大漢之功，吳鄧輔中興之業，往者鴻溝未割，函谷猶泥，龍戰虎爭，連營接壘，太夫人提挈二孫，淪沒賊地，而賊李密乃特加贍賜，欲令誘致其子，雖徐庶之心，於正以亂，而王陵之母，勖勵逾深，和竟聿遵嚴訓，乞羹自若，及李密之敗，得盡吹膝下，母子忠孝，天下榮之，是用式加寵命，封義安郡太夫人，褒崇之禮，群公莫與之比，豈期昊天不吊，降斯災禍，以大鄭開明元年五月十日遘疾，薨於東都尚書省之第，春秋六十有六，詔贈賻物一千五百段，禮也，仍令上柱國殿中少監太原郡開國公王暹，上開府鴻臚少卿襄武縣開國伯趙方海等監護喪事，即以其月十六日甲申，窆於城北千金鄉安川里，嗣子和，董茵列鼎，思事親之無日，號天叩地，痛合葬之何期，勒此嘉聲，寄之玄壤，乃為銘曰，山川磊，世代豪雄，將門有將，公子為公，袞如積，蘭桂成叢，羽儀當世，清明在躬，其一，公侯之孫，天王之胤，義則魴鯉，匹猶秦晉，忽焉如客，凋零何迅，泉門獨掩，銘旌孤引，其二，寂寞舊隴，蕭條郭門，參差異縣，淒愴幽魂，山連古墓，地接荒村，夜台無曉，遺掛空存，其三，哀哀嗣子，煢煢苦辛，母氏聖善，我無令人，風煙共慘，容衛空陳，撫膺長慟，歸後吾親，
唐故朝散大夫舒州司馬上柱國陳公志銘並序尚書工部員外郎河東景延之撰公諱曦，字載曦，其先胡公滿封於陳，因而命氏，自敬仲昌齊，曲逆佐漢，衣冠弈葉，世濟厥美，遠祖因官河東，今為猗氏人也，曾祖，皇朝州司馬，祖義，杭州餘杭縣令，父嶠，慈州文城縣尉，條山噴精，汾水孕寶，西楚半刺之化，東吳十城之美，迂跡梅仙，時所矣，公即文城府君之仲子，生稟粹異，長而孤高，風格堂堂，義聲藉藉，為謀也出入意表，議事也在我彀中，弱冠游京華，友朋翕然，皆以分義相許，自春宮細引，授烏汀主簿，以干蠱聞，歷平棘縣丞，以能名著，時和使產部郎王公辟在幕下，改富平尉，弘羊之心劈秋毫，離朱之鑒洞隱，我無愧矣，特拜長安主簿，浩穰煩劇，擒摘奸訛，游刃其間，卓有餘地矣，天寶十四載出宰浚儀，大敷愷悌之政，旋遘言囂之，以直見黜，古來有焉，移佐龍舒，且展驥足，時體命，殊不以榮辱介懷，尋而恩制加秩，章服初榮於三命，風瘵彌曠乎十旬，道何不融，奄從化往，以至德二年八月十七日終於舒州官舍，春秋六十有六，嗚呼哀哉，以公之惟忠惟孝，美行美才，方期享大年，縻厚祿，曾未中壽，歸乎下泉，良足悲矣，五子，國華，國珍，國清，國英，國秀，承義方之訓，負曾閔之行，扶護靈櫬，遠自江淮，以乾元二年二月十二日權厝於河南縣金谷鄉水之陰，禮也，延之早奉周旋，忝連交契，敢揚徽烈，用紀貞，詞曰，族肇胡公，家榮仲弓，千尋勁節，三尺清風，文蔚玄豹，氣如白虹，登割劇，宰邑治中，方圖雲空，列彼鴻，命也不融，奄然歸終，塋洛北，故里河東，珠玉雖瘞，聲芳靡窮，第二子國珍書，
唐故隴西李府君墓誌銘乃西人也，承枝之胤，桂葉乎，曾祖諱光，祖諱朝，從官銀州，因置大業，尚不仕，府君諱公政，稟性孤達，才高氣雄，卓然貞，爽朗立冰霜之操，居家以孝悌成志，朋友標信義為懷，馬之期，必著成人之美，將冀壽同彭祖，龜鶴比肩，豈圖祟，纏綿累夕，秦醫扁術，無不尋求，良藥殊方，莫能見效，嗚乎，年五十有七，以咸通九年七月廿六日厥終於第，昆兄二人，公亮，公慶，侄文素，孫胡兒，小胡，季弟公輔，任營田押衙，咸通五年八月卅日終，新婦衛氏，育三女，長適孟氏，次韋氏，小武氏，新婦氏，育男胡哥，女博兒，夫人郝氏，志行溫柔，賢和守節，箴譽，軌範無差，佳以訓子有孟母之規，令聞法班家之美，育男二女，男文審，婚張氏，育男喜子，合兒，女兒，福兒，小男八婚王氏，男順兒，女二人，十二娘，娉張氏，十五娘，始笄，孤子文聰俊天假，英髦異時，禮讓持身，仁義立德，佳以事父母盡單之孝，交朋友乃宿諾無違，片善必求，輕財重義，皇考既喪，傾地摧，五內分崩，肝腸寸烈，思生前之鞠育，粉骨未酬，想趨之恩，昊天罔極，於是運陶機，瓴，召丹，繪平生，析木，移風易俗，時咸通九年十二月七日遷厝於州城南山之左，禮也，恐時革今古，桑田歿移，刻石為銘，詞曰，府君之盛，隴西之胤，桂葉芬芳，名雄上鎮，英華當，元與信，冀保遐齡，俄疾疹，藥餌無效，禍臨，孤男幼女，夙夜，疊為藏，負土成墳，期於，，咸通九年十二月八日，
唐故韓君墓誌銘並序君諱，字智門，宜陽人也，自長源淼漫，與汜而齊深，遠葉芬芳，共扶桑而並茂，昭穆交映，珠璧連暉，代有人焉，略陳其美，祖士通，隋任廣平郡守，父節，隋南陽郡果陽縣長，並立德懷仁，飛英騰實，蘊宏才而入仕，含雅調以居官，君籍慶降靈，承休挺質，至性沉敏心，識量弘通，加心幼抱忠貞，早稱孝愛，葉風雲之意氣，標水鏡之高明，雖復六藝多方，用如天授，百家綿遠，攬若生知，屬隋季雲終，天下騷動，黃巾之群聚結，青犢之黨縱橫，君乃戢冀避時，全身養德，暨乎聖朝啟運，君已志歇求名，思十地之福田，忘一時之榮貴，對閒居而知命，眺基岫而留心，庶侔列子之年，冀仲君之壽，豈謂逝川東急，落景西沉，變生平於人路，翳明德於泉台，春秋五十有二，以顯慶元年歲次景辰六月甲午朔四日丁酉卒於私第，縉紳悲慕，唯恨梁木之摧，里空虛，但見哲人之跡，還以其年其月廿一日窆於邙山之陽禮也，自幼及長，味道懷純，接知己以謙虛，奉慈親而敬愛，芳名未遠，器宇先傾，風悲聲於隴樹，雲慘色於佳城，嗚呼哀哉，乃為銘曰，枝分茂葉，水派洪流，邈焉崇構，郁矣風猷，乃祖聲振，惟父名休，忠逾弘演，孝越仲同，君之嗣美，早歲飛英，言容溫，質性忠貞，琴書合調，水鏡兼情，降年不永，雅量先傾，天道盈虛，人生浮促，隨國亡珠，荊山喪玉，泉路方窮，挽哥成曲，先後幾時，飄零遽速，寂寂丘陵，茫茫原隰，游賞無期，音容永戢，隴雲夕起，松風曉急，泉台不曙，空餘名，
大唐故秘書省司辰師趙府君之墓誌君諱意，字如意，襄州襄陽人也，大矣安居，宦游京輦，君家連貴胄，弈葉衣冠，世軌風模，恆居晝節，去隋大業十一年詔授秘書省守司辰師，至如躬初下政，九族之道邕熙，一任京官，五之儀清肅，又至大唐武德二年五月，詔授秘書省太史兼司辰師，君推心奉國，夙夜虔恭，屈體思仁，心希靜亂，於是堂堂之誦，響徹於天庭，濟濟之風，令聞於朝野，君春秋六十有一，以武德九年歲次景戌朔四月一日己未崩於雍州萬年縣崇義坊，朝伍淒然，赴聞皇闕之內，即以其年斯月九日葬於京城東南侯宋村東北，考龜命筮，以安居所，遂即穿茲玄宇，構立墳堂，度日取時，遷靈永處，鐫金留記，刊石為銘，宇宙同終，存之不朽，其銘曰，於惟若人，實光重世，耕道獵德，依仁遊藝，偃息四端，周旋五際，玉華既剖，金膏可礪，永辭華屋，即安荒兆，原野終空，車徒暫擾，隴被晨霜，松吟宿鳥，朱燈已滅，幽關難曉，
故山陽縣君鞏氏夫人墓誌攝徐州錄事參軍將仕郎前守潞州長子縣令鄭仁光撰夫人其先諱朔，仕於晉，列於春秋，為上大夫，恢贊霸業，有功於國，因封鞏邑之田，遂以氏焉，漢魏已降，洎乎周隋，青紫交映，以其多而不序也，曾祖諱明玉，不仕，高祖諱文悅，仕至左神策軍押衙，檢校太子賓客，守榮王府司馬，世祖諱德方，仕至內飛記押衙，檢校國子祭酒兼殿中侍御史，夫人即家之季女也，聘弘農公十五載矣，公任曹州牧，檢校左僕射，其夫人寢疾，以至大禍，時幼女七歲，有弟三人，孀姒一人，同赴於喪，夫人禮淑二儀，德全百行，處家以慈惠，適戶以和柔，榮分於九戚之間，譽滿於四方之內，本期鸞陪樂鏡，鳳對邴茵，松椿自固其遐年，霜雪無侵於貞操，豈謂瓊傷沉滓，倏然之義斷蘼蕪，花墜飆風，邈爾之魂遊仙闕，嗚呼，親愛茹歎，行路增傷，一時之哀，何所及也，屬未偶良便，權殯於堂，後公正任曹州刺史加司空，遷牧齊州，又遷鎮徐州節度使，檢校司徒，以天祐元年歲次甲子九月壬戌朔十二日癸酉巳時，櫬歸圃田大塋，所備嘉羞饗祭之盛，不可具陳，奉命以絕其祀，煥奇傑之大義，燭幽陰之至靈，福我公匡濟良規，以刻石不朽之志也，贊曰，寒玉無瑕，貞松有節，懿光後代，名超前哲，六親咸賴，百祚惟昌，既刊堅石，永播餘慶，
唐故樂安戎處士故夫人墓誌銘並序鄉貢進士王頗述夫人姓劉氏，女弟中第三，其先彭城人也，芳苗出自漢楚元王交之後，先世因官江南，遂徙家於金陵，乃為縣人矣，祖梅，考沼，皆以清淳履行，儒素承家，爵服不羈，丘園自賁，皇妣隴西李氏，而生夫人，天資韶婉，性蘊貞柔，幼習織組川之妙，夙明籩豆助奠之禮，樂安遂采其門，鳳兆既葉，笄而歸於戎氏，處士諱仁翊，器局高爽，道義周贍，夫人黽俯同德，一與之齊，而成厚於家肥也，毓五子，長俅，年五十餘而卒，其二儆，敦閱詩禮，尚鄉貢明經，其三，職考功，不幸沒於上都，其四儔，朝議郎前行宋州下邑縣尉，曹務尹理，聲猷洽聞，其五偕，風規淑茂，氣調寬融，襲紹門風，夤遲賓旅，女二人，長耦樂安蔣從質，俱先朝露，藐者早亡，夫人所天，雖當偕老，何期咸通六年先殞，暮齒嫠居，整訓孤幼，天不遺，遽嬰沉，越十一年二月廿二日，廢床於鵲巢所居，春秋七十五，以其年三月廿一日癸酉，葬於欽賢鄉修山東北原，祔於先塋庚首，禮也，諸哀顧余文彩，泣請神道，旌志幽隧，庶同滕公佳城見白日之義也，銘曰，古楚王孫，分苗鬱鬱，夫人繼芳，其德令淑，常珍未年，奄歸何速，官庾南陲，修山北麓，馬鬣封茲，千秋拱木，
唐故太子司議郎盧府君墓誌銘並序子婿朝散郎河南府河陽縣尉柳寥撰府君諱寂，字子靜，范陽涿人也，即北齊黃門侍郎思道之耳孫，曾祖承基，皇主客郎中，郢州刺史，祖元莊，沔，普，嘉三州刺史，父光遠，京兆府奉先縣丞，妣扶風馬氏，父士會南州刺史，公奉先之次子也，自太廟齋郎，歷濟，泗，台三州錄事參軍，轉嘉興，常山二縣令，次授城門郎，司農寺丞，太子司議郎，詔命致仕，凡八遷焉，公忠讜亮直，臨大難而不撓，屏奸嫉惡，奉至公而無愧，嘗為泗上從事，是時安賊亂，鄆守李通誣州將陳彪款於寇，遂縶深狴，公懇到誠請，彪乃雪枉，及彪臨海，因薦公為錄曹掾，斯讜直也，又為嘉興令，當廉使李棲筠之臨焉，邑人陸曾者居客梁東道者，曾實險皮，在江湖為群賊之藪，道則詭異結權勢為一門之援，公至止之日，曾乃移鄉，道則就刑，斯屏惡也，噫，夫事長義而東平不錄，宰邑正而元戎靡聞，何策名於聖代，氐沒身於議郎，以貞元九年五月八日終於河南縣道光里，享年八十一，夫人河東裴氏，祖守忠，寧州刺史，父子余，銀青光祿大夫，給事中，冀州刺史，夫人威容端肅，惠和柔順，主祀多藻之誠，居家罕喜慍之色，既而神不福善，倏殲明德，以公蒞常山歲奄終，遂權窆丹楊北崗，今卜宅兆，議茲遷祔，取其年癸酉十月廿六日葬於河南縣侯村南原禮也，女實三實二賢，閫則公堂，輝映蟬聯，男之長曰炎，攝嶺外諸郡，茂績昭著，廉使頻表，竟不真拜，徐方伯逖聽屈聲，闢為節度巡官，奏授大理評事兼下邳令，賜緋魚袋，男之次曰愜，少工真，草二書，善棋畫，通史傳，疾不願仕，放情希夷，有子若此，得不謂賢乎哉，孟女環適河東柳寥，仲女某適博陵崔蒙，季女某適河東薛當，寥為河陽尉，蒙為石邑丞，當為故陝縣有齋三女操行貞明，或琴比文姬，或識侔周姒，而孟也罹殃，季也早孀，有蒙之，孝性尤異，竭力事姑，十年一志，有女若此，豈非士也焉，公年高卜性胤天，惟三二宗儒學，一從釋氏，雖幼沖而未立，亦訓導而可至，寥弱齡結好，一紀於茲，顧中堂之以闃，哀外舅之俄謝，盧氏子嘗以寥備聞私家之政，庶工述作之體，俾揚盛列，用刻貞石，銘曰，涿野氣清，府君間生，有述有德，維亮維貞，爰於泗，讜言可聽，及化於興，奸人就刑，上國拜位，東宮議曹，桑榆落日，幾杖全高，無士行之，夢翼豈休，徵之佩刀，旋車轔轔，逝水滔滔，宴喜之地，他為哀號，先室維裴，孤櫬東來，洗川美氣，班女良材，移窆此矣，同歸在哉，門門生恨積，胤子悲纏，出送靈需，佳城古原，樹墟接連，草樹芊眠，誓河山兮險固，期永代兮猶傳，
大周故董處士高韓二夫人合窆墓誌銘並序君諱琮，字休玉，其先廣川人也，今居相州安陽縣焉，曾祖呼，齊朝滑州刺史，隴西王，星辰逸氣，山嶽推情，命飛蓋於西園，召朱輪於東，祖，隋朝博望侯，才為代出，代亦項才，籠異寵於金張，架奇謀於衛霍，父綱，隋行台錄事，三林體茂，爪掛垂芳，用毗五之榮，式贊六條之化，君名超闞月，德冠陳日，地靈天骨之奇，日角山庭之異，處幽棲而樂道，行若由夷，謝榮寵以和神，志同嵇阮，豈意膏肓有疾，他鵲無功，西崦之景既頹，東岱之魂長逝，春秋六十有一，粵以天授三年壹月十三日於內寢，夫人高氏，先君而殞，君挽存亡之有隔，哀伉儷之無從，改婚韓氏，重成齊體，夫人容德斯茂，命運匪融，又以天冊萬歲元年終於內寢，即以其月廿七日同合殯於城西北十三里，嗚呼哀哉，乃為銘曰，門芳往籍，族茂遙編，孝當靨永，忠則於宣，夢沾洹水，瘵染漳川，勒芳詞於幽隧，希令問而恆傳，
慈閏寺故大智論師灰身塔，貞觀十六年十月十日終於山勝所，刊石記言，
唐故潭州湘潭縣尉崔府君墓誌從父弟朝請大夫權知尚書戶部侍郎倰撰公諱倚，字博陵安平人也，繫於炎帝，世為齊卿，至穆伯食邑崔城，因以為氏，自茲厥後，仁賢繼軌，備於簡冊，固可略而言也，曾祖至，青州司馬，祖濤，穎王府司馬，父誡甫，澤州晉城縣令，組承家，才屈於命，公即府君之嫡長也，自幼遭罹世亂，虜塵犯於兩京，漂寓江淮，優遊道德，故浙東觀察使中丞陳少游特表薦聞，因授潭州湘潭縣尉，黽俯從事，才終考秩，南方地卑，因遘疾不起，春秋，有一子名季則，未冠而卒，一女適弘農楊巽，巽卒，孀獨無子，依於季父，嘗聞積善餘慶，令則反是，堙厄世故，淪沒異鄉，息男早喪，奠祀無主，存沒之苦，可勝慟耶，公從父弟尚書戶部侍郎，頃廉問湖南，因命猶子季長，扶護靈櫬，歸於舊國，以元和十五年十月十六日，葬於河南府洛陽縣平陰鄉邙山南原禮也，恐陵谷推遷，強志幽宅，操筆追感，粗申梗概，銘曰，盛德之後，素業不墜，才未乃展，溘然中止，爰自湖外，歸於故里，莊生反真，
唐故昭武校尉延州金明府折衝上柱國武君墓誌銘並序君諱龍賓，字璿，其先沛郡人也，十代祖晉陽公給，以河汾沃壤，唐叔舊都，地既膏腴，人多杞梓，乃命子孫遷居文水，後遠祖從官，遂附版籍於太谷之邑，去大曆初年，以長子興博覽經典，或好武藝，洎乎漳水尋師，乃職佐侯之幕，於是移家潞子之國上黨縣焉，其累代衣冠，備在家傅，難可詳矣，曾祖方，皇大中大夫，棣州刺史，追封南平郡王，食邑五千戶，大周祚胤，繼體承祧，列授分憂，榮勳王家，祖敬道，皇贈朝散大夫，沁州刺史，追封宣城郡王，食邑五千戶，積善餘慶，錫土封王，令德孔彰，光傳嗣，父隱，皇高道不仕，長揖王侯，漱石山水，開元初，三辟不起，時人方之巢由，君即徵君之第三子也，弱不好弄，志習禮經，每讀史見忠臣之事君，孝子之養父母，莫不吟諷之，覆喟然而歎矣，與朋友交則信義不渝，敦睦親姻乃恭讓美，永泰二年，河東節度使辛相公奏授延州金明府折衝，上柱國，常謂人曰，文武不墜，先王格言，余於宦情，不能辱身降志，養草澤，余之願焉，長子興，州曲周縣鎮遏將，雲麾將軍，守左金吾術大將軍，試殿中監，上柱國，次子迥，幼而聰敏，長又多能，討論經典，乃朋儕共推，攻乎書判，同官豈可因年而語矣，十九明經擢第，廿七授汝州魯山縣主簿，長女出家，法名寂，精勤戒律，講讀花嚴，君即園林逸性，持誦大乘，豈其善因無徵，天不遺，嗚呼，死生聞命，誰能免諸，以貞元十二年六月十六日遘疾，去綏德坊私第，享年七十八，夫人杜氏，京兆名族，母儀垂則，中饋無虧，興元元年閏十月十二日遇疾，先夫而卒，至貞元三年，嗣子進，興等，建立塋兆，龜筮協從，九月廿三日，殯於潞府城西南五里崗原，禮也，令嗣子進，興等罹荼毒，泣血哀號，攀慕窮罔拯之天，擗踴無殞身之地，恭擇，塋，人謀神謀，卜吉筮吉，即以其年十一月廿七日而葬焉，其也，北眺城池，西臨漳水，雖即天覆地載，慮恐陵谷變移，遂刊石為銘而志之，其詞曰，家傳令德，代襲弓裘，歎神靈兮，悲逝水兮難留，森森松賈，切切，哭兮慈顏永訣，泉戶閉兮萬古千秋，
大唐故朝請大夫行晉陵郡長史護軍段府君墓誌銘並序著作郎孔崇道撰君諱承宗，字承宗，恭叔之後也，命姓之始，肇於魏封，封於段干，因以為氏避地之後，世居武威，今為京兆人也，高祖偃師，皇衛尉卿，左常侍兼禮部尚書，加光祿大夫，益郡縣開國公，謚曰忠信公，掌宮御衛，猶遵馬叔之風，典禮儀曹，尚著楊雄之政，曾祖志玄，輔國大將軍，褒國公，食封九百戶，謚曰忠烈公，陪葬昭陵，松賈成，煙閣，形神儼然，大父，朝散大夫，符璽郎，父懷昶，梓潼郡參軍，絳冠朝服，自楚而行，參謀國章，乃秦而有，公即參軍之嗣子也，入仕綿州參軍，參卿有則，軍事必資，次授越府倉曹廩，是司尤稱出納之吝，庖廚攸事，頗有君子之嫌，朝聖憂人，情存撫字，遂轉蘇州長洲縣令，有子路之三善，人也不偷，類君魚之一同，膏也寧潤，轉授桑縣令，彈琴自理，制錦無為，三異豈謝於中牟，雙乃同於葉縣，時選良佐，遷授余姚郡司馬，既未雄飛，且從雌伏，身仍就列，名已聞天，又遷晉陵郡長史，治中之任，佐理惟賢，下之官，讚揚公命，於戲，府君性與淳深，識稟弘泰，照有心鏡，不妍蚩於萬物，智若湧泉，齊是非於一指，雖出身榮蔭，而入仕異能，隨手眾妙，應權因心，而所為合度，績茂百越，名聞九天，江路逶迤，千尋見底，蜀門孤峻，數仞難窺，在邦必聞，所理皆化，冀門積可久之虯，家傳必復之業，才申知己，而命屈當時，歎隙駒之若流，泣梁木而將壞，以天寶十二載六月十六日寢疾，終於晉陵官舍，時春秋六十八，以天寶十三載閏十一月十一日葬於洛陽原禮也，嗚呼，臥龍未起，萼先，舞鳳猶棲，桐華已逝，第二子銑，泣血居喪，形消氣竭，嗷嗷烏烏，何處依林，皎皎白駒，空悲過隙，篆刻遺美，庶存斯文，銘曰，昔哉夫子，忠孝竭，先人後己，懷貞抱直，顏敏之行，臧文之德，物是人非，哀哀異域，
唐故陸氏廬江郡何夫人墓誌銘並序大唐會昌五年乙丑歲孟夏之月廿一日，夫人終於家，春秋六十有八，祖諱真，父諱，其先廬江人也，夫人幼習女儀，長有令譽，初笄之歲，匹於陸君，肅肅雍雍，如琴如瑟，嗚呼，不同偕老，陸君不幸而先逝，夫人所生一子元慶，幼而習禮，頗識義方，承順慈顏，曾無怠色，水漿不入，杖立營葬，以所卒之年莫秋之月乙巳朔廿六日庚午，遷奉於華亭縣西北二十三里陸氏故山夫之兆，以遵生前之命，今慮歲月綿邈，林摧隴隳，刊磚立銘，周表系以銘曰，嗚呼浮生，如露如電，平生玉容，無由再見，精魄散，形體慕鄉，親子淚雨，
大唐天寶十三載故開元觀道士王公墓誌銘並序公諱徽，字仙徽，其先太原人也，系公高之勳，糸畢萬之末，綿綿瓜瓞，紹周胤唐，源長派深，傅刀筮水者不可得而言已，高祖父嶷，果斷雄傑，懷帥士之性，因家薊門焉，今順義郡人矣，祖父師，唐武強尉，作入令范，父覽，為郡錄事參軍，斧藻清規，公行厭回騫，才鈞賈馬，跡浮心隱，體物知章，鄉豪椎遷，道俗軟揖，爰自弱歲，棲身道門，符紫氣之精，契金章之錄，豈其函關西沒，脫翼歸仙，知命之軍，果棄塵俗，嗚呼，吾生有極，寵辱若驚，巾冠乍留，鳧舄長注，侄男希之，哀號罔極，觸地無容，知砂劫有窮，逝川難駐，遂力蒔松賈，大開園塋，即以其載龍集癸卯，窆於故順州城北平原，禮也，可謂葬之以禮，祭之以禮，其詞曰，綿綿高萬，勳勞錫羨，有厥氏兮，肇古迄今，王族根深，邦之賢兮，公之祖父，匪榮是怙，苟順時兮，惟公好道，歸神昊蒼，故勒銘兮，廣德，
唐故處士陳君志銘並序處士諱才，穎川人也，今僑住河南縣焉，自中陽架辯神跡於六奇，當塗馭宸，韻德音於九葉，故得文韜晉乘，軼編，難弟難兄，處士即其後也，祖儉，父則，並悉黃波，嶷雕嵇玉，溫風泛藻，動秀萼於平林，嚴霜鯁節，建逸翠於長簿，處士早申悌順，晚沐隱居，奏仁義以忘榮，鼓道藝而遺賤，於是欣歌菊嶺，激嘯梅岑，玩魚鳥之飛浮，仰煙霞之出沒，春光照灼，目送平皋，景淒清，心安木落，得之於性，不覺年頹，是謂花散黃金，促飛英於壑，篁鮮碧玉，息清韻於華庭，春秋六十九，越以乾封元年九月一日終於洛陽縣通利坊私第，夫人王氏，東海人也，絢茂雕華，素章暉於初照，行高泉玉，白點於雲霏，故潤彩闈，響和調瑟，自仰嬪德，允克音儀，方照蘭野之瑛，冀挺睪蘇之茂，何其蕙摟雲郁，忽沉景於悲泉，菌蘭裁暉，奄徙璧於深谷，春秋五十四，去永徽六年三月九日終於私第，以乾封二年正月廿日發自舊塋，與處士合葬於北邙之原禮也，恐鏡虧溫洛，月掩孤芒，風徒於松心，霧空霏於水脈，敢錄芳烈，其詞云爾，春初隴首，麗色照侍城，不謂梅風度，唯淒愧悵聲，
唐故湖州軍事衙推鄉貢進士田公墓誌銘並序友人裴岐撰夫生而榮者身也，歿而存者名也，生則如寄，歿則如歸，生既不榮，不紀名，則何以彰其懿行美才不泯者乎，公諱厚，字成之，大王父子珍，太子家令，王父，鄧州新野縣令，烈考行源，成都府犀浦縣令，得姓始在史記，稱敬仲完之後是為觀國之光，利用賓於王，又曰五世其昌，八世之後，莫之與京，是知公之姓，實大齊之苗裔也，公即犀浦府君之第二子也，公生而有性，成人多才，始寓家於蜀，故公幼有吐鳳之文，長有題橋之志，公難兄重詞賦，文行與公齊名，所謂璞玉渾金，雙鸞二驥者也，咸通九年，公難兄溘先於隨郡館舍，公抱手足之痛，親護歸於之南，而友愛之道聞於交朋，公八文場，一名未遂，有知無命，道安貧，公昆仲洎出入余門十五餘載，初終如一，歲久彌芳，斯謂吉人，信為益友，余伯父台剖竹，公從事於茲，而才畫可嘉，又縻公水，公雖系郡職，而望在趨名，遂乞假隨計西征，不幸路嬰宿疹，以咸通十二年歲在辛卯冬十月十九日卒於鄭州旅舍，嗚呼，天地至大，無所問焉，但公之昆仲，俱有聲，而名宦不及身，坐皆中天，惜乎，公之兄唯一女，年奄及笄，公早能以職微俸，遣適於德清縣尉徐，公之孝慈至矣，然而弟兄皆無息嗣以奉四時，悲夫，公羈魂將葬於兄之墓側，用是年十一月廿五日帷之畔，唯公之徐氏令妹及公之姬人號叫焉，余弟兄間與田氏二子頗有曩分，今承青烏既卜，丹將歸，追歎風猷，遂勒銘志，冀乎幽壤，昭聞斯言，銘曰，田氏之裔，百世其昌，一旦二子，胡此早亡，公之奇材，倏奄夜台，流魂圃田，風燭溘然，家徒徘徊，行者增哀，無息無胤，遺名誰振，休息佳城，千秋一銘，
唐大薦福寺故大德思恆律師志文並序鄠縣尉常文道不虛行，必將有授，受聖教者，非律師而誰，律師諱思恆，俗姓顧氏，吳郡人也，曾祖明，周左監門大將軍，祖元，隋門下上儀同三司，徐蕪郡開國公，使持節洪州諸軍事行洪州刺史，父藝，皇朝恆州錄事參軍，並東南之美，江海之靈，系丞相之端嚴，散騎之仁厚，以積善之慶，是用誕我律師焉，律師稟正真之氣，含太和之粹，生而有志，出乎其類，越在幼沖，性與道合，兒戲則聚沙為塔，冥感而然指誓心，乃受業於持世法師，咸亨中，敕召大德入太原寺，而持世與薄塵法師皆預焉，律師深為塵公所重，每歎曰，興聖教首，其在茲乎，遂承製而度，年廿而登具戒，經八夏即預臨壇，參修素律，師新…講八十餘遍，弟子五千餘人，以為一切諸經所以通覺路也，如來金口之言，靡不該涉，菩薩寶坊之論，皆所研精，天下靈境所以示聖跡也，乃陟方山五台，聞空聲異氣，幽巖勝寺，無不經行，感而遂通，所以昭靈應也，嘗致舍利一粒，後自增多，移在新瓶，潛歸舊所，有為之福，所以濟群品也，造菩提像一鋪，施者不能愛其寶，建塗山寺一所，仁者於是子而來，洗僧乞食以生為限，寫經設齋，惟財所極，忘形杜口，所以歸定門也，詣秀禪師，受微妙理，一吾真諦，果符宿心，寂爾無生，而法身常在，湛然不動，而至化滂流，於是能事畢矣，福德具矣，以見身為過去，則棄愛易明，以遺形為息言，則證理斯切，乃脫落人世，示歸其真，開元十四年十一月廿六日，終於京大茂福寺，年七十有六，初和帝代，召入內道場，命為菩薩戒師，充十大德，統知天下佛法僧事，圖像於林光殿，御制畫贊云云，律師固辭恩命，屢請歸閒，歲余方見許焉，其靜退皆此類也，屬纊之夜，靈香滿室，空樂臨門，悠爾而逝，若有迎者，蓋應世斯來，自天宮而暫降，終事則往非人寰之可留，弟子智丹等彼岸仍遙，津梁中奪，心猿未去，龍象先歸，禪座何依，但追墳塔，法侶悲送，且傾都鄙，其年十二月十五日，葬神禾原塗山寺東名，願勝因，思陳盛美，法教常轉，自等於圓珠，雕斫斯文，有慚於方石，銘曰，聖立萬法，法無二門，以身觀化，從流討源，有為捨筏，無生定猿，律師盡妙，像教斯存，我有至靜，永用息言，示以形逝，留乎道尊，有緣有福，求我祗園，
九品亡宮人墓誌銘亡宮人者，不知何許人，莫詳其氏族，但以擢質良家，姿令淑，夙年膺選，早廁彤闈，持謙以處下，盡禮而事上，儕伍貴其仁風，寮師其儉約，以茲六行，遂預一班，天不與善，方從物化，春秋四，以大唐麟德二年閏三月廿日卒於坊所，嗚呼哀哉，即以其年四月日葬於原禮也，葬事供須，並令官給，慮陵谷遷變，舟壑推移，勒石玄扃，用傳不朽，其詞曰，巫山雲沒，洛浦渠凋，言容忽謝，魂魄難招，襲黃泉之杳杳，去白日之昭昭，玉貌因之長瘞，紅顏由斯永銷，
故清信女佛弟子范優婆夷灰身塔大唐貞觀廿年四月八日有出家女為慈母敬造，
唐故康王墓誌銘並序翰林學士朝議郎守中書舍人柱國賜紫金魚袋臣蕭遘奉敕撰翰林待詔朝議郎前守光州光山縣主簿柱國臣牛德殷奉敕書翰林侍詔朝議郎守殿中賜紫金魚袋臣希言奉敕篆蓋乾符四年四月大京兆奉監護禮奏康王將，皇帝命內署司文之臣臣遘為之銘，曰刻於墓，臣謹按史官，康王諱汶，憲宗章武皇帝之孫，宣宗獻文皇帝第十子，母曰仇氏，以咸通七年七月廿七日薨，享年一十六，以乾符四年四月十四日，葬於萬年縣川鄉尚傅村，禮也，我唐本周漢之制，崇建封之法，分王子弟以藩屏於皇家，用古道也，國朝自近代以降，諸王無出閣之合璽整愛，冠王公之義，問安侍膳，如家人之禮，中備宿衛，和，遵近制也，其有行修於內，德積於中，守之以嚴恭本之教，模範宗族，規矩戚藩，任城之武藝，體陳思之文業，皇帝恩覃瑤派，愛廣桐，宮臣傳旨太醫侍，及乎降追之命，策襄護之儀，罷朝震警，下詔追憫，可謂生有禮而歿為榮者矣，侍從之臣，執筆之史，雖不得備聞道德，替述風猷，觀聖澤之弘深，本鴻私之痛念，繇是縟禮，德行可知，所以裁詞罔疑，敘事無愧，遵奉明詔，拜勒新銘，漢東平王，嘗獲對見，帝問所行，最樂為善，卑以自牧，謙而不，史冊垂名，千古如圖，今我康王，令德夙彰，宸衷軫念，聖澤汪洋，必有祖述，以規行藏，詞臣刻文，臣蓋堯刻字，
大周故處士程先生墓誌銘並序諱玄景，字師朗，京兆長安人也，若夫道契儒林，季升騰芳於漢日，才光俊藪，延休播晉時，故贈絹傷離，夫子仰先生之德，橫威絕漠，將軍獲武帝之勳，由是冠蓋蟬聯，風徽不絕，長波括地，高構凌天，渙圖史以銘功，故可略而言矣，祖恭，隋朝議郎行涇州平梁縣令，遷蝗感德，蹈卓茂之高風，屬馬流仁，酌羅含之懿範，父敬逸，唐大丞相府朝散大夫，義旗肇建，率土咸賓，褒德錫功，授斯散職，惟先生風神警悟，器宇虛明，清月露於秋天，擢風雲於冬日，仁能接物，孝以安親，三思後行，季文子之高志，去食存信，孔宣父之清規，嵇叔夜許其雅琴，阮嗣宗推其清嘯，優遊自得，放曠無為，所冀雲翳孤松，偃霜巖而挺節，豈謂風摧六賈，瘞泉戶以收榮，氣掩如蘭，既摧年於露，光沉若木，俄促節於驚飆，以長壽三年歲次甲午正月景戍朔九日甲午遘疾，終於群賢里，春秋五十有一，嗚呼哀哉，先生夙崇三業，妙洞一乘，然智炬於心田，則迷途自朗，泛慈航於慾海，則彼岸攸登，粵以其月廿二日景午葬於龍首原禮也，有子彥先等，趨庭闕訓，陟岵無依，踐霜露以崩心，庶題而紀德，其詞曰，崇基磊落，清派宏汪，贈縑傷別，捧月承光，寒松比操，秋桂同芳，即色悲色，筌忘蹄忘，川舟易往，隙駟難停，雲愁偃蓋，塌激流旌，啟黃泉於卜宅，掩白日於佳城，歎松門之一閉，痛蒿里之長扃，
唐故京兆杜府君墓誌銘並序君諱文貢，京兆杜陵人也，自葉散瓊柯，接望雲之休蒂，枝分璇派，引就日之靈源，其後踵武英賢，相承玉帛，暉煥緗素，可略言焉，曾祖植，周滄州樂陵縣令，祖愷，隋懷州司功，或職蒞一同，教清夜鵲，位毗百里，化警辰烏，父原始，隋鄂州江夏縣令，結遺愛於氓謠，振英聲於雅俗，君靈資秀氣，道蘊生知，幼涉書場，早成學圃，大業三年，應辟授岷州當夷縣主簿，藝於從政，譽美當時，既而隋氏分崩，海內交喪，屈身偽職，貳彼漢南，屬皇運休明，衣冠有序，授簡州金水縣尉，遷河陽津令，河關要，禁御稱難，允屬高才，以隆朝寄，君以寬明在上，娛縱為心，遂釋纓委，爰從散職，授登仕郎，居常待終，俄而遘疾，春秋七十有四，以貞觀十九年九月八日卒於私第，夫人太原王氏，作嬪君子，為范中闈，而霧露忽，徂謝雲及，春秋八十有三，以顯慶二年二月廿六日合葬於邙山之原禮也，有子金剛，攀風樹而靡及，仰皇穹其訴，即宅兆於新塋，庶幽靈之有厝，嗚呼哀哉，乃為銘曰，唐帝之苗，周伯之裔，英賢相襲，衣冠弈世，積慶攸歸，必復斯繼，才為時須，聲芳已遠，世道多故，隨流舒捲，竟途，靡登台鉉，遽嗟壞木，奄息懸車，幽途斯踐，明室仍虛，玄扉永，痛荒墟，
故江陵郡太君高氏墓誌大唐故明威將軍守左清道率府率楊公夫人江陵郡太君高氏即朔方營田副使試太常卿獻誠之長女也，夫人性操淳和，容止柔順，幼能遜悌，長奉母儀，德行著聞，禮則昭哲，年廿二乃歸於楊氏之門，恭行婦道，琴瑟克諧，承順安顏，孝敬怡色，閨門肅睦，親戚雍和，唯長一男，是喪君子，孀居四十餘載，有恨不同偕老，怵惕過於歲時，撫孤，不易松筠之節，嗚呼，死生有命，修短何常，人壽百齡，各有定分，以貞元十一年正月十五日終於布政里之私第，時年六十有七，亦以其年二月廿二日合祔於京兆萬年縣崇義鄉南姚村，嗣子神威軍使押衙前朔方節度先鋒十將同討擊副使奉天定難功臣定遠將軍守左金吾衛大將軍同正上柱國平林郡王食實封五十戶光憲，哀同高柴之泣血，孝等桑虞之茹藿，感恩罔極，叩地號天，欲報無階，悲哀請志，銘曰，稟質天資，節操神契，雍雍容儀，肅肅自勵，勤懇家門，鈴鍵無替，婦德彰聞，母道昭克，撫孤孀居，守志不忒，義既斯崇，人其可則，年過耳順，俄歸夜台，死生之道，古往今來，悲風慘忉，愁雲徘徊，傳流德行，永歎塵埃，
大唐故平戍主康君墓誌銘並序公諱續，字善，河南人也，昔西周啟祚，康王承累聖之基，東晉失圖，康國跨全涼之地，控弦飛鏑，屯萬騎於金城，月滿塵驚，辟千營於沙塞，舉蔥巖而入款，寵駕侯王，受茅土而開封，業傳枝胤，曾祖德，齊任涼州都督，祖暹，齊任京畿府大都督，父老，皇朝左屯衛翊衛，斯並九皋騰韻，千里標題，或衣錦維桑，據白門而露冕，或披緹執棘，奉紫掖而星環，餘慶潛凝，聿光英胄，君驪泉明月，彩冠韋珠，鵲浮虹，溫逾衛壁，掩文場而擅譽，窺式帳而探奇，含咀九流，沈研百氏，忠規孝緒，籠天地而架風雲，茂范嘉猷，符郭巾而齊李御，創迂高躅，授平州平夷戍主，迫於公檄，非其選也，伯陽之參柱史，宣父之吏中都，其道可尊，其班尚屈，是知千仞之木，起自豪端，九層之台，興於一板，然而回雁水，且洽隨波，巡御龍庭，佇光游霧，清弦泛軫，韻荒塞之秋風，濁酒盈樽，映邊城之夜月，方冀鶴書昭賁，遽飛步於槐庭，豈期鵲史延妖，永沉魂於蒿里，以儀鳳二年十二月十二日寢疾，終於平夷之官第，春秋五十有五，以調露元年十月戊申朔八日乙卯，歸葬於洛陽城北七里晏村西平樂鄉界，嗣子忠素等敬遵昔典，乃作銘曰，分周演緒，據涼承家，門升列岳，業嗣流沙，載光浮筍，爰受疏麻，初膺挺桂，聊從及瓜，倏悲桑景，遽落桐霞，九原無作，千載徒嗟，
故右電衛將軍阿史那公墓誌之銘公諱摸末，漠北人也，蓋大禹之後焉，夏政陵夷，世居荒服，奄宅金微之地，傍羈珠闕之民，距月支以開疆，指天以分域，曾祖阿波設，祖啟民可汗，父啜羅可汗，可汗者，則古之單于也，公稟廬山之逸氣，韞昂宿之雄芒，抗節與寒松比貞，致果共晨風競爽，英略遠震，才武絕倫，夷落仰其指麾，名王聳其威烈，既而皇唐馭寓，至德遐通，公乃覘風雨以來儀，逾沙漠而款塞，爰降綸璽，用獎忠誠，即授上大將軍，尋遷右屯衛將軍，肅奉宸居，典司禁旅，績隨事顯，忠以行彰，雖復由餘人秦，日彈在漢鷯，永言前載，亦何以加茲，方將東嶽告成，庶陪禮於日觀，不圖西光遽謝，奄游神於夜台，春秋三，以貞觀廿三年二月十六日薨於宣陽之里第，嗚呼哀哉，夫人李氏，平夷縣主，先以貞觀九年正月八日薨於宣陽里，粵以大唐貞觀廿三年歲次己酉三月乙巳朔十七日辛酉同葬於萬年龍首鄉，禮也，恐日月逾邁，海田貿易，庶徽風之永傳，勒妙詞於茲石，銘曰，弈弈重基，英英雄俊，革心仰澤，回首思順，位總爪牙，名超廉藺，鴻私庶答，隙光何迅，其一，灼灼夫人，顯顯令德，左右君子，系仰中國，寵命載加，榮聲允塞，刊茲懿範，暢於無極，陝西卷第三冊），
唐故穎川陳府君扶風輔氏夫人合祔墓誌銘並序府君諱彥，字文中，其先穎川人也，昔敬仲明受，苴芋太丘，道應辰宿，冠蓋邐迤，簪延，因官居，今則海陵人也，祖光裕，父全，以儉讓，賁於丘園，府君則之裔孫，全之元子也，敦詩習禮，執素弘真，垂懿德於後昆，謀於前軌，以貞元十一年二月十日寢疾，終於常樂坊之有三，其年三月十三日，還夫人姓輔氏，諱真，其先扶風人，之時晉避地而為輔氏，夫人則魏之唐處上河之女也，年及笄，總歸於持恍待賓客，婦德弘懿，母儀克明，以十六年而府君幽晦之以晝哭，敬姜之賢也，三十八夫人撫育幼之以義方，大家之德也，嗚呼，以大和六年三月十九日終於私第，遐齡八十有四，令子二人，長曰岳，次曰邑，章鳳姿，名重，為禮樂之，邦家之紳，並泣血精，以其年六月廿九日夫人輿柩合葬於府君之西塋，盡飾終之禮也，恐歲紀，野更變，刊之貞石，銘以傅芳，詞曰，蕭蕭兮佳城郁，薤露既兮悲歌愈出，合祔兮永黃沙，埏燧重緘兮長辭白日，焉，往何能述，族侄將仕郎姚玿述，
大唐故亡七品志銘並序亡尼宮者，不知何許人也，稟秀儀，資靈容，婉順，樂聞內法之言，娥沉於壁月，以神龍二年十一月日卒於某所，春秋六十有六，即以其月廿日窆於咸陽原，禮也，淒愴郊野，涼封城，重陽季月，詎傅秋菊之文，大夜窮泉，即對寒松之隧，其銘曰，百年俄謝，千金莫，忽去禪林，奄里，月苦宵映，風悲晝起，荒隧冥然，佳城，
唐故太原王府君並夫人北海元氏之銘並序君諱珍，字奉珍，太原人也，遠祖因官，遂居此焉，曾祖上騎都尉諱，祖陪戎校尉守翊府翊衛元貞，父奉珍，守上柱國，文武兼著，德行雙美，宇量可觀，風神莫比，言為大范，信則人軌，未盡如山，何驚逝水，春秋五十有七，以廣德元年二月廿一日終於家第，夫人元氏，體包四德，道冠七翩，柔姿允著，淑舉克宣，操頻王氏，本謂終天，誰雲一代，淹棄千年，春秋六十有一，以大曆七年歲居壬子三月壬午廿一日壬寅，遂遷措於府城西南三里平原，禮也，其地東觀壺，西附漳濱，南望羊頭，北看隴谷，四候極目，居勢安墳，嗣子陪戎校尉守右驍衛翊府翊術安國，恐桑田海變，陵谷遷移，故勒幽銘，乃為長記，其銘曰，議不移貳，行即歸一，時推領袖，久不故實，臨人強幹，方期捧日，蒼雲斷續，寒山鬱律，漳水之賓，金橋之側，泉路長扃，刻石貞吉，
唐故王處士墓誌銘並序君諱信，字善，太原人世，君資神川瀆，上參潤於隆河，稟量澤，連光於彩璧，高明察則，趙霄騰，致汪汪乃海器濟，畿宇昭融，問一知十之奇，文石采毫之藝，莫不其妙，索隱鉤深，俱荷堂構之基，賈誼之同志，粵以顯慶四年正月一日卒於私第，春秋十有三，嗚呼哀哉，哲人其萎，士庶同哀，豈國落太祖之悲終龜貞筮協，粵以顯慶年四月廿八日葬於邙鄉，禮也，息璉溫良凱順，孝感由茵，故亦冬翠筍，年代遐，令德淑，刊，式照遺烈，乃為銘曰，緝熙上相，寅亮魏蕃，偃息廊廟，式弭戊旃，一代美，千秋譽傳，琳球出，杞梓蟬聯，金相玉振，令問，其一，嗚呼泉路，有夫無歸，上其宅兆，終然允吉，杳杳長夜悠悠玄室，哀挽淒斷，風楊蕭，萬古黃泉，千秋白日，顯慶四年正月廿八日，
魏郡臨河縣清淨寺僧元藏，俗姓張，載七十一，苦行泉寺，去天寶五載三月十五日亡，天寶六載三月十五日入塔，灰身塔，
大燕贈右贊大夫段公夫人河內郡君溫城常氏墓誌銘並序夫人之先也，衛康叔之苗裔，洎秦漢之後，祿位相承，不絕如發，夫人即唐朝州舜城府折衝北庭副使仁師之曾孫，左衛翊衛德淶之孫，高道不仕元禮長女也，幼而敏，長而順，師氏曰試不逾閒，父義曰動而習禮，母訓曰行成於內，及笄而三者備矣，先君乃回於行人，將歸於段為塚婦，稱來婦也，當嗣續以禮達，奉舅姑以孝聞，能使上下和而家祀，內外聞而人悅，豈非德歟，夫人之所天曰諱喜，克意尚行，貞固守節，厥有令胤，揚名立身，茂功高於一時，聖恩於百辟，父以子貴，自古有之，前燕初，贈右贊善大夫，唐開元十九年奄已先逝，乃號泣曰，未亡人不天，有若凌空墜翼，哀戚之至隱也，嗚呼哀哉，諸孤幼寢於苫蓋，宣妻獨視於莫祀，防記內則，不失其宜，哭夫有類於敬姜，誨子亦同於孟母，未幾，攝心禪寂，煉行齋戒，雖桑門傾德，泫字名公，化其精修，未足加也，故能時遇艱難，備經險阻，交爭之下，曾無震驚，愛子目前，包養如故，信福因之所護持也，享年八十四，以七月廿一日終於薊縣禮之私第，以其年十一月廿一日殯於燕京城南禮也，嗣子惟洽，位至廣陽郡太守，傷哉，孝惟孝而擗地，哀則哀而龠頁天，命薊門之南次，桑乾之西偏，我辟矣，孤墳巋然，其高可號，瘞茲地之窮泉些至德，
唐故鄉貢進士段府君墓誌銘並序親弟朝請郎隰州溫泉縣令廓敘述段氏之先即老君之後也，始自干木，仕於魏為文侯師，其後柄大任，立重名，世有之矣，公諱庚，字甚夷，曾祖培，皇慶州刺史，祖，皇涇原節度使，考少真，皇淄王府長史，公即第三子也，幼樂詩書，受性端潔，行藏有則，孤標不群，年十四舉孝廉，兩試春闈不中，選退而謂伯仲曰，時之高重者文華，所貴者爵位，吾觀今之高貴，未有不遊藝俊造而致身於霄漢者也，遂博覽九經，諷誦六義，得相如之遺格，有子建之餘風，十戰文場，一登策試，仗古人之勁節，鄙趨世之俗情，孝友罕儔，言行無玷，洎乎晚歲，爰丁外艱，泣血茹荼，殆至毀滅，旋以榮名未就，囊橐空竭，冒暑凌寒，丐於窮塞，因之百疾皆作，遽至彌留，以咸通十二年閏八月廿六日終於雲中官舍，享年五十有六，有女三人，長曰岐，先公九年早世，次日龍，次曰婉，有男一人，曰士和，以其年十月一日權窆於溫泉縣甘泉鄉風流里廓，自幼及長，偏沐仁慈，語以傳家之道，指其入仕之門，教誨無時，講學不倦，遽明暗而有隔，在攀咽之何及，文淚濡毫，懼遺其美，銘曰，悵悵悒悒兮恨何窮，有才有業兮時不逢，山川險阻兮驥莫，華方茂兮數將終，其二日，塞垣秋杪兮霜露，渭上窮居兮四壁空，二女一男兮望目斷，丹悠悠兮向暮，其三曰，處處悲哀兮叫雁行，先秋一葉兮獨凋傷，淡凝氣咽兮語不盡，攀想音容兮何日忘，
縣故君諱謇，字柱叔，隴西狄道人也，暨周史遐裔，虛寂自然，冠冕重輝，簪纓逮，乃祖乃父，代有清高，播美傳芳，遂載，彈棋逸性，吟嘯風雲，懸榻開襟，待士西館，君春秋廿，永徽二年十月一日，卒於私第，近傷懷，悲纏行路，深方寸，還同積善又甚荊山之八日，窆於邙阜之改，故勒斯銘，以彰不朽，其詞曰，濟濟之苗，汪汪之胤，英聲美跡，閒代而振，公唯小子，謙和敬信，少哲夭靈，可留可卻，幽明既隔，風燭為分，魂兮，泉途難問，
滎陽亡夫人墓誌銘並序外孫弘農楊知玄撰滎陽毛公，不知何許人也，有志無位，娶賀氏，生女四人，夫人即季女也，及未笄，出適安武軍衙門大將兼御史大夫吳公諱仲甫，有女一人，歸弘農楊氏，生子三人，知玄等其子以幼遭先夫人喪，追罔極之恩，以夫人無歸，親侍養，享年六十八，不幸寢疾，開成五年十二月廿七日終於東京建春里，其外孫以來年正月十日歸葬於濮陽郡先夫人之塋側禮也，嗚呼，懼夫人之淑德將墜於地，故銜悲悄涕，以為識焉，其銘曰，柔德懿範兮閨門之美，蘭折秋霜兮珠沉逝水，痛長夜之不還，想徽音之在耳，重曰，幽隴一閉不復開，松柏修修今始栽，幽靈如在此徘徊，鄉貢明經呂造書，
唐太子左贊善大夫裴公故夫人隴西縣君李氏墓誌銘並序高平郡晉城縣令李翼撰並書及篆額夫人敦煌姑臧人也，受氏雖舊，其望惟親，國家以堯族是親，周姓不後，俾四公緒胤，聯百世本枝，麟趾登歌，士林光赫矣，夫人武陽公十代孫，隋刑部侍郎道裕之曾孫，皇西州蒲昌縣令仁宗之孫，州司戶令同之長女也，笄年適河東裴遘，克配盛德，儀形婦道，弘師氏之陰教，率公宮之內則，冀妻禮見於從夫，孟母德成於訓子，早游禪域，深入妙門，出有為而持心印，外法相而無枝葉，既博達一乘，欲該通二教，遂跡探負扃，志慕縣壺，同毛女卻粒，蹈麻姑前武，後乃神逃身世，性入希夷，以味道為歸根，浮生為泡幻，見川駛感俗，豈金堅不冶，以天寶十三載正月四日怛化於永豐里之私第，春秋五十八，嗚呼，蕙風猶在，薤露已，固椿菌俱空，何吉凶同域，有子少擢，哀深待息，血泣何恃，封樹畢備，龜筮有期，以其載二月十八日遷厝於河南縣梓澤鄉北邙原禮也，贊善公感深長簟，痛切凋桐，爰命菲才，恭陳懿範，其詞曰，含章有素，夭桃有，作配君子，內行克聞，中年學禪，晚歲探玄，道釋雙達，生榮兩捐，川流不駐，華早落，俄及天昏，音容如昨，封泉壤，千載冥寞，
唐故辰州參軍韋府君墓誌銘並序第十侄孤子待敬纂公諱某，字某，京兆杜陵人也，曾祖中書令，逍遙孝公，諱嗣立，祖尚書左丞，諱濟，烈考尚書虞部員外郎，諱逢，門慶光遠，式播明德，公即員外府君之少子也，公外族王氏，外祖諱琚，玄宗時為中書侍郎，實有勳力，著在王府，公承內外之華盛，幼挺秀髮，長而能文，則當代之美名好爵，宜乎坐而得，不幸早嬰微痼，跪起稍艱，我先府君，先仲父，友愛加等，故秘書少監王公礎之鎮黔中也，公表授辰州參軍，以為九層之勢，必資一撮之漸，至於中年，公慨然歎曰，陳力就列，不能者止，小官微祿，非所尚也，遂退居幽棲谷舊業，詩酒自樂，嗚呼，以公之才之地，名不著於世，此乃人所以歎息也，以元和十四年八月十四日違恙，傾行於昭應縣驪山之故里，享年五十九，有子曰公宿，曰宥，曰泰來，曰小泰，女曰氣子，公宿等只奉裳帷，以其年十一月十六日歸窆萬年縣銅人原，從公先塋，禮也，猶子待敬謹其銘曰，元和十四年十一月十三日長子公宿書，
朱書，維咸亨四年太歲癸酉，二月丁巳朔十六日壬申執，西州高昌縣人，前偽任主簿史住者，斯乃稟性純和，景行修潔，三才俱備，六藝無虧，為衢里之楷模，作室家之領袖，何其逝川靡息，隙影難留，致使冬柏摧柯，春筱殞質，一朝物化，掩遂風光，鄰伍悲傷，行路啼泣，仰思嘉德，尚想餘風，雲淚垂珠，更添斑竹，春秋七十有七，掩然殞逝，即以其日殯葬斯墓，宗悲號，鄉閭痛惜，嗚呼哀哉，乃為頌曰，形神安在，瞻眺傷懷，哭望幾筵，悲戀軒蓋，諸子酸結，宗族攀號，鄰里痛深，鄉閭哽咽，哀哉哀哉，頌之云爾，
唐故處士張君墓誌銘並序君諱倫，洛陽人也，夫簪笏者，連璽何以施其功，出朝廷者，束帛豈能申其用，貞而不絕，隱而不違，既澄不清，亦混不濁，此而事，唯君獲之，祖隱，閒居在性，朗月入懷，掛冕晉門，疏君入賞，孤游白社，威輦同風，父義，閱禮觀詩，琢磨道德，紛綸人事，京兆在其前，重疊蟬，延尉居其首，君雖承藉兩漢，而終閉戶下帷，衣冠七葉，卒亦高蹈無悶，昔庾易三代，但紀文詞，荀爽八門，空傳封爵，豈若君之祖禰，知而不為，富貴儻來，優遊卒歲，王侯未拜，嘯傲當時，而積善無徵，夢楹俄及，蘭摧幽徑，凝馥猶存，松落長巖，如貞不滅，嗚呼哀哉，春秋八十有四，終於私第焉，夫人王氏，嬪儀有序，婦德在躬，錦字疏文，傳乎竇氏，椒花發訟，起自春朝，方擬射雉邀歡，遙睹大夫之室，齊眉取賞，親承處士之家，俄然兩劍俱沉，雙桐共死，安仁秋簟，相伴黃泉，奉倩佳人，一時玄穸，嗚呼哀哉，以垂拱元年十月廿五日葬邙山禮也，有子仁亮等，哀深陟岵，釁聚號穹，曩歲趨庭，終天靡日，昔時投杼，擗地何，而白馬有期，青烏告吉，靈需屆路，丹啟途，工女寢機，舂人罷相，勒翠琬而書銘，冀英聲而不忘，其詞曰，府君張族，夫人王氏，釋之羲之，盡善盡美，九徵不去，三逕婆娑，公卿意少，風月情多，嘗聞積善，報之餘慶，嚴霜早零，方春勁，借問行者，何以沾裳，哲夫義婦，人琴總亡，鶴吊孤壟，風生白楊，攜絮酒兮相訪，問碑書兮北邙，夫人王氏，麟德元年二月廿四日亡，張君以永隆二年四月十四日終於私第，
大唐李君墓誌公諱弘，隴西成紀人也，若夫奇精效瀆，異色浮關，故析真氣於西遊，派靈源於東箭，是以良家擅美，飛將騰聲，茂葉英華，公盡之也，祖察，齊任青州刺，忠照褰帷，升桂香於九析，貞輝洗幀，播蘭芬於六條，父郝，隋任和州歷陽令，容止閑雅，器宇沖玄，漕激流波，韻清琴而動雪，塗歸濯錦，煥雅制以飄雲，公挺質金箱，標貞玉潤，九吟絢，縟四始於周龍，七德飛聲，飲六鈞於石虎，釋褐皇朝徐州都督府參軍事，又遷任西州交河令，又遷任俊州都督府錄事參軍事，曳翔鳧而闡化，仙識攸凝，狎馴雉以流芳，仁風載穆，三史百家之旨，總照虛襟，風前月下之文，更輝汗簡，宜膺福善，以字攀轅，不謂烏憩嵫巖，長埋玉樹，娥淪墨沼，永絕銀鉤，以顯慶三年九月廿日遘疾，薨於俊州官捨禮也，春秋六十有六，夫人閻氏，河南滎陽人也，夫漢宮專寵，肅彤管後庭，魏國標奇，效素誠於臣節，故得聯輝桂苑，景麗初娥，弈葉蘭叢，光翻少女，嬪儀霜潔，婦德筠貞，盍野顯其賓容，舉案表其柔則，五言於錦字，絢六義於椒花，方以鞠長嵇門，訓孩曾室，豈謂風搖絳樹，遽閱逝川，雪罷青琴，奄同過隙，以乾封二年十二月遘疾，薨於私第，春秋七十有二，嗚呼，粵以其年閏十二月景辰朔五日庚申合葬於北邙山之禮也，哀哉，孤子武騎尉行師，思岵巖而標擗，想屺以煩冤，霜風烈兮揚素，愁雲郁兮黃泉，備錦代兮遷徒，式玄石兮刊鐫，乃為銘曰，藍田挺秀，筠節貞心，仙舟徒壑，玉樹摧林，單鳥化履，獨鶴游琴，文余五永，山空九吟，後庭遙緒，良家盛歸，蘩中饋，斧藻閨闈，星沉婺影，月落娥輝，夜泉雲，晨台雨，淒酸挽響，悲驂征，風翻素，霧織丹旌，煙凝蒿里，日暗佳城，刊幽石，千載飛聲，
大唐洛州洛陽縣洛川鄉明陽里鄭國公府前典簽潘公張夫人之墓誌銘並序若夫疏層峰於日觀，派余浪於天津，其有稟坤德以凝姿，處巽位而為范者，其在夫人乎，夫人諱，河南洛陽人也，祖纂，齊河陽令，惟良是屬，共理攸推，德冠朝英，道稱人傑，父矩，翼龍輿於紫禁，展驥足於金，左右致格心之言，化邦國流不空之詠，夫人挺秀於婺彩，姿麗范於娥靈，洎結之有從，每獻蘭而受賜，展賓儀於盍耨，沮貧志於拾遺，絕雅節於絃歌，風花於霏雪，高文麗則，月扇於繁霜，佐彼小山之賓，成此大家之稱，嗟乎，珠碎星儀，掩夜暉於漢曲，璧虧月彩，晦朝鑒於樓前，以顯慶三年十一月十一日卒於斯第，春秋六十有六，即以其年十一月廿於河南北山平洛之里禮也，有子元一，儀縣主簿，怨代耕之無養，思負米其何從，貫心，訴昊天而瀝血，懼桑海之變易，敢紀烈，呼哀哉，乃為銘曰，降生淑美，蘊茲容德，以表婦儀，爰成母，，懸車奄息，吹喧山道，挽斷松區，風肅，蕪，于嗟兮辭白日，惻愴兮奄黃墟，
大唐故汴州尉氏縣尉楊府君夫人河南源氏墓誌銘並序夫人諱內則，河南人也，其先出自有魏，聖武之胤，元勳茂德，備乎往牒，曾祖，皇朝度支侍郎，祖行莊，皇朝兵部員外郎，並峻極降靈，濫觴誕秀，巖廊任重，列宿望高，道冠一時，慶傳萬代，父杲，皇朝隨州刺史，道炳中和，德昭元吉，家積忠孝之業，世傳清白之名，韞荊山之玉，不耀連都，握隨侯之珠，不暗投物，若夫丘牆重仞，詞峰削成，非俗士所窺越矣，夫人即隨州府君元女也，稟性孝惠，殖志柔素，城隅作準，翹楚見欽，年未笄，適弘農楊君，君諱，知名之士也，累遷至尉氏縣尉，子虛雖賦，空懷長卿之風，州縣徒勞，終傷敬叔之歎，夫人暨所天既殞，至德彌著，緘幽芳於匪石，挺桂色於霜秋，且夫怡色膝下，則葛覃之孝也，魴宋雙美，桃夭之德也，義方垂訓，曾師之貞也，包含文質，曹婦之道也，非夫坤祗降靈，兌方表異，曷能生我淑人昔哉，而積善無徵，樂山徒語，享年六十有七，以開元廿九年五月四日終於尊賢里之私第，嗚呼哀哉，繁霜夏零，蕭艾俱殞，有女適崔氏，棘心見撫，哀覬風之不追，嗣子宏，恩深如母，懷報德而靡及，夫人遺命薄葬，願陪考妣之塋域，不忘本也，即以其月廿三日歸葬邙山禮也，余痛天倫之終鮮，哀梁木之遽摧，敢圖遺芳，紀之泉壤，其銘曰，猗歟夫人，泉潔蘭芳，德運促，仁重道長，行發為矩，言出成章，奄歸大夜，乘雲帝鄉，哀哀女蘿，覃蔓靡，冀因處順，達於至樂，
唐故游擊將軍右武衛幽州潞城府果毅都尉魏公墓誌銘並序公諱德，字開仁，鉅鹿人也，本枝磐石，代昌河右，解衣歸漢，既有先見之明，改步奉曹，非無懷故之色，允文允武，著詠縑緗，可略言焉，煥乎前史，祖伯，齊瀛州刺史，公望重當年，位崇上列，名書右史，形寫南宮，父榮，隋開府儀同三司大將軍，公高世之才，遇拔亂之主，禮優三顧，功蓋五，德可庇人，威能壓難，矯然秀拔，鑒晤絕倫，負笈從師，橫經請益，行實綺年，學優弱冠，武德八年，起家秦王府隊正，貞觀元年，轉左親衛隊正，貞觀十一年，授游擊將軍，守幽州潞城府果毅，貞觀十八年，轉任州洛安府果毅，公道德齊禁，禮正令行，猶璽抑渥，若盤置水，仁而能斷，剛而不猛，息末敦本，彰善惡，俗變風移，禮數日降，聲實兼著，神情散朗，靈洞照，為子為臣，誠孝盡於家國，立言立事，聲績被於風雅，釣釣英華，含吐芳潤，以茲弘量，兼此多能，豪曹系而飛羽吟，繁弱驚而九烏墜，輕財重道，好古上奇，延義之賓，開禮賢之館，宜可松筠保命，世代流芳，竹柏存心，擬楊世代，何悟風霜屢乃，灰館頻移，變朝，俄遷風月，以永徽元年歲次庚戍九月廿六日薨於華宮之山第，春秋六十有七，惟公妙年待，壯齒遇時，未陪肅然之禮，掩歸奉高之殯，嗚呼哀哉，以永徽三年歲次壬子十月乙酉朔廿五日己酉遷窆於洛陽縣青風鄉邙山之陽禮也，叔譽主，方歎於九原，安仁思舊，空悲於雙表，乃為銘曰，曰祖曰父，重規疊矩，拖紫懷金，建侯開府，擁旄驅傳，還珠息鼓，威攝北戎，化移南土，美矣夫君，荷薪隆構，風度閒袁，文辭淵秀，顯節能知，羽陵威究，雍熙在運，克杜方剛，如何冬日，翻為夏霜，玄泉既掩，青松以行，刊茲鴻烈，永永永無疆，質挺璋，昂昂秀舉，導著邦國，聲流區宇，白馬方悲，風鳴樹鼓，
大唐睿宗大聖真皇帝賢妃王氏墓誌銘並序諫議大夫王燾撰賢妃諱芳媚，太原祁人也，梁司徒太尉大司馬永寧公諱僧辯之來孫，皇朝君諱必之曾孫，國子司業，鄭州刺史諱思泰之孫，司封郎中，潤州刺史贈益州大都督薛國公諱美暢之中女也，汾河南注，降辰象於靈源，恆鎮東臨，積公侯之氣，物百代，忠貞一門，此之謂不朽，賢妃生於上善，育於中和，幼而聰明，長而仁，六歲能誦詩，十二通女則，門風姆訓，中外宗焉，初妃伯姊，以才淑選為安國相王之妃，生薛王，光宅三載中，賢妃復有詔徵入，周先令德，已聞玄鳥之祥，漢閱良家，東承金印之寵，睿宗大聖真皇帝讓德儲闈，潛龍舊國，選納之重，天下為難，及妃之娉，命禮實加等，妃綢直如發，塞泉其心，恭下堂之儀，動中環，奉東階之訓，結在衿，雖虞嬪夏姚，無以尚也，唐隆元年，睿宗正位，六月廿八日冊為賢妃，勞謙克己，常若不及，顧見珍飾，並卻而不御，以昭示儉約，至開元四年，睿宗山陵事畢，薛王頻表，懇請侍養，主上重違友愛，優詔許焉，乾坤再，初入增城之捨，日月其除，復下中山之郟凡而器用財幣，手家，仍詔賜，實封二百戶，以供湯沐，每苑御珍鮮，遠近獻貢，中使遣，相望不絕，至於朝之大禮，國之行慶，必特加寵錫，以追尊厚意焉，開元十二年，薛王薨，詔贈惠宣太子，賢妃晝夜號哭，感慟人神，王門之內，一以咨稟，誡其孫曰，夫修身莫若孝，理家莫若敬，孝敬之道，不可不深識，勉之哉，勉之哉，故婦諸孫，能遵守法度，恭儉親愛，不褰不忘，朝野稱之，以為得禮，自非入大家之室，登華氏之堂，則罕能窺其閫奧，天寶四載秋八月疾亟，闔門求醫，顧謂之曰，吾年過耳順，待終可也，何藥之為，因攝心諦觀，歸於願力，洎旬有八日而薨，春秋七十三，嗚呼哀哉，皇上哀軫，輟朝三日，申命京兆尹蕭炅監護，仍以惠宣第十五男尚奉御主喪祭，以寵終也，至其載十二月七日陪葬於橋陵，禮也，宰庀之典，咸取給於縣官，存榮歿哀，近戚無比，初惠宣之生也數歲而德妃薨，睿宗憐，以賢妃慈愛，又其姨也，乃命母養，於是勤身苦體，盡心鞫育，惠宣亦至性過人，敬愛如子，始自藩國，洎乎沒齒，履孝資忠將卅餘祀，而無纖介之失，蓋亦賢妃之慈焉，妃性畏慎，進止有則，雖寒暑寢興，櫛沐盥漱，必舒帷擁蔽，待成而後出，其矜莊如此之至，於戲，其在家也，有葛覃煩辱之勞，其在國也，有卷耳憂勤之志，而思窈窕，進賢才，柔色以納規，和聲以逮下，則彤管載之詳矣，故無得而稱之，銘曰，二姚兮虞二嬪，邦之媛兮國之姻，降馨香兮騰芬倫，彼蒼蒼兮胡不仁，國淹兮次星淪，空階苔兮虛殿塵，歲將晏兮龜吉辰，橋山足兮樂池濱，寒笳兮楚挽辛，哀哀淑德兮悲路人，
大唐故燕府君墓誌銘君諱紹，字承祐，涿郡平昌人也，曾祖榮，周晉州刺史，儀同三司，隋青，揚二州總管，使持節邢，瀛，恆，定，幽，易等十二州總管，金吾大將軍，洛叢公，祖寶壽，隋開府儀同三司，楚州刺史，並七命賜國，兩朝開府，位擁方州，榮高列將，父敬嗣，皇朝鄂，鄆二州刺史，昌平郡公，郁為時彥，實曰仁明，作牧褰帷，累光雅政，公天資峻嶷，器標沉實，道亞生知，學該言象，頤貞素履，常密如也，解褐汾州參軍，又轉博州司功參軍，潞州司戶參軍，咸敷庸克清，德音不匱，又拜宣城縣令，地惟牛鬥，邑帶長江，控吳楚之遐壤，有輕吵之遺俗，公閉門臥理，鳴琴自閒，威如雷震，化若風靡，溉舄鹵以開畎，鑿山銅以興利，吳人以業，於今賴之，彼蒼何哉，禍乃斯及，春秋七十有五，終於洛陽集賢里第，夫人弘農劉氏，代州都督文器之女，淑德攸著，儀有章，華早零，龍劍先沒，以開元六年五月三日同祔於河南龍門鄉之原禮也，瞻素車之次列，仰丹之雙飛，會冥永厝，同穴斯畢，嫡子欽裕，哀纏叩地，孝思罔極，恐陵谷之易遷，勒斯銘以紀遠，銘曰，猗歟降傑，必復公侯，位匪充量，閱川不留，自昔有歿銘德音，可以昭乎悠悠，
大唐故中大夫行內侍省內給事員外置同正員上柱國贈緋魚袋王公墓誌銘並序通直郎試大理評事趙造撰鄉貢進士蕭睦書公諱文幹，字強之，其先即秦將翦公之洪胤也，自時厥後，子孫眾多，文能出群，武蘊異略，賁則善虜其將，羲乃下筆成龍，功業居高，名施於後，秦霸天下，斯皆王氏之力也，遂使高秋朗月，瀚海澄波，諸族難儔，家世雄盛，皇朝中散大夫，內侍省內侍，賜紫金魚袋，奉詔和蕃使兼安西北庭使諱奉忠，公之曾王父也，德重名高，情見義立，西戎斂跡，不敢東，北狄戢群，不敢南牧，內侍省內侍，賜紫金魚袋，內弓箭庫使，奉天定難南朝元從功臣諱英進，公之祖王父也，義勇冠時，見危致命，親承聖旨，獨步中朝，右神策軍散副將，雲麾將軍，試殿中監，奉天定難隨駕南朝元從功臣諱臣端，公之烈考也，功高位下，命不待時，慶流有徵，果有令子，榮高處厚，德抱雄圖，公即雲麾將軍第三子也，憲宗踐阼，時公年始童舞，入趨紫闥，出踐丹墀，敷奏詳明，郁為俊彥，遂拜供奉官，恪居官次，務謹去奢，臨事無渝，為官不昧，斯乃沖天逸翰，出澗喬松，錫以朱紱之榮，帶以銀璋之命，改梨園判官，奉八音之禮，專五果之名，藝就日新，功勤益著，遷雞坊使，剪拂珍禽，在斗自我，羽翼奇特，利用絕群，每蘊能名，誰之與匹，轉宣和殿使，載離寒暑，日往月來，每候鑾輿，晷刻無失，金石磨而不磷，璧玉琢而彌堅，改軍器監判官，專任武軍，奠體有程，必時，實謂戎備，尋遷左神策軍宴設使，庖廚有節，饔飧無遺，修饌必善於精華，宴飲實慚其醉飽，鎮幕歌晚，坊局拖留，拜同官鎮監軍，地居畿甸，鎮壓要衝，路接塞垣，命之監理，虯龍豈與蚯蚓為伍，鸞鳳難可枳棘長棲，時當用才，俾之密侍，依前充供奉官，使於四方，善能專對，利於一事，罔不克堪，未幾息車，改栽接使，公墾園樹果，殖地生苗，供億猶勤，庶事無闕，有司惜才戀德，公乃布義行仁，開成五年，詔遣充新羅使，拜辭龍闕，指日首途，巨海洪波，浩浩萬里，一葦濟涉，不越五旬，如鳥斯飛，屆於東國，王事斯畢，回櫓累程，潮退反風，征帆阻駐，未達本國，恐懼在舟，夜耿耿而罔為，魂營營而至曙，嗚呼，險阻艱難，備嘗之矣，及其不測，妖怪競生，波養而滔天，雲而蔽日，介副相失，舟楫差池，毒惡相仍，疾從此起，扶持歸國，寢膳稍微，藥石無功，奄至殂謝，享年五十有三，會昌四年歲在甲子，夏四月生五葉日，終於京兆萬年廣化里私第，雖違三月之期，終遂九原之禮，是歲冬十月十五日葬於鳳城東龍首原禮也，嗟乎，命之不偶，李廣豈遂於封侯，梟在官門，士衡終聞於歎，公婚於滎陽鄭氏，克諧琴瑟，相敬如賓，有子三人，男曰義仙，義立，女適齊郡史氏，孤子銜恤茹荼，哀號罔極，恐田成碧海，谷變為陵，片石未鐫，防墓何辯，用憑不朽之石，以志永存之詞，銘曰，猗嗟大夫，短折不祿，歷事五朝，白三覆，賈誼促齡，士衡歎，許國一心，居家可理，善則稱君，過則稱己，君臣道合，如魚如水，嫉惡如仇，見善必遷，愛如冬日，畏若夏天，臨官廉平，無黨無偏，奉命出使，泛海東夷，洪流養，陽鳥攸危，大波汩起，天地變移，王事斯畢，車騎辭回，臨達本國，魑魅為災，幽魂何往，游岱不來，聯綿經歲，四體轉衰，辭恩處順，闔門銜悲，吾將安仰，哲人其萎，美玉永沉，寶劍斯折，聖心哀慟，孤子泣血，福祚長存，恩光無歇，
大唐西河郡平遙縣尉慕容故夫人源氏墓誌銘並序天寶九載秋，八月廿三日，夫人河南源氏夭折於洛陽城，時年廿有七，故垂涕而書之，其月廿八日，窆於北邙之原，附先塋之後也，故銘而旌之，夫人高祖誠心，洛州司馬，曾祖匡友，鄭州刺史，祖晉賓，鄭州別駕，父俊，聖朝前晉陵郡義興縣令，並昭融於代，貴顯在門，固前矣，夫人自幼而勤於慧，既笄而合於予，承順於中，敬直於內，嗟乎，天年不造，玉華正春，誰不孕育，獨罹烈咎，言夭枉，良用辛酸，潘岳悼乎斯人，衛姜終曰無子，痛而銘曰，穆穆夫人，行貞志順，嬪於我室，實謂忠信，秋露忽臨，夜台初，上，其引蓋殯，
大唐故左驍衛將軍上柱國安山縣侯羅君副墓誌銘並序公諱君副，字進成，齊州歷城人也，若夫因生賜姓之基，命氏建邦之始，並備諸典冊，無俟詳焉，曾祖和，周中散大夫，冠軍將軍，濟南太守，祖皓，齊亭山縣令，並存恤鰥寡，推心厲物，吏畏其威，懷其惠，父曠，本州主簿，朝散大夫，公幼而驍勇，善運籌策，恥一夫之劍，蚩三冬之勤，賤枝葉之浮辭，存規矩之直行，，義旗肇建，挺身降款，授上開府，尋為長槍馬軍副總管，竭力戎行，剪摧凶寇，授上柱國，又轉授秦王府驃騎將軍，又轉秦王府左統軍，左四府右車騎將軍，封安山縣子，尋進封安山縣侯，食邑七百戶，又遷太子左監門副率，尋授左勳衛四府中郎將，又轉右衛右翊衛一府中郎將，定賞廉惠，譽高於段，撫巡將士，恩重於臧，以公志力昭果，局沉濟，誠表歲寒，效宣禦侮，授壯武將軍，守左驍衛將軍，尋便即正，昔王濟以才尚美茂，始蒞此官，荀愷以智器明敏，方臨斯職，比之於公，足為連類，方振英聲，共金石而無朽，溘如朝露，隨蒲柳而先，以貞觀十一年七月八日遘疾，終於洛陽，春秋有二，皇情軫悼，乃詔有司，葬事隨由備辦，以其年八月廿一日葬於洛州洛陽縣邙山之陽，龜長筮短，陵貿谷遷，勒景行於玄石，庶芳猷之永傳，嗚呼哀哉，乃為銘曰，又以八月十九日敕謚開國侯罡公第，龍之族，有熊之胤，縱諜謀楚，掌仕晉，弈葉簪紱，踵武英俊，禮義不愆，忠孝斯旬，爰誕奇秀，果毅雄武，功冠李程，譽牟申甫，與善無徵，俄悲今古，空羅容衛，虎陳遣祖，風雲淒慘，原野芸黃，丘隴崇峻，壯心消亡，幽泉無曉，聲烈終揚，
唐故將仕郎王君墓誌君諱積善，字餘慶，京兆長安休也，春秋五十有七，天不善，纓疹彌留，碎瓊玖於知年，銷仁賢於壯齒，以龍朔二年三月八日終於東都嘉善坊私第，以其月二十五日葬於芒山北原禮也，祖曜，隋徵士，父猛略，唐重州司倉參軍事，或養素丘園，契山泉之華潤，或策名從事，允朝野之清純，並精鑠金璋，煥朗瑟赫，行溫顏閔，學綜管皇，取軌當時，流芳後葉，子思溫等，雖齒尚幼，志匹成人，蹈曾子之孝風，躡蔡生之慈令，將恐巖壑有改，霜露靡停，敬勒斯志，式茲不朽，光浮合媚，穎彥閭輝，清風靡，神液雲霏，津德行，照顏庶幾，儉鎣暴翟，儒郁宣尼，憎惡如，好善若饑，士安高尚，潛明自歸，博讓寬綽，精敏舒遲，五德眾，六義群詩，孝友靡忒，威儀孔時，州邦秩秩，圭閌怡怡，藻雕曄，聰撤希夷，敬而是杖，慎而是依，朝薰妙香，野挹白眉，仁恕詎感，窀穸忽期，霜雕翠勁，露歇碧滋，幽途掩善，爽路蔑資，塋叢霧結，壟葉風悲，良朋泫仰，懿戚漣思，孝兮若慕，慟兮如疑，光顏如在，魂識焉之，箭波長逝，庭訓永辭，
大唐景雲二年歲次辛亥十一月壬申朔十三日甲申，故彭州長史任城縣開國男贈使持節徐州諸軍事徐州刺史劉公權厝於東都西北河南縣之梓澤鄉北邙山，
巨唐故李尊府君夫人劉氏墓誌銘並序天滋儀從地理兮，故傳今千秋不，尊府君逸其先隴西人也，出自承帝顓頊之苗裔，外內之傑莫是繼嗣次遠祖漢敦煌公，任兗，殷二州刺史，東平將軍，繼屯留侯，食封二千戶，其屯留於上黨五里，此城是也，其城周方九里半二十步，縮東北，西北角，敦煌公理此城二年，時春秋五百甲子，斯後至正月，葬於屯留城百步超陵門，其陵高十五尺左右，子孫墳一百一十步，因此繼子孫也，緒先皇宗諫為已迥天下五性，墓門南開，敦煌公兄諱持，公諱銳，弟諱嵩，人等不回墓定號曰人士李，左邊見有石羊石虎見修三德，乃武乃文，任常州錄事參軍，罷秩後四百廿甲子，以乾元元年為四月十日寢疾而終也，皇妣范陽盧氏，家族簪纓，鳳凰雙飛，琴瑟偕老，一十四甲子，以乾元三年元月八日寢疾房帷而終也，曾諱文，敦茲重禮，貪慕典墳，隱居廬山，攻文義精曉，時禮聞筵遇誰，乃於天下分派擾攘中華，迤數年，歲募，蒙除府學博士，廿餘年，老將才伐，還家食，偃臥丘園，時春秋四百廿二甲子，相之月，中秋有也，皇蚍清河崔氏，柔儀姿德並鸞鳳不分，琴瑟偕老，以春秋四百卅甲子六日臥疾台而終者也，祖諱，立身三端有備，六藝俱全，為文也馬篇，為武基，猿啼樹，為邦家之血脈矣，郡縣之股肱，伐不輟於儒風，若安之別以疾，血於成家，將春秋四百八十甲子，以元和三年為日一月三日終於私第也，皇妣河內常氏，門德大忠質，訓男習東魯之禮，訓女沿四德三從，和里仁，義推六親吏恭克順，以春秋四百十六甲子也尊府君悼年好弱冠群書，一覽無遺，政典五經，長念，後從儒慕道朝霞月帔，駕青牛而睹漢，戲雙以遨遊，燒金灶，日月之晶，九轉神丹，素雪，六十甲子，時大中元年月十日五葉瑞氣呈升霞往西天而去，夫人彭城劉氏，含秋江明，朗月潔瑩，長天對娥之結，但積善餘慶，福潤成家，子孫綿綿，如花如萼，時春秋四百廿二甲子二月廿六日臥疾華堂，掩從風燭也，嗚呼，風高燭滅，江月難留，玉碎昆山，花無再蕊，美一而不秀，居制未從天命之明年八而終也，次子慶元，陵雲之志，懷松柏之貞，爍負三從居家，五孝未，曾參郡縣推，鄉閭揖美，見以兄弟四人等，昊天罔極，克竭劬勞，崇及長兄慶初，幼弟慶十歲，大中元年三月五日加制遷此幽門，見次弟慶長，好文好武，見在戎職於有忠，次子慶真，童年，度釋教之門，捨父母，棄囂塵，身離苦海，時為會昌緇徒誡令反俗，次子慶芳，從師慕學，忠孝兩全，五德自彰，出言無玷，見昆季四人已悲合克月遷祔玄堂，青烏兆域，以大中十三年歲在中元己卯四月丁亥朔十一日丁酉，葬於西北屯留縣南龍澤鄉李坊村東半里甲地平原，禮也，東瞻故城封壘，西眺藍川，南觀丹朱城邑，北望漕渠之水，詞人，忝曰知見，見慮後桑田變改，陵谷改遷，故刊石為銘，萬古不朽，其詞，千峰輔，萬谷系依，周迥屹屹，，其一，松柏森聳，鸞鳳歸巢，雲霞結瑞，煙鎖荒郊，其二，上連紫極，下接黃泉，歲歲年年，其三，長子新婦太原王氏，孀居，次子新婦彭城劉氏，次子新婦河內洛氏，次子新婦彭城劉氏，天水趙氏，嗣孫崇會，新婦安定梁氏，嗣孫崇茂，嗣孫崇福，嗣孫崇敬，嗣孫崇寬，嗣孫崇德，嗣孫崇泰，嗣孫崇益，繼敘於志銘記，
故普安郡王贈工部尚書清河張府君諱希見墓誌銘並序天水趙公輔撰王勇冠艱難，才吞夷險，嶷然而長萬然而九伐賈余，智濟物而無涯，義節記云，善戰不陣，善陣不，公臨戰如無，韜名而有功下宰，靜為前惟新之雄，臨陣摧鋒，斯勇於戰而時年八，於戲，仁必有勇，勇必彭衙，魯史所重，童汪衛主，禮不公祖父所親，在名位不詳，呂惜伯通無胤，漢典所悲，即以天皇元年正月十日詔葬長樂原，重其戰也，仍泉戶也，松賈將列，霜露深思，懼記斯文而不後，銘曰，茫茫神埋，與古何在，以身徇國，如，茫寒野，彌平原，青烏紫蓋，淒愴恩私渥洽，為世應歲在興元，
唐故奉天定難功臣游擊將軍天威軍正將杜公夫人隴西李氏墓誌銘並序事郎試太常寺奉禮郎李遇撰夫人姓李氏，隴西人也，其先伯陽之後，歷代或相或將，史諜備書，今闕而不錄，夫人父諱承顏，奉天定難功臣天威正將，逆堅作亂，掃除氛，功冠當代，惟夫人生稟秀異，溫柔內和，蘊蘩之風，蓄貞順之德，及玉笄耀首，梅實當時，言歸好大，以嬪於杜公焉，所謂秦晉得同儕之匹，齊鄭無相偶之嫌，躬儉儀表於室家，婦德素推於宗族，不尚鉛華之飾，曾無出閫之言，唯善是修，頗精內典，洞徹至理，了悟真如，縱孟母鴻妻，難並其德，何期庭梅始艷，春霰方凋，院槿初華，暝風旋落，以大和九年二月九日寢疾終於輔興里之私室，享齡七十，遂以其年四月十日龜筮葉從，遷窆於長安縣龍首鄉故金夫之塋側，離而祔之，從魯禮也，嗣子文章，左清道率府，職在上司，才德高遠，代之曲藝，靡不在躬，忠孝兩全，人罕儔匹，自罹創鉅，毀瘠為容，哀絕曾子之漿，痛注高柴之血，孑然，營護喪事，陵谷是慮，銘以志之，銘曰，婉美夫人，華如桃李，內則匪虧，外嬪君子，蕙質雖謝，淑德彌芳，骨委新隧，魂飛故鄉，松門月告，隴樹煙傷，瘞泉壤兮已矣，風蕭蕭兮白楊，
唐故霍君墓誌銘並序君諱萬，字萬敵，河南洛陽人也，昔宗周之有天下，封叔度為霍侯，枝流以國為族，此乃君之系也，燮諧霸王，代有其人，濟俗匡時，光乎史牒，長源川流，既浩汗而難尋，嶽峙洪基，差一二而縷，祖某，周舉孝廉，父漢胡，有齊徵仕，惟君家玄默，性向陸沉，近代已來，不從弓問，夙標奇節，里之式瞻，幼立仁，實倫黨之許，頹義遽謝，逝水翻波，人事從之，颯如露，君春秋六十有九，粵以顯慶三年十一月廿二日卒於私第，則以其年十二月十三日窆於邙山之陽禮也，臨川背嶺，起伏千氏，霜巖嘯木之風，寒結凝煙之陣，哲人斯殄，歎倍牛山，悲慟賢，豈惟陟岵，嗚呼哀哉，乃為銘曰，於穆霍君，公侯之孫，性向玄默，耿節異倫，昊天不恤，殲我良人，淒涼祠宇，寂寞荒墳，非先而後，知復何雲，大唐顯慶三年十二月十三日殯，
大唐故右衛率府親府親衛上騎都尉王君墓誌銘並序前國子明經河東裴翰撰君諱傑，字韜光，河南人也，淮水靈宗，符景純之遠筮，緱山真派，觀子晉之上仙，翦之輔秦，擅將軍之美，吉之佐漢，聯中尉之榮，族盛一時，詳諸國史，衣纓百代，備乎家牒，曾祖積，皇棣州刺史，祖鼎，皇任平州長史，父山輝，鄂，利，吉三州諸軍事，三州刺史，名馳巴蜀，文翁之化早敷，譽重江湘，元凱之功攸設，君清白門傳，詩書代襲，量包海岳，操葉松筠，門資任率府親衛侍從，使君赴吉州，青宮任切，未申警衛之勤，皂蓋榮高，且奉晨昏之道，承顏展於溫清，庭訓授以義方，豈圖斗蟻左床，巢任鳥結戶，爰登弱歲，奄從化往，以景雲二年八月廿一日，終於吉州館舍，春秋一十有七，以先天元年十月廿五日，歸窆於北邙山之原尊府君之塋內禮也，太夫人京兆唐氏，禍酷所天，悲深扣地，恩移膝下，珠碎掌中，兄俊，哲，，弟奇等，已傷陟岵之思，更軫在原之慮，實冀荊條發茂，庇蔭蘭堂，誰言薤露早，沉埋蒿里，德之不建，天道忽諸，夫人怨起將芻，嗟鞠育之無，昆季哀興斷雁，痛友於之靡從，將恐谷徙陵遷，田移海變，是用勒銘泉戶，庶紀芳塵，其詞曰，猗歟夫子，夙著令名，機神朗徹，道術融清，德義斯重，服玩是輕，好古博雅，育粹純精，天道茫茫，幽塗寞寞，溘先朝露，遷夫夜壑，霜月呤，寒林蕭索，儻百身之能贖，庶九原之可作，
大唐故桂州建陵縣令騎都尉胡君墓誌銘並序君諱信，字善信，安定人也，標華宗於桂薄，稟粹，擅蒂於芝田，承華瓊，若乃芳存清質，，東漢仰其英風，西魏究其惠澤，故得騰暉令范，昭縑緗者也，祖伯，隋臨汾縣令，父讓，隋謁者台登仕郎，並邃宇凝曠，迥秀音儀，濟俗遠邇，裁風經野，小大從務，君分姿蕙畹，鍾秀瓊田，望霜野而懷貞，訴松風而凝性，於是蘭芬珠浦，念庭闈而遽歸，梓挺瑤巒，詎取譬而方孝，既而道隆士伍，德茂鄉閭，早立功勳，授騎都尉，尋轉泉州參軍事，秩滿，選授桂州建陵縣令，豈止時稱清佐，邁郡將於從事，人歌明德，架千乘於一同，方將禮閣鳴金，望龍門而躍羽，不謂逝川淪玉，奄星暉而下沉，春秋卅九，越以顯慶二年九月四日終建陵官舍，嗚呼，隙駟易流，黯朝光於悲谷，風樹難靜，忽素景於高舂，藥餌無徵，奄終南越，魂悠悠而來逝，棺寂寂而無聞，灑親朋而雨泗，涕嗚咽於尊堂，以三年五月十五日，權殯洛陽北邙之山，禮也，靈需風駕，素驂星列，雲霏霏而承蓋，風肅肅而扶轍，經北郭而嗚珂，候西光而燈滅，惟松柏之木，芳音之無歇，其詞曰，漢標茂族，魏挺華宗，絲絃振響，金石傳功，伊我君子，異干分叢，齊橋梓，材架椅桐，福祜俄，祈請斯空，玄堂遽黯，隴樹驚風，
大唐開元十四年正月癸未，前國子進士上谷寇堮卒，堮字子齊，代二千石宋州之次子，幼孝謹，美容儀，學如不及，文而有禮，廿五擢第，卅而終，始其亟也，父伯視疾，時羸臥積旬，神明不亂，乃言曰，死生大數，斷之久矣，所可為恨者，貽父兄之憂耳，俄而夭歿，中外哀慟，即以月丙申遷祔大父曹州府君塋次，父援翰而敘之云，吾嘗言之，實昧天道，信則必立，忠亦可保，何負靈祗，罔克壽考，永堙淪於千載，不俾屏夫一老，
大唐故四品子尉遲府君墓誌之銘並序河南尉遲阿道，神農秩宗之裔胄也，其官有世功有代，至於府君，惟德乃大，其道不行，甘羅元年，夭顏回不壽，悲夫，以天寶九載歲次庚寅三月廿一日，卒於京安興里之私第，時春秋一十九，以其月廿三日，殯於王柴村北原，禮也，其地主王及侄，西，北李，長五步，寬三步，於後日恐失舊墳，直紀塋北，略銘窀穸，詞曰，川無逮，逝無息，其可時也不得，
大唐故彭城郡君劉氏權寧墓誌銘並序前將作少監張少悌述郡君姓劉氏，諱鴻，故秘書監秦之女弟也，初笄之年而歸於我，于飛好合，凡四十年，性行寬柔，戚族遺愛，織中饋，克制有規，婦道母儀，可以師氏，少悌不造，禍延於君，建中二年十一月十三日寢疾而終，以其月卅日權寧神於官店道東，依呂才八向也，嗚呼，谷則異室，死則同穴，修短不我，與空悲來，得從銘曰，異室同穴兮詩，有修或短兮時，各隨化以待盡，權刻石而志之，
魏故尚書令宣簡公孫王君墓誌君諱惠，字思，琅琊臨沂人也，自剪商牧野，爰樹周邦，控鶴緱山，始分王族，翦則輔秦立，吉便仕漢揚名，其高門華爵，可略而言矣，昔晉丞相文獻公導，即君之七葉祖也，俠輔衰晉，偏王江南，中宗憑以再興，任逾稷契，資其獻替，委同伊呂，祖肅，齊主忌其隆盛，欲執誅夷，公竊悟時機，翻奔魏境，孝文帝久欽門閥，遠慕風猷，預設郊迎之禮，延赴待賢之館，朝儀取於刪正，縉神仰其模楷，授尚書左右僕射尚書令，贈司空宣簡公，考理，梁內史侍郎，齊秘書監徐州刺史，學窮書圃，文冠詞林，君發源澄靜，稟孝純深，一丁荼蓼，永慕終天，每矚林泉，常希隱逸，聞衛卿絕俗，恥臣漢主，壯周高蹈，不就楚徵，遂宗仰前，放曠原野，每攀桂以淹留，餐落英而卒歲，至隋大業三年二月十四日，終於滑州韋城縣故第，春秋五十有五，妣滎陽鄭氏，望高四海，身苞六行，邁春松而獨茂，鄙秋菊以孤芳，婉順為姿，幽閒成德，上恭藻，下弘慈訓，以大唐貞觀十九年七月隨子文合赴任，終於岐州陳倉縣，時年七十七，文合等荒號崩殞，攀援靡及，以永徽六年十月廿四日並遷柩於洛水北邙，合葬於祖宣簡公之舊域，恐陵谷貿遷，人物凋謝，武庫將構，先逼樗李之墳，翠石不刊，誰辯滕公之室，故揮諸短翰，勒此銘云，伊洛承仙，琅琊著姓，靈福斯集，克傳餘慶，秦漢任委，魏晉班命，奕葉芬葩，蟬聯交映，南齊忌盛，後魏欽仁，棄彼敗德，歸此良鄰，崇班絕等，好爵殊，朱軒塞路，紫蓋揚塵，降挺高哲，立身澄靜，物希閒，風景，市藥名都，蔭松孤嶺，早識隨亡，先居狹室，冀延暮齒，玉質，白馬悲泉，青烏卜日，爰勒幽壤，庶昭玄逸，
唐故夫人張氏墓誌銘並序夫人諱肅，南陽人也，夫休蒂星暉，麗楚山而凝彩，靈源波委，疏漢水而澄瀾，於是忠烈晉朝，三台坼司空之耀，德隆漢諜，四皓降文成之高，豈唯著河，功宣鏡水，銀艾爛而紛雜，金紱煥而增華，祖文，齊本郡戶曹掾，父光，隋魏郡書佐，感歎清英舉，氣逸雲松，蘊芳烈於蘭皋，芬風於菊浦，夫人華析鄧林，枝分桂苑，竦驚於玉葉，凝貞振於金柯，派淥沼而流清，挺翠叢而束影，及行貴族，終始可觀，風儀與禮讓同歸，音徽共溫雅俱逸，加以容止合度，言論知機，鏘鳳曲於朱弦，囀龍吟於素管，思和衷而必節，處宴席而相歡，蘊絲之妙能，苞中饋之調單，無藝不總，無枝不閒，冀遙擅於母儀，何悲谷之斯及，粵以顯慶元年七月一日，終於洛陽彰善坊私第，春秋七十二，以其月廿日權葬邙山之陽，庭延徙殯，戶引靈需，素旌揚兮侵霧，紫蓋張兮凝芝，想丘墳之黯黯，戀堂宇之依依，薤露肅兮振喬木，槐風哀兮薄遠磯，惟荒楚之蕭索，軫野外之依希，靜闔門兮燈黯，夜何時兮復熙，敢撰德於遺烈，與山陂兮共期，銘曰，神基綿邈，冠冕當朝，紛綸組，清切瓊瑤，如山之峻，如岳之喬，漢載唯耳，魏代稱遼，既挺英秀，派流斯系，琴瑟諧性，松筠等契，桂烈貞芬，潭明清繼，德照璋，行逾蓀蕙，朝露何幾，夕照難留，鏡奩卻月，長簟橫秋，弦虛淥水，曲罷龍游，黯朝光之落景，悲巨夜之增憂，塵飛驥躅，霧靄鳴，朝遷蘭宇，夕掩玄堂，慘松風之振葉，愴竹露之棲篁，冀煙雲之流素彩，仰音之聲愈張，
儀鳳三年歲次戊寅四月丁亥朔十日景申，雍州萬年縣盧陵鄉人上騎都尉，通直郎，義州司馬穆宜長，從宦遐方，轉金車之照曜，旋途故里，悲素之繽紛，行屆洛陽，權殯北邙勝壤，後瞻良日，改葬秦川帝鄉，恐水變桑田，刊其年月，志以表德，故記銘雲，
大唐故賈君墓誌銘並序君諱元叡，字元叡，河南洛陽人也，若夫遠祖發根於嵩岳，振翠葉於長沙，自茲以降，羽儀，君年四歲而喪父，母乃撫養幼孤，保大家，免諸艱艱，君秀而令問，學綜優長，方欲於遐紀，奉慈母於育恩，天地無心，不幸而死，以顯慶五年正月廿二日卒於清化里第，年十七，未有伉儷焉，即以娉衛氏女為暝婚，衛夫人也，淑艷發，令范闈，洛浦之回風，等秦娥之奔月，同蕭史之仙，豈謂共歸於蒿里，嗚呼哀哉，以其年二月二日合祔於北芒之原，恐陵谷遷改，志諸銘石，其辭曰，惟子之先，葉冠冕，爰曾爰祖，乃光乃顯，篤生吾子，非義不踐，如何夭折，隨化而，與衛氏，縝光鑒，淑穆閨房，蕙姿艷，蕭蕭丘，淒淒哀斂，雙魂長，何時，
