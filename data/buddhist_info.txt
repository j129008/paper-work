明萬曆三十五年太監張隨刊本重修普陀山志普陀山，原名小白華，梵稱普陀洛迦，又作補陀洛迦，補陁洛伽，補怛洛伽，補陀羅伽，皆梵語翻譯之異文也，山位於浙江定海東南海中，距治東百里許，其山境，東盡青鼓壘，西盡風洞嘴，南盡短姑道頭，北盡伏龍山，周遭屈曲百里，唐以前，傳為梅子真，葛稚川之寄隱，又傳於宣宗大中間，有天竺僧來，卽洞中燔盡十指，親睹觀音，與說妙法，授以七色寶石，自五代梁貞明二年建不肯去院，而法址始開，自宋神宗元豐三年敕建寶陀寺，而香灺始盛，自高宗紹興元年，真歇建海岸孤處，易律為禪，厥後歷元明清三代，經各代高僧之經營，梵剎林立，為中國佛教之聖地，與峨眉，五臺，九華，合稱四大名山，素有海天佛國之稱，為觀音大士之道場，論其聲望，又遠非他山所能及也，其梵剎主寺有三，普濟禪寺，舊傳為梁不肯去觀音院，法雨禪寺，始於明萬曆八年麻城僧大智所建之海潮庵，慧濟禪寺，始於明僧圓慧所建之慧濟庵，其餘精藍近百，庵堂無數，號稱佛國，洵不虛也，記錄普陀者，舊有元龜茲盛熙明撰補陀洛迦山傳，今存一卷，明侯繼高始撰山志，惜未通行，至萬曆間，周應賓以侯志重山而略於寺，乃為重修，釐為六卷，分為十二門，宸翰，圖考，山水，殿宇，規制，建制，靈異，頒賜，命使，釋子，物產，藝文，宸翰收勑諭四通，御製序文二首，皆萬曆年間明神宗所撰也，體例尚稱嚴謹，搜羅亦頗宏富，有為後志所不及者，是志刋於萬曆間，流通不廣，民國十二年王亨彥修新志時亦不得見，茲據國立中央圖書館代管北平圖書館所藏明萬曆三十五年太監張隨原刋本景印，普陀故有志，玆載輯者何，重鼎新也，志者，所以彰往示來也，惟是山川式靈，又重之以王命，其再造也，將必有廢興之迹焉，雖載輯之可也，夫表東海者，非普陀也耶，僻在一隅，不比中原逶麗，然而四大之一也，天傾西北，聖主御焉，地絶東南，古佛出焉，神道設教，聖人不廢，是宸翰所護持也，曷可冺諸，盖補陀古剎也，興而廢，廢而興者數矣，是舉也，其鏹𤼵諸內帑，其工督諸內遣，維壇宇依如，維名與制煥如，是廢興一大際會也，故曰，雖載輯之可也，志凢為卷者五，為類者十有七，纂撮於諸文學之手，而不佞裁焉，前志重在山，要以顯佛靈，今志重在寺，要以尊君貺，是是編之大指也，敬表而敘之，不佞嘗考之圖記，補怛洛伽山與峩眉，五臺𪔂峙寰宇，而靈秀之氣，尤鍾於洛伽，蓋東南之勝，不徒以丹山赤水著矣，昔觀音大士以耳根圓通證無漏果，而紫竹栴林實善財與諸大菩薩環遶說法之地，則寶陀古剎洵海外之靈壤而方中之奧區也，其山僻在窮㠀，海天萬里，吞吐日月，出沒魚龍，每一騁望，則扶枽若木，近在几席間，琳宮梵宇，金碧輝煌，寶座法身，靈異桴皷，普門示現，皈依者遍遐荒焉，先是，殿宇燬于祝融，聖上不費水衡金錢，特捐內帑，遣張中官𠼫命鼎新之，天冠瓔珞，諸佛之瑞相儼然，碧瓦朱甍，東土之精藍更偉，且也加意蔵教，契志玄宗，函經降自宮庭，梵策頒於禁苑，以內典之清凈，羽翼𠇾明，以祝釐之道塲，迓衡純祜，猗歟盛矣，名山護法，先後作慈氏津梁，則有若周少宰，屠儀部，沈符卿，或紀其形勝，或闡其密蔵，或勒之𤦹珉，或形之歌咏，幸哉山靈，若被以九錫，而校讐之役，則屠生與有力焉，余從懷五來吏茲土，為簿書所束，遙望小白華，鬱蔥佳氣，亭亭如盖，尚未得揚帆金鉢，一盪滌其塵襟，擥結其勝槩，適志成，敬以數言，序其首簡，庻幾以當宗生臥遊，補陀爲祝延名山，皈依大士，白華載於內典，黑龍咒於唄音，故無志也，志鋟於侯大將軍，以汛海選勝也，維時與吾定二三居士，罝弋見聞，凢形勝，宮室，紀碣，詠彞，繇唐迄今表表者，彙列成帙，嗣且再之三之矣，余不敏，受讀，質以所聞，父老言，一登彼岸，知補陀屼懸海上，去邑二百里而遙，外控諸夷，先朝貢舶孔道也，然而代有隆替，則時為政，抑地劫會逄，非大士慈靈代爲覺迷也，今上道揆在宥，皇極建中，而支流餘𧚞無不受之，迺廣孝治，奉兩宮慈㫖，念力南海大士，遣中使頒經披繡，祝延萬年而庇之民，海上無大兵革，於茲三紀矣，而內地屢豊安堵，自無疵癘，孰效靈是，識者謂疇昔之替，良由此山鮮膏壤食土，檀越四方，其緇黃𣸯集，動以千計，不無逋藪也者，甚而假途譸幻，然指檠肉，至於捨身洞崖，慘烈弗恤，普門之法不立，僻隅之區為阱，慧戒方之左矣，以而夷訌兵燹，或回祿見於中宵，天馮人孽，謂時政地劫也乎哉，邇者當道禁詰，召名僧主住，式定莊嚴，既以一洗習障，而內外剎素不相能者，亦齋心輯志，同奉綸綍為兢兢，勒石頌徳，則補陀洵一浄土也，福國庇民，響應蓍蔡，夫豈冥冥而決懴籙者哉，是則大士靈也，抑何以故，先是歲己亥，前殿災，甍礎具燼，獨大士金相自若，而護法關神亦不毀，此其故可曙已，今茲屢廑詔諭，中使毖飭，鼎新厥宇，告竣也，宜哉，矧其時汛舳艫，諸島防援，賁相望于滄溟，鯨鯢無敢動焉，此寔我皇靈伊濯，孝慈昭假，而大士如為助流宣化也，志補陀者，儻亦遵揚風美意乎，故曰，事不軌物者，則君不舉焉，言不微中者，則臣不獻焉，苟其持之有故，言之成理，君子嘗樂道之矣，然則是刻也，謂之孝慈志也可，謂之軍志，治安志也可，謹拜手序，成志者，寺僧性能也，併書之，朕惟佛氏之教具在經典，用以化導善類，覺悟羣迷，于護國佑民不爲無助，茲者聖母慈聖宣文明肅皇太后命工刊印續入藏經四十一函，并舊刻藏經六百三十七函，通行頒布本寺，爾等務須莊嚴持誦，尊奉珍藏，不許諸色人等，故行𧃳玩，致有遺失損壞，特賜護持，以垂永久，欽哉，故諭，朕𤼵誠心，印造佛大藏經，頒施在京及天下名山寺院供奉，經首護𠡠已諭其由，爾住持及僧眾人等，務要處潔供安，朝夕禮誦，保安眇躬康泰，宮壼肅清，懺已往愆尤，祈無疆壽福，民安國泰，天下太平，俾四海八方同歸仁慈善教，朕成恭己無爲之治道焉，今特差內漢經廠掌壇御馬監太監趙永，齎請前去彼處安供，各宜仰體知悉，欽哉，故諭，朕惟自古帝王以儒道治天下，而儒術之外，復有釋教相翼並行，朕以冲昧嗣承大統，迄今卄有七禩，天下和平，臣民樂業，仰思天眷，祖徳洪庇，良繇大公同善之因，况國初建置僧録司，軄掌厥事，蓋仁慈清淨，其功徳不殊，神道設教，于化誘爲易，祖宗睿謨，意深遠矣，佛氏藏經，舊刻六百三十七函，我聖母慈聖宣文明肅皇太后續刻四十一函，朕旣恭序其端，而又因通行印施，序其前後，𠡠諭護持，所以錫孝類，流慈恩也，茲者朕嘉善道之可依，念傳布之未廣，爰命所司印造全藏六百七十八函，施捨在京及天下名山寺院，永垂不朽，庶表朕敬天法祖之意，弘仁普濟之誠，使海宇共享無爲之福，先民有言︰一念思善，和風慶雲，一念不善，災星厲氣，夫善念以有感而興，無感而懈，是以皇極敷言，不厭諄懇，聖喆所貴，善與人同，古今相傳，其揆一也，且善在一人，尚萃一家和氣，若億兆嚮善，豈不四海太和，此經頒布之處，本寺僧眾人等，其務齋心禮誦，敬奉珍藏，不許𧃳玩，致有毀，特賜護𠡠，以垂永久，欽哉，故諭，朕聞儒術之外，釋氏有作，以虛無爲宗㫖，以濟度爲妙用，其真詮宻微，其法派閎演，貞觀而後，代譯歲增，兼總羣言，包裹八極，貝葉有所不盡，龍藏有所難窮，惟茲藏經，繕始于永樂庚子，梓成于正統庚申，由大乘般若以下，計六百三十七函，我聖母慈聖宣文明肅皇太后又益以華嚴玄談以下四十一函，而釋典大備，夫一心生萬法，萬法歸一心，諸佛心印，人人具足，勸善覺迷，諸苦解脫，一覺一善，皆資勝因，是以聞其風者，億兆爲之翕習，慕其教者，賢愚靡不歸依，則知刑賞所及，權衡制之，刑賞所不及，善法牖之，蓋生成之表，別有陶冶矣，先師素王亦云，聖人神道以設教，善世而博化，諦觀象教，詎不信然，恭惟聖母濬𤼵弘願，普濟羣倫，遂托忠誠誘善，勤侍傳宣，廣修眾因，乃印禪經，布施淨土，兼立梵宇，齋施僧倫，成修寶㙮，立豎於虛空，繪塑金容，散捨於大地，濟貧㧞苦，召赦孤幽，無善不作，無徳不備，證三身于此世今生，明四智于六通心地，普惠雲興，普賢瓶瀉，大垂玄澤，甘露雨灑于三千，徧覆慈雲，法雨滋培于百億，無微無鉅，咸受益而蒙榮，有性有生，盡餐龢而飲惠，俾福利之田，與人同樂，仁壽之域，舉世咸登，如是功徳，一切善言之讚歎，一切善氣之導凝，我聖母延齡，如天永永，我國家保泰，降福穰穰矣，續入藏經四十一函，起華嚴玄談會玄記，至第一希有大功徳經，記四百一十卷，此我聖母慈聖宣文明肅皇太后所命刻也，朕惟釋教東流，經典遞譯，函卷繁富極矣，我聖母躬體聖善，坐撫昇平，宻契心乗，力修聖果，因復假筏迷津，施航覺海，續增兹典，聿廣義宗，徳意甚盛，載惟經世，出世，厥用夐殊，然其立教，以明心見性爲宗，以慈悲喜捨爲用，以嗔愛婬殺爲戒，以戒定禪寂爲門，大都使人破塵妄之迷，以印妙圓之體，惕罪報之由，以脩慈善之根，悟未來之因，以減現在之業，此其覺人濟物，勝殘去殺之功，於吾聖治不爲無助，故經謂，莊嚴施之周於沙界，不若一經一偈流布之功，然則聖母慈命，真可謂續慧燄於昏衢，普慈雲於隂界，延佑宗社，種福人天，不可思議者矣，若乃梁魏隋唐之主，傾國貲以崇像飾，瘠齊民以奉緇流，殊戾釋氏本㫖，朕所不取，亦非我聖母流布是經之意，是爲序，朕御宇三十有四載，嘉與海內臣民，咸用康乂，一切嶽瀆諸祀，不䟽不數，用以寧吾民而徵信於神，惟是聖母慈聖宣文明肅貞壽端獻恭熹皇太后，含純懿之真性，秉慧覺之上資，諸所焚修祝釐，護國保民者，朕一一欽承，無所愛惜，先是，南海普陀寺毀於祝融，我聖母惻然發念，欲緣故址而鼎新焉，朕仰承慈諭，無騒民，無煩將作，無費水衡金錢，盖默示以愛護蒼生，綿延國脉至意，朕益用祗承，首捐內帑，其自朕躬而下，悉輸誠發願，以次𦔳施，遣官督建，迄今落成，而聖母喜可知也，因題額名大明𠡠建護國永壽普陀禪寺，寺在洛伽山頂，大海波心，是觀音大士說法道塲，顯靈應處也，大士圓通三昧，普照十方，三十二應身隨處變現，十四種功徳不可思維，朕無所庸其讚歎，第白馬開緣，赤烏建剎，雨花靈鷲，在在有之，而海上最著，盖其慈悲大㫖，普度法門，不可以意智得，不可以聲色求，遠而彌尊，近而難即，離此苦海便登彼岸，指點最爲真切，其宻證了義，則有望洋已耳，夫惟修之默默，應之昭昭，禔福在宮中，靈感在海外，有若響答然者，即今聖母燕喜，天錫難老，朕荷兹百祿，延及孫子以至萬邦黎庶，海㝢宴然，良由聖力護持，神功默祐，非偶爾也，嗟乎，莊嚴妙相，今古皈依，功成而不擾，教尊而不瀆，則今日盛事，與前代瘠民侫佛者大有間矣，工起于萬曆三十年七月二十七日，迄于萬曆三十五年三月十五日，是用勒石鑄詞，使羣臣百姓咸知朕奉揚聖母徳意，且以昭示傳諸不朽云，古九州之域，蓋鑄諸鼎，今白華固海上靈境，將必有天造地設者，非圖何以傳大千，若曰苦海無邊，回頭是岸，有形皆壞，不爛虚空，則何必不白華，何必白華，此山此圖，一齊掃却，志圖考，夫丹山赤水蚤有譽於東南，豈洛伽猶淹海外邪，夫以孤絕之區，滌蕩雲日，斯已竒矣，况仙釋之所棲靈乎，顧瞻南詢處，石巘如環，遥望大洋，縹緲桑壺在焉，可不謂另一天界哉，讀山海經，惜乎其未廣也，志山水，在昌國東海中，今屬定海縣，去郡城約三百里，去縣約二百餘里，山週圍約四十餘里，東望小洛伽山，南望月嶴山，西望舟山，北望霍山，補陀洛伽，蓋梵名也，華言小白華，華嚴經所云補怛洛迦，乃善財第二十八叅觀音菩薩說法處，又傳記稱東大洋西紫竹旃檀林者是也，又扁海岸孤絕處，一名梅岑，以梅子真於此煉藥，故名，元吳萊，明屠隆作記，寺南案山也，舊有路通行人，堪輿者以為龍首不宜踐傷，督造張隨令栽松竹，立石示禁，在寺西蓮花洋中，在寺東大洋中，以似得名，在寺東方巖北，在白華嶺西，在太子㙮右，在㙮子峯西，在西天門下，在西天門上，一名羅漢石，元趙孟頫題曰瀛洲界石，在妙應峯西，在白衣峯西，在東天門上，在無畏石後，在茶山上，諸峯之最髙者，在饑飽嶺，梅福嘗煉丹于此，有梅公鼎，在三官堂左，督造張隨題復承上，在鎮海寺後，在育恩院前，勾章錢維翰題，在寺南，太子㙮前，在摩尼洞北，在茶山前，在無畏石前，在觀音峯下，在東天門東，在司基灣東，在金剛窟西，在圓通巖西，在東大洋海西，西大洋海南，菩薩嘗顯見處，四顧無畔，岸上有穴可俯而觀，名天窓，詳見，在潮音洞，亦神通所現，外有石壁立，中窅不可測，在寺西幽靜灣上，有洞如室，冬温夏涼，在寺東，上有髙峯，總兵李應詔題東南天柱，在天箆東，在玉趣峯下，在寺東南，在寺左，在靈鷲峯下，在鎮海寺東，在青鼓嶺北，一名金剛石，在西天門西，相傳大士說法處，舊有二龜至石下聽法，遂化爲石，其形尚存，又有石五十三塊環向磐陀，今呼爲五十三叅石，磐陀之上最平廣，可容百餘人，下臨大海，東望扶桑，燭龍將駕，天光爛然，須臾紅輪從海底湧出，在佛手巖，突然一石，其形方廣而險峻，若傾不可踄，在摩尼洞西，在佛手巖南，在求現臺東，在潮音洞前，有階可登，亦人瞻禮之地，在龍女洞西，在寺西，在圓通巖後，在磐陀東，郡人沈一本題，在寺東深處，舊有庵，相傳真歇了禪師脩道于此，在寺後，少卿涂杰題，在金剛窟西，總兵李承勛題振衣濯足，在白衣峯南，在鎮海寺東北，總兵侯繼髙題寫，在石牛港口大洋，在潮音洞前大洋，相傳爲善財叅大士處，在觀音跳石西，在鎮海寺東，自饑飽嶺循山而行爲千步沙，潮聲吼激，噴雪連山，耳目竒甚，在紫竹林太子㙮前，路皆黃沙，如金沙布地，故名，亦大士顯現處也，在寺西，即山西海也，倭奴入貢，見觀音靈異，欲載還國，滿海生鐵蓮花，舟不能行，倭懼而還之，洋之得名以此，在山東，在蓮花洋西，宋中官王貴等詣山禮佛，心未敬信，辭歸，滿海阻鐵蓮花，貴望山叩謝，有白牛浮至，𥁞食其花，舟始移，白牛還立水次，乃一白石如牛，故名，在小洛伽山南，在光熈峯北，在寺前，上有橋，即蓮花橋，舊植蓮，興革不常，多淤漲，萬曆十四年，忽產紅蓮數朶，是年十一月，欽賜瑞蓮觀音相至，咸謂應斯兆焉，三十年，督造張隨浚治，植白蓮，香風遠襲，在寺東，嘉靖間，僧普賢買一金鯉放池，俄黑雲起，隨化黃龍飛海，年久淤漲，萬曆三十年，督造張隨濬治，在潮音洞，舊名甘露潭，正徳間，太后遣使禱取以療目疾，賜名，在山西南隅，蓮花洋逹岸處，相傳大士顯靈築砌，巨浪衝激不壊，航海者維舟於此，自此，由白華嶺至普陀寺，路約三里許，舊湫隘不堪行，督造張隨開拓平廣，在寺左，久旱不竭，叢林大眾皆仰汲于此，在龍女洞，人禱取以療目疾，在育恩院西平石上，都督楊宗業題，在潮音洞口，舊傳娑竭羅龍居此，在茶山下，在烟霞館後，今廢，太史陶望齡同憲副周汝登鐫石，在饑飽嶺，今竭，上有石，叅將陳九思題登彼岸，在圓通殿右，俗名龍井，乆旱不竭，每遇寺僧有不祥，輙變黑色，在三摩地，木秀泉清，怪石攅列，上有亭，學士宋濂作銘，今廢，在真歇菴左，大學士呂本題，原名三一巖，大學士徐階，禮部尚書陸樹聲題，又海天春曉，副使劉翾題，在西方嚴，寧紹叅將劉炳文題中流砥石，在磐陀石東，山迂縈囬，竒巖壁立，上多藤蘿旋繞，總鎮虞都楊宗業捐俸，属寺僧性能剏禪院一所於此，題曰三天法界，在寺東，飢飽嶺至鎮海寺路，旧有沙径𣺯隘，不便行趾，鎮海寺僧如珂募甃石道，眾皆徳之，會稽陶望齡題曰玉堂街，瓊宮紺宇，布滿名區，咸以藏殊妙之相，闢空寂之門，若海天萬里，風濤激射，金碧丹青，屹如鰲柱，與海屋爭竒，此固不可二三見也，志殿宇，在補陀山南，山皆石骨，獨寺趾沙坡平曠，前代廢興不一，萬曆二十六年燬，後三十年𠡠御用監太監張隨董建，隨以舊基形局淺漏，闢遷麓下，并改辰向爲丙云，原名寶陀寺，尚仍未賜，今特請是額，并賜御碑，又郡人吏部侍郎周應賔有記，餘詳具，藏經寶殿奉前後頒賜藏經，四配殿祀彌陀，地藏，伽藍，祖師，山門俱在普陀寺，瑠璃殿俱在潮音洞，今廢，梵王宮在潮音洞上，嘉靖間魯府建，今廢，雲會堂俗名十方堂，資有堂大學士沈一貫題，涅槃堂俗名安樂堂，以上諸堂俱在普陀寺，演法堂舊在普陀寺，今廢，齋樓俱在普陀寺，白華館俱在普陀寺，東西方丈在本寺景命殿，左右各三十間，左爲常住公用之所，右作僧寮，世世同居共食，立爲規約，並不得分割房戶，香積厨計二十間，龍章閣宋嘉定間建，今廢，不二閣在育恩院內，都督楊宗業捐資剏建，應制經賛碑序以上三亭俱在本寺，總兵侯繼髙建，今廢，懷闕亭在烟霞館左，四圍松竹騰茂，萬曆三十年督造張隨建，渡海紀事碑亭在寺左，督撫尹應元建，督造張隨題海山天柱，着衣亭在無梁殿左，勸人莫要捨身亭在潮音洞，寧紹叅將董永燧立，栢子庵本寺僧心一建，太子㙮在普陀寺前，髙九丈六尺，皆太湖石，雕刻精巧，金剛㙮在金剛窟，郡人尚寶司丞沈泰鴻建，延僧性汾守庵，普同㙮凡二座，一在千步沙，一在龍灣，爲逝僧藏骨之所，一乗㙮在西資庵右，關聖祠在蓮花洋畔，汛兵守此，天妃祠在司基灣西，娑竭龍祠在菩薩泉下，萬曆三十三年督造張隨建立，三官堂在短姑道頭左，於萬曆五年，寺僧明安建爲登舟憇足之所，三聖堂在普陀寺前，古禪堂衕傍有泉，乆旱不涸，萬曆三十五年三月，內欽差御馬監太監党禮奉㫖賫帑立碑，謝土啟建，圓滿道塲，同欽差御用監太監張隨率諸禪侶，赴潭請水，目覩有感，捐資鼎建，大士橋在潮音洞上，宋紹興間，僧徳韶建，今廢，蓮花橋在山門御道前，三十四年督造張隨建，智度橋在鎮海寺前，剡人周汝登題，在普陀寺東約五里許，一山矗峙，曰光熈峯，有麻城僧真融，自五臺，伏牛，峩嵋，鎣華，咸剏飯僧之所，至萬曆八年，復來普陀，結茆數楹于峯下，漸建圓通等殿，然尚以海潮庵名，迄二十二年，郡守吳安國改額曰海潮寺，真融歿，其徒如壽等又爲增建殿宇，規制弘麗，三十四年，御馬監太監党禮請於朝，賜今額，郡人大方伯馮叔吉，禮部主事屠隆記，山門俱在鎮海寺，龍藏閣奉南北藏經，止閣在龍池上，郡司理陽羨何士晉題，延壽堂俱在鎮海寺內，皷樓在鎮海寺，東西廂樓各三十間，作十方公用之所，方丈在淨業堂左，觀亭在方丈後，會稽陶望齡題，華嚴銅㙮在寺東首，安供以鎮山門，千佛㙮在寺內，大智㙮在鎮海寺西山之麓，在普陀寺西約半里許，向有古室數楹，年遠頹圮，海憲方應明捐俸重建，恢拓基趾，殿宇巨麗，實寺之附庸也，大宗伯周應賔題曰應身寶殿，崇禎八年二月，承乾宮皇貴妃遣官進香，復命鑄滲金佛像一尊，紫袈裟二襲，請賜今額，十四年，內田戚畹奉㫖進香到院，又捐資請方冊佛經一蔵，永鎮山門，以𡸁不朽，院之西，會稽大方伯陶崇道倡緣築堤捍海，墾田数十餘畆，以充祝聖飯僧之需，皆老衲無邊苦行精修所感之力也，聚沙菴在鎮海寺西，即邉公窣堵波院也，在菩薩頂之麓，萬曆五年間，內臣明鳳祝髮於此，以鳳號朝陽，故名，鳳歿，其徒真玄，孫如樂，皆內臣出家，能克纂前緒，堅修淨業，督造張隨題額曰瑞靄旃林，在菩薩頂右，僧圓慧建，郡人尚寶司丞沈泰鴻題額曰寶月含空，僧如月建，僧明潭以內臣出家，守靜於此，僧如富建，在茶山後，僧朗元建，僧真浄建，僧海印建，在海天佛國石右，僧明照建，僧見寛建，僧如叢建，僧性覺建，僧海舟建，在茶山左，僧性靈建，僧如元建，僧性斈建，僧如曉建，在千步沙上，僧如壽先年爲鎮海寺住持，以叢林事繁，建爲退居之所，僧如勝建，在饑飽嶺左，先年四川僧真泉建於二十八年，讓僧真定守焉，泉復結茆數楹於庵後曰千佛室以居，寧紹叅將劉炳文鼎建，延僧通津居此，僧海燈建，在大智㙮右，僧如心建，在摩尼洞上，僧性慈建，僧明忠建，僧海雲建，僧真静建，在後海洋畔，僧明悟建，僧真覺建，在普同㙮左，僧性全建，僧如方建，在鸚鵡石左，僧如寛建，僧寂燈建，僧明富建，僧如盈建，僧真寛建，在小茶山內，僧真滿建，在摩尼洞前，僧如信建，在西天門，于萬曆五年僧圓獻結庵於谷內，其徒明通諳知義，與遊歷京都，爲緇素所重，眾喜助以大藏，南還，延僧檢閱，昏曉不輟，郡人沈一貫嘉額曰法輪常轉，在普陀寺後，宋真歇禪師建，歲久傾廢，萬曆三十年，督造張隨改額棲真庵，僧真曉建，在司基灣，三十年，督造張隨以舊趾湫隘，拓基遷建，題曰雲林總會，僧祖敬建，在不二石右，僧真一刺血書經處也，僧性鍾同徒海緣建，僧性堅建，僧真隆建，僧如定建，在蓮花洋畔，僧徳建，僧如有建，在磐陀石下，僧真建，僧真良建，在西天門側，僧海目建，僧明經建，在金剛窟後，僧照性建，在茶山，僧圓鳳建，在一乗塔後，僧寂乾建，周應賔題，僧性汾建，在寺西二里許，總鎮楊宗業捐俸𪔂建，属寺僧性能守静於此，吏部侍郎周應賔題曰海上竒觀，在小白蕐山前，欽依定海都司梁文，因祈嗣有感，捐資属寺僧如曜創建，中奉白衣大士，鎮守都督楊宗業題曰天香踵瑞，在梅湾，係梅子真煉藥之𠁅，舊有菴宇頹廢，住持如迴捐資重剏，縂鎮都督楊宗業題額曰竒葩古蹟，在茶山，僧性了建，都督楊宗業題，僧普耀建，在搗飯嶴道頭至潮音洞衝要之所，可避雨暘，僧照空，徒應悟建，都督何斌臣題真如妙境，在千步沙，僧玉峯建，在禪堂嶺下，僧海谷建，侍御陸世科題名，尚書周應賔題額護法正神，定海縣知縣顧宗孟題額覺海隱持，織造司祇監李賔題額維持正教，都督裴爺重建，在道頭，在短姑道頭山上，僧如秀仝徒性曇於萬曆間監造普陀寺，督造內官張隨酬僧勤勞，建庵修靜，題額曰𨼆秀，說者多言，間架微𤨏，夏世室以下，考工記何稱焉，夫梵宇靡常，綸音特重，要使煩而有體，大而可久，庻所謂得當報者，量功鳩材，不愆于數，夫誰非鞅掌，其略之也，志規制，面闊七十八丈，進深五十三丈二尺，面闊二十八丈八尺，山門三間九架，面闊五丈六尺，進深四丈，明間闊二丈，左右稍間各闊一丈八尺，髙二丈五尺，甬道進深四丈，五間十一架，面闊九丈二尺，進深六丈六尺，明間闊二丈五尺，左右次間各闊一丈八尺，左右稍間各闊一丈八尺，八尺，甬道，月臺共進深九…，七間十五架，面闊一四丈，進深八丈八尺，明間闊二丈八尺，左右次間各闊二丈四尺，左右稍間各闊二丈，左右次稍間各闊一丈五尺，髙五丈八尺，甬道四丈，五間十三架，面闊九丈二尺，進深六丈八尺，明間闊二丈，左右次間各闊二丈，左右稍間各闊一丈六尺，髙三丈八尺，甬道，儀門共五丈，五間九架，面闊九丈，進深五丈，明間闊二丈，左右次間各闊一丈八尺，左右稍間各闊一丈六尺，髙二丈八尺，每殿三間九架，各面闊五丈六尺，進深四丈，明間闊二丈，左右稍間各闊一丈八尺，髙二丈四尺，左右各二十五間七架，廊房每間闊一丈四尺，進深三丈六尺，髙二丈，各七間七架，每間闊一丈四尺，進深三丈六尺，髙二丈四尺，各七間七架，每間闊一丈四尺，進深三丈六尺，髙二丈四尺，各三間九架，每間闊一丈一尺，進深三丈六尺，髙二丈四尺，各十間七架，每間闊一丈一尺，進深三丈六尺，髙二丈四尺，各三間七架，每間闊一丈，進深三丈六尺，髙二丈四尺，左右各一間七架，每間闊一丈，進深三丈六尺，髙一丈八尺，明間闊一丈五尺，左右間各闊一丈，髙三丈八尺，週圍各三丈，東西隙地各二十五丈，寺雖代不乏廢興，抑入我明，罹於燹何亟也，洪嘉猶制勝之全，不圖復有今日兩宮三殿之遥同，異哉，惟是水府無恙，鐵蓮長開，亦千萬年鞏固之一竒也，志建置，梁貞明二年，日本僧慧諤得觀音相於五臺山，將迎歸本國，舟觸新螺礁，蓮花當洋，舟蔽不前，諤禱曰︰使我國眾生無縁見佛，當從何所建立精藍，有頃，舟向潮音洞泊焉，有居民張氏目覩斯異，遂捨所居，築室奉之，號爲不肯去觀音院，宋元豐三年，內殿承㫖王舜封使三韓，過潮音洞，黑風驟起，有大龜負舟，危甚，望山作禮，觀音現相，龜沒舟行，得無恙歸，上其事，改建賜額寶陀觀音寺，置田積糧，許歲度僧，供奉香火，紹興元年，真歇了禪師泛海結庵于山椒，題曰海岸孤絕處，郡請于朝，易律爲禪，寺三年風雨，殿摧，住山徳韶言于朝，賜錢萬緡脩飾，七年殿成，御書圓通寶殿，大士橋以賜，徳韶剏龍章閣藏之，淳祐八年，制帥顏頥仲禱雨有感，施錢二萬，米五十石，建長生庫接待莊，元大徳四年春，命李鐵木兒不花，魏也先治演法堂，元統元年，宣讓王施鈔千錠，建太子㙮于寶陀寺南，至元十年，住持如智建接待寺于沈家門側，以爲朝山徃來居停之所，國朝洪武二十年，信國公湯和徙居民入內地，焚其殿宇，供瑞相於郡東棲心寺，僅留鐵瓦殿一所，使僧守焉，正徳十年，僧淡齋于潮音洞南建正殿五間，方丈二十間，嘉靖六年，河南輝府施琉璃瓦三萬，磚一萬修飭，三十二年，東倭入犯，總督胡宗憲遷其殿宇于定海縣東城外之招寶山，迎大士像供焉，餘舍盡焚，隆慶六年，五臺僧真松來山，稍爲修復，萬曆六年，僧真表創天王殿，雲會堂，十四年，建藏經殿，奉聖母頒賜藏經，立靜室五十三處，以應五十三叅，十五年，總兵官侯繼髙建碑亭三座，二十六年火，金石盡爍，惟大士寶軀儼然獨存，而關真君鬚髯不爲烈熖所壞，是時四方善信益加敬仰，施捨木石，一朝畢集，而當事者禁，不得復創，鄉縉紳力爲之請，始建藏經殿，俾僧守奉如初，二十七年，上頒藏經到山，寺燬藏隘，不堪安奉，內使以聞，三十年，上𤼵帑金一千兩，遣太監張隨更建藏殿，三十一年五月，督撫尹應元視師海上，建渡海紀事碑亭，七月，張隨令西域僧本陀難陀建普同㙮于龍灣，三十三年正月，上復𤼵帑金二千兩，仍遣張隨重建圓通等殿，賜額爲護國永壽普陀禪寺，三十五年正月，上復𤼵帑金一千兩，遣御馬監太監党禮建御製碑亭，攝大道以歸虚空，虚空有何靈異，迺大靈異出焉，此凡情所執而聖解不即，但自心無礙則非無非有，平常靈異也，靈異平常也，勝妙弘通，不可思議矣，志靈異，唐文宗嗜蛤蜊，東南沿海頻年入貢，民不勝苦，一日，御饌蛤蜊，有擘不開者，扣之乃張，中有觀音梵相，文宗愕然，命貯以飾金檀香盒，後問惟正禪師，師曰︰物無虚應，乃啓陛下信心，以節用愛人耳，因詔天下寺院各立觀音像，則洛伽所從來矣，大中元年，有梵僧來潮音洞前燔十指，指盡，親見大士說法，授以七寶石，梁日本僧慧鍔，從五臺山得菩薩像，將還國，舟抵礁石不能動，望潮音洞默叩，遂得逹岸，乃以像舍于洞側，張氏爲築院奉之，屢睹神異，郡聞之，迎其像入城，爲民祈福，未幾，有僧至補陀，復求嘉木，扃戶刻像，彌月像成，而僧不知所在，後像偶亡一指，忽波間浮花至，視之，迺所亡像指也，宋元豐三年，謁者王舜封使三韓，遇風濤，大龜負舟，顛危且甚，舜封惶怖，望洞致禱，忽睹金色晃耀，現滿月相，珠瓔燦然，出自嚴洞，龜沒舟行，崇寧間，戶部侍郎劉逵，給事中吳栻使髙麗還，經四晝夜，月黑雲翳，海面㝠蒙，不知向所，舟師大怖，遥叩寶陀，俄神光滿海如晝，歷見招寶山，遂得登岸，給事中黃龜年禮洞，親見紫金自在相朗然坐石上，偕遊老稚俱見，備作賛頌，紹興戊辰三月望，史越王浩，以餘姚尉攝昌國鹽監，偕鄱陽程休甫詣潮音洞，寂無所睹，炷香烹茶，盞浮花瑞，晡時再至，一僧指曰，巖頂有竇，可以下瞰，扳援而上，瞻顧之際，瑞相忽現，金色照耀，眉目瞭然，二人所見不異，惟浩更覩𩀱齒潔白如玉，將暮，有一長僧來訪云，公將自某官歷清要，爲太師，又云，公是一箇好結果的文潞公，他時作宰相，官家要用兵，切湏力諫，二十年後，當與公相見于越，遂辭去，送之出門，不知所在，乾道戊子，以故相鎮越，一夕報，有道人稱養素先生，舊與丞相接熟，典客不肯通刺，疾呼入謁，亟命延之，貌瘁神清，談論風起，索紙數幅，大書云︰黑頭潞相，重添萬里之風光，碧眼胡僧，曾共一宵之清話，擲筆不揖而行，公大駭，遍覔不見，追憶補陀之故，始悟長僧及此道人皆大士現身也，迺頌刻殿庭，淳祐連歳苦旱，制帥顏頥仲禱雨洞中，大士并童子喜悅出迎，自是隨求輙應，元大徳五年，集賢學士張蓬山奉㫖祝釐潮音洞，見大士相彷彿在洞壁，次至善財洞，童子倐現，頂上瑞靄中大士再現，寶冠瓔珞，手執楊枝，碧玻瓈椀，護法大神衛翊其前，久之，如風中烟漸向銷沒，但祥光滿洞，如靄霞暎月，見數尊小佛，作禮慰快，致和元年戊辰四月，御史中丞曹立承命降香，至洞求現，忽見白衣相，瓔珞被體，次及善財洞，童子螺髻素服，合掌如生，適以候潮，再叩再現，而善財洞大士亦在，童子鞠躬，眉目如畫，七寶瓔珞，明潔可數，羣從悉見，初宋倭奴入貢，船泊補陀洋，見觀音靈異，欲載之國，臨行，風浪大作，滿洋開鐵蓮花，船不能行，倭懼而還之，故名蓮花洋，至中官王貴等，奉㫖齎捧華幡寶香詣山，竊自意，汪洋巨浸中，大士安在，皆人自敬信耳，未必有神也，方解維，滿海復生鐵蓮花，風濤洶湧，舟不能前，從人望山號呼，叩頭流血，風浪始平，輙有白牛隔山浮至，盡食其花，舟遂可移已，而牛返水際，化一白石如牛，至今存焉，故蓮花洋亦名石牛港，後元至元十三年，丞相伯顏定江南，部帥哈刺歹來謁，洞下窅無所見，迺張弓引矢射洞而回，及登海舟，滿洋復生蓮花，遂驚異悔謝，徐見白衣大士并童子像，有嫂姑到山，將及岸，姑適月來，止舟中，嫂獨徃，俄有媪到舟，以裙兜石砌步引姑上殿，嫂下，失姑所在，後姑下，詢是媪引復，同姑覔之，宮殿俱無，始悟媪即大士也，遂名短姑道頭，石砌衝激不壞，近時有哨過洋，舟空壓泛，偶一舟載此道頭石，不能行，悟還本處，舟遂移，石砌如舊，又有七寶階，相傳大士欲從舟山築海堤過寺，爲凡眾所衝，遂止，至今泥趾不壞，亦道頭類也，國朝自洪武初徙海上居民，而靈異見少矣，然湯公和舟至沈家門，猶見浮一金鉢盂也，所傳聞一二，若永樂二十一年十月十九日，潮音洞現白衣大士，龍王，龍女，長者大權從之，辰巳時，現開長眼，面帶煩惱，午時，現紫色身，面壁，酉時，善財巖外現白衣金冠菩薩坐紅日中，韋馱天日下立，羅漢海上步雲而來，二十日卯時，洞內又現紫金身，宣徳二年四月現閻羅天子，玉女一𩀱隨之，正統二年二月十九日夜，現寶珠放大光明，迨萬曆頒藏以來，隂功隲佑，未易枚舉，據文獻所稱，威靈之顯赫者，萬曆十四年，有杭州僧天然居補陀，其母持齋奉佛，甞募金錢，盡致補陀，一日化得菩薩像，頸金鑄，以授天然，天然見金頸，心動，謀諸工人，剥其頸金，工立死，他日母來，自海上將及山，天然已先知矣，遂髙聲詈罵曰，吾𡨚家害我者至矣，見即批其母頰，取刀自裂其頸，遶山數匝，颺言曰，汝軰莫我若，若我地獄在眼前矣，遂死，至萬曆庚寅十月，寺僧有相訟者，郡丞龍徳孚自詣補陀鞫之，取法華經燬之，令僧跨，跨畢，丞至後殿拜禮如來，甫下拜，覺兩髀病軟，兩人掖之以拜，遍體𤼵熱，急扶入，胸結如石，楚不可忍，漸至昬憒，見有人若伽藍者，傳佛㫖，罰作三石牛嗇官，盖㝠官也，丞力求懴悔，願齋戒終身以自贖，僧亦爲之誦經禮懴，久之，始得兆，許懴悔，是時，不粒不瞬者十日矣，若俗傳幻妄所多，不具載，聚山谷米，不足當太倉一粒，披沙海金，不足當內帑一鋌，禮有錫命之文，誠榮之也，寶陀之錫舊矣，滄桑灰燼，遺文足徵，邇年宮府共頒，財法並施，山靈實馮藉之，今殊數具在，亦功徳林也，志頒賜，宋嘉定間，賜修圓通殿錢萬緍，賜御書圓通寶殿及大士橋額，賜宸翰并金襴衣，銀鉢，碼碯珠，松鹿錦旛，淳祐八年，詔免本山租役，元大徳三年，賜新殿宇金百兩，四年，賜綵旛緘香及帑錢二十緡，賜割浙省官田二千畆，昌國常住田五百六十七畆，山一千六百七畆供僧，勑于正，五，九月諷誦祈禱，皇慶二年，賜主僧袈裟及十方僧飯，勑浙省賜鈔八百六十八錠，買給佛燈田三頃，泰定四年，賜飯僧鈔千錠，僧衣一百八件，供聖黃金織文旛及金綵綺帛，賜供營繕田二頃二十六畆，致和元年，賜香幣及鈔百錠，元統二年，宣讓王施建㙮鈔千錠，皇明萬曆十四年三月，勑賜聖母慈聖宣文明肅皇太后刋印續入藏經四十一函，并舊刻藏經六百三十七函，褁經繡絥六百七十八張，觀音金像一尊，善財，龍女各一尊，金紫袈裟衣一襲，二十七年二月，勑賜大藏經六百七十八函，華嚴經一部，諸品經二部，鏒金觀音像一尊，三十年四月，賜建藏殿帑金一千兩，飯僧銀一千八十兩，誦禮觀音經銀三百兩，觀音經一藏，三十三年正月，勑賜重建殿宇帑金二千兩，修齋銀三百兩，大紅紵絲四疋，大紅織金昇降雲龍紵絲十疋，大紅銷金龍旛二對，五綵金邊供花四朶每朶銀柄重十五兩，五綵雲龍花瓶二對安供，散施秘藥一十四種，清眩抑火化痰丸四罐，消滯丸四罐，通玄丸四罐，滋隂養血健脾丸四罐，二聖救苦丸四罐，秘方化滯丸四罐，八寶捲雲二百管，紫金錠三百錠，蟾酥錠一百錠，觀音救苦錠五百錠，膏藥一萬貼，愈風延壽丹二千圓，神仙硃砂丸二千圓，神仙化痰丸四罐，㕮咀飲片七十五味，賜金剛般若經一藏，觀音普門品經一藏，聖母慈聖皇太后賜建寺銀三千兩，三十五年正月，賜帑金一千兩建御製重建寺文碑，并謝土道塲，三十七年十一月，賜帑金一千兩，延僧檢閱藏經三年，五綵織金龍段四十疋製蜈蚣日月長旛懸掛并閱藏經袱，桌衣，三十九年正月，賜帑金一千兩祝釐飯僧，自佛骨遣迎，而瞿曇之門漸煩命使，况嶽瀆之顯靈者乎，葺爾完宇以禋明祀，蓋亦有攝行望秩之意焉，殊非徐市軰可共道也，志命使，內侍，乾徳丁卯，遣齎香旛詣山，內侍，大徳二年，中宮命降香修宇，宿衛，三年，奉㫖降香賜金，四年，奉㫖飯僧轉經，五年，再奉㫖治演法堂，四年，五年，俱與魏也先同使，五年，與太出，魏也先同使，集賢學士，五年，奉㫖祝釐，皇慶二年，皇太后遣飯僧降香，中正同知，泰定四年，中宮遣賜金幣，御史中丞，致和元年，奉㫖降香幣，內官監太監，萬曆十四年，奉㫖齎送藏經，御用監太監，十四年，與張本同差，漢經廠掌壇，御馬監太監，二十七年，奉㫖齎送勑諭大藏全經，御馬監太監，與趙永同差，御用監太監，三十年四月，奉㫖督造藏殿，三十三年正月，再奉㫖督造普陀禪寺，按，隨，順天文安人，嘉靖間，選中內書堂，涉獵經史，過目輙不忘，又精書法，時故相蘭谿趙志臯爲教習，大噐重之，歷官欽依皇壇，內漢經廠，表白斷酒除葷，嚴持戒律，萬曆初年，勑隨董建護國萬壽寺于都門之西，工竣，賜賞飛魚袍服，於三十年重建南海寶陀寺藏殿，樂成，復賜金錢及一品服，三十三年正月，復奉㫖齎金重建普陀禪寺，工鉅費煩，人頗難之，而隨區畫𥁞善，咄嗟倚辦，大工遂成，隨之奉差者兩，歷年者六，性約而方，一蔬一飯之外，絕無所需，八行不逹政府，人亦無敢干以私者，先是，漁人繫筩，市人酤販穢𧃳，莫可誰何，及隨秉虔焚飭，不待力遣而相率退去，即金碧輝絢成清淨佛地者，皆隨力也，三十五年五月，工竣復命，聖心嘉悅，賜玉帶，歲祿以旌其勞，三十七年十一月，復奉欽遣到山，飯僧及啟建檢閱藏經期塲三年，三十九年三月，奉㫖到山，啟建酬答佛恩保祐聖體萬萬安道塲，齋施合山僧眾，內官監太監，三十年與張隨同差，御馬監太監，三十三年九月，奉㫖齎送諸品經藏，三十五年正月奉㫖齎帑剏碑，圓滿祝釐飯僧，御馬監太監，三十三年十月，奉㫖齎送藏經于杭州昭慶寺，及降香幣，詣山祝釐飯僧，洛伽山，千二百菩薩所住，蓋開權以示皈依總持無可少者，非有道曷堪此，自梁惠鍔後，大者興建，小者接待，統之皆應機也，今併溯而録之，儻亦求名，佛之㫖乎，志釋子，日本僧，首創觀音院，字真歇，自長蘆南游，浮海至此，結庵山椒，嘉定間，以佛照禪師法嗣來主是山，餘見，至元間，捐衣鉢餘貲建接待寺，大徳間，修聖像并上玉琢瑞相，賜田二十頃，命翰林刻石紀之，字大基，鄞人，宗說兼通，行解相應，洪武初，由佛隴來主是山，正徳十年住持，其徒大揚州，小揚州募緣留都十載，鑄鐵瓦二萬，鐵磚一萬，構殿潮音洞，字普賢，徽州人，以戒行聞，歷遊名山至洛伽，師淡齋，叅禮甚眾，年七十有三，預報示寂，有偈云，普賢普賢，苦行心堅，即心是佛，西方目前，奉化人，嘉靖二十六年住持，字法光，河南人，嘉靖三十二年住持，字望雲，奉化人，嘉靖四十年住持，來自五臺龍樹寺，爲住持，字一乘，翁洲人，年十二入山祝髮，師明增，及壯，誓志興復，重創殿宇，規模一新，萬曆六年，禮部給劄爲住持，十四年，勑頒藏經到山，并賜金環紫袈裟衣，詣闕謝恩，賜延壽寺茶飯香金五十兩，緇衣禪帽各一件而還，其爲人性剛直，敬禮十方賢衲，結草庵五十三處，以故名僧皆歸之，真融以客僧至山，頓剏叢林，皆表賛揚之力也，字竹庵，山西襄陵人，十九年奉禮部給冠帶，劄付爲住持，字瀛石，鄞人，二十一年爲住持，字東洋，烏程人，掌僧會司等，二十二年爲住持，字雲峯，仁和人，二十六年府縣給帖爲住持，字寂菴，蘭谿人，投真學爲師長，受戒於金山和尚，聽法於萬松法師，歸山閱藏，諷華嚴者十有三載，二十九年三月，因真宰歿於京，眾舉於郡邑爲住持，值勑造，內使絡繹，朝夕拮据公務，三十二年冬，退居東堂，明年夏，督造至，復授爲住持，居東方丈，又明年春，布政司給授冠帶，三十五年春，蒙賜紫袈裟衣一襲，九月二十五日，謝恩表章一道，十月十五日，欽命賜紫并給禮部劄，付授僧録司右善世而還，護持眾祝延，字普光，翁洲人，性質朴，不嗜過午，值如迥讓住持，眾以其誠共推之，爲住持，字竒峯，繡水人，髫年入道，受法于無瑕老人，賦性温雅，才徳兼備，宗說洞明，爲堂頭首領，善調大眾，吏部蔣公贈額曰叢林調御，名聞廣著，司府劄給冠帶，爲東方丈住持，字三藏，滃洲人，秉性沉默，舉措無苟，督造張公以師禮事之，立爲知事，三十九年，眾推舉爲住持，字萬容，鄞人，爲寺監事，心意巧妙，時遇勑建殿宇，經畫之力，淂無疲倦，寺成，辤事静修，眾擢其功，推舉府縣，劄給爲住持，字遜吾，嚴陵人，爲寺都管，勑建寺宇，徃返京都，不辭勞苦，三十七年，奉禮部劄，授僧録司右闡教職，恊理寺事，三十八年，完工復命，欽賞紫衣袈裟一襲，字昱光，定海人，智畧才藝，一莫能及，营復殿宇，頼其力焉，先爲寺都管，四十年司府劄給冠帶，爲本寺住持，字守拙，揚之通州人，請度本寺，二十三年府縣帖，僉充一山總管，大小僧務皆属主之，仍恊理寺事，勑建之後，復圖志乗以𡸁永久，總管之設，自此始焉，字無念，溧陽人，逈之弟子，戒行謹持，其徳最著，字無邉，鄞人，爲寺都管，眾所欽服，四十二年，奉府縣劄給冠帶，爲本寺住持，字玉峯，鄞人，爲寺知事，字素明，鄞人，爲寺知事，字樂淵，定海人，才能果決，秉公爱眾，行事不苟，推爲寺都管，字天真，鄞人，三十七年爲寺都管，三十九年轉爲知事，字濟川，鄞人，性直果決，爲寺知事，字敏菴，鄞人，青年入，率眾禮誦有年，眾舉爲東堂，勤舊，字大願，姑蘇人，眾立爲寺知事，字見空，河南陳州人，落徃返京師不辤勞苦，爲寺知事，字妙用，鄮人，奉帖爲都事，尚其勤勞，後僉爲都管，字凌雲，鄞人，師欽之功能，立爲知事，字㴁洲，慈水人，堂主悅心之，後爲本寺知事，字西宗，滃洲人，爲寺知事，字無礙，句餘人，爲本寺都事，字弘如，鄞人，爲寺都事，字宗源，鄞人，爲寺知眾，字養如，鄞人，爲寺司庫，字龍安，慈水人，軌直無私，為寺司庫，字大智，麻城人，為鎮海寺開山住持，功行詳見，字天然，河南永城人，有戒行，萬曆十八年，其師大智示寂，眾舉為住持，後因叢林事繁，恐妨净業，退結静室以居，字本空，直隸興化人，萬曆二十四年為住持，字自修，楊州人，三十年為住持，字自心，高𨜚人，三十年為住持，字寶蓮，杭州人，萬曆三十三年為住持，三十五年蒙勑賜寺額，詣闕謝恩，賜紫衣一件，給禮部劄，付授僧録司右覺義，字寶光，湖廣襄陽人，本寺開創以來，即為都管，後充庫司，叢林之事盡属經理，秉公愛眾，十方緇素咸敬服焉，字玉田，椘人，為本寺監寺，字玉堂，𡹴縣人，為本寺恊理執事，玉堂街功，多珂之力也，字樂庵，四川富順人，随智師，為侍者，眾以其素諳僧務，遂推為寺都管，避秦亂至山修煉，嘗以醉墨洒成桃花紋，故寺西南有桃花山，字子真，嘗煉丹於此，故山別名梅岑，字稚川，嘗煉丹於此，去寺之北有葛翁池，今湮沒，字致和，嘗修煉此山，後祈雨輙應，聞於朝，賜號太虚玄靜志人，佛域所產如曇華優鉢之𩔗，世不可得見，雖竒，亦奚以爲，洛伽不生虎豹，蛇不噬人，大士之靈昭然，豈無宣洩挺生與紫竹，白鸚鵡爭竒者乎，若其種種海物，非從山產者，不復采，志物產，有，黍，豆，蠶豆，芝蔴，蕎麥，有，油菜春至開花，獨先他處，白菜，芥菜，菠薐，莙薘，莧菜，伽藍菜長一尺，葉有毛，自三月食至五月，胡蘿蔔，白蘿蔔，王瓜，絲瓜，冬瓜，茄，扁豆，帶豆，葫蘆，紫菜生海巖，筍，鬼頭芋形似得名，番芾種來日本，味甚甘美，有，松，栢，梓，梧桐，柳，槐，杉，桕，棕櫚，水楊，茶，木犀，榆，娑羅從郡東育王寺分植，羅漢松，枇杷，椿，有，梅，桃，蓮，藕，橘，柑，橙，白棗，地栗，蕨，宻橘，有，紫竹，烏竹，猫竹，淡竹，龍鬚竹，箭竹，筋竹，鳳尾竹，南竹，有，白花春月遍開，甚香，山之得名小白華以此，水僊亦遍開，清香異常，移種外方輙少開者，紫蓀葵，萱花，玉簪，金盞，雞冠，虎刺，鳳僊，荷，芙蓉，丹桂，木槿，山丹，石菊，山茶𣗳髙數丈，丹葩滿枝，如珊瑚林，苧麻，西番菊，白瑞香，薝蔔，有，天門冬，半夏，百合，沙參，天南星，何首烏，木賊草，山梔，艾蔓荊子，風藤，玄參，有，頻迦上下和鳴，如呼佛號，𪅱鳿低飛亂鳴，鸚鵡偶現不常，鵓鴣，山鵲，靈鵲二月十九日聚鳴，青雀，紫燕，烏鴉聚即香客至，又就手接食，海鷗，黃鸝，百舌，鶺鴒，鷹，白頭公，有，鹿，麂，野猫，猿，狸，有，鯉，鯽，鰻，鱔，螺，以上皆督造張隨畜放生池蝦，有，綠毛龜，遍蓮花池皆是，其毛不及蘄州茸細，有，烏撲蛇大如斗，金色蛇，白蛇，以上遍山皆是，並不傷人，夫制作之林大抵珍藏名山，然亦有揭之通道大都者，洛伽經藏所多，墨客之形容亦殫矣，標付殺青，將令南詢者傳觀焉，不惟衰草寒烟之嘆，志藝文，蓋聞圓通大士，乃號觀音，接物利生，隨機應現，向乾坤東畔娑竭海中，雲濤涌金色之山，聖閣起琉璃之界，巍巍寶座，凝然居自在之身，蕩蕩慈容，皎若現白衣之相，身挂雲羅素服，藕絲織而色映寒霜，體嚴瓔珞同心，衣縷盤而麗晶皓雪，翠迎仙島，五雲之寶盖玲瓏，艷迸摩尼，百寶之華冠赫奕，眉橫纎黛，如海門之秋月初彎，目紺重瞳，似水面之青蓮乍秀，齒排珂玉，舌瑩紫檀，丹珠一點艷頻婆，兩臉朦朧勻琥珀，向靜綠波上，圓相舒而有金毫玉毫，虛白光中，勝境現而有佛界仙界，於是雲雷吐辯，宣諸佛祕宻之金言，釋梵雨華，歎聖徳希竒之妙事，獻寶兮有龍王龍女，奏樂𠔃有天仙地仙，向孤絕逈處作津梁，於浩渺波中㧞急難，尋聲救苦，赴感隨縁，如萬水之印孤蟾，似洪鐘之應千谷，是以經云，王法賊盗，水火漂焚，惡龍惡鬼，毒藥毒蛇，或被人推落金剛山，或惡風吹入羅剎國，或臨軍陣，或值雷霆，若能仰告觀音，應時即得解脫，菩薩有不思議之弘愿，無𥁞意之神通，悲心誓救於娑婆，遺教遍臨於穢土，誠以周塵周剎，普應普觀，無遐無邇盡歸依，有願有求皆赴感，河沙功徳，億劫難量，紹興戊辰三月望，鄱陽程休甫，四明史浩，由沈家門泛舟，遇風挂席，俄頃至此，翌早，恭詣潮音洞，頂禮觀音大士，至則寂無所覩，炷香烹茶，但椀面浮花而已，歸寺，食訖，與長老瀾公論文殊揀圓通，童子入法界事，晡時，再至洞下，俯伏苔磴，凝睇嵌空，惟亂石纍纍，興盡欲返，有比丘指曰，巖頂有竇，可以下瞷，扳援而上，瞻顧之際，瑞相忽現，金色照耀，眉目瞭然，二人所見不異，惟浩更覩雙齒潔白如玉，於是咸懷慶快，作禮而退，既而治舟還甬東，懼此語無傳，用書于壁，庶幾來者觀此無疲厭心，不以一至不見而遂已也，觀世音菩薩，以太虚空爲體，以五須彌爲寶髻，四大海爲口門，日月兩曜爲眼光，森羅萬象爲𡸁身瓔珞，一切衆生於其毛孔裏出生入死，由是菩薩以此興大悲心，𤼵無上願，施十四無畏，現三十二身，上合諸佛慈心，下應衆生悲仰，無端被吾兩浙運使琴軒瞿公向小白華巖偷眼一看，直得無地藏身，文彩彌露，乃援毫引墨，盡意𤼵揮，時有梅山喜公，奮辭舞筆，作爲長篇，揭露殆盡，而海粟待制以雄才豪辯，向無所見處議論風生，筆舌雷動，但末後一句，留以遺幻住子同爲證明，補怛洛伽山者，在東大洋海，梵語補怛洛伽，華言小白華，傳云，山有二，皆觀音大士示現之地，其一自西竺歷羅剎鬼國暨諸魔土，始至其境，其一即華嚴大經所說善財南詢之處，盖今所也，山絕起海中，周圍僅百里，滿望㝠茫無際，翁洲遠山𨼆𨼆天外，如青螺幽閴，遼敻不可名狀，寶陀禪寺在山南，去寺三里至潮音洞，洞腳插海，張頥欲飲，怒風驅濤，進退擊衝作海潮音，故名，洞左，佛跡二，印石上，洞顛通穴天窗，白光注其底如月，唐大中間，梵僧拜洞前，燔十指禱之，指且盡，大士爲現身說法，授以七色寶石，厥後，襲以爲常人，以誠感輙應，或現紫金自在相，縞衣被體而縹帶貫之，珠瓔紛然懸，或現千首千臂像，護法大神翼衛乎後先，可怖可駭，稍轉而右爲善財洞，嵌巖中坼，窈黑不可測，外則峻巖壁立，泉毿毿滴下如珠，名菩薩泉，善財時現，黛目粉面，寶蓋華鬘，皆明潔可指數，從洞折而北有石，𩔗香爐，𩔗天境，𩔗佛牙，竒甚，唯磐陀石上最寛平，可坐百人，雞初號，遙見扶桑五色光𤼵，照東方盡白，久之，湧出日輪赤如火，流光燭海波，閃爍不定，或輕烟明霞，左右蔽虧，愈致妍麗，誠竒觀也，自石折而西有獅子峯，形如狻猊，作跳躑之勢，有象巖，有佛手峯，皆以其形名，有三摩地，嘉木櫹森，怪石駢列，臥者，離立者，蹲欲起者，迎躍似舞者，其他勝槩，難可以數計，大抵山在海岸孤絕處，重巒複嶂，蒼翠如洗，紫蓀白葩，濯濯滿地，山丹樹髙數丈，絳花繞枝，鮮澤如珊瑚林，黃金沙四布，尤璀璨眩目可玩，海水震盪，無雲自雷，終日轟轟然，頻伽之禽，𦆯飛于青空中，上下和鳴，彷彿如稱佛號，氣象靘曠，絕不𩔗人世，登髙四顧，神思飛動，若㝠身琉璃瓶中，一髮塵土不得相侵，誠霄壤間勝特之境也，洪武庚戌春正月，部使者贛州劉君承直與寶陀大師行丕，抱杖西東遊，使者曰，此清淨境也，盍爲亭，大師乃建于寺之南嶺上，從三十尺，衡如之，左倚山，右入潮音洞，云，予聞從西方過十萬億，國名淨土，纎穢不存，以黃金爲地，寶樹重重，迦陵頻伽能演妙法，人思至之有不能得，豈意東海之區，清淨之境爲頗近之邪，是宜大士顯靈于其地，勒銘亭上，并叩知唯心之學者，大師，字大基，行丕其名，鄞人也，宗說兼通，行解相應，蔚爲時之名僧，初由佛隴昇主是山，匡衆說法，恢復產業，而振興乎叢林席者，非茲之可備載，故畧而不書，余洪武十七年孟夏上旬泛海遊山，諦觀聖境，頓見水天一色，淨若琉璃，萬象森羅，炳然齊現，所覩靈異，難以具陳，是故踊躍歡喜，自不知形身在于人間世也，信知如來說華嚴時，入海印三昧，豈欺我哉，偶于洪武乙亥冬夢遊是境，與昔無別，臣等竊聞釋教來自西土，興于東漢，其說主清淨出世，帝王所不道，然而訓化廣大，義㫖遐深，要歸于澄徹心性，利濟民物，是以雖當儒道昌明，宇宙淳和之際，而其道不廢，大乗般若以來，祖祖相承，心心相印，卷帙益多，裒爲大藏，總持禪言，武庫莫方其富，尊函禁地，緇流弗覩其全，非俟上聖𡸁仁，曷以播宣斯理，我聖母慈聖宣文明肅皇太后，徳冒人寰，功周法界，融最上之真諦，懷大覺之弘慈，乃印施茲藏，以祝延我皇上無疆之曆，而推其餘以佑國庇民，意甚盛也，臣等因得涉獵，稍窺玄微，似於儒理，亦有相𤼵明者焉，龍伯貞，雅士也，佐余郡有聲然，時有入道之心焉，一日過補陀勘事，而疑僧衆之不齊也，取法華一函焚之，驅之超焉以徵信，夢神人傳佛㫖曰︰奉道毀道，罪當不宥，罰作三石牛嗇官，蓋㝠官也，伯貞頓首祈，而山有大智師者，亦助之懴，良久，始免已，夢告者曰︰欲償經乎，用百當一，于是伯貞就余家印法華百以進，從此嚮道彌篤矣，異哉，大士之示靈有赫，而伯貞之囬心速也，余欲成其美，爲賛一辭，篇末數言，蓋老氏絕棄之謂，釋子呵罵之談，莊生所謂非過孝之言，不及孝之言也，伯貞得無變虎色乎，毀道有罪，戱論亦有罪，余烏乎敢，君請勿疑，夫如來之教，勝殘化暴，徹蓋導迷，以清淨爲本，以觀照爲功，以漏盡爲真諦，以解脫爲了義，上則入流證聖，得以超劫越塵，下則去垢離嗔，頼以懴諐寡過，羽翼儒教，弼助皇化，偉彼功徳，作我津梁矣，然世必頼明王喆后信奉皈依，植慈氏之藩籬，爲人天之眼目，然後士庻雲涌，善信波馳，興起因縁，宣暢教典，所關繫詎細故哉，恭惟皇上，天縱神聖，再來英喆，手握乾符，躬承泰運，敉寧億萬，紹隆三五，乃於萬機之暇，凝神玄默，究心禪宗，欲以闡揚三寶，法式九圍，遵奉慈聖皇太后懿㫖，特頒詔勑，印施前後藏經六百三十七函，四十一函到補陀洛伽山寶陀禪寺，僧衆踊躍，龍神懽呼，東方臣庻，始知泥洹之教果爲苦海寶筏，迷途慧炬，其在聖主，尚爾尊崇，况我庸愚，詎敢𧃳慢，大教興起，玄風遐暢，化行俗醇，徳厚刑措，夫理有去來，宏通之機斯顯，位有權實，圓明之妙無方，觀世音菩薩者，古正法明如來也，如來實相，旣巳臻無上之尊，菩薩應權，乃退處大乗之號，譬彼國王，下攝上將，猶夫宰輔，出領監司，行教則蹔遜其權，證道則無改其位，何以故，蓋如來體尊，尊則下土多于敬畏，菩薩地近，近則衆生易以皈依，而觀世音，心珠朗耀，齊妙覺以證三摩，性海澄浤，超聲聞以圓四智，故善財徧叅其妙法，來諸聖之欽崇，釋迦授記以圓通，同文殊之廣化，般若義深，善得法門無漏，仁慈觀熟，偏于此土有情，揭暗破昏，髙懸慧炬，消災救苦，普施津梁，通十方三界爲一界，毛竅聲響之悉聞，合千百億身爲一身，痛癢爬搔之必切，流轉迷倒，無不哀憐，蠢動含靈，咸所度脫，雖揵連之救母，不足喻其大悲，即恒河之數沙，不足酬其弘願，人非人等，因物而現，自在之身，離慾離嗔，隨念以著靈感之效，威音伏衆，刀兵水火潜形，勝力降魔，羅剎鳩般拱手，誦白衣之號，則孕嗣充閭，望紫竹之林，則漂舫及岸，百戰猛夫，睹蓮花洋而魄褫，九幽獄鬼，洒楊枝水而魂甦，凡夫苦行薰脩，頓叩香臺法座，居士至心悲仰，立見聖相圓光，兠羅銀界，琉璃嵌七寶雕床，華蓋金幢，瓔珞暎五雲錦帶，西成道于天竺，迦毘之種旣已星奔，東顯化于洛伽，娑婆之衆益以泉涌，偏陬陋壤，被功徳者無涯，愚媪村氓，奉香火者恐後，照深潭，潭潭見月，月止一輪，𤑔寶𪔂，𪔂𪔂皆香，香無二性，真妙莊嚴，無復唐捐，藏秘宻不可思議者矣，原夫現在觀世音菩薩，即過去正法明如來，如來是其證果，菩薩乃其權位，借果行因，已歷經乎多劫，開權顯實，爲普度乎羣靈，首標千二百功徳，思脩深于返聞，獨超二十五圓通，入流妙于忘所，大悲弘願，遍恒河界悉作津梁，應感隨縁，傳空谷嚮捷于桴皷，維補怛洛伽山勝地，廼大士說法道塲，靈潮嘯吼，孤懸菡蓞香臺，空水澄鮮，別廠瑠璃寶地，龍部聽經，香繞霞衣少女，天人護法，光生電甲長神，金燈照夜，遙分紫竹于林端，玉殿干霄，下暎紅蓮于波面，八難三途，隨呼輙應，下寶筏而力㧞之苦海，四生六道，有感必通，秉慧炬而悉照彼迷方，白叟黃童，青娥素媪，頂如來而繭足皺皮，拚命鯨鯢之窟，辮髮椎髻，犛面文身，捧瓣香而梯山航海，皈心龍象之尊，茲可謂衆生之慈父，震旦之樂邦也，邇者，緇素雜處，染淨同居，清凈比丘，力欲薰修而紹隆佛法，闡提惡種，乃敢盤踞而壞亂清規，是以龍天動威以懲邪，伽藍揚靈而護法，上將登壇，朗陵之刀偃月，童真奉道，韋馱之杵如霜，天然毀佛而蒙誅，復洩禍幾於如岳，龍丞焚經而被勘，幸頼禱謝於衆師，明神之肹蠁纍彰，其柰魔衆之昬迷難悟，我如來是用授㫖金剛力士，屏滓穢而掃除，假權回祿祝融，付殿宇于烈熖，巢穴一空，魔羣之盤據自散，威靈大赫，佛子之懲創益深，是父母慈嚴之並用，大士折攝之微權也，殿堂盡燼，獨金身瓔珞儼然，棟宇俱焚，惟關聖鬚眉無恙，非大法神靈之最於昭顯灼者哉，宰官目繫心恫，業分善惡而沙汰，闡提魂消神悸，亦懼罪業而逋逃，于是戒行僧真宰，如迥等，痛道塲之頹廢，慨大法之陵夷，願捐糜以報佛恩，將竭力而興西教，適皇上遠降鸞章，表信心於中使，聖母式頒龍藏，將誠意於寶函，沐九重曠蕩之恩，洵三寶興隆之會，隆竊思佛法懸於皎日，慈光亘古昭明，梵宇遍乎名山，天神隨處擁護，有如佛法不大昭明，則香花幢蓋之森羅胡以徧億兆而供奉，天神不加擁護，則梵王帝釋之旁列胡以歷萬劫而常然，世界本同火宅，非如來之甘露，何繇灌灑而清凉，惡業永被牽纒，非慈氏之法門，何繇放捨而解脫，矧大士乃衆生皈依之父，比十方諸佛爲最親，補陀乃大士說法道塲，實萬邦善信所共仰，殿宇不設，則羣生瞻仰弗尊，瞻仰弗尊，則凡情向善無路，由斯以談今日之火，乃伽藍之警省乎頑愚，非如來之自廢其大法也，威靈痛折之後，沙門之懲艾方深，叢林燬壞之餘，棟宇之𪔂新當亟，伏念名山道塲，度工力旣極其浩大，則檀波喜捨，此功徳亦不比尋常，嘉靖初年，有南峯和尚過山東之靈巖寺，遺一齒，請僧轉呪，藏之㙮下，作，詞意精妙，大啟後學，余茲來南海，留三日，去而爲風濤所阻，復返山中，是日大病，夜深方愈，次日忽蟲食殘牙自落，余因法南峯和尚之㫖，且答大士攝受之恩，亦請僧轉呪，埋於㙮下，夫佛以四諦轉法輪，一法即萬法，無少無多，人以四大成色身，一體即全體，無二無別，且四大惟地大最難壞，而今乃先離之，乃無痛苦，夫妙逹性宗，開智慧海，則解爲朗炬，嚴淨佛事，入功徳林，則行爲弘基，心炬不朗，則一切作爲總屬人天有漏，何以燭理而爍羣昏，徳基不弘，則空虚見解徒騁棒喝機鋒，何以實脩而圓萬徳，是故局功行而體昧空寂，雖以梁武之廣造㙮度僧，見呵初祖，倚狂慧而行染污邪，雖以善星之解十二部藏，難免泥犂，經不云乎，理因頓悟，乗悟併消，事非頓除，因次第盡，三摩禪那，以爲妙悟，六度萬行，以爲莊嚴，是諸經之總持，千聖之宻印也，末法衆生，明道者多，行道者少，少室師甞記之，邇者，世智辯聰，竄入聖解，盲鞭瞎棒，動託宗門，法師髙登講座，戒行不持，而曰吾舌吐蓮華，知人天之沾法雨，縉紳沉身慾海，無業不作，而曰我腹有貝葉，如慧日之消雪霜，此適足揚韋馱之杵，奮北酆之筆爾，雲棲師作崇行録以救之，爲慮深矣，補陀海潮寺住持大智禪師，靈心朗晳，戒徳孤髙，披精進鎧，薰修翹勤於六時，建勇猛幢，功行加持於三寶，自幼嚴脩梵行，尊宿讓而傾心，亦以宿種善縁，道俗望而引領，曾興峩眉叢林，肅震旦之區，繼去鎣華雲水，寄巾瓶之迹，遂卓片石盖頂，巖霜裂膚，渴則飲海，饑則茹荼，砥行良苦，翹勤佛事，至徳不孤，歸者如市，遂營梵宮，遂奉大士，壯擬王居，麗如忉利，六時行功，僧徒翼翼，不肅而嚴，如守三尺，有威有儀，無怠無斁，戒壇清規，永可爲式，一旦西逝，幢幡來迎，玉毫中見，蓮華上生，蛟龍夜泣，猿鶴哀鳴，師雖化矣，遺風故在，我瞻名山，僧規匪懈，松色經函，潮聲梵唄，和南禮佛，羯磨講戒，浩渺海壖，居然法界，補陀潮音洞有二大士者，一現男子身，一現婦人身，面目黧黑，頭𩬊髼亂，萬曆三十三年，婦人以六月至山，男子禮九華，以十月至山，居於洞南之山頂石上，各以茅苫一蓬，髙不過三尺，上漏下濕，匡坐其中，唯飲水茹蔬而已，人與之米，不辭，與之錢，亦不辭，有游衲至，竟散與之，或數日絕粒，亦不以爲病，山中人以爲丐者，莫之知也，余偕居士陳載卿夜至其所，默然與之坐，不通問訊，彼亦不驚，顧舉燈視之，惺然無昬睡狀，余始與之談，男子但笑而不言，婦人則隨叩隨答，不作道理會，而吐詞等，刀鋸莫可犯其鋒，問其姓名，則曰，有甚姓名，問其年紀，則曰，有甚年紀，問其何許人，則曰，有何方所，問其曾住何山，則曰，住終南爲久，問其見何道理，則但曰，眼見大海，耳聞風聲，雨聲，潮聲，鳥聲，問其作何工夫，則曰，有時想起觀世音，便念幾聲，餘則唯坐，坐中亦無甚做工夫處，其言詞直捷如此，似胸中無一物者，余大駭之，春二月，人皆來謁洞，男女堵觀之曰，汝軰各自安隱去，問我何爲，遂不見，九州之山川具載於書傳，山海之詭竒亦見於圖記，其來尚矣，謹按，補陀洛伽者，蓋梵名也，華言小白華，方廣華嚴言善財第二十八叅，觀自在菩薩與諸大菩薩圍繞說法，蓋此地也，然世無知者，始自唐朝梵僧來覩神變，而補陀洛伽山之名遂傳焉，盤礴於東越之境，窅茫乎巨浸之中，石洞嵌巖，林巒清邃，有道者居之，而阿蘭若兆興焉，似非好竒探幽，乗桴浮槎者，罕能至也，惟我皇元，際天所覆，均被化育，梯航所及，靈跡悉著，至於兹山，瞻拜相繼，肹蠁昭答，不可勝紀矣，然圖志脫漏，言辭庸謬，四方何傳，僕頃因謝病，偶在海濵，恭叩靈躅，旁搜經籍，首集自在之功徳，繼攷洞宇之勝槩，若夫由心所見，光景斯彰，因縁有待，廟㙮興建，具載於篇，能遊目者，不起於坐，飛神於大方之外，當知清淨光明，廣大悲心，與菩薩無二，推惻𨼆之端，躬行於日用之間，非徒空言也，倘欲南詢，亦必問津於此，而與善財同乗般若慈舟，共逹毘盧性境，入海印之三昧，證大悲之法門，圓解脫之深因，滿普賢之願海，釋典所載菩薩名號，如恒河沙數，不可勝計，惟觀自在，洋洋赫赫，功徳獨顯乎世間，凡遇厄難，竭誠稱念，稽首請命，亦徃徃如影響，誠由行願弘深，大悲無礙之力也，廣如藏教，今畧陳之，梵云阿哩耶婆盧吉帝，此云聖觀世音，又梵云阿縳盧枳帝濕伐羅，此云觀自在，諸經所稱，或單云觀世音，或云觀自在，或兼云觀音自在，觀音三昧經及大悲經，悲華諸經說，此菩薩久已成佛，號正法明如來，又云，後成正覺，號徧出一切光明功徳山王如來，楞嚴經云，觀世音菩薩言，我昔於無數恒河沙劫，有佛出現，名觀世音，教我從聞思修入三摩地，於聞中入流亡所，所入旣寂，動靜二相了然不生，如是漸增，聞所聞盡，盡聞不住，覺所覺空，空覺極圓，空所空滅，生滅旣滅，寂滅現前，忽然超越世出世間，十方圓明，上合十方諸佛本覺妙心，同一慈力，下合十方一切六道眾生，同一悲仰，由於供養觀音如來，蒙授如幻聞薰聞修金剛三昧，身成三十二應，入諸國土，所謂佛身，獨覺，縁覺，聲聞，梵王，帝釋，自在天，大自在天，天大將軍，四天王及天王太子，人王，長者，居士，宰官，婆羅門，比丘，比丘尼，優婆塞，優婆夷，女主，童男，童女，天，龍，藥叉，乾闥婆，阿修羅，緊那羅，摩呼羅伽，人，非人等，我於彼前，皆現其身，而爲說法，令其成就，令諸眾生獲十四種無畏功徳，彼佛嘆我善得圓通法門，授記我觀世音號，由我觀想十方圓明故，觀音名徧十方界，法華經云，若有眾生受諸苦惱，一心稱觀世音菩薩名號，卽得解脫，若水火雷電，龍蛇惡獸，夜叉羅剎，王難枷鎻，軍陣怨賊，諸難之中，能施無畏，於苦惱死厄，能作依怙，現三十二身，隨𩔗說法，地獄，鬼，畜生，生老病死苦，以漸悉令滅，大悲心總持經云，若有誦持大悲呪者，即滅百千億劫生死重罪，不墮惡趣，臨命終時，十方諸佛皆來授手，隨願徃生諸淨土中，能獲無量等持辯才，解脫八難，滅除三毒，一切所求無不成就，大悲總持具載別本，藏教宻乗經中所載，觀自在菩薩爲蓮華部主，現諸神變，忿怒則稱馬首明王，救度則聖多羅尊，滿諸願則大准提尊及如意輪王，不空罥索，乃至師子吼并毘俱胝，一髻，青項，白衣，葉衣，千首，千臂，皆有儀軌，真言畧舉其名，若西天未譯番本，師傳本續真言要門，未易悉究，今上即位之初，聖師大寳葛嚕麻尼自西域來京師，解行髙深，福慧具足，明通三世，闡揚一乗，同自在之慈悲，宣六字之神力，上自宮庭王臣，下及士庻，均蒙法施，靈感實多，不可備録，將非大士之應化者乎，然江南未之聞也，故畧紀其實，若六字呪，師所常誦，唵嘛呢叭𠺗吽，，功徳具在莊嚴寳王經，世傳蓬萊，方丈，若弱水中，非飛仙莫能到，昔秦王，漢武窮年遠討，勞神苦體，卒如捕風追影，終不得其涯涘，今小白華山，距四明不遠，爲聖賢託跡之地，石林水府，神光瑞像，雖在驚濤駭浪之間，航海乗風，刻日可至，故特舉其勝槩如左，昌國志云，昌國州在東大海西，星紀之次，在牽牛婺女分野，昔夏少康封庻子於越，至句踐滅吳獲夫差，欲使居甬東百家，杜預云，句章，東海中洲也，國語以爲甬句東，今州有甬東村是也，由秦歷漢，屬鄮縣，唐開元廿六年，以鄮縣置明州，領縣四，翁山，今之昌國也，五代後，改鄮爲鄞，則又屬鄞，宋熙寧間，創縣爲昌國，東控日本，北接登萊，南亘甌閩，西通吳會，實海中之巨障，皇元至元十五年，陞縣爲州，寳陀寺在州之東海梅岑山，世傳梅福煉丹之所，釋所言東大洋海，西紫竹栴林者是也，自四明陸行東九十餘里，過穿山渡至大榭，再經嵩子渡至昌國州，陸行七十里，沈家門一渡至山，周圍僅百里許，環繞大海，馮髙望昌國諸山，𨼆𨼆如青螺，東極微茫無際，日月出沒，上下若鑑，微風時來，雷轟雪湧，竒絕孤逈，非復塵世也，山茶樹髙數丈，丹葩滿枝，猶珊瑚林，水僊紫蓀，芳菲滿地，金沙玉礫，的落璀璨，潮音洞，菩薩示現之所，去寺三里，至洞皆黃沙，石洞巉巖，瞰海四顧無畔岸，人跡不及，洞上有穴如天窓，下屬洞前，舊有石橋橫亘，可以瞻禮，今崩廢，善財洞，在潮音洞右，亦祥異顯現，巖石有罅，峭峻蹙逼，中窅叵測，其外則石崖壁立，泉溜如珠不涸，謂之菩薩泉，瓶罌盛貯，以洗目疾，磐陀石，平廣，上坐百餘人，下瞰大海，五更，遠見扶桑五色光𤼵，項有一輪極大，從海涌出，真竒觀也，三摩地，在寺西偏，登山由此，有亭曰極清凈，嘉木森秀，清泉甘冽，亂石錯出，有聳立者，踞伏者，竒詭萬狀，真歇菴，在寺後山深處，真歇了禪師修道菴中，後圓寂立㙮，無畏石，在真歇菴前，突然方廣，然峻不可陟，獅子巖，在無畏石側，形如獅踞，左，玉趣峯，靈鷲峯，觀音峯，嘗讀楞嚴，謂世間曠野深山聖道塲地，皆阿羅漢所住持，故世間麄人所不能見，是山是梵僧啟其端，而始知大士之宮宅，其信然乎哉，或因風濤怖懼而致禱，或好事尋幽而有遇，使者銜命，至誠所格，緇素夙縁，目擊道存，如鏡中像，水中月，皆有清淨心現，徃徃不同，自昔多失紀録，今姑存一二，俟來者繼述焉，唐大中有梵僧來洞前燔十指，指盡，親見大士說法，授與七寳石，靈感遂啟，始結茅居，日本僧惠鍔從五臺山得菩薩像，將還國，抵礁石，舟不能動，望潮音洞默叩，得逹岸，乃以像舍於洞側，張氏家屢睹神異，遂舍居作觀音院，郡將聞之，迎像入城，爲民祈福，未幾，有僧，不知何許人，索嘉木，扃戶刻之，彌月像成，僧不知所在，所奉菩薩像即此也，元豐中，謁者王舜封使三韓，遇風濤，大龜負舟，惶怖致禱，忽睹金色晃耀，現滿月相，珠瓔粲然，出自巖洞，龜沒舟行，泊還，以上聞，始錫寺額曰觀音寳陀，自是海東諸夷，如三韓，日本扶桑，阿黎，占城，渤海數百國，雄商鉅舶繇此取道放洋，凡遇風波寇盜，望山歸命，即得消散，感應頗多，崇寧間，戶部待郎劉逵，給事中吳栻使髙麗，及還，自羣山島經四晝夜，月黑霧翳，海面㝠蒙，不知向所，舟師大怖，遙叩寳陀，未幾，神光滿海，四屬如晝，歷見招寳山，遂得登岸，宋給事中黃龜年恭禮洞前，親睹大士紫金自在相朗然坐石上，偕遊老稚俱見，備作讃頌，紹興戊辰三月望，鄱陽程休甫，四明史浩至此，翌蚤詣潮音洞，寂無所睹，炷香供茶，盞浮花瑞，歸寺食訖，晡時再至洞門，俯伏苔磴，凝睇嶔空，惟亂石纍纍，興盡欲返，有僧指曰，巖頂有竇，可以下瞰，攀縁而上，瞻顧之際，瑞相忽現，金色照耀，眉目瞭然，二人所見不異，惟浩更睹雙齒潔白如玉，於是慶快，用書於壁，庻幾來者觀此無疲，不以一至不見而遂已也，又傳，史衛王彌遠見茶樹上示一目，蓋二十年相業之䜟也，咸淳丙寅三月，范大尉以目疾，遣子致禱洞下，無所遇，汲泉歸，洗目既愈，復命子來謝，洞左大士全現，淡烟披拂，猶隔碧紗，繼徃善財洞，童子忽現，大士亦現，縞衣縹帶，珠瓔交錯，精神顧盻，如將示語，紹定庚寅十月，慶元昌國監胡煒登大士橋，禮潮音洞，倐現火明，左則月蓋長者與童子並立，一僧居右，師子盤旋，兩目如電，及至善財巖，童子再現，黛眉粉面，寳蓋珠鬘，森列于前，旁現一㙮，晶彩煥𤼵，眾僧曰，我等雲集，歷年未睹，今承恩力，共覿色相，遂刻山圖于石，以示悠久，嘉定歲，僧修者所祝大士栴檀像偶毀，亡一指，心甚懊惋，後於洞前波間浮一花，視之，乃向失像指，眾尤異之，淳祐連歲苦旱，制帥顏頤仲禱雨洞中，大士并童子喜悅出迎，自是隨求輙應，皇元至元十三年丙子六月，丞相伯顏定江南，部帥哈喇歹來謁洞下，杳無所見，乃張弓引矢，射洞而廽，及登海舟，蓮花滿洋，遂驚異悔謝，徐見白衣大士并童子像，於是施財，莊嚴像設，并搆殿於洞上，大徳五年，集賢學士張蓬山奉㫖祝釐潮音洞，見大士相好，彷彿在洞壁，次至善財洞，童子焂現，頂上瑞靄中，大士再現，寳冠瓔珞，手執楊枝，碧玻璃椀，䕶法大神衛翊其前，乆之，如風中烟，漸向銷沒，但祥光滿洞，如靄霞暎月，見數尊小佛，作禮慰快而去，致和元年戊辰四月，御史中丞曹立承上命降香幣，至洞求現，忽見白衣現相，瓔珞被體，次及善財洞，童子螺髻素服，合掌如生，適以候潮未行，再叩再現，而善財洞大士亦在，童子鞠躬，眉目如畫，七寳瓔珞明潔可數，羣從悉見，嘗詢諸耆老，云，自昔遊者，至今爲盛，若夫西域名師，王公貴人，備極精誠，有睹白衣禪定，或冠珮莊嚴，或千首臂，或坐立異相，有眉目儼若，親承于咫尺，或景像縹緲，若瞻對乎繪素，至有羅漢長者，童子天龍，前後翊從，寳瓶蓮花，森列乎海波，頻伽鸚鵡，飛翔於香靄，共見如一，或獨見非常，變化示現，殊不可詰，若夫竭力遠來，罔遇恍惚，常居其境，終不得瞻望餘光者亦多有之，海嶠孤絕，蛟龍呵護，自非遺世髙蹈者鮮能棲息也，草茅以爲廬，朮芝以爲食，歲月既久，輝光煥𤼵，致感王臣之崇重，士民之歸仰，大其宮室，廣其田疇，以養其徒侶，修習至道，將與山川增重，助益風化於無窮也，梁貞明二年，日本僧惠鍔首創觀音院在梅岑山之隂，宋元豐三年，王舜封使三韓，遇風濤有感，以事上聞，賜額曰寳陀觀音寺，置田積糧，安眾修道，歲許度一僧，紹興元年辛亥，真歇禪師清了，自長蘆南遊，浮海至此，結菴山椒，扁曰海岸孤絕禪林，英秀多依之，郡請于朝，易律爲禪，嘉定三年庚午八月，大風雨，圓通殿摧，住山徳韶言於朝，賜錢萬緡，七年殿成，潮音洞無措足地，鑿石架橋，凡六年，御書圓通寳殿，大士橋以賜，建龍章閣以藏之，植杉十萬，是時，有田五百六十七畆，山千六百七畆，是年，丞相史彌遠承父志，捨財莊嚴殿宇，廊庾備具，香燈供養，上聞，賜宸翰，并金襴衣，銀鉢，碼碯數珠，松鹿錦旛，陳帥機施錢二百六萬，置長明燈，淳祐八年戊申，制帥顏頥仲禱雨有感，施錢二萬，米五十石，置長生庫接待莊，仍請于朝，免租役，皇元大徳二年戊戌春，中宮命內侍李英降香，修繕寺宇像設，明年春，宿衛孛羅奉㫖降香，賜金百兩，命江浙省臣董其事，一新棟宇，供嚴之具，金碧璀璨，四年春，遣使魏也先等飯僧轉經，及歸，以玉琢聖像獻，五年，復遣太出齎綵幡緘香，降內帑二十緡，建演法堂，益修從宇，俾浙省割官田二千畆供僧，於正，五，九月諷誦祈禱，特頒璽書護持，自是祝香齎賜，歲以爲常，𠡠翰林直學士劉賡製文，集賢直學士趙孟頫書丹刻石，以彰聖化，皇慶二年冬，皇太后遣使法華奴等降香，賜主僧袈裟，飯十方僧，𠡠浙省賜鈔八百六十八錠，買田三頃，以給佛燈長明，泰定四年夏，中宮遣中政同知帖閭賜鈔千錠，僧衣百八，黃金織文幡，金綵綺帛等，供聖飯僧，買田二頃二十六畆，以其入供營繕，致和元年四月，中丞曹立降香幣及鈔百錠，元統二年，宣讓王施鈔千錠，建石㙮，髙九丈六尺，至順二年，江西之萬安陳覺和率眾化財，凡八載，範銅爲大士像，佛千尊，鐘磬幡蓋供具，今置閣上，我朝列聖相承，信崇佛法，遣使錫予，實不能備記，今上踐位以來，尤加尊異，祝香集福，以錫下民，絡繹不絕，武林西山上天竺寺，自昔相傳，海上浮香木，現光瑞，因刻爲觀音自在菩薩像，多現祥異，士民歸嚮，自春至冬，焚香叩禮，雨暘急難，感應如響，積有年矣，至正二十年，杭城薦罹兵燹，西山寺宇盡毀，聖像不知所在，眾共追慕，丞相太尉開府康里公出金旁求，乃於草莾中得之，遂卜日，齋戒徒跣，率僚佐士庻，自北關門恭迎，聖像安奉於今丞相公所建清平山之西天寺中，時聖像上大放光明，照耀雲漢，分爲三道，其一遠屬東方，若嚮補陀山者，其一屬上天竺寺，其一徑屬今西天寺，一時咸覩，益加敬仰焉，大都薊州之境，控接檀州有霧靈山，山谷髙深，林巒清邃，古昔相傳爲菩薩道塲，山之上下，舊有寺宇，每歲，士庶敬禮求現，常有綿雲起自谷中，潔白彌滿，凝蔽天日，或變琉璃境界空洞一碧，次現蒲萄纍纍遍布，光暎遠近，忽見白衣端正之像，凌空而立，鮮見面目，然亦徃徃或黑夜有燈，或如列宿，或如爟火，聯暉接燄，凌空遠來，殊不可測，山頂寒甚，澗有泉水，起落應潮，傳云潜通大海也，僕甞遊五臺山，從礙哩室利師獲聆番本補陀洛伽山行程記，始自西竺，至葛剌拶迦羅國有靈㙮，當晝夜遶道叩禮，自有告以道里方所，乃可前進，中間歷羅剎鬼國，誘以聲色飲食，慎勿犯之，及種種魔礙之所，但勇徃毋退，復遇寳池，獲飲甘露，身力增倍，儵踐勝境，亦莫貪戀，一心徑徃，漸近聖地，當有馬首金剛遠來迎導，至于下巖，聖多羅尊攝受慰喻，然後詣巖中，紫竹栴檀，森鬱交䕃，流泉清潔，纎草如茵，菩薩充滿，觀自在菩薩常住其中，天龍圍繞，行者至此，蒙宣妙法，即得開悟，凡有所求，依願圓滿，此其大畧，不能具録，以是考之，則决非凡境，豈造次所能至哉，似非此地比擬也，後至四明，屢有邀予同遊補陀山者，心竊疑之，不果徃也，一夕，忽夢有人謂曰，經不云乎，菩薩善應諸方所，蓋眾生信心之所向，即菩薩應身之所在，猶掘井見泉，然泉無不在，况此洞，神變自在，靈迹夙著，非可以凡情度量也，既覺而嘆曰，嗟夫，諸佛住處，名常寂光，遍周沙界，本絕思議，何徃而非菩薩之境界哉，斷無疑矣，既集成傳，附以天竺，霧靈事跡，并以舊聞，庻顯非同非異，無別無斷，用祛來者之惑也，補陀洛伽山在東粵之大海中，望扶桑日輪，湧出水底，咫尺間，金光絢赫，五色敷瑩，煥爛心目，泰山日觀，不足竒也，大士觀音坐此道塲，自其始興迄今，無片文𨾏字紀録，以𡸁考證，間有之，亦不過述其脩崇土木，侈其壯麗，昭其寵光耳，龜兹盛熙明氏旣來遊息，即其事爲文，中具四品，其第一品以梵語譯華言，言菩薩功徳也，第二品以山川地里言，言竒蹤勝槩也，至於三，四，則以歷代官民祈籲靈異應感，與夫今朝之祝釐賚予言，言所崇信莊嚴也，熙明自乃祖乃父，主居西域，世與佛隣，善誦佛書，深逹梵語，故於楞伽秘宻之典，傳習小白華之事，不啻若自其口出，矧於身親炙之，而不敷揚演說其詳乎，余甞至正乙未之冬十月初六督漕回還，海舶順風至其地，是日海氣肅澄，天光雲影，上下涵虚，見大士白衣相於潮音洞，與人間畫幘者無異，又見大將軍身與羅漢身於洞口石壁上，一時羣從所見又各不同，慨嘆顧瞻，罔生憎慢，若玉蘭瓊芝之芳馥，異香竒羽之翔鳴，與夫島嶼之玲瓏，烟霞之縹緲，人事非罕，而遊塵野馬之蹟亦所希有，况近地有號安期鄉，蓬萊都者，景物歷歷可翫，意者，秦皇，漢武爲聲聞所誤，倘得見之，亦何有海上別爲神仙之求耶，熙明所述爲不誣，住山僧𧇖上人以其傳來請誌，是亦東南一偉觀也，故以書遺之，夫泥垣之教，西教也，過去莊嚴古佛破暗滅㝠，覺迷拯溺，茫昧邈綿，莫得考鏡矣，迨自周昭王瑕時，世尊生於迦毘羅國，離家淨飯，脩行彌樓，遍歷苦行，成無上道，普度三界，爲天人師，入滅以來，析栴檀木，香別性同，分崑崙源，派殊波一，然止教行天竺，東土未聞，西教東流，則自漢明帝始，帝感金人示夢，日輪飛空，傅毅采史蘇之石函，闡西方之聖諦，而摩騰，法蘭，首從月氏來集闕下，駝經白馬，獻像優填，王侯貴戚而下，稽首十地，皈心三寳，霞蔚雲蒸，踉蹌恐後，則中國之知信向覺皇，實自漢明𤼵之也，觀世音菩薩者，過去正法明如來，實與釋迦齊肩，以聞思修入三摩地，以大悲因地證如來果，以聞思故，號曰觀音，以大悲故，𤼵弘誓願，欲以普度閻浮眾生苦惱，於是與釋迦同時應化，授記釋迦，圓通第一，而退處菩薩權位，妙脫情塵，智周沙界，事理無礙，機相盡融，三千大千中，有億萬蠛蠓呈形，形亡不見，有億萬蠛蠓𤼵聲，聲亡不聞，因物現身，身身惟一，隨機說法，法法俱圓，菩薩無身，因物有身，是名大身，菩薩無法，隨機有法，是名大法，有億萬物，有億萬身，而其究身物兩空，求一身了不可得，有億萬機，有億萬法，而其究機法兩空，求一法了不可得，不可得身，是故有身，以眾生身爲身，不可得法，是故有法，以眾生法爲法，眾生惟其有身，是以無身，眾生惟其有法，是以無法，法與身融，非法非身，亦法亦身，身與法融，非身非法，亦身亦法，是故世音亦菩薩音，菩薩音亦世音，音者亦形，形者亦音，觀者亦聴，聴者亦觀，何以故，眾生以眼觀形，以耳聴音，以眼觀形，觀不隔垣，以耳聴音，聴不掩耳，有障礙故，菩薩形融於音，音融於形，耳融於目，目融於耳，觀融於聴，聴融於觀，觀，亦非耳亦非目，聴，亦非目亦非耳，耳遇音則聴，遇形則觀，而要非任耳，目遇形則觀，遇音則聴，而要非任目，形亦名觀，音亦名觀，觀無所觀，音亦名聴，形亦名聴，聴無所聴，無障礙故，谷之受響，因谷有響，響不谷起，鏡之受形，因鏡有形，形不鏡出，般若現於萬縁，不泊於萬縁，萬縁行於般若，不累於般若，佛言圓通如是，如是以圓通故，是以華嚴甘露，七寳林中，白衣光藏，慈悲靈感，西來大聖，清淨海眾，天香妙香，廣月宮中，藏王慶信，晶日八難，西天洋海，清淨座立，清涼寳海，廣慶倖願，寳揚惠德，華嚴海眾，吉祥海月，清涼寳山，寳陀大悲等，隨時立號，而佛，菩薩，梵王，帝釋，天身，天大將軍，毘沙門，小王身，長者，居士，宰官，婆羅門，比丘，比丘尼，優婆塞，優㜑夷，天龍，夜叉，乾闥婆，阿脩羅，迦樓羅，緊那羅，摩睺羅伽等，亦隨物現身，經言寳陀，即補陀也，震旦國中三大道塲，西峩眉以普賢，北五臺以文殊，而我東海補陀以觀世音，西北距佛國不遠，道法漸摩，近而且易，東海僻在穼阻，聲迹荒遐，眾生久苦沉淪，薰染五濁，如來重愍之，兹觀世音之開化補陀，津梁娑竭，良有以也，峩眉，五臺深峭雄㧞，秀甲齊州，而補陀獨立大瀛海中孤絕處，尤爲竒特，善信航海朝謁大士，肩駢趾錯，無論中華，即天竺梵僧，亦徃單瓢𨾏履，間關而至，殆無虚日，而吾鄉士大夫顧反畏風波，罕登涉者，海上文人，恒標勝靈區，詫竒五岳，託之竹素，而補陀一志獨闕焉，乃使大教壅閼，外道喧豗，則何貴操筦綴文者哉，開府侯大將軍乃謀之兵使者劉公，郡大夫龍公，纂修補陀志，爰尊今上奉聖母命頒賜藏經，制敕及御製序文，冠諸簡端，而圖繪山海巖洞，殿宇形勝，次第裒集古今名賢制作，彚爲一書，復属道民刪定，乃爲稍削舊詩之俚謬，增入時賢之合作者若干篇，復以道民所自爲記頌韻語附焉，三君子之闡揚教典，開迪愚矇，厥功不細，詎維山靈海若忻豫，亦如來之所印可也，流沙以西，有崑崙縣圃，之罘以東，有蓬萊三山，赤縣神州，名洞天福地者，難可僂指，大都爲仙靈託跡，以青兕班麟，瑞草神芝勝，獨東海補陀稱道塲，昔襄城𪔂湖，迹肇軒后，包山洞庭，秘𤼵龍威，柱下著竅妙于五千文，爲萬古丹中王，宣尼以猶龍讃之，清虚沖舉之學，實自此昌明焉，維時固不聞有能仁氏之教也，有之，亦迦毘身毒彼國自爲奉行爾，西京之東漸流震旦，其道以超脫爲貴，以空寂爲宗，盡取世界一切事物槌破之，歸之幻妄，而獨露靈明，謂之見性，吾儒者固甞昌言排之，而髙明特逹之士，徃徃褰裳染指焉，則何故，士方苦世法跼蹐，而一聞擺落之言，即豁焉如縳者之得釋，士方苦世涂炎囂，而一領清淨之㫖，即灑焉如暍夫之飲氷，蓋佛惟以擺落爲宗，士之近擺落者易入也，佛惟以清淨爲㫖，士之近清淨者易入也，匪惟無妨于儒，亦足𦔳儒教之所不及，議者或病其有體無用，不知儒有儒之體用，佛有佛之體用，佛以辟支獨覺爲小乗禪，而其究要諸廣濟普度，固非偏枯全無補世教者，世之排佛，徒罪其持戒不煞，殘體燔肢，以爲惑世傷教，此特佛之皮毛爾，其精者在清虚宏遠，故我教所不廢，通儒偉人，以吾儒之道理物宰身，而以佛氏之道繕性歸真，亦何不可哉，此我皇上握符御世，闡教明道之意也，大哉王言，刑賞所及，權衡制之，刑賞所不及，善法牗之，生成之表，別有陶冶矣，補陀洛伽乃觀世音大士道塲，山孤懸大瀛海中，空闊逈絕，秀甲神州，一躋攬其上，輙有馮虚御風，超越塵壒之想，不侫猥叨職事，仰宣皇上清淨，，奉道，開化徳意，而下以牗俗淳風者，守臣責也，若夫儒佛之理之精者，不侫惡能知，則敬以俟當世之大叅同君子焉，昔太宰嚭問於孔子曰，夫子聖人歟，對曰，丘愽識強記，非聖人也，問，三王聖人歟，對曰，三王善用智勇，聖非丘所知，又問，五帝聖人歟，對曰，五帝善用仁義，聖非丘所知，然則三皇聖人歟，對曰，三皇善用時，聖亦非丘所知，太宰大駭曰，然則孰爲聖人乎，孔子動容有間，曰，丘聞西方有大聖人者焉，不治而不亂，不言而自信，不化而自行，蕩蕩乎人無能名焉，此謂佛也，夫自眾生覆於無明，溺於愛水，妄想顛倒，作諸惡業，漸遠涅槃之山，永淪生死之海，佛爲興慈運悲，㧞苦與樂，則𠡠諸大菩薩，隨佛眉間白光所照，神通天眼所視之處，同加攝受覆護，救濟拯接，使一切眾生共成佛道而後已，是佛其主宰，而菩薩者爲之佐使者也，猶中國有君，而三公九卿，百執事，則行君之令而致之民者也，予甞翻閱慈悲懴法，諸大菩薩如文殊，普賢，無邊身，觀世音等，皆佛所𠡠使眾生所，囑累中，惟無邊身與觀世音常證常現，而觀音尤爲聞聲濟苦，楞嚴經云，昔無數恒河沙刼，有佛出世，名觀世音，是觀世音久已成佛號，第其深心主於大慈大悲，弘誓期於救苦救難，故觀音名遍十方界，十方界尤所歸依，而今補陀洛伽山爲善財第二十八叅，觀自在菩薩與諸天神王說法處也，余令定海，常見朝禮兹山者，毋論我震旦中人，即邊島夷酋，罔不歸命，其間有直心正念，起殷重心，生難遭想，輙蒙大士現身說法授記，其或機縁下劣，心志懈怠，而欲希放光現瑞，終不可得，昔城東老母，與佛同生，俱在一處而不能見紫磨金相，當知菩薩善應諸方所，盖眾生信心之所向，即菩薩應身之所在，勝國時，盛熙明氏以西域之裔，深通秘密之典，廼著補陀洛伽山傳，分爲四品，由是菩薩之功徳，山川之竒勝，與夫歷代祈籲祝釐之虔，應感靈瑞之異，彰彰較著矣，然而卷帙陿小，流傳未布，使天下通都大邑，道里遼曠，嚮慕而不可至者，卒弗獲一展卷而臥遊焉，且今之叢林，自徃年倭亂之後，廢而復興，已非昔日之舊，其沿革又不可以無志也，余不佞，承乏來浙，涉歷海洋，首謁大士於補陀，周覽之餘，問之寺僧，山有志乎，始出熈明著傳，則紙敝墨濡，幾成蠹簡矣，蓋熈明至今已二百三十餘年，其四品所載亦大都爾，入我明來，香火益崇，著述益富，迄今無有紹熈明而爲之傳者，余喟然曰，名山巨剎，旣不可無載述以示于世，况今聖母慈聖皇太后刋印藏經，而我皇上純孝承志，𠡠遣內使齎經降香，來錫寳陀，余旣勒之貞珉，與兹山並峙矣，於是謀志乗於海憲潜山劉公，公以屬之郡大夫武陵龍公，曰，必儀部屠長卿先生也，乃就而請業焉，不數時，彚次成帙，以授侯生繼髙，不佞輙復申一言于末簡，夫後世之儒者，諱不言佛，若戎臣武士，又輙謂威克厥愛，與慈悲之㫖弗𩔗，以愚思之，佛之大端，以慈悲爲體，以化導爲用，其要使人人趨善而背惡爾，孟子曰，以不忍人之心，行不忍人之政，非慈悲之謂乎，孔子曰，己欲立而立人，己欲逹而逹人，非化導之謂乎，余，武人也，麄鄙弗學，顧平日耳剽先生長者之言，而有味乎慈悲化導之㫖，况睹熈明盛典，而樂觀此志之成也哉，兹歲仲春，余督哨海洋，舟過補陀，肅謁大士，禱曰，我佛靈赫，尚克相余，俾我師貞吉，少效尺寸，以上報天子，未幾，倭奴竊𤼵，窺我邊界，皇威丕震，我是以有花腦，浪岡之捷，謂非大士默相之功可乎，志成，適有此役，因并記之，昌國，古會稽海東洲也，東控三韓，日本，北抵登萊，淮泗，南至慶元城三百五里，泰定元年六月，自慶元桃花渡覔舟而東，海際山童無草木，或小槿如筯，輙刈以鬻鹽戶，東偪海有招寳山，或云他處見山有異氣，疑下有寳，或云東夷以海貨來互市，必泊此山，山故有砲臺，曾就臺蹠弩射夷人，洞船猶入地尺，又別作大筒曳鐵鏁江水，夷船猝不得入，前至峽口，怪石嵌險離立，南曰金雞，北曰虎蹲，又前則爲蛟門，浹東浪激，或大如五斗石甕，躍入空中，却墮下碎爲零雨，或遠如雪山氷岸，挾風力，作聲勢，崩擁舟，蕩蕩與之上下，一僧云，此特其小小者耳，秋風一作，海水又壯，排空觸岸，杳不辨舟楫，獨㠶檣上指，潮東上，風西來，水相鬪，舟不能咫尺，一撞礁石，且靡解不可支持，又前則爲三山，大洋山多磁石，舟板釘鐵，或近山，則膠掣不動，昌國境中多大山，四面皆海，人家頗居篁竹蘆葦間，或散在沙㠗，非舟不相徃來，田種少，𩔗入海捕魚，蝤蛑，水母，彈塗，桀步，腥涎褻味逆人鼻口，歲或仰榖他邦，東從舟山過赤嶼，轉入外洋，望岝峉山，山出白艾，地多蛇，東到梅岑山，梅子真煉藥處，梵書稱補陀洛伽山也，華言小白華山，自山東行，西折爲潮音洞，洞瞰海外，𡽡中裂大石，壁紫黑，旁罅而兩岐，亂石如斷圭，積伏蟠結，怒潮聳擊，晝夜作魚龍嘯吼聲，又西則爲善財洞，峭石嚙足，泉流滲滴，懸纒不斷，前入海數百步有礁，土人云，曾有老僧秉燭行洞穴，且半里，山石合，一竅有光，大如盤盂，側首睨之，寛引潔白，非水非土，遠不辯涯際，又自山北轉，得磐陀石山，麄恠益髙，疊石如峌，東望窅窅，想像髙麗日本如在雲霧蒼茫中，日初出，大如米篩，薄雲掩蔽，空水弄影，恍若鋪金僧伽黎衣，或見或滅，南望桃花，馬秦諸山，嵌空刻露，屹立巨浸，如山疊太湖，靈壁不着寸土尺樹，天然可愛，東南望東霍山，山多大樹，徐市住舟于此，土人云，自東霍轉而北行，盡昌國北界，有蓬萊山，眾山四圍峙立，旋繞小嶼，屹如千丈樓臺，而中處又有紫霞洞，與山爲隣，中畔通明，方如大車之輿，潮水一退，人可入，或云，人不可到，𨼆𨼆有神仙題墨，漫不能辯，又有沙山，細沙所積，海日照之有芒，手攫則霏屑下漸成窪穴，潮過又補，終不少損，旁有石龍，蒼白角爪，鱗鬣皆具，蜿蜒跨宣，亘三十里，舟經其下，西轉別爲洋山，中多大魚，又北則爲胊山，岱山，石蘭山，魚鹽者所聚，又自北而南，則爲徐偃王戰洋，世言偃王旣敗，不之彭城而之越，棄玉几案于會稽之水，又南則爲黃公墓，黃公，赤刀壓虎不行爲虎所食者也，夫昌國本島夷，後乃屬越，曰甬勾東，越王句踐欲使放吳王夫差居之，然不至也，海中之山，安期，羨門之屬，或避秦亂至此，方士時未深入，或云王山在山底，故稱入會稽者爲入東海，抱朴子亦云，古仙者之樂，登名山爲上，海中大島如會稽之東翁洲者次之，今昌國也，八月自昌國回，姑録山海竒絕處，明晋人之不妄，時一展玩宗少文臥遊不是過矣，國家自世祖奄有四海，凢名山大川，仙釋所託以神其教者，朴桓新弊，畢乗興運，鉅剎珠庭，天降地湧，蓋於以揚前人之休光，衍萬世之慶澤，浙東慶元之昌國，有山名補陀洛伽者，竒巒複嶂，幽洞靈巖，錯立層出，奔波駭浪之中，潮汐吞吐，烟霞變幻，虬龍黿鼉，蜿蜒呵護，華嚴經所謂善財二十八叅，觀音菩薩與諸大菩薩圍繞說法，此即其地也，寺曰寳陀，創始於宋元豐間，爾時靈蹟率隨縁影嚮，示現香花，與五臺，峩眉道塲實𩔗，而旱潦風濤之禱，響答爲尤捷，其在東南，故是佛法一大海會，亡論遐邇卑尊，靡不皈依瞻仰，皇后福徳日盛，一念中間無慮皆佛事，乃大徳二年春，特命中御府臣李英驛降御所祝香，使還，再命修繕其像設，之于明年春，宿衛臣孛羅等再馳祝香，內出中金百兩，飭江浙行中書省，遣寮吏同涖其役，又明年春，宿衛臣魏也先，太出三馳祝香，御命飯僧，周閱具典，竣事，寺之長僧如智津其徒言，孜奉玉琢菩薩瑞相，表上內庭，以便瞻禮，具歸美報，今年春，仍命太出偕李鐵木兒不花，魏也先持五綵旛旌，祐祝香以徃，莊嚴其法筵，又出內寳幣二千緡，即其寺治演法之堂，暨廬舍之圮腐殘剝者，又𩛙行中書省，捐土田之在官者二十頃，畀之，益其徒食，俾每歲以建寅，午，戌月，諷誦祈禱，又下璽書，復其凡隸寳陀者，非寳陀者，禁其毋得怙以匿冐，如智亦因得被袈裟，內庭傳瑞流恩，曾無虚歲，至是命中正院傳命翰林臣，裨用文字而刻貞石，以垂永久，臣謹銓次如右，切謂象教之來中土，雖顯晦靡常，其所獲驗，亦不專係夫崇奉敬怠，陛下以寛簡而治民，殿下以慈祥而佐理，與徃聖覺皇同符共貫，是宜圓精薦釐，方祈效祉，至若金湯迦維，亦曰我國家之常事，其所以迓續延洪之道，自有大本大原在也，神州之內有三大山，爲震旦佛國，曰峩眉，曰五臺，曰洛伽，而洛伽獨在東南鉅海中，爲觀音大士現真聖界，鴻波怒濤，萬里極目，寰中自垂髫黃髮，赤鬚白足，罔不擔躡聚糧，梯危絕徼，奔走香火者，而大士靈真玄鑒，隨力大小，縁厚薄，誠淺深輙應之，蓮花寳蓋，玉節珠幢，時時見雲濤中，或洞壑巖岫，恍惚出沒，靈異萬狀，以故見者，傳聞者，思至者，結茅來者，繭足欲一覿大士聖祕，拯萬劫之迷途，闢無方之朗照，歲丙戌，仁聖皇太后，慈聖皇太后拱念靈庥，賜經一藏，遣中人齎送海上，而皇上復爲文，明著聖母至意，碑勒在寺，予不敏，蓋督慕之，廼無由一望洋而禮，而歲輙致米飯大眾，近復鑄赤金像一座，重三十石，送新殿敬祝，嗟夫，觀音力鴻鉅周浹，大極須彌，小入蠁曶，顧予何人，敢以一念邀惠大雄力哉，唯聖母厚徳載物，皇上玄祐彌天，大士實隂隲之，禔福海內，予譬飲河知滿，戴天思報，天何言哉，寺僧真表有戒行，其詣京恭謝，亦過予，予甚噐之，夫天下事大不偶，明州故三佛地，而補陀復賜經顯於天下，光於萬世，予與表何幸躬逢，遂畧記其事，以告後來，明郡，當溟渤之會，其東屬邑曰定海，補陀山在定海外二百餘里，遠望滄茫杳靄，𨼆見明滅，如鳶鳧帖帖伏水中，佛書稱補陀洛伽山，海岸孤絕處是也，或云梅岑山，即子真煉藥處，因以名焉，今皆不可考矣，自山東行，西折爲潮音洞，廼觀音大士現化之地，石壁中裂，傍罅兩岐，又西爲善財洞，石齒齒不容足，縁崖泉滲滴，若垂纓不斷，前入海數尋有礁，突起如瓶爐狀，又自山北轉，得磐石巖，頂上有竇，可以下瞰，海天孤闊，洞府幽深，波濤際空，茫無畔岸，烟霧晝㝠，四景若一，倒影凌虚，排雲御風，誠上聖之窟宅，而非塵寰俗界所可彷佛者也，昔梁貞明間，日本僧惠鍔得觀音瑞相於五臺山，將迎歸本國，舟抵新螺礁，蓮花當洋，舟蔽不前，鍔禱之曰，是我國無縁見佛，當從何所立建精藍，有頃舟行，泊于潮音洞，遂於此地創建梵宇，馮依佛乘，宋元豐間，賜寳陀寺額，歷代因之，崇尚不廢，至我國朝，益加尊禮，世百千年休祥蒙賴，於戱盛矣哉，維我觀音大士，通明圓覺，神應變化，運慈悲定慧，以闡教利生，開迷救苦，竒功妙道，不可殫述，故能使千百萬億人，無貴賤賢愚，無遠近大小，起心歸向，開口誦念，合掌恭敬，焚香頂禮，四方善士及緇羽軰，每於春月，即洞中叅禮求現，而王侯妃嬪，貴戚貂璫，薦金寳以致誠，懴悔愆以祈宥，使者冠蓋，相屬於道，然乗筏渡海，觸犯風濤，竟無濡足之患，而爲觀音必相之，則證應從可識矣，甞聞故老說，補陀佛屢著靈異，凡我眾生意念精虔，徃徃聖像放光，金色身照耀天日，青蓮擁瑞，天樂𤼵音，金橋矗空，祥烏繞樹，百靈秘怪，恍惚呈露，隨剎現身，形不可測識，亦異矣，嘉靖癸丑，島夷犯順，據爲巢穴，軒搆摧圮，緇錫解散，國朝𠡠賜碑文俱斷裂，仆海中，所僅存者獨聖壽寺，琉璃，無梁等殿，而梵音虚寂，𪔂蒙塵蕪者垂數年，然教不終否，有五臺龍樹寺僧真松，北遊來京師，聞其事于禮部，時宮保大學士養齋嚴公爲大宗伯，亟下其議于郡縣，俾給劄住管，崇奉香火，而演律儀，以資景福，靈山勝會，一旦光復，非我嚴公道𢍆百靈，徳兼三教，其能洽和幽明，興舉廢墜有如是哉，維時我郡侯太恒吳公，總戎草堂劉公，相與恊賛規畫，次第修舉，一號令之餘，而改觀易聴矣，適御馬監太監松菴馬公景慕名山，起心𤼵願，廼範金成佛，綉綵結旛，不惜重資，歸誠于佛，一時輻輳，增重叢林，豈非事有待而化有縁邪，而謂我觀音佛法力㝠助，神功默相，誠不誣也，闡兹靈異，普濟羣生，其俾我四方息警，雨暘時若，災厲不興，物生蕃阜，環海內外，斷惡修善，佑我邦家，用臻康乂，則百千萬年永賴洪庥，酬徳報恩者寧有紀極耶，鏜生長海濵，習聞靈蹟，且身享康寧，濫竽祿位，母氏年踰大耋，髙堂無恙，東海補陀洛伽山者，震旦中國第一大道塲也，釋言海岸孤絕之地，又言東大洋海西紫竹栴林，華嚴言善財第二十八叅，觀自在菩薩圍繞說法，蓋此地也，華言小白華山，又云即梅岑山，廼梅子真煉藥處，東海甬句東，並海翁洲，北界山東登萊，之罘，接三神山，十洲諸島，安期，羨門飛仙羽人咸在，而洛伽佛道塲，遠摽釋典，開朗宣揭，則自唐大中間梵僧來爇指感現始，由明州城桃花津，六十里至候濤山下，是爲海門，東航海抵翁洲洛伽山，周圍百里，四際無岸，孤懸海中，赤縣神州不復記憶置在何處，穢土刼濁，邈焉隔絕，雖屬閻浮，亦造物之所以別立清涼界也，遠近諸山，大者如拳，小者如栗，三韓，日本島國，青螺一抹，杳靄烟際，乍有乍無，微風不動，天鏡涵空，澄碧萬里，海鳬𪅱鳿，低飛亂鳴，驚飈下撞，洪濤上舂，銀山雪屋，簸蕩天地，五更望日出扶桑，巨若車輪，赤若丹砂，忽從海底湧起，赭光萬道，散射海水，奛鮮煜霅，晃耀心目，吳淵頴謂空水弄影，恍若鋪金僧伽黎衣，尤極形容，竒哉觀也，山有潮音洞，乃大士示現處，洞上有穴如天窓，仰窺日星，頫瞰海島，金沙細軟，石罅深黑，海濤日夜來嘯吼，其下又有善財洞，以善財二十八叅得名，𡽡巖峭囓，表仄中窅，崖上珠泉，歕滴不斷，號菩薩泉，北轉得磐陀石，可踞坐望海外，又有龍女洞，以龍女獻珠故，有太子㙮，以太子施捨故，有紫竹林，白華嶺，蓮花洋，以山所產故，有栴檀嶺，以佛香故，有獅子巖，以佛法無畏故，有妙應峰，圓通嶺，以觀自在圓妙故，有甘露潭，以妙法灑心故，有金剛窟，以威音降伏故，山上寳陀禪寺，奉觀音大士其中，上自帝后妃主，王侯宰官，下逮僧尼道流，善信男女，遠近纍纍，亡不函經捧香，搏顙繭足，梯山航海，雲合電奔，來朝大士，方之峩眉，五臺有加焉，江津海浦，風濤覆舟，哀空侯，酹波臣，亡時亡之，獨洛伽慈航，乗潮穩渡，開山以來，絕不聞有顛危之險，自非勝力默持，慈心垂祐，胡能然矣，而眾生之朝禮皈依者，徃徃示現靈蹟神光，金身瑞相，白衣縞帶，紺目翠眉，五雲幢蓋，七寳瓔珞，香花勝鬘，仙禽佛燈，時時有之，婬污者望山而氷銷，狡凶者瞻容而霰化，慧根者頓悟而日朗，迷真者立撤而霧開，寳石乞靈于梵衲，金光睹異于王人，寳冠感瑞于蓬山，蓮花戢武于哈喇，唐宋累朝，咸知信向，至我皇代，益以尊崇，今上奉聖母慈聖宣文明肅皇太后命，印施藏經，裝塑金像，宣揚教典，衍暢宗門，穆哉盛矣，夫大士于現在賢聖刼中爲觀自在菩薩，于過去莊嚴刼中爲正法明如來，佛果本其法身，菩薩廼其權位，據法稱尊，道臻無上，因權度化，普度眾生，從聞思脩以入三摩，智超般若，本空寂以了二相，善得圓通，尋聲捄苦，卓矣大悲，隨念消災，熾然弘願，義宻教深，見聞之妙如響，觀成機熟，耳目之用盡融，感而常寂，所觀之相何存，過以不留，能觀之心亦泯，故能各現身而說法，處處皆通，握一智以長存，如如不動，譬之萬波散派，元無萬波，千月分光，止惟一月，嗚呼，暴猛獷悍，王化之所不能伏，而慈氏攝之，蔽錮昏庸，師儒之所不能誨，而如來導之，大明萬曆三十一年癸卯夏五月，督撫浙江都御史漢陽尹應元視師海上，時總戎都督僉事處州李承勛蕳銳士數千以待，聞補陀山峙大海中，登此山，則諸凡險要，可指顧而知，又近歲，聖母，皇上特遣御用監太監張隨，內官監太監王臣，齎帑金重修普陀梵宇，經藏，前撫臣會䟽請停留中，應元以爲百聞不博一見，决筴徃焉，總戎具舟卒，諦風潮，訂行期，海道副使同安王道顯，叅將蘇州袁世忠，寧波府知府建安鄒希賢，同知金谿黃櫸，推官宜興何士晋，定海縣知縣漳浦朱一鶚，悉從都御史，以是月十三日解纜，十五日抵補陀，旣焚香頂禮觀音大士，遂歷海潮，陟絕巘，望滄溟，擬睇扶桑，周咨海島，真三生竒覯哉，夫普陀，海潮寺等耳，又同在一山，海潮巨剎宛然，恬不爲異，而普陀名號最著，因災脩復，殊非非常之原，一旦重以天子之命，勢必竦動遐邇，鯨波叵測，偵備宜嚴，乃屬叅總各官，整旅飭防，聞警即援，永期寧謐，萬萬弗遺君父憂，總戎暨諸司分猷共念，可爲一時之盛，爰鐫石，紀歲月以告嗣來云，惟我皇上，清寧得一，易簡函三，𡸁衣蜎蠖之中，馳化寰瀛之表，薄海內外，罔不咸熈，然猶崇尚西方清淨慈悲之教，用裨理道，萬曆己亥，廼遣御馬監太監趙永，頒藏經於東海普陀寺，俾供奉之，盖聞震旦之國，名剎有三，文殊治五臺，普賢治峩眉，觀音治東海，而東海靈應尤異，以是皇上特垂意焉，維時寺燬於火，招提未立，無敢委君命於草莾，永具以聞，上乃遣人閱視故址，頒帑金一千兩，鼎建藏殿，仍令舉內侍中忠勤幹敏，堪任兹役者，左右以御用監太監張隨爲對，上遂命之，甲辰三月，藏殿告成，隨報命闕下，繪圖以獻，上悅而賚焉，維時佛宇僧寮尚未具也，明年，上復發帑金二千兩，聖母所發嬴其半，諸宮各捐金有差，以竟前績，賜額曰護國永壽普陀禪寺，仍遣隨徃涖之，隨奉上命惟謹，拮据經理，無日不身在土木間，鳩材度工，至親雜徒庸爲伍，乃以丙午秋月已事而竣，丁未春，上復遣御馬監太監党禮，頒帑金一千兩，剏碑示禁，告土以畢役焉，夫皇上殷意兹役，四發命，三遣內臣，積歲所賚，意無慮數千金，于是棟宇巋峩，金璧輝暎，鹿苑鷲嶺有不得比盛者，秋毫皆上賜哉，應賔，東海波臣也，樂觀厥成，敢不對揚聖天子之休，竊惟大士以三十二應身入諸國土，現八萬四千臂目接引羣生，而尤顯瑞于東海，華嚴所說善財南詢之處，即今所也，佛本無相，非相無以攝凡心，亦本不住，非常住無以得眾止，使知彼岸不遙，有同海岸，梵音非渺，即是潮音，是以聖主當陽，古佛出世，總之綱維大化，以扶宇宙，况乎屢朝供奉，尤盛于兹，綸綍旣赫，輪奐斯彰，降魔王於水擊，護法大千，效大眾以嵩呼，壽延億萬，詎行宮私築所可倣其一二耶，惟是四方善信，莫不俛首受戒，修蒲團之理者，列屋而居，輸香花之誠者，蔽江而進，豈盡神通之致哉，亦崇奉所自來矣，故其寺旋廢旋舉，山川寔式靈之，然曩時風雨之所摧頹，興復不難也，今煨燼之餘靡，一椽一瓦之留存，藉非邀寵皇上，何以復覩漢官威儀之盛若此，緇白之流，咸稽首崩角以讃功徳，
普陀山志自明萬曆間周應賓重修以還，有清一代，新志疊出，可考者凡有四本，一，康熙三十七年裘璉編十五卷本，二，康熙四十四年朱謹，陳璿增修十五卷本，三，乾隆四年許琰重修二十卷本，四，道光十二年秦耀曾重修二十卷本，乾隆許志爲法雨寺所延修，道光秦志乃普濟寺所延修，故其比事屬辭，往往詳主寺而略他寺，未能遍記普陀，民國初年，時釋印光主法雨寺，因病舊志所載，皆屬道場興廢，於觀音大士往刼本跡事理，以及此方感應因緣，悉皆闕略，加以舊志流通不廣，乃有意重修，以事羈不果，十二年，乃由定海知事陶鏞託邑紳王亨彦任重修之事，又以大士頌託諸江西彭澤許止浄居士，次年書成，爲卷十二，首又一卷，分門十二，本迹，形勝，靈異，檀施，梵刹，禪德，營建，規制，流寓，藝文，志餘，敍錄，本迹門，卽許止浄所撰觀世音菩薩本迹感應頌之正文，形勝門，記本山之名勝，靈異門，錄自唐迄清末各方之感應事蹟，檀施門，記五代梁迄民國初年，朝廷與民間之勅賜與檀施，梵刹門，分述本山各寺之沿革，並錄有關之碑記，禪德門，分記普濟住持，法雨住持，本山出家，十方寄寓之傳略，後附住持表，營建門，分記亭，祠，坊，塔，路，橋之建置，規制門，錄僧伽日用軌範，共住規約，山中舊規，常住規約，法令，示令，流寓門，記自秦漢迄清代之寄寓本山之賢者，藝文門，錄本山著述目錄及提要，志餘門，如石刻題名，海山物産爲各門所未收，統記於此門，敍錄門，則錄本山志書各本之序跋，本志之資料取自舊志，參考羣籍，亦有採訪者，體例嚴謹，取材豐富，茲據民國十三年排印本景印，釋迦入滅，以金縷袈裟付摩訶迦葉波，迦葉奉衣，住雞足山以待慈氏，據奘師所記，屈屈吒播陀，亦名窶盧播陀，在摩竭陀國，莫訶河東百餘里，道里明白如此，乃今雲南賓川之境，有雞足山，亦以爲卽迦葉傳衣示寂之處，著之山志，華嚴末會，鞞瑟胝羅居士告善財言，南方有山，名補怛洛迦，有菩薩名觀自在，奘師所記，爲布呾洛迦，在南印度，秣羅矩吒國之南，秣剌邪山之東，道里明白如此，乃今定海縣東海中，有普陀山，亦以爲卽補怛洛迦，觀自在菩薩說法之處，著之山志，然則記可據乎，志可據乎，曰，是有說，地志者流，出於山經，禹與伯益，主名山川，量其道里，遊方之內，此其職也，至於華嚴法界，毘盧法身，超情離見，不在此類，卽人卽法，卽依卽正，毘盧之法身也，自他無礙，一異無礙，華嚴之法界也，卽人卽法，法之所在，佛之所在也，卽依卽正，佛之所在，土之所在也，法外無佛，佛外無土，觀自在外無此山，此山之外無東土，無南印度，可也，自他無礙，則此山之在東方，與此山之在西方，無礙也，一異無礙，則西方有此山，東方有此山，乃至餘方亦有此山，亦無礙也，非他非自，非一非異，則此方之山，非補怛洛迦，非在西方，乃至非在餘方，亦無礙也，事事無礙，法界性也，普賢偈曰，如於此處見佛座，一切塵中悉如是，佛身無去亦無來，所有國土皆明現，然則古記之文，與今志之說，爲同爲異，孰爲可據，又不足論也，抑余之感於茲志，雞足僻在徼外，普陀介在海中，開山皆晚，而普陀當海通之後，市舶上下，在昔蓮池望洋而歎者，乃今凡夫搴裳可涉，獨雞足百年以來，日以榛翳，山之顯晦如此，然則時節因緣，固有在歟，余家騰衝，與賓川同直雲南之西，而閒關千里，雖無風濤之憂，亦有泥塗之苦，然民國初元，猶得從容解兵，宿山中者旬月然後去，比居海濱，普陀一水，朝發夕至，而數歲之閒，未得一往，故亦不能無感於時節因緣之說，雞足之志，草創於錢邦芑，修飾於范承勳，自茲以後，遂無繼者，余與趙介庵師，常因遊覽，別爲小志，補其闕略，屬稿初定，訖未刊行，普陀山志自清康熙迄道光，凡三修焉，今相距僅百年，開如，了餘兩師，獨發弘願，延邑儒王雅三學博，從事纂修，書成，寄京師，屬余爲序，余於此山，無一日之勤，又罕聞法要，誠不足以敍茲志，而因緣遭值，重違兩師付囑之意，得援法界之旨，稍解世俗之諍，幷爲雞足發凡，挂名𥳑牘，亦不可謂非幸也，吾人一念心性，不變隨緣，隨緣不變，隨迷染緣，則背覺合塵，輪迴六道，極之則永墮阿鼻地獄，而心性無減，隨悟淨緣，則返妄歸眞，趣證三乘，極之則圓成無上覺道，而心性無增，然在凡夫地，若得聞佛名號，及甚深經義，斯時菩提法潤，已納八識田中，其始雖漠然不自覺知，果能不自暴棄，極力擴充，繼則由涓滴而濫觴，漸至泛舟，以及滔天，終必直趨薩婆若海，圓滿菩提，歸無所得，徹證卽心本具常住不變之妙眞如性，從茲又復由本垂迹，帶果行因，俾得燈燈相傳，明明無盡，豈不偉然大丈夫哉，法華經云，諸佛兩足尊，知法常無性，佛種從緣起，是故說一乘，緣之時義大矣哉，予自弱冠，卽讀佛經，彼時但欲剽竊文義，作詞料用，於民國二年，始歸心淨土，以期出此火宅，入彼珍池，固知觀音大士，爲蓮邦導首，而復現身塵剎，隨機利生，又與娑婆因緣最深，其應化之迹，在浙江普陀，於是遂動朝禮之念，然尚未有行期也，後於報讀印老法師文數篇，提倡念佛，勖勵敬心，不覺深洽予懷，而正中吾病也病在全不知敬，今自發露，用作懺悔，乃一心願見，於十一年促裝就道，造山拜謁，以呈師，深蒙許可，且不待請求，而以心仰之文鈔持贈，儻非夙緣所追，何至契合如是耶，隔日下山，師更以相委，予亦自忘固陋，瞀然應承，夫山志加修一篇，師蓋懷之數年矣，以度生心切，問道者多，未遑秉筆，而吾邑佛學同人，數年前曾囑頌感應，予畏用心，託故謝之，乃今竟承師付囑，終以文章報答大士，而慰同人之望，其因緣又寧可思議耶，初輯經文曁感應事迹，歎其浩如煙海，不知從何處下筆，數得師訓，曰期徧界流通，同沐慈化，曰令法界衆生，同種善根，同生西方而後已，曰令閱者由歡喜而得生善，破惡，入理之益，不覺恍然悟吾師之語，卽大士之心，夫大士功德，普賢菩薩不能測其一毛，何能頌，窮鄉僻壤，愚夫愚婦，莫不耳大士名，奉爲慈母，何庸頌，此之頌者，不過借大士本迹，以訓世化俗耳，頌，首契經，次感應，先本後迹也，經中修證，本中之本，應化，本中之迹也，感應中示現類，由本垂迹，救苦與樂，迹中之權，弘法攝生，迹中之實也，結後十心，勸進行者，由迹返本也，復次，感應類首示現者，我輩背覺合塵，以心性爲耳目之奴隸久矣，凡見聞所不及者，每視爲子虛烏有，不信法身常住，有佛菩薩，亦不信法身流轉，有因果報應，死後斷滅之見，其禍不可勝言，故以大士示現警之，欲人毋辜佛恩，毋負己靈也，次救苦與樂者，我輩歷劫迷妄，縱知心爲主人，身如傳舍，而我見必不能頓空，然向外馳求，業復造業，如抱薪救火，只益自焚，一念囘光，將心轉業，形端影直，所謂自求多福也，次弘法者，三界無安，猶如火宅，犧牲文繡，庸足自豪，以佛法而祈福報，明珠彈雀，智者惜焉，故退世閒法，進出世法，而修行莫𥳑於持名，成佛莫易於生淨，故以攝生終焉，此循循誘人之微意，亦卽宗楞嚴．圓通章先示現，繼救苦滿求，而以得大涅槃爲歸之旨也，正文幷註，共三卷，後附經證一卷，脫稿卽呈印師鑑定，蒙許可後，乃敢作爲定本，辭雖譾陋，然於欲究大士本迹感應者，不無小補，願三寶加被，俾讀者悉能信而行之，則直達樂邦，不遊三界，徹證自性，常住寂光矣，然大藏經敎，如標月指，世俗秕穅，詎足當明眼人一顧，而聲論宣明，如來懸記，景仰大士者，固不得以凡庸之文，遂置之不觀也，故予以此，初則寓緣於大士，旣乃結緣於印師，終或以大士之緣，普徧流通於天下後世，則燈燈相傳，明明無盡，庶可滿大士度生之願，而區區纂述之功，亦不唐捐矣，此固晨夕馨香所祝禱者，序三此序專說大士之深恩重德，兼示淨土爲一切凡聖同修之道，娑婆世界，苦事最多，娑婆衆生，耳根最利，維我觀音大士，慈悲心切，故與此世界，因緣最深，以其隨類逐形，尋聲救苦，故令衆生聞名見形，戀慕讚歎，由此因緣，令其近種人天之福，遠證菩提之果，昔於楞嚴會上，顯示本所修因，從聞思修，入三摩地，反聞聞性，證眞圓通，所證本妙覺心，上合十方諸佛究竟所證，下合十方衆生卽心本具，故與諸佛同一慈力，與諸衆生同一悲仰，從茲現十界身，以三十二應，十四無畏，四不思議無作妙力，度脫衆生，令其悉皆親證卽心本具妙覺眞心而已，佛敕文殊，選擇契機法門，以利現未，文殊因茲揀去二十四聖，獨推觀音，盲摸之徒，不詳所以，遂謂觀音登科，勢至下第，由此一言，令諸無識，藐視念佛法門，不肯修持，不知耳根圓通，乃逗當時阿難畜聞成過，與後世利根專參向上之機，念佛圓通，則普逗十方三世一切衆生之機，所以證齊諸佛者，尚須囘向往生，將墮阿鼻者，十念遂登末品，觀音，勢至，同爲彌陀上首，同於十方世界攝念佛人，歸於淨土，但以所示修法，微有不同，以一則注重在念他佛，而非自，何由顯他，一則注重在念自佛，而非他，何由了自，念他佛，似屬事相，而理由事顯，念自佛，似屬理性，而事由理成，了此，則自他不二，理事一如，同歸薩婆若海，共趣菩提覺道，有何同異之可論哉，又大士於大悲經，令誦呪者，至心稱念我之名字，亦應專念我本師阿彌陀如來，然後誦呪，又於佛前，自說誓言，誦持，若不生諸佛國者，我誓不成正覺，是正勢至所謂憶佛念佛，現前當來必定見佛者也，須知大士應化，始終皆以念佛而爲宗本，一品，佛令一切凡聖念觀世音者，究與念佛有何殊異，浙東普陀山，爲大士應化道場，卽當年爲善財說法處也，印光法師，卓錫是山三十餘年，以普陀舊志，皆於大士本迹感應，未曾發揮，誠所謂舍本逐末，買櫝還珠，甚可痛惜，擬將大藏大士本迹，及此方感應，撰爲頌詞，幷一一注其義意，又輯諸經大士本迹諸事，以爲證據，庶可令一切有情，同知大士歷劫深恩，而悉皆常念恭敬，各滿所願矣，以力不暇及，乃託摯友許止淨居士撰之，幸已脫稿，擬欲排印數萬，徧布中外，爰誌所以，用告閱者，序四此序雖爲流通單行本頌文而作，實於修志撰頌各緣起，言之綦詳，世出世閒一切諸法，皆由時節因緣而爲發起，故古德云，時節若至，其理自彰，誠然，誠然，光以庸劣，百無一能，寄食普陀山法雨寺三十二年，昔閱普陀志，見其所載，皆屬道場廢興，以及種種尋常等事，至於觀音大士往劫本迹事理，以及此方感應因緣，悉皆闕略，不禁令人長歎，民國六年，王采臣，周孝懷，陳錫周三居士來山見訪，王，周謂，普陀爲觀音大士聖道場地，中外景仰，何可久撤講筵，忍令法道寂寞乎，祈師發心講經，我等當爲籌備道糧，光以固陋力辭，錫周則曰，山志久未修，板已模糊，師若肯修，我當刊刻，光曰，此事頗不容易，若照舊例，則文人皆能爲之，若將大士往劫本迹修證，及此方感應事迹，一一略敍大端，令閱者咸知大士恩周沙界，慈濟無疆，從茲發起正信，身心歸依，近獲人天之福，遠證菩提之果者，非徧閱大藏，備考羣籍不可，若不發揮大士本迹感應諸事理，則成遺主志賓，捨本逐末，與尋常山經水志何異，何以顯普陀爲大士應化道場，又何以顯大士爲法界衆生之大慈悲父母，而與娑婆衆生因緣最深也，然光以宿業，致令心無知識，目等盲瞽，尚須懺悔一二年，待其業消智朗，障盡目明時，當不惜身命，勉令成就，如其業重，不能感格，當往江西，求黎端甫居士，代爲了此公案，此公學貫儒釋，筆超儕伍，必能發揮大士之慈悲心迹也，次年，徐蔚如居士，以文鈔印行，致不加詳察者，謬謂之爲知識，從茲信札來往，日不暇給，八年春間，端甫歸西，先所發心，竟成空談，十一年春，定海知事陶在東公來山，謂山志流通，令人由信向而改惡遷善，返妄歸眞，實爲挽囘世道人心之根本要務，急宜重修，光以陶公護法心切，救世情殷，卽令普濟，法雨兩寺主人，懇請陶公親任其事，陶公以公事無暇，乃託邑紳王雅三君任之，一切事宜，外有陶公，山有開如退居，商酌料理，光以無暇，絕不過問，次年，陶公升於杭縣，猶復魚雁往還，商酌其事，若非宿受大士付囑，其能如是也耶，初於修志議成之後，未及一月，江西彭澤許止淨居士來訪，一見卽成莫逆，光敍昔衷曲，遂以見託，彼卽允許，若非大士冥垂加被，何有如此之際遇乎，許君乃備搜藏典，及諸羣籍，時經二載，稿方告竣，述成頌文，近二萬言，而復逐聯注其義意，俾閱者悉知所以，又節錄各經以爲明證，頌文三卷，經證一卷，共三百七十餘頁，於夏初寄來，頌中義意，許序已陳，茲不復贅，光昔本欲冠於山志之首，今以卷帙繁多，特爲別行，兼欲徧布天下後世，儻與志合行，則不易廣播矣，後以陶公見頌文超妙，謂須冠於志首，乃刪其注語及經證等，僅錄正文，統作一卷，名，爲卷一，然大士從無量劫來，分身塵剎，其本迹感應，非佛莫知，此數卷頌，不過大地一塵，大海一滴，令不知大士之深慈大悲者，略知梗槪，從茲赧然愧怍，勃然奮發曰，吾人之心，與大士之心，無二無別，而大士圓成佛道，久經長劫，又以悲心無盡，不離寂光，垂形九界，普現色身，度脫衆生，我輩從無量劫來，輪迴六道，其親蒙拔苦與樂之恩者，不知凡幾，直至今日，尚爲凡夫，上負大士拯拔深恩，下負自己本具佛性，靜言思之，能不愧死，彼旣丈夫我亦爾，不應自輕而退屈，由是翻轉凡情，追隨聖迹，克己復禮，閑邪存誠，敦行世善，兼修淨業，久而久之，與之俱化，上焉者，卽於現生斷惑證眞，了生脫死，下焉者，迨至臨終，仗佛慈力，往生西方，能如是，則人人敦禮義，各各識因果，自然干戈息而人禍永滅，雨晹時而天眷常臨矣，觀世音菩薩，於無量劫前，久成佛道，號正法明，但以度生念切，救苦心殷，不離寂光，垂形六道，徧於十方微塵佛國，普現色身，度脫衆生，非獨止現菩薩之身，而二乘六道，無身不現，法華所謂，應以何身得度者，卽現何身而爲說法，雖則徧入十方佛國，而於娑婆因緣，甚深甚深，雖則普現十法界身，而世人據迹而論，止云菩薩而已，以其徹證唯心，圓彰自性，故得悲運同體，慈起無緣，由本高而體大，故迹廣而用宏，其隨類逐形，尋聲救苦，有感卽應，無願不從之迹，喻如月麗中天，影現衆水，不但江湖河海，各現全月，卽小而一勺一滴，無不各各皆現全月，又江湖河海中月，一人觀之，則其月與己相對，卽百千萬人，於百千萬處觀之，亦皆各各與己相對，人若東行，月則隨之而東，人若西行，月則隨之而西，人若安住不動，月則不離當處，一人乃至百千萬人，悉皆如是，菩薩於一念中，徧法界感，徧法界應，感應道交，無少差殊，與此一月普現衆水，隨人隨地各見全月，了無有異，良由菩薩心包太虛，量周沙界，以衆生之心爲心，以衆生之境爲境，故得不謀而合，無緣而應，豈世智凡情，所能測度者哉，至若水昏而目盲，則不能見，非月不現，是昏盲咎，其感應之迹，有顯感顯應，冥感冥應，冥感顯應，顯感冥應，亦冥亦顯感而顯應，亦冥亦顯感而冥應之不同，顯感顯應者，現生竭誠盡敬，禮念供養，卽蒙加被，逢凶化吉，遇難成祥，及業消障盡，福增慧朗等，冥感冥應者，過去生中，曾修竭誠禮念等行，今生雖未修習，由宿善根，得蒙加被，不知不覺，禍滅福臻，業消障盡等，冥感顯應者，宿生曾種善根，今生得蒙加被，顯感冥應者，現生竭誠禮念，不見加被之迹，冥冥之中，承其慈力，凶退吉臨，業消障盡等，亦冥亦顯感而顯應者，宿世曾種善根，今生竭誠禮念，顯蒙加被，轉禍爲福等，亦冥亦顯感而冥應者，宿世曾種善根，今生竭誠禮念，冥冥之中，承其慈力，獲種種益也，了此，則知功不虛棄，果無浪得，縱令畢生不見加被之迹，亦不至心生怨望，半途而廢，感應之道，微妙難思，略書梗槪，以勖來哲，其應之大小優劣，在其誠之至與未至而已，縱令心不諦信，致誠未極，但能一念投誠，亦必皆蒙利益，但隨己一念之誠，而分優劣，不能如竭誠盡敬者，蒙益之殊勝超絕耳，如昏水中亦有月影，但晦而不顯，盲人雖不能親見月光，又何嘗不蒙其照燭也，菩薩大慈大悲，普爲法界衆生恃怙，由茲舉國人民，各皆信奉，故有家家觀世音之常談，其應化道場，固非一處，如陜西南五臺山，大香山，浙江天竺山等，其感應昭著，香火肸蠁，唯南海普陀山，最爲第一，以其名載華嚴，昔年善財親參，恩周庶類，歷代皇帝敕建，故致舉世欽崇，各國景仰，緬維菩薩應化三乘天仙一類大機，固於此山經劫常住，何止天長地久，至於凡夫所見之迹，乃於五代朱梁貞明二年，慧鍔大師由五臺請銅觀音像，欲歸日本，至此舟膠不動，方始開山，迄今千有餘年，其事迹詩文，錄之成帙，名曰普陀山志，余嘗病其於菩薩不思議感應事理，殊欠發揮，擬欲徧閱大藏，博覽羣書，凡屬菩薩隨機赴感之迹，悉備錄之，刊板流通，一以闡菩薩度生之妙道，一以啓衆生出苦之良緣，但以目疾未愈，未能如願，會稽何廉臣居士者，儒得聖心，醫稱國手，志行高潔，信心純眞，曾邀同人，結桑榆社，以其暮景無多，擬作歸計，同修淨業，企生安養，又以一切衆生，久沈苦海，不仗法力，莫由得出，擬將菩薩應化事迹，爲救生船，泛於其中，振臂疾呼，俾諸溺者，相引登舟，庶可同登彼岸，直達家鄉，永離衆苦，但受諸樂矣，因石印山志，以廣其傳，用酬大士度生之恩，用開衆生投誠之路，令余作序，遂不勝歡喜，頓忘固陋，乃將菩薩感應之妙，略爲發揮，示迹之記，文詞典雅，敍事精詳，惜於菩薩不思議無作妙力，殊欠發揮，光不揣固陋，勉述一讚，以冠於首，俾事理交融，體用咸彰，生之所以能感，聖之所以能應，俱在斯焉，以企後之覽者，發菩提心，見賢思齊，以觀音之心爲心，以觀音之事爲事，庶可亦爲未來世之觀世音耳，雖文不雅馴，而其意義有可取焉，觀音大士，於無量劫，久成佛道，爲度衆生，不離寂光，現菩薩身，又復普應羣機，垂形六道，以三十二應，十四無畏，四不思議無作妙力，尋聲救苦，度脫羣萌，應以何身得度者，卽現何身而爲說法，直同月印千江，春育萬卉，雖則了無計慮，而復毫不差殊，良由徹證唯心，圓彰自性，悲運同體，慈起無緣，卽衆生之念以爲心，盡法界之境以爲量，是知無盡法界，無量衆生，咸在菩薩寂照心中，故得雲布慈門，波騰悲海，有感卽赴，無願不從也，大山巖穴，龍蛇所居，歲久成祅，肆其凶孼，吞齧不已，禍及生民，變怪昇騰，非人所制，若非應身大士，孰能救濟，巍巍乎妙智神力，其容思議，然於不思議境，強以文字紀述事迹者，冀千載之下，方來君子，啓深信耳，昔隋時仁壽中，此山有毒龍焉，以業通力，變形爲羽人，攜丹藥貨於長安，詐稱仙術，以欺愚俗，謂此藥之靈，服者立昇於天，嗚呼，無知之民，輕信此語，凡服此藥而昇天者，不知其幾何，又安知墮彼羽人之穴，以充口腹耳，而一方之民，尚迷而不悟，唯我大士，以悲願力，現比丘身，結草爲庵，止於峯頂，以妙智力，伏彼祅通，以清淨風，除其熱惱，慈念所及，毒氣潛消，龍獲清涼，安居巖穴，民被其德，各保其生，昔之怪異，不復見矣，由此靈貺達於朝廷，以其於國有功，於民有惠，建寺峯頂而酬酢之，大士以慈風法雨，普濟含靈，慧日淨輝，破諸冥暗，於是搢紳嚮慕，素俗欽風，割愛網以歸眞，棄簪纓而入道，大士嘗居磐石，山猿野獸，馴繞座隅，百鳥聚林，寂然而止，如聽法音，久而方散，嗚呼，建寺之明年六月十九日，大士忽示無常，恬然入滅，異香滿室，愁霧蔽空，鳥獸哀鳴，山林變色，於是寺衆聞於朝廷，中使降香，奉敕賻贈，以崇冥福，茶毘之際，天地晦冥，斯須之閒，化爲銀界，忽聞空中簫鼓響，山岳搖，瑞雲奔飛，異香馥郁，忽於東峯之上，現金橋，橋上列諸天衆，各豎幢幡，及雨金華，紛紛而不至於地，最後於南臺上，百寶燦爛，廣莫能知，衝天無際，影中隱隱現自在端嚴之相，慈容偉麗，纓絡銖衣，天風飄飄，煥然對目，爾時緇白之衆，千百餘人，咸覩眞儀，悲喜交集，莫不涕泣瞻依，稱名致敬，始知觀音大士示迹也，清氣異香，經於累月，左僕射高公，具奏其事，皇上覽表，嘉歎久之，收骨起塔，御書牌額，錫號爲觀音臺寺，撥賜山林田土，方廣百里，每歲時降御香，度僧設供，大崇法化，至唐大曆六年，改號爲南五臺山聖壽寺焉，五代之世，兵火連緜，諸臺殿宇，並遭焚毀，雖有殘僧壞屋，尚與木石共處矣，至宋太平興國三年夏，前後六次，現五色圓相祥雲等瑞，主僧懷偉，具申府尹，被奏天廷，敕賜金額，爲五臺山圓光之寺，由是增修寶殿，繪塑眞儀，煙霞與金碧爭煇，鐸韻共松風演妙，諸臺屋宇，上下一新，嗣續住持，香火不絕，慈輝所燭，石孕祥雲，法雨所霑，水成甘露，臺南數百步，有石泉焉，注之方池，色味甘潔，能除熱惱，能潤焦枯，舒之則沙界滂沱，卷之則石池澄湛，或時亢旱，迎請者相繼於道途，感應如期，州郡已彰於𥳑牘，懷生蒙祐，草木霑恩，自昔迄今，聲華不泯，噫，大聖以悲願力，福被一方，而一方之民，亦不忘於慈祐，每遇清明之月，及夏季忌辰，不遠百里，陟嶮登危，皆以淨心踵足而至者，何啻百千萬耶，扶老攜幼，闐溢道路，相繼月餘，各以香花音樂，繒蓋幢幡，資生之具，持以供養，於是頭面頂禮，致敬致恭，覩相瞻儀，旋繞讚歎，莫不洗罪蒙福，弭障霑恩，豈徒爲奔走跋涉而已哉，寺僧法忍，慮其歲月經久，靈迹湮沒，持諸殘碑，囑爲斯記，石印普陀志序，發揮感應理致頗詳，南五臺示迹之記，乃大士現比丘身，救苦實迹，亦六月十九香會之根原，故附錄之，冀閱者生正信焉，禮觀世音菩薩疏此係作頌之原因，故幷錄之，蓋聞諸佛如來，以大悲爲體，菩提薩埵，依般若觀心，寂滅現前，故得上同下合，眞空無相，乃能救苦尋聲，然入俗度生，七行方始，同事愛語，六地猶慚，茍非早成正覺，現劣應以行慈，度盡衆生，始明相而成佛者，孰有威神之力，巍巍如是乎，伏維我大慈大悲觀世音菩薩，居補怛洛迦之山，得大悲解脫之法，師承靜住，標正法明之稱，補處彌陀，授功德山之記，寶藏住世，囘向菩提，威德園觀，宏深誓願，從聞思修，頓入摩提，得圓通常，舉皆眞實，熏修金剛三昧，清淨寶覺圓融，十四無畏，福備衆生，卅二應身，度該等覺，具大自在之功，妙容頓現，有不思議之德，極果能施，故六十二億之名號，一念等齊，二十四聖之法門，都歸揀別，涅槃一路，三世佛學尚聞聞，示現普門，八萬衆發無等等，加以左輔雖居安養，攝生現處娑婆，金城熊耳，競說化身，五臺泗洲，並彰聖迹，甚至蛤蜊蚌殼，現妙像之莊嚴，雞卵圓魚，覩金容之赫奕，故知慈父恩深，縱焚身難報，而老婆心切，實垂涕相招也，弟子止淨，捨父逃逝，久窮露於他鄉，隨業飄流，更蹉跎乎半世，八年供奉，擔糞遺金，二豎魔纏，認漚忘海，自愧怖頭，發心禮足在家禮三聖像，手珠念佛，日三百囘，頂禮誦經指彌陀經，月百八卷，讀金剛之文，惟求作佛，禮普賢之偈，發願度生，念，我佛常住其頂，持，浴水亦得度人，凡茲大善因緣，藉作往生公據，更以今生根鈍，魔障難消，夙世孼深，正信易退，特叩白華，虔參寶像，如慈愍之西渡，冀覩眞容，學善財之南詢，願逢聖友，尚乞慈哀，隱爲加被，示張使於雲裏，瓔珞端嚴，指史相於巖頭，金光照耀，甘露灌頂，增智覺之辯才，寶手破腸，療法義之氣疾，儻寄此旅亭，不遑安處，則賜與華屋，願得門開，數李母之珠，預知時至，食廷璋之芋，剋日西行，印泥而印壞文成，念佛而佛隨心現，垂紅蓮之臂，接以金臺，放白毫之光，導歸寶閣，同登安樂，生佛本無差分，囘入娑婆，母子不相違遠，佈茲心願，伏乞證盟，此日金剛石上，歸依智海之導師，他年摩尼華中，隨侍天冠之勝友，民國十一年壬戌春，許止淨謹撰，―紀錄普陀，元盛熙明始爲普陀洛迦山傳，明侯繼高始爲志，厥後明周應賓，清裘璉，朱謹，許琰，秦耀曾，並沿志例，各有修輯，其題名，或稱普陀山志，或稱補陀山志，且冠以南海二字，其以普陀洛迦四字並舉者，惟盛傳，今依之，題曰普陀洛迦新志，名從主人，不敢意爲增損也，―諸山志之流傳於今者，惟秦志，許志已不槪見，裘志，朱志益成孤本，至盛傳，及侯，周二志，尤罕有傳者，清上元朱緒曾著昌國典詠該書亦僅有抄本，閒引及之，吉光片羽，彌足珍貴，茲編採錄，一人所輯者，曰某傳，某志，諸志相同者，曰舊志，―乾隆許志，爲法雨寺所延修，道光秦志，爲普濟寺所延修，二志各有所袒，其比事屬辭，往往詳主寺而略他寺，秦志尤甚，茲編凡關於普陀者，應有盡有，應無盡無，不敢存偏私之見，―前人文字，原非一成不易，補缺正誤，修志者責也，是編援引各書，旣注明於每條下，其有疑義，或別有說者，必詳加按語，俾閱者得以考異同而參得失，―山境，總繪一圖，詳列寺院，不限篇幅，其著名勝景，別爲分圖，用照片銅板，以存其眞，―普陀之名，原由大士而著，實以大士爲主體，今輯山志，應先從大士本迹感應敍起，故將許止淨居士所撰之觀世音菩薩本迹感應頌，列於第一，名，爲一卷，是爲內篇，其下，等十一門，各爲一卷，是爲外篇，內外共十二卷，則佛恩之洪深，道場之原委，均可悉知矣，―，自當從山說起，裘，許二志，先提海字，再疏普陀洛迦，明其在南海也，然普陀，無論其爲南海，爲東海，總之皆浙海也，以浙海而專屬普陀，殊嫌蛇足，秦志刪海一段，首列普陀洛迦山，較爲了當，今從之，―普陀，夙著靈異，見於載籍者極多，茲編廣爲搜羅，擇其有姓名，爵里，歲時，緣起者錄之，非是則不書，―舊志，於帝王賜與，多立門目，如裘志附命使，許志增以，秦志改爲，朱志，許，秦二志改爲，別清帝宸翰爲，此在帝制時代則然，今以國體共和，佛法又尚平等，凡列朝敕諭碑序，均與諸藝文散載各類本條下，而刪前志，各門目，明釋廣賓撰上天竺山志，有，清繆燧增修舊志例，以山志但載內廷賜與，未聞朝士布金爲惜，又言南海乘桴，身命以之，故匹夫單婦，雖斗粟尺布，不可不謂之大布施，爲志所不當略，厲鶚增修雲林寺志，有，是帝王臣民，均以檀越槪之，今依其例，別立，凡帝王賜與，與臣民施助巨款之關於大工程者，悉隸之，而刪舊志，，諸門目，惜舊志略去臣民施助，杞宋無徵，詳不得聞，姑存什一於千百，爲後海之先導，幷爲信施者勸，―舊志，有，，各門，今但立一，而以精藍，茅篷，廢庵附之，然梵剎，昔唯普濟，法雨二寺，而慧濟於光緒末年，恭請龍藏，已蒙賜額，亦可與普濟，法雨鼎足爲三，其所建置，則各附於其寺之後，其餘各庵，無論大小，均屬精藍，附於之後，茅篷，廢庵，則又附之，以示同修持而有所統耳，舊志無茅篷之名，則數椽斗室，亦名爲庵，今則凡自力經營道糧，不領香客給施者，均名爲庵，均屬精藍，凡資香客給施者，則名茅篷，卽淨修梵行之獨處者，每篷止一人，不收徒衆，不接香客，但依香客給施而爲過活，舊志混而不分，今則名稱井然，秩序不紊矣，―裘志，分，二門，許，秦二志，又改爲，此猶儒家區別道學，儒林爲二傳也，然宋史別道學於儒林之外，先哲多微言，法統禪德，同有功於佛門，猶道學，儒林同有功於聖敎，事本同揆，理無二致，茲總以槪之，援正史例，凡有功象敎，無論一事足稱，或行事多者，各著一傳，閒有因師而及其徒，因徒而敍其師者，行茍足法，悉爲採錄，于中分四，一，普濟住持，二，法雨住持，三，本山出家，四，十方寄寓，各以年代先後爲次序，合而不混，分而不歧，以禪德乃修一切諸法諸行之通稱，實爲佛敎之一大統緒也，―歷來普濟，法雨兩寺方丈，爲當道及合山公推，主持道場，雖非盡如潮音，別庵，其人要皆著有聲望，翹異僧衆者，若聽其湮沒無聞，殊非善善從長之道，茲仿清沈鑅彪雲林續志例，於後，附兩寺住持表，第以年分，其無年分可稽者，但按舊志所列次序而列之，使無紊亂，惜書缺有閒，詳不得聞，至慧濟方丈，雖多高行，以非出自公推，略之，―裘志小序云，或細事而繫鉅，或卮言而寄深，或發明所未足，或補載所未詳，以明立門之微意，茲亦師其意，別爲，凡遺聞軼事，不能專立門目者，隸之，但不敢如裘志，於事略而涉及靈感，禪德，流寓，甚有涉及修志事例者，致貽混雜之弊，―舊志，橋，塔，道路隸，亭，祠附或，殊爲失當，茲編於外，別立，凡屬工程者，悉隸之，俾覽者便於尋檢，―舊志，於藝文詩詠，居全書之大半，雖爲表揚名山起見，究於志例有喧賓奪主之嫌，茲編於舊志已錄與有關掌故者，分別訂入各條，其登臨山水，流連光景之作於舊志後者，槪從割愛，擬別輯普陀紀遊集一書，以廣流傳，―山僧著述，仿漢書．藝文志例，詳載書名，並錄序文，以見作書之大意，故茲編一門，與舊志所云藝文者迥異，―舊志列，二門，茲編，訂入各寺下，，援明釋傳燈天台山志，清徐增靈隱寺志例，略載普陀特產於，其他動植各物，與郡縣從同者，雖衆不書，―舊志，不列僧人，但中有二人，應須區別，一則釋行幟，出家得法後，方來普陀，一住六年，仍用林增志之俗名，列于，殊與體例不合，今乃用釋行幟之名，移于之十方寄寓中，二則建文帝，久已爲僧，尚于酒肴無所戒，而心猶未能忘情於往昔之富貴，乃僧俗俱不能定名者，今移于，只取記有其事耳，至於依理論判，自有具眼高人，吾人但任記事之責而已，―維持山中秩序，全恃規制，矧邇來人心不古，行輒踰法，益應拘以繩墨，爲林下儀則，舊志，附規制於，茲別爲一門，凡僧人普通應守之儀規，及本山特別之規約，擇其要者錄之於前，僧人正行旣立，方有受外護之資格，內外相輔，則法道興，而外侮熄，故將民國敎令，及縣道示令，錄之於後，俾有所遵守，而安心修持焉，―山志，如盛傳等，書雖不傳，其序自在，茲別爲，詳載各山志纂修姓氏，序文，例目，以存梗槪，而以此次新修緣起往來函件殿焉，―山志，點染，首推裘輯，刷新體例，始於茲編，裘以滄桑轉換，兵燹淪胥，不但所聞異辭，抑且無聞可異爲慨，茲亦苦於期限旣迫，文獻寡徵，雖殫心摭拾，究難免疏漏之譏，網羅羣籍，發揮鉅篇，勒成完書，上諸東觀，則有俟夫後之君子焉，本迹門第一此門卽觀世音菩薩本迹感應頌正文，其單行本，有註並經證，分四卷，已刻木板作四冊，於南京三汊河法雲寺流通，又排鉛版作二冊，於上海中華書局，已印八萬餘部，紙型現存蘇州穿心街報國寺內弘化社，今列於山志之首，僅錄正文，統爲一卷，原夫眞如法界，本無生佛之名，幻起無明，遂有升沈之判，衆生愚昧，火宅嬉遊，大士慈悲，垢衣糞掃，作無畏之施主，爲極樂之導師，遂使王臣崇奉，爭投甘露之門，士女皈依，齊拜蓮華之座，但經藏浩博難稽，而野史流傳失實，致令普門妙義，未獲宣揚，淨土圓音，難臻信仰，爰體佛心，敷陳本迹，永令濁世，大作光明，志本迹，此門頌文分三，初敍意，二正頌，三結勸囘向，今初敍意，明作頌之緣起，爲全篇總冒，分四段，初頌大士悲智雙修，次頌大士以古佛應世，故名震十方，三頌大悲救苦爲急，故娑婆緣重，四據經正訛，令起正信，爲作頌之緣起，嘗聞諸佛無身，而般若實爲其母，菩提非樹，而大悲自發其芽，故法身解脫，非智慧不得圓融，本智萬行，惟慈悲始能和會，是以自他不二，明極卽是如來，因果交參，行深實惟菩薩，李長者註華嚴，謂觀音表悲，自在表智，且悲智二字，總該一切佛法理事各門，故以冠首，然而地入現前，猶慚四攝，位居不動，尚待三加，豈非出纏之智障易生，入俗之願王難見乎，惟大士尋聲救苦，寄號觀音，斷惑證眞，得名自在，稱爲撚索，實遇無空過之辭，號作應聲，有感而遂通之義，本正法明而作佛，原爲釋迦之師，具千光眼而度生，又作彌陀之輔，此因出悲智二名，順點出其他各名，俾世俗得知其遠本，願深無量，與毘盧同稱丈夫，德舉一毛，雖普賢莫知邊際，故剎那稱念，等百千億兆之如來，偶爾受持，勝六二河沙之菩薩，信乎名號尊貴，難可得聞，梵釋天人，皆應生敬也，此從大悲經，言菩薩以至天龍，皆應恭敬，引起娑婆緣重，惟是華藏無盡，娑婆之苦集偏多，極樂易生，菩薩之慈哀尤切，故塵剎現身，而此號施無畏者，蓮邦補處，更來茲攝念佛人，爲世間作眼目，曾昭皎日之光，唯海上多聖賢，乃屬白華之寄，蓋以衆生業重，一子情殷也，庸是珍寶捨身，王臣供奉，香花稽首，婦孺歸依，致崇祀者，五百身而有餘，紀感應者，千萬言而不足，但文人記載，善籍原多，而野史流傳，訛言亦衆，或稱捨身之王女，或謂服氣之神仙，或疑帝釋之臣僚，或誤面然之形像，雖傳述不失於尊崇，而名位實鄰於誣謗，爰據契經，廣陳本迹，欲令善信，共結法緣，此從緣重，致多訛傳，特據經作頌，俾得正信，欲究或稱捨身之王女以下各訛，宜閱此頌單行註本，群疑自釋，二正頌，分二，初頌往劫本迹，以顯道大德宏，二頌此方感應，以顯悲深願重，今初頌往劫本迹，以顯道大德宏，內分二大段，首修證，次應化，修證門復分二段，首發心，頌受記經之往昔因緣，次證聖，頌楞嚴經之，應化門復分二段，首釋迦佛前應化，頌悲華經發心受記，次佐釋迦佛應化，內分六小段，一敎悲，頌華嚴經善財二十七參章，二敎智，頌心經，三神呪，頌十一面呪經，消伏毒害呪經，不空羂索經，大悲呪經，幷其他各呪經，四受記，頌受記經，五觀想，頌觀經之，及觀大士身相文，六禮敬持名，頌法華經普門品，楞嚴．圓通章之十四無畏，幷觀經之接引文，夫學者欲求作佛，首重發心，不修廣大之因，豈獲眞常之果，菩提一發靡涯，福德乃能無量，故華藏大衆，屢歎其難，淨土往生，又言其易，欲求大士之發心，乃溯空王之往劫，粵有剎名德聚，佛號金光，有威德之明王，聞如來之法印，在園觀中，入於三昧，見蓮華內，化生二童，證一切之法空，爲三際之坐斷，名無眞實，說是假施，偶呈寶意之名，同禮金師之佛，問香華之供養，福德誰多，知塵剎之莊嚴，菩提最勝，於龍天中，作師子吼，發四弘誓，歎本際之難知，爲一衆生，許歷劫而行道，斷除五結，拔身火宅之中，超過二乘，不宿草庵之內，願於萬億之劫，濟度衆生，攝取清淨之行，莊嚴佛土，此大士初發菩提，於衆生最爲勇猛時也，以上頌受記經之往昔因緣，說大士初發菩提心事，然而衆生本來成佛，無非約理之談，菩薩發心度人，豈竟不勞而獲，性德雖具，非修德無以全彰，自覺已圓，而覺他乃能雙滿，惟是歸元無二，何爲方便之門，聖性皆通，孰是涅槃之路，大士於是知以生滅心，不足爲因地心也，故揀除意識，無分別智，乃合乎本地覺也，故圓照耳門，蓋十方擊鼓，彰聞性之圓融，三次撞鐘，證法位之常住，縱使夢中顚倒，偶迷舂擣之音，定知覺出思惟，固匪身心能及，頌大士初選耳根，得圓通常三眞實，爰有如來，名同菩薩，敎以聞熏，入於禪定，顚倒聞機，直旋流而深入，返歸自性，更何妄之能生，一念囘光，不因明而立所，二塵俱遣，亦耽靜之忘情，然根塵兩種，同爲鏡上之痕，相見雙亡，始入人空之位，此大士證我空眞如，見思惑盡時也，但龜毛兔角，事障易除，水月鏡花，理魔難遣，不加拶入之功，難免功勳之墮，非幻成幻，佛亦是塵，遠離復離，空尤當殞，此大士成法解脫之時，而始盡塵沙之惑也，旣已空空，更須滅滅，到竿頭而進步，向劫外而轉機，功成者退，太平不見將軍，絕後再甦，喪亡乃安野老，燒木而煙滅灰飛，磨鏡而垢盡明現，無明頓斷，寂滅現前，此大士從三摩地，得無生忍時也，蓋奢摩密照，不同默默昏昏，禪定增明，長是惺惺寂寂，雙輪並運，三種圓修，故得十方圓明，二種殊勝也，於是五蘊全空，諸根互用，住行向地，剎那頓超，身界根塵，覺心徧滿，上同諸佛，現三十二之應身，下合衆生，施十四種之無畏，彼法華龍女，不聞普度之功能，華嚴善財，未獲無作之妙德，此則證於究竟，故傳古佛之名，善得圓通，始受觀音之記也，以上頌楞嚴經之，自此已後，雖知諸法離名，而說幻燄之法，衆生無相，而度夢影之生，則有劫屆善持，佛名寶藏，彌陀御世，方號離諍，菩薩爲儲，假名不眴，大臣梵志，普度徧及天龍，諸子小王，發願乃求魔外，大士於是同事愛語，寄位凡夫，求富生天，不知緣覺，死生互噉，儼同豺虎之身，命債須償，長轉人羊之轂，爾乃大悲海濟，再勸發心，正覺彌陀，首蒙授記，大士以九旬之供養，囘向菩提，本七載之思惟，取淨佛土，慨夫六道旋輪，三塗易墮，退失正法，盡諸善根，攝取邪行，多由惡友，願行菩薩道時，遠離恐怖等事，無衣無舍，衆生之煩惱多途，若見若聞，我願之弘深如海，生大悲心而救苦，仍號觀音，繼無量壽以稱尊，復名積德，此大士率百億人，共發大心，故能於十方界，再受佛記也，以上頌悲華經發心受記，洎乎我佛能仁，降神堪忍，是威德之明王，今成正覺，卽大悲之梵志，早有因緣，故大士示居菩薩，隨學恆多，佐度衆生，現身尤普，初演華嚴，同歸，善財問道，已過善度之城，含攝推升，特示梵音之海，厥有山號白華，地成衆寶，泉流池沼，功德之水常盈，華果樹林，敎化之香普被，頌華嚴鞞瑟胝羅歎德推升，以大悲菩薩，特加頌讚一段，見夫巖谷林中，金剛石上，有勇猛之丈夫，卽慈悲之聖者，無盡智炬，作闇夜之光明，一切法雲，覆福芽之增長，頌善財初見大士，心中讚歎，大士寄隨順衆生囘向，說大悲解脫行門，現行四攝，非同三五之身，發願同居，永斷十八之怖，令彼稱名覿面，同歸方便之門，懺果修因，終入菩提之路，頌大士爲善財說大悲解脫法門，誠以衆生譬如樹根，諸佛乃爲華果，十二類生，如奉父母，三世諸佛，始得菩提，蓋自他不隔毫釐，生佛本無差別，故普賢長子，繁興萬行，文殊小男，圓成種智，不登大士之門，難入毘盧之海也，頌大士隨順衆生囘向，○以上頌華嚴經善財二十七參章，然而頓圓之敎，只接大根，聾啞之倫，尚行小道，良以鏡中認影，無故發狂，不知衣裏藏珠，本來未失，大士深動哀憐，指陳般若，迴象王之顧，呼鶖子之名，卽色卽空，非假鄰虛之析，不生不滅，毋忘恆水之觀，五陰能破，十八之界相全消，四諦不爲，十二之緣生頓息，至此身裹十方，口吞三世，不見涅槃之佛，何來罣礙之心，如唱金剛字母，已過茶字之門，是爲般若總持，乃說波羅之呪，此令利鈍普被，亦使悲智交融故也，以上頌心經，學者深諳修慧，固登華屋之門，僅得聞熏，亦植金剛之種，所貴至誠恭敬，如覲天威，毋以妄想思惟，徒燒螢火而已，先別頌持經功德，惟是衆生無慧，偏多分別之心，我見易增，翻以畜聞成過，爭猜乳色，言以衆而愈淆，未透牛皮，理以障而不見，爰開祕密之門，用塞思惟之路，此於分頌神呪之前，出其呪語不翻之理由，故古德云，呪圓解偏，解生呪喪，○以上總頌神呪持頌之法，時則我佛在竹筍道場，闡無遮之大會，大士以蓮華部主，統持呪之神仙，宣十一面之呪心，普四悉檀之威力，憶夫蓮華眼前，美音香處，或作仙人，得無生法忍，或爲居士，獲大悲智藏，以百八徧之誦持，超四萬劫之生死，十重勝利，旣受福於生前，四種功能，更得效於死後，但得至心誦念，極樂能生，儻能如法修行，菩提在掌，此頌十一面呪經，以受此呪時爲仙人，爲居士，故前列之，次則佛在菴羅園中，病滿毘舍國內，夜叉愛取，旣束手於良醫，月蓋情殷，乃求哀於我佛，佛以五濁不可久居也，令繫心於淨土，六識最宜速轉也，請智照之觀音，祝淨光之普放，滅暗除癡，求安樂之能施，消災護厄，大士本慈悲父母，乃宣心印除煩，世尊爲憐愍衆生，更請陀羅破惡，欲得現身，當知數息，六字章句，畢定吉祥，五門禪觀，更增定力，故離惡若飄雲遇風，見佛如奔流赴壑，味饒甘露，滴來楊柳之枝，口放霞光，讚徧蓮華之舌，以故諸天供奉，如敬尊親，首題得聞，亦生淨土，此頌消伏毒害呪經，復有布怛山中，莊嚴殿裏，降妙覺之世尊，會大悲之菩薩，乃宣如意神珠，是名不空羂索，授從世主，敎徧天人，十億數之妙智現前，二十種之大利成就，更加八法，淨土隨願往生，得入三摩，諸天常來擁護，縱使罪難懺悔，癬疥亦得消除，卽令詐現受持，沈麝自饒香氣，欲成最勝之業，更嚴自在之身，螺髻右旋，華冠上戴，鹿皮左覆，紺髮下垂，瓔珞以作莊嚴，香華而爲供奉，信心自能感佛，故敎身有光明，畫像無異眞身，所以願能滿足也，此頌不空羂索經，惟是大士受領祕密法門，原有微塵之數，普攝陀羅妙語，更非一會能宣，故我佛再臨，聖凡重集，將說大悲神呪，密放神通光明，蓋自無量劫前，千光王處，受此無礙陀羅，普作未來利樂，千手眼應念具足，八地超登，十方佛悉放光明，一時來證，凡屬學人，當修弘誓，先開十願，廣發菩提，再入三塗，普爲解脫，昔禮空王之佛，因果無殊，今稱大士之名，始終不二，更念本師，乃持神呪，於是滅億萬劫之重罪，隨願往生，獲十五種之善生，更無惡死，得階小果，尚是鈍根，成就慧身，不由他悟，沐餘風之吹體，常生佛前，遇浴水之霑身，同歸淨土，讚其功德，十二藏廣未能該，稱爾祈求，四十手施無不盡，求大悲之別相，當具十心，是神呪之總持，聊宣九號，此等威神之力，實菩薩所未前聞，廣大之經，卽如來亦應隨喜者也，此頌大悲呪經，外此，三世最勝，演十五之眞言，一切隨心，詳四八之印法，須彌頂上，身出明妃，淨居天中，目流妙女，包羅蓮部，有七字之呪心，誤戴華鬘，受三囘之佛請，應金剛之祈願，曾現葉衣，徧法界而蒙熏，更饒香印，莊嚴地獄，宣歷劫之因緣，祕密蓮峯，等神珠之如意，頂呈羅剎，髻號一尊，頭現馬王，印崇千轉，六字心呪，如來尚待尋求，千臂陀羅，譯者曾蒙聖證，清淨奉請，天拜白衣，圓滿慈悲，相尊青頸，說如來之名號，破惡生天，修菩薩之觀行，將身作佛，凡此無邊神呪，衆多妙容，莫非運諸子之安車，詣道場之夷路，大作佛事，已符寶藏預言，圓滿菩提，宜受釋迦懸記矣，此頌其他各呪經，於是波羅奈仙人之苑，華德藏菩薩白言，謂欲普度衆生，當得如幻三昧，晨星有數，慨東土之難逢，彈指能超，羨西方之無量，求世尊放白毫之光，直趣安樂，大士現紫金之相，來駐閻浮，大士乃敬白彌陀，相偕勢至，率四十億皈依之眷屬，化一十二由旬之寶臺，七重珍寶，具足莊嚴，四色蓮華，交光亂轉，八萬四千之玉女，華果分披，三十二相之如來，瓶香供養，寶池寶樹，居然極樂之風，妙樂妙音，遠勝夜摩之奏，不行而至，示殊特之妙容，無爲而成，現莊嚴於濁世，一念一時，普照佛會，無法無得，受記菩提，世尊於是溯往昔之因，示未來之果，於衆寶普集莊嚴之剎，尊普光功德山王之名，安樂德聚，難與比倫，緣覺聲聞，總歸退席，大乘種界，永斷譏嫌，壽命隨心，寧論時劫，蓋大士於菩薩中，誓願最深，故成如來時，莊嚴迥絕也，此頌受記經，更以如來在世，賴佛力以加持，我佛涅槃，慨群生將安仰，再開觀想之門，巧說思惟之法，廣陳依正，旣見彌陀，徧觀色身，更思菩薩，在如來之左傍，想大士之敷座，現八萬四千之蓮葉，色作寶光，廣二百五十之由旬，脈如天畫，百億珠王，放光如蓋，八萬金寶，校飾爲臺，須彌山頂，願瞻高大之幢，夜摩天宮，差擬莊嚴之幔，寶珠奪目，有無量之光明，金色成雲，作十方之佛事，大士面似檀金，頂彰肉髻，紫金身色，現五道之衆生，摩尼天冠，立千里之化佛，圓光則衆聖來臨，毫相則七珍悉備，流出無量如來，徧滿十方世界，臂等蓮紅，掌同華麗，光明瓔珞，普現莊嚴，柔輭印文，飛光旋轉，雖三十二大人之相，頂上不及世尊，而五百億安步之臺，足下原同我佛，但聞名字，獲福尚覺無涯，儻得諦觀，破障自能淨盡，蓋衆生易度，唯妄想之難除，佛法無邊，在制心於一處，而起滅無停，實心目爲咎，欲伏見思之惑，無踰觀想之功，雖用歸意識，依然生滅之心，而熏入賴耶，卽可執持成種，如在左右，如見羹牆，非惟至誠感神，亦且是心作佛矣，此頌觀經之華座觀，及觀大士身相文，然而金銀衆寶，尚非髻上之珠，乳酪二酥，不及醍醐之味，慨妙觀之難成，無如禮敬，歎誦經之被轉，莫若持名，舉手低頭，皆成佛道，名字究竟，二卽融通，法以𥳑而彌高，門以普而增妙也，此總頌禮敬持名，按，天台判普門品，謂稱名除七災，禮拜滿二願，天親往生論，以禮敬入一門，持名入三門，故於頌法華勸念佛之前頌之，大士因入流相，發妙耳門，五觀圓融，四音殊勝，故佛頂經中，阿難陀請求方便，法華會上，無盡意啓問因緣，妙德旣已自宣，神力更加佛讚，果能以念念之信心，契觀觀之妙覺，則火坑推落，池現清涼，巨海漂流，水成長養，船飄鬼國，易鐵城爲釜金，身墮山頭，等須彌於芥子，經過險路，賊起慈心，陷入王刑，兵如割水，禁繫幽囚之處，畫地徒勞，詛呪毒藥之來，唾天自浼，遭逢猛獸毒蛇，誠能感物，消散迅雷閃電，力可囘天，離瞋離欲，三毒全消，求女求男，兩情堪慰，爲作良醫，自臻上壽，滅除煩燄，克入三摩，凡此，念無空過，福不唐捐，莫非衆生之一心，致感菩薩之十普也，此頌法華經．普門品，楞嚴經．圓通章之十四無畏，以法華偈爲主，爲禮敬持名者，現世之小應，更望凡夫，追蹤淨聖，世間福報，原非太子之心，淨土因緣，纔是大悲之願，慨夫大地爪土，人身之易失何多，浮木盲龜，佛法之難逢莫喻，縱有善根，得聞正法，而浮光掠影，幾見眞修，見性明心，仍多蹉路，惟蒙佛力加持，方免臨終墮落，譬之嬰兒長養，全仗親恩，弱羽高鶱，難憑自力，況十地不離念佛，敎本圓中之圓，七日卽得往生，法又徑中之徑，此先頌淨土法門殊勝，大士顯敎則爲補處，密宗卽是如來，以塵剎之現身，作蓮邦之導主，學者以禮敬爲近門，藉持名爲深入，無論稱誦大士，憶念彌陀，只衆生心內，時時發願往生，卽大士身中，念念佛成正覺，於是或執金臺勸進，或隨化佛來迎，或放光而說深經，或梵音而爲安慰，廣開方便，許凡聖以同居，不退菩提，慰涅槃之大願，此正頌觀經接引文，○楞嚴經之求大涅槃得大涅槃，爲禮敬持名者，臨終之大驗，嗚呼，盡衆生爲勝友，方遂父母之懷，奉塵剎以深心，尚覺佛恩難報也，此總結大士說法利生，○以上頌觀經之接引文，旣述經文，本原可據，再陳感應，事匪無徵，俾修行不退信心，故作頌不嫌詞費也，此一段結上起下，二頌此方感應，以顯悲深願重，內分五大段，首示現，二救苦，三與樂，四弘法，五攝生，示現內分六小段，一普陀現相，二他處現相，三木石現相，四物類現相，五現光明，六現神變，夫佛身充滿於法界，梵響量等於虛空，實普現於當前，亦無時而或斷，故寒空滿目，無非大士之顏，日夜潮聲，卽是普門之誦，豈必示現變化，始說神奇，遊戲神通，方增信仰乎，惟是日月雖明，盲人不見，甘霖普潤，焦種難芽，死後斷滅，信外道之魔言，佛性眞常，謗如來爲妄語，傷歎古今，幾知恩德，不有示現，何醒蚩蒙，特陳史冊之載言，庸著法身之常住，此一段總頌示現，破斷滅之疑，以定信根，曰普陀現相，則有示舜封於海上，月相光明，指史浩於巖頭，金容照耀，珠瓔交錯，欽范子之重瞻，七寶莊嚴，紀曹公之三叩，別傳渡海，雲湧金蓮，蓬山祝釐，光騰碧盌，巍巍金相，龜年之老稚同看，冉冉白衣，普陀之僧伽共見，方袍闊領，藍公委悉之容，霞葆霓裳，端伯迷離之見，面容正側，隨張氏之虔求，形相昭昏，慰丁君之自疚，高僧然指，異代同瞻，老人捨身，隨時克見，珊瑚碧玉，光炫粹昭，寶蓋珠鬘，火明胡煒，腳頭腳尾，信無隱之能逢，童女童男，滿劉君之歆願，叔型母子，覩落髮之尼僧，行義同人，見莊嚴之妙女，督漕仁本，謂無異於畫圖，服賈兆禧，歎不類於繪塑，更或善財龍女，合掌旁參，羅漢韋天，步雲翊衛，珠幢玉節，羅立雲濤，鸚鵡頻伽，飛翔香靄，法身匪異，而所見不同，譬之春榮萬卉，原不擇乎薰蕕，而月印千江，終自殊其清濁，永樂朝之五現，未能專美於前，滋德堂之全圖，不足包羅於後，以故元軍悔罪，矢願莊嚴，盛子祛疑，惟殷叩拜，此大士示現者一也，曰他處現相，則有長安惠炬，爭傳靈應之臺，摩竭孤山，屢出莊嚴之相，木平山上，身像垂瓔，育王寺中，首形頂塔，天王奕奕，同如來之熾盛光明，塔影重重，有菩薩之香華供養，獎靈芝之戒律，六臂交輝，祛增忍之疑團，雙拳並耀，法常行道，瞻身相之瓌琦，賀氏寫眞，見金光之繚繞，鳳翔念切，身現五峯，永樂報恩，光昭千佛，林魁觀劇，映世界若琉璃，普明述經，垂彩雲之楊柳，安陽侍御，光顯燭中，南郭善人，儀標簾上，蓋隨誠感之淺深，從心而應，或以法緣之厚薄，觸物而通，雖現身於一時，實啓信於無旣，此大士示現者二也，曰木石現相，則有如皋古柏，景物猶生，水月香杉，人禽畢備，江都造艦，鬘影成雙，臨安斧薪，身儀徑尺，白雲柱內，忽現寶珠，天竺㵎中，更來香木，松滋蘊碧，倚竹安禪，宗室空青，陵虛欲活，憑虛鍾乳，滴成自在之容，海底石龕，宛肖普陀之島，莊嚴寶相，文靖珍藏，磨洗兜塵，元謨親見，板橋伐竹，慈雲與勁節同高，顧室磨甎，送子繼比丘迸出，是則毛端現剎，永駐凡區，塵裏轉輪，長留里耳，此大士示現者三也，曰物類現相，則有庖中蚌蛤，三現金容，釜底圓魚，兩呈妙相，懷琛牛脛，骨髓凝金，无咎豬牙，髻珠似粟，唐詢雞卵，妙現莊嚴，譚氏蠶衣，居然相好，凡茲物命之戕，卽出佛身之血，爲一子之偏憐，代衆生而受苦，此大士示現者四也，曰現光明，則有返朝廷之瓔珞，晦色大明，示欽使於寶山，中宵如晝，圖傳東壁，耀唐宋之兩宮，像奉西天，照雲漢爲三道，洛迦步去，色現如虹，天竺工成，光能掩日，幸逢聖誕，有潮音之珠光，爲祝皇釐，顯清涼之金色，稱尊吳氏，靈孚淨水之瓶，供到瓜州，明徹圓光之鏡，記雷峯之授戒，光滿一庭，喜王琰之迎歸，輝騰三尺，病僧帷外，朗見金趺，漁父灘邊，火明鐵首，紀大觀於崇聖，毫相常留，欣修禮於慈林，蓮華時湧，左溪斂念，彩色如雲，開詗肅誠，金輝映壁，蓋衆生佛性，本具摩尼，菩薩緣熏，有如淨鏡，能冥合乎本始，卽無隔於自他，朗朗神珠，非從外得，重重帝網，原可交羅，此大士示現者五也，曰現神變，則有陳妻室內，座現金軀，鄭媼瓶中，錢鎔寶像，阻舟示警，疊發鐵蓮，防海移居，忽浮金鉢，江陰波面，鸜鵒歸鐘，楚國尼庵，鴿兒畫像，助蒼山之鼓鑄，溝澮流銅，成天竺之模型，雲房崩土，葑門鏡內，帝釋天人，潮音洞中，閻羅玉女，智勤孝養，枝枝徧坐如來，心達誠孚，葉葉夢瞻菩薩，國王面鏡，影現神山，普明鑄鐘，聲聞鄰縣，壽安聖像，海上浮來，董吉經囊，水中飛去，手握利賓之骨，隔宿還歸，身呈天女之容，須臾三變，孫妻鑪內，華挺青蓮，繆子齋中，竹垂翠蓋，幽溪加被，身化金鐘，普陀著靈，指浮華瓣，寺崇光福，金容湧自泥塗，像駐迴龍，勝地不虞水潦，青原樸老，壁現蓮華，平泉女郎，榻橫楊柳，善才脫難，有羊裘桃棗之遺，鄒浩誦經，現舍利竹枝之瑞，此等如幻三昧，非徒炫以神奇，當知對治悉檀，實普施其悲憫，此大士示現者六也，以上分頌示現，啓發信心，凡此，或現色身，或呈幻相，大而世界山河，小而微塵草芥，莫不從心所欲，應念而生，如此，可信大士之法身，歷萬劫而不磨，亙十方而常滿矣，此總結示現文，頌法身常住，旣定信心，請增義解，是諸佛之法身，卽衆生之自性，水騰波浪，只是隨緣，金與指環，本來非變，浮沈五濁，不汙清淨之身，墮落三途，仍具莊嚴之德，徒以認漚棄海，戀四大之假名，誤奴爲郎，縱六塵之緣影，徇欲須臾，受辛歷劫，大可哀也，此頌衆生之佛性，與大士無二無別，破斷滅之邪見，幸逢大聖，是智海之導師，恆順衆生，作火宅之慈父，欲求解脫，堪作歸依，況有救苦與樂之徵，能爲振瞶啓聾之據，昭茲來軫，鑑彼前車，此承上文心性不滅，勸人歸依大士，總提大士悲能救苦，慈能與樂，以勸進行者，顧或謂幻身無體，死生了不相關，妄境全空，憎愛從何而寄，不知身安始得道隆，緣具方能證果，永嘉發願，尚護身心，大慧禮文，亦求安樂，未曾實證，無尚空談，但辦信心，決無虛擲，此爲好作口頭禪者，下一鍼砭，勸人死心踏地歸依大士，以上總結示現，誡勖勉修，單行本卷一至此終，二救苦，分八門，一救焚，二救溺，三脫險，四免殺，五免刑，六愈疾，七除祟，八拯墮，曰救焚，則有慈雲誦呪，三爇不然，長舒持名，四投皆滅，驚四周之俱至，地有容身，唯一字之稱名，風能返燄，夢驚李母，只爇衣籃，誦聽毓菁，得留苧帳，國卿脫難，親瞻大士提攜，法雨焚樓，自有神靈呵護，專忱禮佛，汪店終存，至信動天，蔡居無恙，天禧塔上，不損金經，比部室中，得全繪像，舊經一板，疊消善邑之災，老屋三閒，大救東鄰之劫，儻非香賜栴檀，誰免臭煙熢㶿，此大士救苦者一也，曰救溺，則有迎飆惠慶，隱來金甲之神，墜水景仁，幸誦普門之品，徐榮陷於洄洑，焰燭山頭，呂翁險入奔湍，炬明岸上，行童入海，倏來赭布之僧，劉子覆舟，乃得紅光之照，顧邁安濟，屢齅奇香，萬壽迴舟，亦瞻神火，商人浮海，一僧杖錫而行，劉濟過湖，兩人挾舟而渡，梁山童子，忽爾牽衣，彭蠡巨人，驚呼抱木，令宗避賊，鹿引渡於孟津，劉使墮洋，魚負追於溟海，躍水欒荀，足如履地，墮江廷堉，浪僅沾裾，舟子持齋，鬼因違命，一乘宣號，靈感趨篷，法純得遇仙槎，成珪忽逢浮木，日旭夢令號我，允升利在度生，暗護程昭，物來托足，導歸熙載，桑幻維舟，潘君蹈海，愚匪類於商丘，王媼陵波，足如履於平地，應驗作記，粟翁慶兩次生還，尊像迎歸，林氏得迴環報答，㵎南天錫，舟子同驚，映奎大成，餘生獨活，江寧莊母，群女生全，南粵周君，闔舟遇救，冥中調護，是孤兒寡婦之船，暗裏推呼，免失火殃魚之痛，嗚乎，與其拘泥儒書，徒守臨深之戒，曷若歸依佛法，不占滅頂之凶，此大士救苦者二也，曰脫險，則有婦來入浴，救巖下之居民，女唱賣魚，出洞中之工役，單騎逃竄，示畢覽以歸途，猛獸往來，任成珪之潛伏，道因入洛，皓首偕行，陳公絕糧，紫衣呼起，彥山祖父，敎防壓屋之災，士啓童孫，屢免墜樓之禍，笈多塞外，同侶銜恩，那跋海中，一舟蒙濟，善沖現炬作導，儒俊得馬而馳，避迹墳堂，竟遺之楷，隱身枯樹，遂免令宗，開達逢羌，虎爲嚙柵，安起避賊，狼擲過河，道秀窮山，眞容示路，懷明虜穴，神火歸人，沈公仗義，現聖像以來援，夏僕全忠，蒙長人之負出，佛經所說，事實全符，至於化流沙之池草，三藏全身，設濱水之茶庵，宋衎寄宿，尊稱遇賊，自有神功，智顯隱身，不同方術，棘中法智，一任搜尋，林裏竇傳，居然安隱，霍山穴內，螢火流光，榛莽叢中，鴨欄現相，徐公叢草竟潛，德祖蓬蒿半隱，騎追超達，目障牛皮，靈顯善才，鼻拄狼吻，見佛光之七段，仍然車宅之燈，陷石窟以三年，還咽趙經之字，於以見身境之無處是眞，亦以知佛力之無塵不徧，此大士救苦者三也，至於下，頌險中境界如幻，曰免殺，則有寧朔將軍，臨刑遇赦，南宮戍卒，下刃生疲，名持道集，賊屢斫而驚逃，經誦慈恩，胡拔刀而還臥，法禪箭不能傷，沈甲刃還自斷，軍諜遊戎，並顯三刀之異，陸暉敬德，更欽雙像之痕，張傳佛語，頓釋前怨，程喚王名，轉爲世好，善才受戮，再生㵎樹之間，王乙逢凶，忽履高崖而上，指一受異僧之戒，賊爲囘心，高荀邀菩薩之憐，斬眞不死，僕承主敎，赦不待乎三年，弟被兄誣，冤乃雪於一藏，安家奉像，背擊銅聲，儲尉持名，頂騰毫相，語傳縣令，三救米商，夢警譙王，終全張暢，𥳑榮歸命而刃折，廷愛遇寇而糧存，脫難如鷹隼之飛，將行有鸚哥之喚，此皆失命亡身之頃，竟沾起死肉骨之恩，更若雲中現相，兩佑宋室之兵，空際傳聲，屢禦錢王之寇，王將進爵，阻武肅之窮兵，賊驚有神，止士誠之妄殺，遂張崇之悲願，裂石全貞，感劉度之精誠，墜經挽劫，婦負巨石，卻敵滇南，神跨兩山，弭兵河北，是雖天發殺機，鐵籠難覆，而佛開壽域，金鼓能揚，更若下至此，兼頌息兵，至於有門持呪，出鷺鷥於網羅，世亨寫經，脫鴉羣之箭鏃，哀矜螺鼈，顧翁得判放生，撲殺鵓鳩，程子僅邀寬限，入場須解貓怨，送子每來牛隔，誦大士之呪，網面宏開，念菩薩之名，怨魂得度，不惟廣錫類之仁，更以弭未來之劫，此大士救苦者四也，至於下至此，兼頌救物，曰免刑，則有郭宣感夢，自知大命無憂，王忻銜恩，悔誚異端所媚，兩脫董雄之鎖，依舊鉤連，再加張暢之刑，仍然寸斷，子喬白鶴，恍瞻炎漢之祥，米賈青蠅，復顯苻秦之異，瓦官寺內，鑄像來臨，晉陽獄中，普門獲宥，竇傳蒙佑，咷笑見於同人，張婦宵奔，長跪逢其夫壻，苞憐六劫，說法解枷，朗率同門，稱名叩石，延僧禮誦，可明現異色之祥，爲政寬仁，叔達受光明之品，徐義驚夢，髮解身騰，蓋護得光，門開鎖脫，徽因叔累，銷鳴爆石之聲，珪苦官貪，械乃自梁而解，僧明受謗，繩爲從寬，張達自新，梏應不著，心經陰相，慰給諫之孤忠，禪定無傷，昭孝廉之誣陷，增光被繫，免瞻獄吏之尊，御史從軍，自有刀環之望，所願捨惡遷善，發心當學高荀，免罪作功，違誓莫同處茂，此大士救苦者五也，曰愈疾，則有戒賢受記，現碧色若琉璃，處伯歸依，見金輝之資質，如庵垂髻，甘露頻傾，應吉竟陵，醍醐並灌，惠恭誠至，雞乃迎貓，曇穎心虔，蛇來吞鼠，兩喚宏源之字，親現白衣，三摩玄藻之身，忽來金像，疾生重膇，鼠咋無漏之胻，禍起沈鮐，牛入李家之夢，盛鳴府種，起以神鍼，王子癰痒，自饒臼藥，口流白沫，法通夢啖馱筋，頂放電光，曹瑴竟除尸蠱，矢願而除肉蠹，黏經而破喉鵝，智檀以現相痊疴，冶牧以捨身弗藥，潘母于君，並叨靈藥，薛妻沈婦，普錫神湯，爇彭婦之心香，輕如棗葉，去陳妻之業障，拂以蓮華，除風愈瘧，非誇文章有神，破腹湔腸，自有神膏能傅，更加慈視衆生，相憐同病，故光加瓶水，便足蠲疴，誠感靈泉，遂能療疾，經傳菩薩，早造福於西河，壇諭仙人，更流慈於東粵，玉溪彭蠡，大札不用移民，陳宅方門，護衛莫疑夢豎，游君勸信，吉叶家人，譚子弘經，利沾同志，天台修懺，救永陽墮馬之危，杯度重來，慰邵信無人之憾，汪有難兄，恍瞻揮麈，李憐少子，靈應銜珠，持經消內子之災，叩禱益良人之算，門開甘露，衆生普獲清涼，山駐光明，赤子都無夭札，治以道術，故神聖工巧不能幾，飲以伽陀，故寒熱氣風無不愈，須知片念能通，莫慮臨時安應也，更加下至此，頌救衆疾，愈他疾，抑或病未及死，只餘根缺譏嫌，而養必待人，未免自傷殘廢，則誦處瑫之偈句，目可囘光，傳淮甸之伽陀，足能健步，令吞羊目，頓瞻菡萏之華，自數螺紋，大慰桑榆之景，庵開存濟，靈紀揚州，僧號半崖，美談山左，神膏續斷，堪救醫傷，甘露點睛，免爲鬼害，市民折足，幸得續骨之方，夏老斷肱，恍遇含光之劍，潮音泉水，卽號光明，日精摩尼，從心觀想，嗚呼，九折成醫，已乏華陀之術，一心念我，幸留慧集之名，雖盲聾攣躄，夙業原深，而滅惡滿求，悲心足怙，慎勿具文了事，怨經無靈，更無我慢自矜，臨危不變，此大士救苦者六也，抑或下至此，兼頌全廢疾，曰除祟，則有展伽黎於大理，鎭身羅剎之邦，結茅茨於南臺，弘法毒龍之窟，道融旅邸，慴據座之鬼兵，智楷山居，降攬衣之魔女，身現空際，狐莫逃刑，夢降雲端，魅皆屏跡，求經玄奘，不遭惡鬼之撓，多病王琦，屢禦羣魔之侮，侍兒與藥，二豎離身，天使行創，雙童退舍，陰天車騎，難登太華之山，行病鬼王，不入罽賓之國，飛光射蟒，越女技過王妃，當道誅蛇，黎臣雄如帝子，新坊婢子，誦經可度魔民，江夏女郎，伏鬼得瞻聖像，施李君以無畏，治趙女之病狂，歐陽見巨物遁形，慧𥳑任黑人相試，求食則飛刀難忍，歸妹以神呪堪虞，虸蚄廟畔，免責頑民，荊棘叢中，指迷行者，舍人諫議，頓除王宅之妖，汪子張誠，同免阿尼之鬼，頂踵皆燈之癘鬼，退入民家，衣冠盡白之巨人，不殃信士，夫鑄鼎象物，只期山澤無逢，而持呪誦經，自有神靈效順，此大士救苦者七也，曰拯墮，則有盂蘭會上，領赴香齋，地獄聲中，灑來淨水，觀音經見重幽冥，育王塔亦宜禮拜，耶舍入鬼途而無畏，嘉禕挾負者以騰空，崔軌寫經資福，李暐造像生天，挽回墮落，慶頂煖於廬山，嚴整威儀，處沙彌於金座，郡君默誦，堂廡動搖，吳悅發聲，油鐺迸裂，西方造福，免爲水上之豬羊，南海還魂，莫顧當壚之佳麗，誦經守戒，湯君不赴刀山，離暗投明，何子得逃鐵棒，憨山弟子，作觀遂獲清涼，三果亡兄，乘願頓敎解脫，高僧修懺，命婦昇入天宮，慈母誦經，亡子慶生皇室，官犯波夷之罪，幾罰爲牛，女持般若之經，免令作犬，將心轉業，伯時救馬腹之投，聞敎生天，宗演解猴王之劫，懺修斑竹，得離鬼使之拘，鐺放蓮華，幸舉韋天之杵，旭庭天柱，頓釋沈怨，劉院桂傭，不酬宿債，灌以呪水，現身之餓鬼潛消，纔舉經題，地獄之苦輪頓息，范母生天受福，方妻作子成名，造寺不墮三途，孝親免償夙業，挑除破碎，罷五鬼之揶揄，痛過燒煎，幸合家之齋戒，蓋大悲發願，本來重在三途，而罪性原空，固可滅從一念，此大士救苦者八也，嗟呼，生爲分段，誰逃五痛之刑，死便沈淪，更受六交之報，疾痛慘怛，置慈母而不呼，驕恣狐疑，棄良醫而不顧，自貽伊戚，寧非大愚乎，況乃藥懷無畏，不惟諸難全消，而珠握摩尼，更慶所求如願，聊陳福報，藉作欲鉤，此結上救苦，起下與樂，三與樂，內分四段，首佑歲，次錫福，三長壽，四得子，曰佑歲，則有刀加盆上，慰梁帝之祈求，瓶灑空中，解唐宗之焦慮，金身現相，誠孚王古之求，靈迹隨緣，事有劉賡之記，潮音致禱，歡喜來迎，泗州聞歌，東西大稔，澤流浙水，非誇香木之靈，福溥吳山，不爽金身之異，天漢並資潤澤，廣豐亦紀恩膏，奮雷電以除蝗，塞河流而止潦，感道舟之悲願，雨雪如期，紀無畏之神通，日輪現相，二林誦呪，詩記觀河，孟夙持經，頌騰高苑，茅開程督，法身不囿於方隅，夢警錢王，佛像必求其清淨，如彼辟支受食，豐盈迦跋之邦，法音爲王，霑洽閻浮之地，此大士與樂者一也，曰錫福，則有山陳錦綺，示文穆以安寧，界隔彩繩，許忠懿之歸順，如璜遘急，助有神功，元吉自沈，陰蒙天相，綵輿下降，助文𥳑之詞章，珠寶探懷，廣法程之醫術，手授蔬食，侯家有奏凱將軍，頂禮蓮臺，張氏喜榮歸夫壻，張景消災獲福，元相善賈多財，劉景慶兄弟重逢，道顯得妻孥聚首，徐公小婢，竟來大士之媒，李令情魔，終慰生平之願，命由我造，有聯捷之夢占，巧爲拙奴，驚七題之佛賜，成鉽藉乎內助，端方庇及友朋，再加積德累仁，更覺如響斯應，名留天錫，重欽司馬之高風，封到林翁，媲美提控之盛德，知可陳樓閒處，醫術功多，信之裸裎何傷，誠心難得，保全婦節，陛錦成名，善體天心，如賓受誨，馮行仁術，富以祕方，岑有善緣，位登顯仕，閱㵎南之題跋，靈應非欺，觀成秀之記言，功名可冀，雖改步改玉，國家罷貢舉之科，而予取予求，菩薩無疵瑕之見，此大士與樂者二也，再加下至此，兼頌修德獲福，曰長壽，則有容圖仁倩，卻亡友之弓招，呪護心餘，免冥王之瓜代，廣施經籍，嘉猷延四一之年，五贈良言，宏儒脫重陽之限，友敎如幻，頓改儀容，母禱無明，甘爲服役，益呂公之二紀，報應無差，戒汪子之力行，期頤可望，密行持經，等聖人之無相，放生延命，唯陰律之當知，孤姪成名，紹庭克臻上壽，佳兒迎養，士玉更享遐齡，更有常姑割股，父得延年，金氏刲肱，翁因增紀，山英祈算，得沾杯水之貽，雲姑酬神，洽夢藥丸之賜，旛幢遙集，陰護彭子之創，丸藥塗傷，太息劉兒之苦，鳥銜朱果，靈孚玉鳳之投，呪誦白衣，魂返金雞之召，感恩文玉，稱佛法之無邊，奉法景賢，信靈符之第一，振焜學藻，均佑母以高年，劉霽傳英，亦延親於數月，蓋愛物仁民，必先敎孝，而問安侍膳，不外知年，故凡孝子之祈齡，定有神靈之默佑也，更有下至此，頌延親壽，復有放生戒殺，脫產難之凝姑，救苦呼援，誨善根之董母，兆庚述，靈化聞心地觀經，知儉見簿示前程，帥氏得籌添半紀，自修訓人，開元遇赦，守分安命，楊亮生還，顧君作禮，得瞻廣大之身，曹子持齋，乃飲清涼之水，是皆名登鬼籙，竟同秦諜之甦，賦未魂招，還說漢宮之事，枝挑楊柳，便成續命之湯，土賜牟尼，卽是返魂之藥，此大士與樂者三也，復有下至此，頌死後囘生，曰得子，則有七朝體變，豔說嗣姑，俄頃形殊，咸稱佛賜，建千金之閣，伯仲聯生，許六日之期，信忠同老，彩雲香繞，李清抱子之圖，圓月華生，潘照添丁之詠，香盤印字，慰章藻之殘年，瓶柳爲兒，酬新齋之遠拜，傳經吉氏，兩利官人，施主潘公，孿生衲子，傅家叔姪，接踵歸依，李氏弟昆，比肩信仰，文產得男，甥原似舅，子翬有後，姪乃從姑，賜以笑容，嘉鄒君之補過，克符喜相，祛熊子之多疑，梁文建白華之庵，隆將夢紅兒之授，志淳開梓，歎如響之應聲，道德夢蘭，幸改邪之歸正，慶綿綿之瓜瓞，頌徧荊衡，詠緝緝之螽斯，聲騰徽婺，更加樂善行慈，必獲光前裕後，故書經畫像，王文肅奕世簪纓，利物濟貧，徐文敬兩朝相國，獎張君之陰德，孫獲六龍，賜馮氏以瘦兒，子垂三組，絕好秀才，誕忠臣於嘉定，式佑上帝，降天妃於莆田，沈祖布金，孫曾蔚起，周姼樂善，福壽緜延，憐貧僧之焚指，子入詞林，拒乳婦之弄姿，族成蕃衍，音通梵國，遠稽晉代之尚書，銘著狼山，近紀勝朝之殿撰，存心仁孝，無子者終育賢孫，韶養廢殘，合天者必昌後代，尚祈飲水思源，祝永裔之信佛，儻或始勤終懈，當猛力以自新，此大士與樂者四也，更加下至此，頌兼得貴子，夫避凶趨吉，乃周易所屢言，而賜福消災，是菩薩之行願，銅山崩而洛鐘應，佛卽是心，陰德現而陽報來，理能成事，彼吉祥天女，能令念者遂心，堅牢地神，亦使有情安隱，況大士爲諸天奉行，萬神翊衛者乎，所求如意，無庸疑者，此及後段，總結救苦與樂，惟是弊衣糞掃，爲除貧子之驚惶，黃葉楊枝，但止小兒之啼泣，凡茲世諦浮華，難入道流慧眼，蓋白駒過隙，須富貴以何時，黃土長埋，問妻孥之安用，况肥膿甘脆，藥號腐腸，皓齒蛾眉，斧稱伐性，乃爲兒孫作牛馬，鼻被人牽，嗜錢癖入膏肓，心爲形役，旣爲衆怨所叢，又作入道之障，瀕死不悟，眞覺可憐，不知患得患失，欲貴者翻覺苦多，負我負人，多男者原由業重，是以釋迦修道，棄國捐王，大士濟人，鬻妻賣子，正以斷絕愛根，乃得入預道品也，至於身則四大假合，何處堅牢，九孔常流，徒增臭穢，縱得百年壽考，終如處繭之蠶，卽論千歲仙人，仍是守屍之鬼，長囚胎獄，永錮形山，是大患之所存，非智人所當樂也，故三多而陳華祝，有帝堯謝絕之辭，五福而殿考終，是箕子無常之感，凡在癡迷，速宜猛省，墮井甘蜜，休同桀紂善忘，棄金擔麻，免笑婆羅不敏，况乎不修淨土，何有長生，未讀華嚴，安知富貴，此所以繼救苦與樂之文，而陳弘法度生之事也，此以大士悲願，實欲一切衆生，無不成佛，其救苦者，無非如永嘉所願，無病苦，無貧苦，不受難事，不被魔惱，俾得近明師，修梵行，專心定慧，囘向菩提而已，其與樂者，無非以欲鉤牽，令入佛智而已，若專以此爲目的，則辜負大士入濁世之本懷矣，故一一抹殺，令生向道之心，單行本卷二至此終，四弘法，內分六段，一應化，二說法，三錫嗣，四護法，五牖慧，六證果，曰應化，則有傳佛心於熊耳，禪開五葉之華，示兒泣於鷹巢，靈顯兩朝之迹，括里沙彌，稱名解脫，泗州大士，具足神通，金沙灘上，妙女傳經，忠孝祠前，道人授卷，道行洱海，爭傳七化之形，居寄潮音，爰作二士之傳，薙度曇藏，知入道之堪嘉，敎授普明，信度生之宜廣，佑孝親之施氏，兩來妙海宮中，慰尋母之吳君，三現大庾嶺畔，三年常喚，竟令宿業潛消，半卷偶持，直使亡親得度，簪花老婆，導帝行施，碧眼胡衲，戒王弭兵，駕雲而逝，曾欽花子之名，斬首無傷，再挽緇流之劫，餉短姑於海上，境不礙心，宿孝子於山頭，親原是佛，下至爲超鬼趣，尚彰焦面之身，欲度微蟲，特示妙香之口，是皆以同類之形，作共居之化，此大士弘法者一也，曰說法，則有頂摩慧日，勸念洪名，面責婆羅，毋求王位，指示靈照，淨土非遙，訓誨百娘，西方應禮，奉大明呪經，須知重大，誦金剛般若，務要虔誠，燒香祈福，字紙無捐，誠謹持經，穢柴當禁，諭江寧之呂叟，爲善必獲禎祥，歎錢塘之屠公，過刻殊傷仁厚，持經必跪，常殷恭敬之心，戒殺得生，廣布慈悲之化，世風日下，鬼神伺察加嚴，送心到西，菩提自然不退，蓋娑婆國土，以聲論而得宣明，愚昧羣生，雖現身不知說法，故或定中親授，或夢裏相傳，一歷耳根，便含道種，他若元謨就戮，十句經傳，敬德將刑，高王靈著，山東御史，呪述白衣，燕邸王妃，經稱夢授，載之𥳑編，應如桴鼓，固匪魔民符讖，妄敢攀援，亦非靈鬼乩壇，所能假託，此大士弘法者二也，他若下至此一段，乃帶頌世俗經，曰錫嗣，則有菩薩萬迴，名題佛柱，台宗遵式，夢授明珠，老僧託宿，有述古之念常，明星入懷，得宏戒之慈藏，螺溪尊者，傳以繼忠，魚籃老嫗，送來源正，恪恭受像，璧峯誠智慧之男，宴坐作觀，國寶正太師之位，聖達奇相不倫，靜之骨觀明淨，求從塔寺，大覺不昧其師承，夢燭神光，道丕盡孝於父母，大通賜號，博極羣書，開詗行慈，幷遺生命，授來珠貫，得圓諦之雪窗，吞以金光，有碎虛之疏石，名馳觀幻，曾任太史之官，統紀繹堂，克紹嬰兒之行，仰僧家之北斗，名著憨山，作苦海之南鍼，道崇藕益，瞽庵則雲中現相，顓愚則夢裏投懷，耶溪稱師子之兒，寄禪等穆公之兆，人見輝騰僧史，喜龍象之蔚興，庸知賜以法嗣，受靈山之付囑，此大士弘法者三也，曰護法，則有位紹戒日，爲印度之明王，身留辯僧，偕修羅而長住，求通華語，竟更跋陀之頭，爲變秦音，卽換知玄之舌，握刀天將，囑道冏以受香，執戟神人，警慈恩之行路，法橋祈報，響遏行雲，淨意感恩，心知陰相，周理無蹇澀譏評，董伽省本來面目，吞來硃顆，等道家服餌之仙，呪破石屏，作佛法干城之選，起徵發願，道源夢供經文，元履炷香，冒公卽遺善本，巖石現乎呪文，竹里傳來印訣，連稱菩薩，啓總鎭之奏聞，夢到補陀，堅孝宗之信仰，入荊王之夢，乞補衣裳，登儼齋之門，願新相好，彥琮有授盌之兆，覺範歎墮像之靈，夢警而返金軀，杵擊而完寶石，賣紙忽驚斷截，易釜更索償還，素屏岑寂，代除阿秀之兇，古廟塵封，託救萬藍之厄，施金反噬，現白衣而解圍，附載遭沈，引明燈而施救，道憲水中，捧來菩薩，維新足下，托以蓮華，垂失衣鉢，道汪以雲霧生全，投入蒸籠，元禮得僧人挽救，關帝有禁葷之諭，遊魂避護戒之神，舉元坦而夢牛，記元達之賜紫，湛修授呪，地無猛虎之殃，貞辯安禪，心絕天魔之侮，朱君感舊，繡像歸來，張氏破齋，畫幀燬去，萬壽樓上，定八卦之陰陽，孝感程門，示一年之休咎，花雲供奉，命授餓夫之飧，棲霞絕糧，囑贈高僧之米，勖僧端之淨念，出閔預於淫窩，更若無竭求經，獅爲護衞，元康得慧，鹿任乘騎，善覺持名，道高伏虎，法洪犯禁，哀感乘牛，白雀寺前，麞來作禮，蓮華庵畔，鯉亦賀辰，宿山而鸚鵡翔空，奪經則巨魚阻道，御庖雞卵，曾聞呼籲之聲，金殿雪娘，亦切皈依之願，雖云物各有靈，實乃佛無不覆，更若下至此一段，乃頌感物，至於毀像而被漂焚，鎔身必墮地獄，易石招來苦果，焚經陷入畜生，盜金作狂犬之狺，出殿遇毒蛇之囓，果報昭然，不忍盡述，是非如來作煩惱因緣，乃欲闡提得安住正法耳，此大士弘法者四也，至於下至此一段，乃帶頌懲惡，曰牖慧，則有善女稱觀音之號，得瞻我佛眞身，義寂登文殊之臺，忽與大士同體，劈胸現首，照慧目以光明，破膈易心，啓彥倫之妙悟，修幽溪之懺法，看雲頓悟無生，指道子之畫圖，警玄莫疑有相，保恭受學，以頃刻爲長時，法京更名，頓照了乎三世，元康求智，得宗說之咸通，漸源聞經，識死生之不道，三敲鼎蓋，妙智現前，偶觸窗櫺，圓聞可悟，黑風吹舫，瞋心之起無端，火筯敲柴，聞性本來非縛，十二面向甚處去，未許轉身，三二相雖好弗歆，恐行邪道，歸宗彈指，是否還聞，仁岳修觀，恍如夢覺，夜摸枕子，徧身何似通身，手捻數珠，求人不如求己，蝦蟆蚯蚓，助汝發機，餬餅饅頭，令人深省，重喜自縫敗衲，頓獲辯才，慧才得被袈裟，立時徹悟，分之手眼，梵庵卽獲清涼，不轉意根，憨山忽忘身世，海寧不學，自解吟詩，谷聲誦經，恍如宿習，灌琉璃之瓶水，子英得法圓通，遺古木之香鑪，攝庵發明心地，持刀解剖，獨冠沾換骨之恩，戴像經行，雲谷悟唯心之旨，捨身海上，行童竟悉梵音，滌垢河濱，元初急尋歸路，摩雪關之頂，禪淨兼修，拊大雲之身，因緣夙具，外此身摩王子，大啓文思，目洗瑩師，忽明地理，蓋菩薩具萬善莊嚴，故衆生得隨機獲益，此大士弘法者五也，曰證果，則有優波繫念，見菩薩而證無生，澄照蒙衣，得天人以爲侍衞，許生兜率，慈恩臂掛花鬘，隱處賀蘭，無漏身成金色，利賓宿繭，遺像垂靈，妙嚴拜磚，芳蹤炳異，無畏受摩頂之記，廣著神通，文捷轉如意之輪，亦多奇迹，坐忘溪漲，璧峯得生佛之名，呪退海潮，弘濟顯慈心之定，廣恩食果，牛受戒而雞啄香，玄朗知津，鳥聽經而猿捧鉢，經持一卷，慧恭誠福德難量，呪誦三年，澍庵超人天之表，僧實救講堂之摧折，智顯息川原之戰爭，觀音寺明呪效彰，聖壽院大悲名著，稱名不息，潛子道著鐔津，持呪無停，秀恆位登羅漢，小姍夢召，白華紫竹之閒，靈睿往生，海國光山之地，此皆信心滿足，宿植深因，故蒙佛力潛加，漸臻聖果，此大士弘法者六也，然而乍開慧眼，難禁隔陰之昏，縱得神通，未免出胎之昧，故雲門曾作國王，草堂復爲宰相，五祖淪於學士，大成轉作殿元，高談出世，依舊輪迴，故盡富羅而作骨，未踰一劫之多，截草木以爲籌，難罄受身之數，甚至誤下轉語，墮入野狐，偶動邪心，淪於地獄，從此視人天爲客舍，以惡道作常家，七佛以來，猶爲蟻子，八萬劫後，未脫鴿身，涅槃云，一失人身，難可追復，言念及此，悲痛奚如，此段以下頌弘法證果之結歸，○共四段，○此一段承上文，言修行人，或參禪雖得智慧，而未斷見思，或誦經呪雖得神通，而未證羅漢者，難出輪迴，不出輪迴，易於墮落，實大士發心取淨，度人生淨之根由，縱使得保本來面目，不昧夙世熏修，而斷見惑如斷四十里之流，證不退須經一萬劫之久，夫多聞慶喜，尚有淫魔，神通目連，難逃殺業，萬年勸化，須菩提墮入毒龍，多劫修行，舍利弗退於乞眼，大集經云，末法億億人修行，罕一得道，豈虛言哉，此段言縱不失人身，決難登不退，找足上文之義，勸人求生淨土，蓋處五濁惡世，不離八苦煎心，韶華易逝，每傷壯不如人，餬口維艱，又有飢來驅我，漫漫長夜，旣佛道之難聞，藐藐微躬，復病魔之肆虐，發心出世，必交謫於室人，訪道參禪，每盲引於惡友，不有徑路修行，安免火宅長住耶，必也壽命無量，離老大之傷悲，衣食自然，免往來之熙壤，法音流布，常宣木鐸之聲，相好莊嚴，同具金剛之體，不聞環釧，犯斷染汙，常在鈞陶，會皆上善，永離造惡之因，自獲證眞之果，然則不歸淨土，而奚歸乎，此以娑婆之苦，安養之樂，兩兩對照，動人欣厭之心，楊次公云，愛不重，不生娑婆，念不一，不生極樂，厭濁，實斷愛之根本，欣淨，乃一念之方便也，況安樂無踰於生淨，而𥳑易莫過於持名，旣不擇乎智愚，更無拘乎久暫，一念相應，隨願往生，以帶業之凡夫，得橫超於聖位，誠如來之勝異方便，大士之徹骨慈悲也，故現居此界，自甘塵土坌身，攝受衆生，願放屠刀成佛，爰舉先正之典型，庸作後生之軌範，六門順敍，實互攝而靡遺，一路涅槃，願未來之無惑耳，此承上文而頌念佛法門，至簡易，亦至圓頓，故大士塵剎現身，無非攝念佛人，生於淨土耳，後二聯，爲攝生六門之總冒，六門之前三爲因，後三爲果，而因必有果，果必有因，實不可劃分，但行文必有次序，故順列之，特以互攝靡遺句點醒焉，五攝生，內分六門，初至誠，二深信，三發願，四得驗，五接引，六瑞應，前三，本觀經，而唐譯起信論之正直心，深重心，大悲心，與此正同，曰至誠，則有大悲習定，法宗九載輸誠，苦行焚修，明證三年不寐，齒延精進，聽夢誦之琅琅，元禮正觀，泯玄功之汩汩，孫良廿載，日課佛以萬聲，思照卅年，常繫念於三聖，左伸造像，夢感偉人，宋滿設齋，空騰化佛，禮佛百萬餘拜，從雅心殷，刺血二十七年，祖南骨立，吳君然臂，作四字之求生，柳氏割肱，得三業之清淨，發心然指，頓空萬鎰之身，畫像寫經，竟枯坦如之血，弘道六時，想成淨境，一心百叩，終現祥光，誠心懺悔，妙德唯流淚無言，設像作觀，印婦乃絕粒以待，血畫千片，貞女寶池化生，飲水四旬，朱氏金蓮託質，歎姜思之精進，早斷恩情，讚廣洲之書持，更敦孝弟，是皆聞名悲喜，有豎毛出淚之誠，誓度死生，懷履薄臨深之懼，旣行止之勿違，自功德之無量，永無曲相，上同如來之出離，死盡偷心，故得菩薩之接引，此大士攝生者一也，曰深信，則有同住實際，慈雲請佛證明，十念功成，明瞻不愁遲暮，疾蠲蒙潤，專修三昧之王，辯賜永明，決定萬人之去，慧亨作偈，持定生之決心，用欽示人，極出家之能事，念佛不惜身命，孺子可嘉，淨土只在堂邊，翁兒堪覩，看孺人之手段，撒手便行，除弟子之疑懷，坦胸以驗，節婦愈疾而益虔，盲母得明而不輟，茂師定四更歸去，善女決重九當行，苦海顧妻，喜三日之能出，病身王女，先一月而來迎，鴈過影沈，往原非往，神遊光照，生則定生，蓋由淨念相繼，絕無閒斷之時，故能劫火洞然，直達莊嚴之域，更有慧延求示，感大師之西來，張婦懷疑，指家人之生處，不惟自信於生前，更且誨人於身後，至若造罪雄俊，竟得寶臺，事酒惟恭，更來伎樂，雖非醜婦所能效矉，益見信心之能作佛，故大悲經云，惟除疑者，隨願往生，此大士攝生者二也，曰發願，則有名高蓮社，隨初祖者百廿三人，院記報恩，學彌陀之四十八願，頂摩自覺，利物爲先，水灑願登，誨人不倦，兆榮化衆，罄家產而售棺，法雲奉親，邀佛光之照室，繡成經像，如一廣利羣生，空現舟車，陸氏普度物命，此皆修行功德，不貪著於自身，隨順菩提，必攝取乎大衆，具此廣大心願，是眞供養如來，此以上頌大願度生，至於道昂志決，不隨兜率來迎，懷玉品高，更卻銀臺接引，像繪惟岸，任憑童子之隨，經寫善榮，卒赴宣公之約，瑩珂痛悔，得濁世之早離，明證加勤，喜紅塵之不到，顯超弟子，懇留十有五年，春華友人，訣別再遲兩日，辯才焚指，應念得覩光明，芳果折枝，七日更敎鮮翠，餘杭張老，夫婦偕行，汶州沙彌，長幼共化，爲孫忠而久駐，孺子齊瞻，許姚氏以少留，范婆並見，沈妻祝願，現佛像之莊嚴，王女孝心，消母身之臭穢，莫不有求必應，如願相償，夫像前戲祝，終得爲威武之將軍，況心出至誠，何慮無蓮華之父母，此大士攝生者三也，至於下至此一段，乃頌有願必果，曰得驗，則有三瞻聖相，神運標名，同聽法華，靈山未散，蓮臺行樹，輝映慧成，天冠寶瓶，光昭法智，啓芳圓果，同爲蓮沼之遊，眞清慧才，並受戒香之記，精進菩薩，地再現乎琉璃，五會法師，身兩登於金窟，邦華榮祖，置身常在光明，睎湛憨山，隨意得瞻相好，慈雲元淨，迸舍利於眉閒，大善行童，吞數珠於口內，華授陶氏，佛立經函，庚夢周妻，蓮開煙蕊，誠感悟通之夢，雲湧舟來，欣看妙圓之燈，佛臨葉上，浩象入定，舟泛蓮池，楚石安禪，心冥佛境，侍女刻苦，忽成天眼之通，邵媼精誠，亦覩西方之勝，唐公窗外，佛坐神山，廉氏樓中，像生舍利，是蓋淨心功極，已漸破乎色陰，凝想日深，故得化成善境也，顧或謂三心圓發，卽一念橫超，旣自信其往生，更何求乎近驗，得毋信自性之不眞，取如來以求實乎，不知天如求驗，實駑駘之警鞭，法照示人，亦見聞之毒鼓，不作聖解，無患魔邪，況此爲欣厭之想成，亦卽是接引之公據，此大士攝生者四也，曰接引，則有徹悟稱名，遞見一分之相好，嘉禕作禮，雙瞻千丈之金身，佛迎僧衒，授導師之香衣，僧引彥通，登毘盧之樓閣，物如滿月，示接引於劉君，粒計數珠，指歸期於李母，慧命同瞻乎三聖，有基示夢於衆人，了然時至，示以雙龍，法喜神呵，免償一雉，盛媼鄭氏，並賜金臺，仲閔槐庭，各登銀座，實修造像，卽現千眼之身，佛琦聞香，更見雙童之侍，了義思贊，光騰金寶之臺，鍾氏薛妻，目眩蓮華之色，法琳見聖賢咸集，刳心知感應道交，孟嫗現振錫之沙門，張婦見手招之和尚，倪子買蔬不及，周君絕葷而行，善益覩淨室光明，王氏歎眞身高大，顧來法信，稽首欣衆聖咸迎，偕去廣潭，屈指示三果克證，靜文誨婦，好相見於西方，胡闉待僧，勞久臨之菩薩，安人得現身示夢，信女則合掌稱名，迎陶善於蓮華，接午亭於淨土，蓋彌陀願海，偕大衆以現前，菩薩呪心，作比丘而慰喻，但貴心能正念，莫愁佛不來迎，此大士攝生者五也，曰瑞應，則有兜率石城，金彌大地，曹溪蓮寺，光耀中天，祖南靈照，舍利迸流，仁岳大行，色身不壞，護呂君而念佛，室滿蓮香，幸金奭之改漁，空盈天樂，赤雲垂布，導思義之往生，華蓋莊嚴，欣虔公之預覩，白衣瓔珞，誌西登百寶之船，紫色光明，常智燦蓮華之焰，善月几呈蓮萼，影像不磨，大圩室產靈芝，紅黃爭耀，萬宗衣燼，驚聖相之分明，節婦裙汙，開芙蕖之燦爛，貧婆化櫬，金輝三聖之身，徐氏焚衣，燄絢五蓮之彩，張妻汝婉，香溢栴檀，王女黃姑，灰生菡萏，何公見幡蓋紛紜，裴女慶天華飛舞，楊媼現檀香繚繞，嚴妻瞻顏色鮮紅，淨衣受賜，敬聽蓮祖之經，裙幅生輝，妙勝僧繇之筆，耀華雲之色，一寺咸驚，放白毫之光，千燈普照，蓋六字洪名，本饒福德，而一心不亂，卽具莊嚴，法流相接，海印發光，菩薩以歷劫修來，衆生得一時具足，此大士攝生者六也，此後華開見佛，慶游子之來歸，光照利生，聽大士之說法，光明無量，得瞻自性彌陀，究竟如虛，實證唯心淨土，化身無數，智力徧於十方，補處一生，大願成於俄頃，凡此學者之功能，莫非菩薩之賜與，衆生界盡，同歸樂國逍遙，菩薩名消，始是悲心圓滿，故窮辯才之天女，莫讚洪恩，寫經典若須彌，難揚聖德，特體慈懷，廣宣正法，以衆生之迴向，報大德以涓埃，讚歎已窮，伽陀繼作，此一段總結攝生六門，幷總頌大士慈深恩厚，頌無可頌，報無可報，引起後段頌辭，仍以勸化衆生爲主，三結勸囘向，內分三段，初段六偈，取法華一喻，總結正頌文，中十偈，以大悲呪經十心，勸進行者，後一偈，三囘向，圓通大士，功德巍巍，久輔壽佛，乃號大悲，諦思諦審，所悲伊誰，心摧膽裂，悔莫能追，法華有言，稚子遁逃，父憐追喚，怨咨而號，譬日初出，高山先昭，此結正頌第一大段，大士歷劫說法度生，我輩今尚未悟，更著垢衣，潛操糞器，入俗度生，白華託寄，得近其子，應現同事，此結正頌第二大段示現文，救苦與樂，須給頻頻，如父如兒，情均天倫，猶在本處，未脫苦輪，此結救苦與樂文，得窺佛藏，財寶充牣，不餐王饍，終爲道殣，此念佛門，易行難信，此結弘法文，不念佛者，雖有禪定感通，亦不易了脫，大志成就，佛道擔任，了知淨土，不離己心，是謂寶藏，自然來臨，此結攝生文，旣已欣淨，卽應厭濁，廣拔衆苦，非貪自樂，大士十心，克登妙覺，首大慈悲，衆生當學，衆生佛性，具足萬能，在凡不減，在聖不增，大士造詣，我亦克承，此平等心，大而非矜，一切有爲，夢幻泡影，蜉蝣之身，桑榆之景，速會無爲，時時自省，威勢必失，親屬終離，吁嗟愛根，永矢弗遺，哀哀三界，一愛羈縻，誰無染著，天人之師，精神離形，骸骨反根，四大離散，我尚何存，空觀破執，解脫之原，雖觀諸佛，及衆生空，禮拜供養，必敬必隆，像眞一致，畏愛攸同，佛從敬起，毋懈初衷，芸芸衆生，未來之佛，父母師長，頭出頭沒，涸轍呼援，聲嘶力竭，云何相煎，食肉剔骨，此卑下心，慎毋踰越，三業清淨，一心嚮往，斷雜亂思，離見取想，卽敎卽禪，法門無兩，導祖專修，高山景仰，爲菩提道，求生淨土，得覲如來，更親左輔，徑登佛乘，長餐法乳，大菩提心，光圓照普，大士本迹，於以昭垂，末劫修途，直指無歧，斯文功德，唯佛證知，普皆迴向，同證菩提，上四句，總結全頌，次二句，求佛證明，末二句，卽三迴向，單行本卷三至此終，卷四經證未錄，若欲詳知，請閱單行本，購處，見本卷一頁小註，民國十五年秋，武昌被圍四十餘日，時余家老幼二十餘人，無計出險，食糧垂盡，槍礟之聲，又震耳欲聾，人人以淚洗面，忽憶前任汝南道時，曾得中央刻經院印送之觀音靈異紀一冊，亟檢出，其中經呪，不易卒讀，乃擇最易持誦之白衣大士神呪，令合家諷誦，晝夜不輟，並發願印送萬本，三數日後，覺精神疲倦異常，羣思入睡，旋竟酣然高臥，一事不知，及醒，則城破已久，秩序早安，左右鄰居，被劫一空，遭饑餓驚恐，及奸淫槍殺而死者，不知凡幾，而余家獨以熟睡，一無驚恐，亦未受有損失，斯誠大士尋聲救苦，悲憫衆生之靈應也，謹出淨資一千八百元，印贈萬本，以廣流傳，武昌許靄人謹記，民國十六年，奉軍圍攻涿縣百日之久，城內礟彈如雨，房屋無一全者，只西北隅，方圓三十餘戶，安然無恙，蓋其處有一小廟，內供觀音大士，附近居民常往頂禮，故全城遭難，此處獨免，戴聯青記，形勝門第二內分山，峯，嶺，巖，石，門，洞，沙，隩，灣，㵎，泉，潭，井，池，境，及附錄等子目，一念無明，世界於焉相續，四大假合，山河等於空花，故濁世不礙乎寂光，金地或見爲瓦礫，大士隨順衆生，穢土忽現淨境，山成几寶，燦若錦屏，石是金剛，光如雪浪，爇光明之炬，地映金沙，潤福德之芽，泉流玉㵎，善財龍女，洞裏誦經，正趣達摩，峯前聽法，信乎山多聖賢，萃聚靈秀也，志形勝，山普陀洛迦，爲全山之總名，內另分十六小山名，在浙江定海縣治東百里許海中，爲華嚴經善財第二十八參觀世音菩薩說法處，傳記稱南海，東大洋海西，紫竹栴檀林者，是也，山境，東盡青鼓壘，西盡風洞嘴，南盡短姑道頭，北盡伏龍山，縱橫各十里許，周遭屈曲，則有百里，唐以前，僅傳梅子眞，葛稚川之寄隱，自宣宗大中間，天竺僧來，卽洞中燔盡十指，親覩觀音與說妙法，授以七色寶石，而靈迹始著，自後梁貞明二年，建不肯去院，而法址始開，自宋神宗元豐三年，敕建寶陀寺，而香灺始盛，自高宗紹興元年，眞歇建海岸孤絕處，易律爲禪，海山業漁七百餘戶，聞敎音，俱棄去，而淨土始成，厥後歷元，明，清三朝，雖閒有興廢，詳梵剎普濟寺下，而地孤懸海，境杳隔俗，凝山海清迥之氣，資緇素禪定之緣，宜其歷劫常然，莊嚴法相，陶鑄衲子，爲震旦第一絕勝道場也，盛熙明普陀洛迦山傳，大德昌國州志，舊志，，合篡，○灺，音謝，燭燼也，按，普陀洛迦，梵語也，有作補陀洛迦，補陁洛伽，補怛洛伽，補陀羅伽者，當爲翻譯梵語之異文，在華言，爲小白華，蘇東坡詩，蘭山搖動秀山舞，小白桃花半吞吐，桃花，爲桃花山，小白，當卽指小白華言也，清康熙普濟寺御碑文，補陀羅迦有三，一居厄納忒黑，一居忒白忒，一居南海，卽是山，以是推之，玄奘西域記，言南印度瀕海，有布呾落迦山，頂有池，池側有石天宮，觀自在菩薩往來遊舍，布呾落迦，疑亦爲普陀洛迦譯文之異，而朱緒曾昌國典詠，據此謂南印度之布呾落迦，乃佛書所指，普陀洛迦之在定海者，乃近似得名，夫以傳記稱普陀洛迦爲南海，印度屬南，朱說似近之，又稱普陀洛迦爲東洋海，定海屬東，是山之普陀，當非盡出附會，況小白華樹，又徧滿山中也，惟普陀洛迦，爲一山名，或單稱普陀，單稱洛迦者，省語也，今俗稱是山爲普陀，而以距東南二十餘里，懸峙海中之小山爲洛伽，詢之僧衆，以彼山亦有聖迹，故稱是山爲普陀，彼爲洛伽，然信如所言，亦應稱爲小普陀洛迦，而舊志以彼山爲小洛迦，就省文言，說尚可通，康熙定海縣志云，普陀山，在東海洋中，孤山獨峙，又云，大小洛伽山，與普陀接近，旣別普陀於洛伽之外，又分洛伽爲大小二山，實爲誤加一大字，以致詞與事悖，至寶慶，成化兩四明志，大德昌國州志，並云普陀，一名梅岑山，倂稱寶陀禪寺在梅岑，夫梅岑，因子眞煉丹得名，爲一人一地事，殊不足槪稱全山，參後梅岑峯下，在潮音洞上，梁不肯去觀音院建此，按大德志云，張氏捨所居雙峯山，卓庵奉之，俗呼爲不肯去觀音院，是雙峯爲佛選名山之山，舊志俱失載，裘志附見古蹟云，洞口無所謂雙峯山者，爲代久名易，然潮音洞，本無甚高山峯，易名之說，恐亦未然，是蓋依海而觀，以立此名，稱雙峯山，亦名白華頂，菩薩頂，居四山之中，高百十六丈有奇，俯睇光熙，妙應諸峯，纍纍如杯瓢覆積水上，巔圓而平，廣約二十餘畝，舊有石亭，供石佛其中，近又建塔然燈，爲行舟指南，雙峯疊峙，亦稱大小雪浪，在佛頂山右，上多白石，輝映林木，如積雪，如湧浪，因名，在佛頂山左，爲法雨寺主山，環若列屏，林木青碧，加以白葩丹蕊，開放四時，揜映如錦，因名，在飛沙隩右，卽功德嶺，下有洞，卽蓮臺洞，一名青鼓壘，爲普陀東盡境，初與普陀有潮汐之隔，自飛沙成隩，遂合爲一，在佛頂山後，自北亙西，其地最廣，中多溪㵎，舊稱山上多產茶茗，僧於雨前採摘供用，可治肺癰血痢，又有山茶花樹，高數丈，冬春之交，丹葩被谷，若珊瑚林，一名龍頭山，爲普陀北盡境，與茶山相接，蜿蜒如游龍出海，小山洞在東北海中乃其珠，登白華頂望之，儼如攫然，在東北茶山盡處，山之以庵得名者，在普濟寺南，高，遜諸峯，體，莊嚴圓淨而少石，爲寺之案山，按，以上爲普陀支山之著稱者，正南懸島，潮落始通，俗名楊梅跳，爲普陀南盡處，舊無梵宇，自清初，普濟寺住持通旭增創，名南天門，在潮音洞右，登此以眺四望，故名，眺，或訛作跳，殊非，在潮音洞東，在西南境，六阜聯並，中各有嶠，故名，在北境八仙巖後，兩小山參差並出，故名，在正西，舊志，按，舊志又云，亦茶山之麓也，然茶山在東北，此在正西，何可爲麓，不敢盲從，按，以上爲普陀四至之小山，在佛頂山左，一名石蓮花，又名石屋，望之峯石聳秀，在東天門上，本名白衣峯，明僧大智改今名，奇石蹲踞如獅，雄特可畏，在朝陽嶺北，在朝陽嶺東，翔舞如鳳，因名，在雪浪山右，一名清涼岡，崇岡逶迤，迭起三峯，東峯，高與雪浪將埒，面臨東洋，其下爲千步沙，背爲圓通嶺，稍伏爲煙墩峯，舊設斥堠處也，南折則爲觀音峯一帶南山矣，在象王峯後，頂有若石塔者三，爲古烽火臺遺迹，中空外圓，旁有洞門，二臺尚完好，一半燬矣，在几寶嶺上，相傳羽客煉丹於此，在踞獅峯西，在普濟寺後山之左，鉅石隆起，高五丈，周百丈，平巔，豐下，狀如覆蓮，東偏之石，惟此峯爲高，西則達摩，隱相望也，在普濟寺後，爲寺主山，三石嵯峨並立，東峯倍高，約二丈，昂頭尖喙，狀如定鳥，故名，舊志，○裘志注云，鷲鳥，梵名耆闍，西域記，耆闍崛山，山是青石，頭似鷲鳥，阿育王使人鑿石，假安兩翼兩腳，琢治其身，遠望若鷲鳥形，故曰靈鷲山，磨亦作摩，在靈鷲峯右，大石矗峙十餘丈，銳首豐背，膚離中合，遠望之，如人荷物而立，面西將行也，其北面刻趙孟頫題瀛洲界石四字，西面刻羅漢石三字，姓名漫滅不可辨，在西天門下，在塔子峯西，在達摩峯右，南山最高處，林石幽秀，相傳漢梅子眞隱修於此，按，朱緒曾云，普陀，梅岑，洛迦本一山，後人以南峯最高處，名梅岑，然梅岑，旣名爲峯，自不足以槪全山，況普陀洛迦，在佛書以四字爲一山名，後人或單稱普陀，單稱洛迦，因其稱謂之便，是則普陀洛迦，乃全山之總名，梅岑，乃一峯之別號耳，在梵山右，向離於寺爲未方兀峙，巔平正，如覆釜盂而稍長，白石磷磷，如嵌珠璧，普濟寺外之山，亙西南而瀕海者，皆此峯之支屬，舊稱玉趣，住持通旭，以此地爲大士說法道場，善財二十八參中，正趣菩薩從他方來，示現說法，經載甚明，故改爲正趣焉，在正趣峯右，經言，觀自在菩薩，與諸大菩薩，圍繞說法，天雨曼陀羅華，因名，亦名天柱峯，在梅岑右，石甚聳拔，廣崖鉅壁，展列如屏，冥濛杳靄閒，恍若安期羨門，鸞驂鶴馭來遊也，在金剛窟上，一云正趣峯西，在東南境，爲普濟寺之青龍山，石磊落，如珍寶委積几上，故名，在正趣峯下，一在清涼岡下，一在金沙南，在東天門左，在大六嶠，在小六嶠，在法雨寺東，在青鼓壘北，在白華頂下，卽功德嶺，在錦屏山東，在茶山東，在佛頂山，亦名香雲路，在青鼓山西，白石玲瓏似玉，異於他峯，在茶山前，在圓通巖西，亦名西方境，明萬曆丁巳春，寧紹參將劉炳文，題中流砥柱四字，在金剛窟西，與巫山石相對，高十餘丈，下削上突，刻畫玲瓏，如雕鏤沈香木狀，中一石，嵌兩峯閒，從內視之欲墮，從外視之若合，巧奇絕倫，在梅岑山腰，磐陀石東，高三十丈，石紋如浪，睨之欲動，在西天門北，石險峻桀奡，或陵空孤峙，或參差排突，循行環視，無有隔礙，故題壁曰圓通境，在無畏石側，儼如狻猊，作跳躍之勢，在東天門上，數石倚湊，宛然生成，在几寶嶺上，在象巖上，馴耳趺踞，首目宛然，在靈鷲峯西，下瞰北海，自北亙南，長三四十丈，高二十丈，蜿蜒夭矯，俯首欲降，後山之巖，此爲最大，在雪浪山中，昂首銳喙，儼若蒼鷹飛集巖際，在几寶山，朝陽洞石之頂，一石馴伏如象，一石儼若獅踞，囘首相向，近觀愈肖，在觀音峯後，高者丈許，卑者數尺，伸如掌，長短如指，了了可數，在西天門左，峯巒雄疊中，一石威嚴如象，山之西境，兩石相累如盤，下石高身銳頂，上石豐面殺足，其頂足相累處，旁空中倚，亦有罅閒，睨之通明，面之豐，縱橫各十餘尺，平坦可容二，三十人，石旁雅俗題識甚多，緣梯而上，環眺山海，洋洋大觀，朝山婦女之登斯石者，又各選持制錢，磨擦石上，使發光，攜歸佩於小兒身上，爲壯膽之用，其或然歟，舊志，採訪，○殺，音晒，減削也，按，舊稱磐陀兩石相累處，可閒以綫，又稱形模不甚寬廣，及登陟甚衆，人不挨擠，石亦不覺其隘，此或偶現靈異，非常常如是也，又按舊志言，洛迦巖，峯，洞，窟皆石也，奇險幻詭，洞壑天然，大都危石若懸，庋石若舉，墮石若扶，崩石若斧，成形肖象，不一而足，此說爲近之，而王士禎池北偶談云，普陀巖石，有大士像，華鬟天然，竹林鸚哥，善財龍女之形，種種皆具，此殆指人所雕刻者而言，非天然生成之巖石也，總之，島石多劍削，而是山獨圓潤，島石多險惡，而是山又柔善，磐陀，紫竹兩石，尤爲奇特，李黼堂言，天台雄勝，雁蕩奇勝，普陀幽勝，在磐陀石東，相距百步，高若相望，大士說法處，亦可登，在磐陀石西，參差矗立，若聽法者，故數雖未必符，而以經所云者名之，在磐陀石西，一蹲石頂，一緣石直上，昂首延頸，筋膜盡露，眞稱奇肖，在錦屏山中，一石如柱，屹立空際，在雪浪山巔，亂石排空，懸崖百仞，偃仰攲伏，不可名狀，在西茶山上，兩石，上如攲鐘，下如累碁，峻險怪特，危而不墜，上石有雲扶二字，題者莫詳，下石有海天佛國四字，明雲閒侯繼高題，在金剛峯側，巫山，蓋狀其高，怪石嵯峨，劈一爲二，亦巨靈五丁之所幻也，在西天門右，兩石相距丈許，稍參差前後，而高廣相等，如析圭破璧之狀，故曰不二，今覆於圓通庵三層樓下，在不二石南，平廣近畝，儼如虎邱千人坐而稍仄斜，中載一石，頗似菱角橫陳其端，遠望之，宛如扁舟，在石浪巖側，參差對列，高十餘丈，形如仙掌，題有天設閑關四字，姓名無考，在普濟寺後之西，巫山石下，高丈許，頂半凹半突，如倒牙，又如幞頭，在觀音洞側，白石竦竚，圓首，細頸而短身，酷似鸚鵡，因名，在飛沙隩西，功德嶺東盡處，陂麓閒，有石鋪三四十丈，平無孔突，色如水墨渲染，其光油然，若展綃縠，在大雪浪山中，在摩尼洞西，義未詳，在磐陀石東南，高八丈，周廣二十丈，孤峙平巖，旁懸中湊，撼之則動，若點頭然，與說法臺石相望，故名，在普濟寺東，高五六丈，三面方廣如佛座，西稍窪狹，旁有二石，高不及半，一如挂衣，一如覆釜，皆斷崖懸壁，不可登陟，遊人鉅公，勒名其上，題曰三一巖，曰空有境，曰海天春曉，聯曰寰區照瑞相，剎海徧潮音，在龍巖西，修丈許，廣半之，張頤趺足，狀類蝦蟆，因名，在圓通巖後，在普濟寺後灣，眞歇庵廢址，石以僧名者，去虎巖咫尺，不高而狀特奇，中孔突，宛如靈芝，在葛洪井西，高三丈，頭如大鳥，北向，會稽陶望齡，題曰鷲嶺慈雲，在佛手巖南，磊磊然若疊也，在南天門崖石上，體圓而高，狀若窴鼖，撼之，應空作響，逢逢然如撾鼓，在紫竹林，俯拾卽是，剖之白質黑章，紋皆作竹形，枝葉宛然，惜質麤不宜文玩，按舊志言，唯潮音洞南天門爲然，餘處亦或有之，但不如潮音洞是石悉蘊此形也，在息耒院西麓，壁立空中，高廣百尺，厚不及丈，上有小峯十餘，下作三足，如乳如杵，俱有渦以承之，若趺坐然，舊鐫翠屏二字，清邑人曹偉皆，以其石色深紺，易是名，在南天門大殿左旁，緣梯而上，其石有目蓄水，有鼻泛沫，下通泉源，水常不涸，石平可容眺望，惟四無遮闌，登臨時不免心悸，有二處，一在光熙峯右，高止丈許，門上之石，嵯岈嵌突，高踰三倍，一在虎巖側，卽法華洞之頂，突起兩巖如門，仰窺不甚崇，俯矚則巖窟杳深，林木虧蔽，惴惴恐墜也，在南山，清康熙閒，普濟寺住持通旭題名，正南有小橋通焉，亦有梵宇，殿右有大士墳，墳上建小龕，豎碑題字，大士遺蛻，豈尚在土中歟，入門有巨石矗立，總兵藍理題曰山海大觀，梁貞明二年，張氏捨宅，名不肯去觀音院，距今民國第一辛酉，千七年，作偈磨崖，借問觀世音，因何不肯去，爲度大中華，有緣來此處，在金剛窟西，兩石對峙，兀立高岡，中僅容一人，危石橫亙其上，額曰西天法界，人須傴僂得入，眞鬼工也，左右聳峭，題曰振衣濯足，又題曰同圓種智，姓名年月俱未詳，在普濟寺左，龍灣之麓，巖石叢起沙中，廣至畝許，齒齒然不可容足，從崖至洞腳，高數丈，通穴爲天窗，歧處如門戶，潮聲晝夜摐擊，遇風更聲若轟雷，吞吐倏忽，險怪萬狀，令觀者眩目震耳，悸魄驚魂，宋元時，叩求大士現身者，多在此洞，迨後多在梵音洞，亦或有投崖捨身者，有司以捨身有違我佛慈悲之旨，並於洞旁立石禁止之，在潮音洞右，亦神通顯現之地，巖有罅，峭峻而蹙狹，其中窈不可測，外有石壁立，珠泉噴滴不斷，號菩薩泉，人禱取之，以療目疾，按，各記載均稱善財洞，許，秦二志只標龍女洞，實一事也，然菩薩靈迹，隨人稱謂，固無所礙，今爲隨順兩種稱謂，故標爲善財龍女洞云，在几寶嶺，東天門下，洞凡數十處，方圓巨石，自相累架，有嵌空刻露，傴行可達者，有寬廣如室，中奉佛像者，有上豐下削，泉涓滴自石罅出，而下注爲池者，山中洞壑雖多，層複幽奇，惟此爲最，平曠處，多構茅篷，一篷一僧，日事焚誦，饒有靜棲之樂，在几寶嶺盡處，複道轉折，層梯而下，洞廣不踰丈，海濤時吼其下，晨間旭光常映其中，故觀旭者多登焉，在天篦石東，在大雪浪山中，在雪浪山腰，八卦石下，深廣三十丈，甲於諸洞，在後東天門左，不甚深廣，上刻寶塔七層，故名，在梅岑後，一說，石室之大者，當推是洞，香火亦稱盛，在功德嶺下，孤石橫峯，狀如片雲，下有洞，其巔平廣，可登眺東海，在青鼓壘，與潮音洞，東南相峙，爲靈壤之眉目，洞口峭壁危峻，高三四十丈，陡劈，兩崖如門，色青黝，距崖前數丈，架石甃臺，臺下屈曲通海，潮水激蕩，聽者悚慄，凡謁洞者，先至崖頂，紆迴隨磴而下，二三百級，始至臺上，得面崖禮佛求現，然禮者甚衆，而所現佛相，則言人人殊，卽一人亦常隨覩隨變，莫可名狀，清康熙三十八年，御書梵音洞額賜挂，五十五年，滇撫甘國璧，遣人齎金，俾法雨寺住持性統，在臺上架二層，上奉菩薩，下供人禮拜，雍正九年，又賜帑重建，在梵音洞西，石峻壑深，洞腳插海，人不可到，結茅石上者，架古木，庋蒲團，如鳥巢懸綴濤端，惴惴恐墜也，在茶山北盡處，在後山，有苦行僧仁光，蛻化而軀殼不壞，其徒泥漆裝金，供奉洞中，在梅岑庵，吳瞻泰題名，在伏龍山下海中，潮落可以直去，在白華頂望之，伏龍山如龍，小山如珠，肖極，遠望之，如貯石盆沼，玲瓏可愛，潮落時，由積沙中，約三百步卽到，沙間之石，白如蹲虎，青如伏牛，歷歷可數，登山之道，紆曲上坪，坪不廣，高數級，三面瀕大海，俱崇崖峭壁，鉅石累空，若委若墜，最高一石，有穴，名小山洞，洞下有石，石中又有洞，如層臺複室，危不可到，從石峻處，俯瞰洞根，深數十仞，潮水或不能至也，石罅古木嵌生，山茶，冬青，黃楊，沙棠之屬，百數十本，丹茶尤多，大者一二百年物，鬱葱虧蔽，遠波漏光，怒濤騰雪，蔭木坐石，迥非人世，覺從前經歷洞府，尚塵囂矣，其山有二茅篷，一名小山洞，非潮退盡，不能往來，洵屬靜境，然人心不古，近來每有暴客，搶劫斗粟尺布，或至拷打以索金錢，孤僻住靜，亦甚危險，在龍灣西，路皆黃沙，不著寸土，長數里許，日光照耀，炫成金色，卽經言金沙布地處也，在几寶嶺北，循山爲玉堂街，沿海爲千步沙，自几寶嶺至法雨寺東，長約三里許，沙色如金，略不沾滯，寬坦輭美，又如鋪茵，潮聲晝夜拍岸，來如飛瀑，止如曳練，遇大風激蕩，尤雷轟雪湧，眩目震耳，倏忽詭異，不可名狀，夏日，外人遊山者，每浴於朝陽洞西之千步沙中，景致稍遜于此，以其便也，或植立水中，與潮相鬥，或用篼子擡至深處，並篼子擲之，如是互擡互擲以爲樂，若有大虧心事人，亦有從屈大夫遊者，在多寶塔後，後，俗呼訛作前，本俱沙阜，浪濤衝洗，沙去石存，巉巖聳峙，有若刻鏤，亦若幻設，爲普濟寺之青龍，故名，飄沙累積，高丈餘，其閒古木怪籐，幽花異草，森陰馥郁，與飛沙龍灣又異，在八仙巖西，相傳昔爲淺海，明初賈舶猶避風其中，後飛沙日積，漸成邱阜，今則高積如山，自東至西，亙三里，廣半之，曠無草木，履之輒陷，風起時，沙又飛湧，踰時卽能沒踝，有僧爬去之，以便行人，爲適茶山者之要道，今又成平地，不似三十年前之不爬便難行走矣，在梵山中，俗呼搗飯隩，在雨華深處，在梵隩西，在茶山背，曠土多田，在天竺山下，潮吼如哮虎，故名，在梵隩東，地無土，積沙成阜，在南山西，白華峯之嶠也，按，清康熙二十七年，設寶陀巡檢司，雍正二年裁，在金剛窟左，兩岸怪石森列，巫山上瞰，境尤佳，在飛沙隩左，海岸皆沙，獨此積青石纍纍，亙百餘丈，形如鵝卵而大，遠望如堵牆，風潮激盪，亦不散沒，近山居民，經年常挑，亦不見少，此亦不可以凡情測者，在普濟寺西，嘉木蕭森，甘泉清冽，爲寺西最勝處，實則卽指全山而言，梵語三摩地，亦云三昧，此翻正定，正受，謂境地清淨，堪修正定，堪得正受，正受者，卽修正定所親得之正道也，故董其昌于道頭路口，題曰入三摩地，謂從此道而入，無一不是三摩地也，若認作一境一區，則呆矣，俗亦呼溝，俱在茶山中，山分三大支，界處俱有溪㵎，闊至尋丈，狹亦數尺，架石橋略彴以通往來，清泉響流，古木繁蔭，奇石縱橫其際，經遊至此，幾忘身在海島中矣，在光熙，錦屏諸峯之下，出法雨寺前，環抱若帶，其下碧石瑩燦，掩映清流，水石相觸，漱珠噴玉，洛迦溪㵎，此爲冠矣，在圓應峯下，繞舍利塔北流，故名，在雪浪山下，源出錦屏峯麓，入法雨寺東祖堂下，從巨石罅中迸出，而蓄之池，清冽異常，雖旱不竭，鐫有龍泉遺石四字，近因擴祖堂基，遂湮沒之，在普濟寺左，香積廚外，方廣丈許，澄泓窅深，色如拖藍，味甘冽，寺衆千餘人，日汲不竭，在普濟寺右山麓，禪堂西，方數丈，色白如玉，掬飲清芬，旱乾不竭，宋僧眞歇，駐錫是山，鑿石出泉，起遣後不可考，清法雨寺住持性統，見白華主人，啓石得泉，史浩篆碑猶在，作偈紀之，在永壽橋南，舊甃方池蓄之，周廣丈餘，今漸淤，僅爲一潭，以傍路故，水亦不甚潔清矣，在息耒院內，清普濟寺住持通旭，治退居之室，得泉，飲之而甘，故名，在妙莊嚴路西，遇旱祈雨，請三昧於是泉，不往別所，今在三聖堂內，八功德者，乃西方極樂世界七寶池中之水，一，澄清，異此方渾濁，二，清冷，異寒熱，三，甘美，異鹹淡劣味，四，輕輭，異沈重，五，潤澤，異㴼腐褪色，六，安和，異急暴，七，除飢渴，異生冷，八，長養諸根，異損壞諸根，及沴戾增病沒溺等，明萬曆間，僧大方結茅於此，嗣後張隨，党禮督造前寺藏殿，閒遊於此，飲水而甘，幷聞雖經旱潦，水不增減，寺中祈雨，取水於此，遂捐資修三聖堂，而名其泉曰八功德，蓋擬以極樂世界七寶池中之水也，在道頭瀕海，潮漲若欲沒然，水清味甘，挹之不竭，在故育恩院西，磐石上有水穴盈尺，清泚可掬，在蓮花洋畔，關聖殿左，清信商，李才官建以濟衆，按，普陀孤峙大海，爲斥鹵鹹墳之區，而山中㵎泉，獨味淡而潔，瀹茗烹茶，不遜江心峽口，山僧多用巨竹爲筒，引行數里，入香積廚以供用，省取汲之勞，無旱涸之虞，舊志謂非惟造化之奇，抑亦聖靈之澤，洵然，在潮音洞口，舊傳娑竭羅龍王居此，興雲吐霧，常著靈異，在茶山中，近飛沙隩，深碧汪泓，旱不竭，潦不泛，相傳龍種居此，在烟霞館側，甃池方廣丈許，相傳葛仙翁煉丹之井，繞霤涓涓，日夜不息，色湛碧，而味甘鮮，嗽之，清人肺腑，在几寶嶺下，從嶺麓下坪，低丈許，自坪東折，低又丈餘有石窟，中有孔如斗，卽井也，其水雖大旱大潦，了無增減，色味甘潔，洵爲第一，窟中寒氣侵人，雖酷暑不可久居，稱爲仙人井者，子眞，稚川，不可得而辨之矣，圓通大士，永劫常住此山，超塵仙人，不時安居斯地，雖像敎未至，凡俗莫覩乎慈容，而應身所居，仙眞恆瞻夫佛日，故秦之安期生，漢之梅子眞，晉之葛稚川等，悉皆寄寓茲山，修眞養道，所飲甘泉，名仙人井，及至梁貞明閒，始建道場，則大士宏慈，由天章而廣被，仙人古迹，隨佛法以流傳，其井前鄰大海，上覆土窟，入地丈餘，從下湧出，極旱不減，大澇不增，酷暑則涼，嚴寒則燠，質沈重而清澄，味甘美而潤澤，信士飲之，多愈沈疴，故閩，粵，吳，楚之朝禮此山者，必瓶貯攜歸，以爲法藥，若非大悲法水，從菩薩大慈悲心中流出，俾飲者近愈疾病，遠證菩提，其能靈驗遠著之若是耶，四明杏村干居士，來山進香，飲水而甘，詢其名義，稱歎不已，遂愷然施資，命衲經理，用石砌井，兼鋪井道，上建一龕，中供大士，左奉龍王，右安仙人，欲後之取此水者，行清淨道，徹法源底，見觀音于當處，培佛種于將來，醍醐入口，疾病離身，心地清涼，永無熱惱之逼迫，前程遠大，常登仁壽之康莊，故爲略敍顚末，勒諸貞珉，在梅岑山椒，相傳井水洗眼，能令眼明，舊龍井，在普濟寺方丈後，在普濟寺前，奉川戴澳題，亦名蓮花池，亦名放生池，以種蓮放生故，有此二名也，海印者，蓋取大士所證之理，如海印發光，所應之事，如月印江海之義，以名之也，廣十餘畝，東西各建築橋堤，畫分爲三，舊稱清波如鏡，林木倒影，窺之如畫，今則東西兩池，淤蕪日甚，有賴濬治矣，按，康熙縣志云，池產白蓮，舊志亦云，東西兩池產蓮，盛時並頭五色競開，寺僧據以占休祥，今荒蕪失治，唯中池尚可彷彿昔年，而東西二池，則全成草萊矣，卽慧泉，在潮音洞，明正德閒，太后遣使禱取以療目疾，因名，今一泓依然，水又清碧，紫竹林之汲飲賴此，在白華庵內，僧朗徹所鑿，方廣數尺，泉清味甘，荇藻幽徹，明華亭陳徵士繼儒題名，在法雨寺前，清光緒十八年，住持化聞濬，中界海會橋，橋東池周圍四十三丈四尺，橋西池周圍四十三丈六尺，在悅嶺庵山門外，在磐陀庵山門外圍牆內，廣約數畝，形如半規，四圍甃以石，中蓄雜魚，倚欄俯瞰，水碧魚牣，頗饒勝致，住僧善章濬，在法華洞巖石下，巖上鐫是額，巖下石窪若潭，周廣不尋丈，澄波泓然，旱暵不竭，雜木倚巖，偃覆陰森，睨其旁者，雖盛夏，不覺暑氣之侵人，卽指全山而言，非另有特別之一區，詳觀宋文憲公，自寶陀寺，敍至潮音洞，由潮音洞，至磐陀石，又西折爲獅子峯，象巖，佛手峯，三摩地，歷敍其巖，峯，洞，石等種種形狀，蓋指所遊之全境而言，故劉君謂寶陀主僧行丕曰，此清淨境也，盍爲亭，于是丕師乃建亭於寺之南嶺上，從衡各三十尺，左倚山，右入潮音洞，可以想見其亭之在潮音洞上也，此明洪武三年事，時後山尚無道場，故不說及，歷來多認做另有一特別之境，致徧遊全山者，尚憾清淨境之未得一觀也，在磐陀石東，幽徑縈迴，奇巖壁立，上多古藤翠蘿，鬱葱蔓繞，海天盪漾中，另一境界也，卽無畏石，卽西方巖，海中懸島，在普陀洛迦山東南，凡朝山禮佛者，必兼謁是山，有庵四，曰妙湛，曰圓通，曰觀覺，曰自在，香火亦稱盛，其下爲洛迦門，舟楫之往閩廣外洋者，必經此，按，是山爲普陀洛迦之別一山，舊志所謂小洛迦者，是也，地雖懸海，然聖迹所在，爲朝山者所爭趨，故應列及之，在普陀西南海中，卽月隩也，山最聳拔，故名尖，登峯以望，開廓心胸，普陀僧產多在此，以康熙二十三年，展復後，僧各開墾，後蒙免糧，全山俱係僧產，民國元年，俱皆陞科，在南海中，山中亦多僧自開墾之僧產，在西南海中，以安期生灑墨成桃花，故名，縣志謂山多產茶，田頗肥美，半爲普陀僧開墾，在龍頭山卽伏龍山對面，中隔海港，乾隆時，法雨寺住持法澤報縣，將曠地開墾，以供長生庵齋用，在蓮花洋中，亦稱金鉢盂山，明洪武二十年，信國公湯和，徙島民于內地，普陀僧與焉，舟至沈家門，海上忽現一金鉢盂，卽此地也，在蓮花洋，南宋中官王貴等，詣山禮佛，未虔，及歸，滿海鐵蓮花阻舟，貴望山叩禱，隨有白牛浮來，食盡其花，舟始行，牛返水際，化一白石，形仍似牛，故名，亦名石牛港，在山之西南，宋元豐中，倭人入貢，見大士靈異，欲載往其國，至洋，滿海生鐵蓮花，舟不能行，倭懼而還，洋之得名以此，在西南大洋中，石牛港口，卽日本僧慧鍔觸舟禱佛處，在潮音洞前海中，不甚高大，然潮漲足時，亦仍露出，浪觸礁間，恍如小艇投岸，以此山爲善財南詢地，故以爲名，按，此前所載，皆有關係于聖迹，及多普陀僧產之地，故悉列之，餘如東大洋，王大洋等，只取擴眼界者，慨不濫登，補陀洛迦山，在海岸孤絕之地，爲觀音大士說法道場，自唐以來，崇奉恐後，余世家海上，少小時，聞長老言，輒心慕之，及膺世資，奔走不暇，自謂佛地無緣可到，往歲猥蒙聖恩，濫鎭全浙，春秋二汛，提師督哨，涉歷海洋，遂於丁亥之春，肅謁大士於寶陀禪寺，願慰平生，歸欲搦管記其事，錄錄未遑也，茲歲春復當大汛，乃於季春甲申朔，考鉦戒行，乙酉出蛟門，過金塘，晚抵螺頭港，參戎吳君，亦帥舟師來會，詰旦抵舟山，與吳君入城一閱，丁亥過青雷頭，自青雷以前，千山萬島，莫可勝記，又前爲石衕門，數峯崛起，潮汐經流，旁午其中，爲十六門，故又呼十六門云，我舟從中門行，廣僅可容，偪船兩旁，石齒齒列，亦險要處也，戊子出沈家門，風雨交作，舟不能前，己丑昧爽，風頗利，航往如馳，須臾過蓮花洋，卽抵補陀矣，由短姑道頭，從陸行二三里，至寶陀禪寺，瞻禮大士，於是縱步遐矚，峯巒錯峙，若起若伏，雲霞往來，頃刻變幻，目不暇接，寺前累石爲浮圖，曰太子塔，蓋元元統中，宣讓王施鈔所建也，由塔而南，徧地黃沙，卽所稱金沙灘，菩薩示現之地，相傳爲紫竹栴檀林者也，又約三里許，至潮音洞，洞石巉巖，正瞰大海，巔有穴，可俯而窺，波濤澎湃，激入洞中，或如洪鐘忽扣，或如猛虎怒號，舊有殿宇橋梁，可以瞻禮，今皆廢，其右爲善財洞，巖有罅，窺之窅莫可測，相傳二洞中菩薩示異，秉誠叩禮，往往多見之者，余愧武人，未離火宅中，不敢妄覬，遂復折而東，又三四里，曰千步沙，有僧大智，自五臺山來，卓錫於此，結庵以居，曰海潮，庵有樓，開牖視之，則滄溟灝溔，近在几席，而濤聲訇磕，震應巖谷，超然塵世矣，庵之後山頂有泉，貫竹引之，瀹茗，味殊甘冽，已而日沈沈向暮，遂返舟中，往余得吳道子所繪大士像，質素而雅，近又得閻立本所繪，則莊嚴而麗，二人皆唐名手，余幷勒之於石，明發，復詣寶陀，植碑於前殿之中，於是再遊磐陀石，石平廣，可容百餘人，俯枕大洋，可以觀扶桑日出，寺之西偏，石壁旁起如扉，曰天門，由天門而入，曰三摩地，其下亂石離立，巖洞嶔岑，奇形詭狀，卽良工不能摹也，寺之深處，有眞歇石，蓋眞歇了禪師修道之所，眞歇之前，突然一石，名無畏石，形雖方廣，而攲側若傾，險峻莫有躋之者，獅子石，卽在其旁，其他若正趣峯，靈鷲峯，觀音峯，皆望而覽之，不能盡陟，而補陀之大槪盡此矣，嗟乎，金仙靈異，示現於梅岑者，千有餘年，歷代崇奉，愈久愈盛，一旦東夷不靖，竟爲鯨鯢窟穴，當事者，遂奉其像，遷之招寶，而悉燬其廬，殆佛家所謂劫數者，非耶，尚賴君相威靈，廟堂碩畫，島人殄滅，海甸肅清，佛法常明，敎不終否，於是嘉隆之閒，有五臺龍樹寺，僧眞松，飛錫而來，大倡宗風，復興勝果，邇年以來，大倍曩昔矣，恭維我聖母慈聖皇太后，刊印藏經，幷範金爲像，繡綵結旛，命太監張公，少監孟公，齎捧敕書，賚錫於茲，煌煌寵命，悉勒貞珉，猗歟盛哉，雖然，衣袽之戒，復隍之虞，聖人垂訓，至深且切，吾輩世受國恩，職司戎務，其可不兢兢惕惕，夙夜靖共，以無負國家設兵爲民之意歟，庚寅，復出外洋，抵桃花山，欲訪安期生煉丹之所，人無識者，余乃復乘走舸，徧歷山外大洋而返，辛卯，余有事，欲暫歸關上，遂別吳君，壬辰，挂席抵招寶，癸巳，入鎭治，庭前人散，援筆書之，爲遊補陀洛迦山記，時萬曆十六年戊子季春十日，東海補陀洛迦山者，釋言海岸孤絕處，又言東大洋海西，紫竹栴檀林，華嚴言，善財第二十八參，觀自在菩薩圍繞說法，蓋震旦中國第一道場也，由明州城，桃花津，六十里，至候濤山下，是爲海門，東航海，抵翁洲，洛迦山，周圍百里，四際無岸，孤懸海中，穢土劫塵，邈焉隔絕，遠近諸山，大者如拳，小者如栗，三韓，日本諸島，青螺一抹，杳靄煙際，乍有乍無，微風不動，天鏡涵空，澄碧萬里，驚飆下撞，洪濤上舂，銀山雪屋，簸蕩天地，五更望日出扶桑，巨若車輪，赤若丹砂，，忽從海底湧起，赭光萬道，散射海水，奛鮮煜霅，晃耀心目，吳淵穎謂，空水弄影，恍若鋪金，僧伽黎衣，尤極形容，奇哉觀也，山上寶陀禪寺，奉觀音大士，上自帝后妃主，王侯宰官，下逮緇侶羽流，善信男女，遠近纍纍，無不函經捧香，搏顙繭足，梯山航海，雲合電奔，來朝大士，方之峨眉五臺有加焉，江津海浦，風濤覆舟，哀空侯，酹波臣，無時無之，獨洛迦慈航，乘潮穩渡，開山以來，絕不聞有顚危之險，自非聖力默持，慈心垂佑，胡能然矣，而衆生之朝禮皈依者，往往示現金身瑞相，白衣縞帶，雲幢寶珞，香花勝鬘，時時有之，唐宋累朝，咸知信向，至我皇代，益以尊崇，今上奉聖母皇太后命，印經範像，宣揚敎典，穆哉盛矣，夫大士道臻無上，因權度化，義密敎深，見聞之妙如響，觀成機熟，耳目之用盡融，譬之萬波散派，元無萬波，千月分光，止惟一月，嗚呼，虣猛獷悍，王化之所不能伏，而慈氏攝之，蔽錮昏庸，師儒之所不能誨，而如來導之，補陀爲震旦名山之一，孤懸海中，水鄉衣帶，殊不遠，徒以鹿鹿塵鞅，守株繫匏，未始向若而問津焉，不幾負盧敖汗漫耶，今春二月，風日晴美，思得乘流縱棹，作三十年未了緣，遂於月之戊申，日上舂，發北郭，是日頗暄，江干新柳被堤，纖腰欲舉，澄波縈帶，甚佳，沿洄六十里，至蛟川，夜泊小港，眠未定，舟中告言勃谿，揚帆進棹，勢如雷動，漏下四鼓，泊金塘，次早起，觀海，日出空濛，鏡光忽躍，午發舟，以風駛不得入翁洲，從曹家洋徑渡，晚泊十六門，月色陰晦，子刻復發舟，風掀浪播，從黑甜中，行數十里，渡蓮花洋，志所稱鐵蓮滿海者也，昧爽，泊金鉢盂山，望補陀，如在眉際，恨不能褰裳涉之，時天雨如注，上漏下溼，幾以篷窗爲甑，傍午抵山，衆僧林立祗候，委蛇而行，度白華嶺，夾路多桃花，閒以雜樹，輕紅淡碧，相錯如繡，行二里，嶺盡，爲蓮花池，東爲放生池，環池植柳成行，蕭疎可喜，池中皆白蓮花，時尚未著𧀮萼，枯莖戢戢，如葦林，池上跨以大石橋，修廣百武，過橋，歷數石級爲寺門，榜敕建護國永壽普陀禪寺，蓋上命也，時雨勢驟急，余衫履半沾，足力甚倦，遂止宿白衣殿，是爲月之十五，次日庚戌，始登殿肅禮大士，緇素千人，合十胡跪，幾無置足處，殿後，拾級而上，傑閣五楹，貯今皇帝及聖母先後所賜兩藏經，梵字金字經附焉，再上爲景命殿，小憩東方丈，住山性海來會，海公，字無邊，余戲謂，是覺海耶，苦海耶，旁一客曰，囘頭卽覺矣，因相與大噱，從方丈折而東上，爲煙霞館，有懷闕亭，苫茅爲之，復下，觀香積廚，再下爲齋樓，十三楹，可坐千人，亦壯觀也，是日，雨乍淋乍歇，山腰著霧如巾，巳刻稍霽，卽披衣納屐而行，歷寺西數十武，彌望皆菜畦麥隴，折而稍北，路漸陟漸佳，長松離立如人，路旁多樹木爲柵，幽篁掩映，仰不受日光，忽有小塔卓地，雙扉隱隱，自籬落閒入，客曰，此金剛窟也，窟負一大石巖，形如覆盂，窟前後廊百武，冠以岑樓，四窗楞楞，峯黛可挹，輕飆行竹樹中，如琴筑遞響，余顧而樂之，有僧雛薦香茗，一啜至盡，別去，經清籟庵，啓後閤，看玲瓏石，石皆散布林閒，有聳有仄，有搴有伏，不住一相，石上多有雨點霜痕，蟲涎鳥迹，羃以修藤，五色斑斕，如花幢繡蓋，頓覺太湖靈壁之勝，移作耳目近玩，爲之暢然，一食頃，至西天門，絕壁相夾，中僅容一人，危石橫亙其上，須傴僂乃得入，直上爲圓通庵，有藏殿址，稍西有石兩片，竦特干雲，題曰不二石，過此，則修竹庵矣，庵居萬竹中，密陰濃翠，時時披拂，軒楹與塵世迥隔，已從庵背小徑下，仍行竹閒，歌古詩竹徑通幽處，不覺擊節至再，因以其閒問娑羅庵，再度一嶺，爲梅灣，是梅子眞修煉處，有丹井，迥公誅茅其閒，名梅福庵，余謂先賢名不宜直述，因取孟亭之義，易爲梅仙庵，題額而去，里許，遂至磐陀石，石陡起三十尺，兩石相累如盤，下銳上廣，縫中可以引綫，亦一奇也，余躡竹梯而上，時惟二客從焉，僕夫俱狼顧返走，余因得縱覽海外，若翁洲，若桃花，馬秦，珍錯碁置，蜿蜒巨浸中，如渴虯欲飲，驚濤忽張，衆山俱動，又如駕六鰲而排風，良可喜愕，傍有二石如龜，一蹲伏巖上，一䠥𨇨而登，作巢蓮狀，甚肖，自磐陀石折而南下，直百級，爲觀音洞，洞在四山中，嵌空刻露，有石骨倒懸柱地，四周可環而走，恨僧徒增設堵牆，洞遂黝黑，又無炬火，絕不見垂雲倒浪之奇，大爲此山缺陷，還尋林樾庵，會詩僧蓮區，出庵，循鳥道，歷西方境，踏積翠而東，忽有石屏，昂立道左，客大叫爲奇，稍轉，見累石無算，大者百堵，小者盈拳，高者陵蒼蒼，下者傍腰及趾，攢聚獻狀，出奇無窮，爲蜃雲，爲鯨波，爲空中樓閣，爲千花塔，爲九蓮臺，爲赤城之霞，峨眉之雪，光移影奪，不可凝視，余從石林中宛轉，目左右應接，毛豎膚栗，屐齒迅不及停，客復連叫不絕，始知玲瓏石所見，僅豹文一變而已，石壁多有鐫刻，甚漶漫，獨天柱峯三字，差強人意，稍上爲育恩院，楊都護所創，曲房小閣，制甚精楚，院西靈一泉，磐石上有水穴盈尺，清泚可掬，時漸昏暮，月初升海嶠，微雲點綴，如五色紋，急曳杖東歸，露瀼瀼已墜襟袖矣，還至寺門，月色甚朗，余縱步蓮花橋，見東北最高頂，一燈熒熒如明星，轉瞬漸大，金光萬道，散射羣峯，奛鮮昱奕，不可名狀，同遊者曰，此佛光也，相與歡喜讚歎，遂止宿方丈，晨起，小雨旋霽，乃爲茶山之遊，出寺門東，看渡海紀事碑，折而北，度几寶嶺，下嶺爲玉堂街，可列方軌，無崎嶇登頓之勞，迂道入福源庵，竹色頗佳，再經禪那庵，右數折，登智度橋，有董元宰勸緣碑，筆法秀宕，自是晉人本色，過橋，豎一木坊，爲鎭海禪寺，燬於火，階級柱礎猶存，先聞有十丈傑閣，亭亭逼霄漢而近，金碧璀璨，爲一山冠，惜未之見耳，禮大士畢，僧徒導入西堂，有大智禪師像，清滿具足，讀十大願碑，因思智師以行腳到山，初無一椽蓋頂，不十年，而榛棘瓦礫之區，創爲莊嚴佛國，至勤中使降香，宰官聽法，豈非靈心定力，爲如來之所印可者哉，瞻禮而退，飯於止閣，飯罷，循東道而升，攀崖陟巘，險巇互值，凡十餘里，至朝陽庵，庵據茶山麓，珍木圍繞，綠蔭如城，過此，路益陡絕，錯趾益高，余竦身獨上，山童，無草木可倚，盡力把滑，始造其巔，是名菩薩頂，俯睇光熙，妙應諸峯，累累如杯瓢覆積水上，僧言雖三韓，日本，彷彿可指數云，恨是日陰霾，僅見東霍山煙巒一抹，餘者莽莽蒼蒼，空水難辨，頃之，風力愈緊，耳後肅肅如箭，黃霧四塞，張目不見睫，客皆縮脰，乃連袂趨下，過華嚴庵，秀峯院，又過一小院，有僧祇園，稱百千萬劫難遭遇，機鋒甚迅，夜宿慧濟庵，殿廡宏壯，他處莫能及，明發寒甚，至被褐煨火，從庵左循牆北行，可里許，山脊忽斷，一綫直下，如懸梯，千餘級，稍駐足，復疾馳數轉，煙深草茂，石勢齒齒來嚙人，蹭磴五里，乃至宋公靜室中，結一團瓢，翼屋一重，位置甚當，繞砌有泉一泓，從石罅出，潺潺作細聲，聞之清快，又折而北，山蹊迴疊，如風中浪紋，乍起乍伏，繞出茶山之背，人迹所不至，卽巖岫亦大蕭索矣，行數里，始聞鳥聲，有六七短松，偃蹇石上，如趺坐僧，再一轉，忽見長松千頭，彌山被谷，松下飛泉數道，弸裂石壁，聲噌吰下注，絃張磬戛，與松籟相和，余字之爲響水崖，從此編篷結屋，可十餘處，皆平平無奇，又闌入沙磧中，磴道絕級，捫蘿禹步，下及山之趾，則龍樹庵矣，庵背山面溪，儘饒幽致，復上至鎭海寺看飯僧，僧俗幾六千人，朗朗誦佛號，杯羹盂飯，平等共飧，看畢出寺，別取徑東下，是爲千步沙，沙色布地如金，略不沾滯，寬坦輭美，又如鋪茵設席，沙際海濤上舂，無風自雷，亦一奇也，又南行，觀仙人井，一坎窞丈餘，水甚清冽，復取故道，歸宿白衣殿，次日甲寅，爲月之十九，俗傳大士降誕，拈瓣香，上殿頂禮，遂爲潮音洞之遊，沿放生池，東行數十武，觀太子塔，元宣讓王所造，凡五層，頂高十丈，礱琢太湖石爲之，有菩薩龍天像，精巧絕倫，轉而西南，歷小披，爲普同塔，欄砌甚工，下入塔院訪西僧，僧貌蒼憸，用梵語誦一過，亦不甚辨，再上爲栴檀嶺，問紫竹林，林已失其故，惟荒藤剝蘚存焉，從此出而並海，登戒捨身亭，觀無梁，鐵瓦，琉璃三殿址，遂至潮音洞，洞旁奇石四布，無寸木尺土，中忽分坼，如人張兩頤，洞腳斜插海底，潮聲晝夜來摐擊，如獅吼鼉鳴，潮音之得名以此也，上有通穴天窗，余伏而下窺，則洞中石色紫絳，多作鳥篆龍文，洞口有物，橫亙如闑，僧言是估客所布大士橋，凡百日，爲海風飄墜云，頃之，忽有蓮花二莖，湧出波面，冰蕤玉質，瑩徹分明，豈白衣示現之兆耶，乃知志所稱七寶雙牙，亦不盡誣也，洞前爲娑竭羅龍宮，余因而問，所謂毛跳石，求現臺，不過岝崿中，小小示異者耳，西有善財洞，以南詢得名，石坼處差小，亦深窅不可測，崖上珠泉，滲滴不斷，可取療目眚，是爲菩薩泉，或曰慧泉，自潮音洞，越石塹而西，平沙曼衍中，爲淨土庵，庵正對蓮花洋，景甚空闊，是日有戈船千艘，蔽空而進，碧油紅幟，星分鳥張，與銀屋雲山相絢發，眞不減橫槊賦詩景也，觀罷復陟一小嶺，由閒道趨總靜室，是夜宿修竹庵，擬觀旭，會雲霧不果，乃秉燭辭大士，出天門，還經白華嶺，入白華庵，爲昱光和尚手創，朱扉畫壁，種種佳麗，庵後依山結小茨，有青石數片，可撫可踞，得與韻士高衲，披襟長嘯，謖謖當松下風，亦一快事也，半晌潮平，遂乘舟而返，東風借便，一晝夜抵郡城矣，是遊往返八日，舍筏攜筇，幾盡一山之勝，獨清淨亭，有宋景濂碑銘，已委之荒煙蔓草，而不可入，達摩峯，有松雪題迹，亦倦勤不及登眺，他若大雪浪，小茶山，摩尼洞，惜乎交臂而失之，餘興堪乘，須後舉耳，山靈有知，請無以此謝逋客，自有名山，則有梵宇，金人之夢，玉像之招，所由來矣，竺氏之敎旣行，其徒侶日益蕃，其所居日益廣，其規制日益恢大，如五臺，二峨，普陀，爲三大士道場，尤其傑出，非大僧禪德，不足以居之，因乎山之靈，而益以修其業之淨也，普陀孤懸海表，屢遭興廢，黑山一炬之後，繼以播遷，歷代經營，鞠爲茂草，先將軍襄壯公，仰荷天威，率師致討，海天永靖，澎湖臺灣一平，而普陀宴然矣，皇上齊聖欽明，心源夙朗，精研內典，默契大慈，緇衆許其還山，祇林因而再造，爰有水衡之賚，有同善之綸，有山僧之召，臣民徧德，中外從風，而閩之文武，自撫軍以下，爭相崇奉，施者輻輳，先襄壯，以碧瓦進寶坊，以艅艎運大木，亦一時之盛也，辛巳秋，余旣有東海之役，靈山咫尺，汎帆直指，見兩寺鼎新，天題照耀，頓忘鄙悋，生歡喜心，展禮訖，小憩於留雲之堂，揖方丈二公，談興廢之由，寄今昔之感，因知前鎭藍公，定令繆君，皆從事於茲，爲時最久，有勤於鹿苑焉，今者九河底績，聖駕東巡，爰遣侍臣，瓣香浮海，命驃副之，宣示皇綸，分頒大賚，期以鴻工早竣，是役也，余再過普陀矣，以使事在躬，一登梅岑之巔，自餘溪山洞壑之奇，禽魚卉木之細，略無所涉，惟覩香信萬夫，歌堯賡舜，梯山航海而至者，達於九萬里之表，斯亦海天難覯之際會也，爲之記，性具萬法，不假外求，用徧恆沙，無勞力作，故毛端不妨現剎，塵裏可以轉輪，時劫任意短長，小大自由相入，本歸性德，庸詡神奇，惟佛法只度有緣，衆生貴乎善感，故金剛石上，來南詢之善財，蓮花洋中，返東歸之慧鍔，蛤蜊現相，仁普天心，鯨鯢阻舟，經還龍藏，成宗平糶，洞現祥光，聖祖蠲租，山呈金色，蓋菩薩雖妙德無作，而衆生固有感斯通也，志靈異，善度城鞞瑟胝羅居士指示善財童子云，南方有山，名補怛洛迦，有菩薩名觀自在，汝詣彼問菩薩云，何學菩薩行，修菩薩道，卽說頌曰，海上有山多聖賢，衆寶所成極清淨，華果樹林皆徧滿，泉流池沼悉具足，勇猛丈夫觀自在，爲度衆生住此山，汝應往問諸功德，彼當示汝大方便，時善財童子漸次遊行，至於彼山，見其西面巖谷之中，泉流縈映，林樹蓊鬱，香草柔輭，右旋布地，觀自在菩薩於金剛寶石上，結跏趺坐，無量菩薩皆坐寶石，恭敬圍繞，而爲宣說大慈悲法，令其攝受一切衆生，按，此觀自在菩薩，顯應普陀之緣起，朱謹志云，普陀爲觀自在菩薩道場，見之佛經者，彰彰如是，震旦僻絕之地，賴有龍宮祕笈，西域梵典，得以顯著於世，乃知十方圓明，莫非佛所顯化，安得謂梵宮金地祇在祇園舍衞間也，試觀今日之普陀，與佛經所說，有以異乎，今日之道場，與大菩薩圍繞說法時，有以異乎，有謂勝會不常，法筵難再，不無今昔之殊，然則現前之華果樹林，泉流池沼，獨非圓明境界乎，佛印元禪師曰，滿目青山一任看，程子明道於言下脫然有省，今之遊山者，須著眼看取，而凡夫著相，或有疑之者，菩薩所坐皆金剛寶石，何此山石甚粗怪，不知山水草木皆是衆生妄想結成，佛之妙明心地，故所見皆是金寶，又當詳閱華嚴，楞嚴，法華，涅槃等經，然後知名山道場實爲佛所住處，唐文宗嗜蛤蜊，東南沿海，頻年入貢，民不勝苦，一日御饌，獲一巨蛤，刀劈不開，帝自扣之，乃張，中有觀世音梵相，帝驚異，命以金飾檀香盒貯焉，召惟政禪師問其故，對曰，物無虛應，乃啓陛下信心，以節用愛人耳，經云，應以菩薩身得度者，卽現菩薩身而爲說法，帝曰，朕見菩薩身矣，未聞說法，曰，陛下信否，帝曰，焉敢不信，師曰，如此陛下聞其說法竟，帝大悅悟，永戒食蛤，因詔天下寺院，各立觀音像，則洛迦所從來矣，宣宗大中元年，有梵僧來潮音洞前，燔十指，指盡，親見大士說法，授以七色寶石，靈感遂啓，始誅茅居焉，五代梁貞明二年，日本僧慧鍔，從五臺山得觀音像，將還本國，舟觸新螺礁，不爲動，鍔禱曰，使我國衆生無緣見佛，當從所向建立精藍，有頃，舟行，竟止潮音洞下，居民張氏，目覩斯異，亟舍所居，築庵奉之，呼爲不肯去觀音院，宋神宗元豐三年，內殿承旨王舜封使三韓，陡遇風濤，大龜負舟，危甚，舜封惶怖，望洞叩禱，忽覩金色晃耀，大士現滿月相，珠瓔燦然，出自巖洞，龜沒舟行，洎還，以事上聞，遂賜名寶陀觀音寺，自是海東諸夷，如三韓，日本扶桑，阿黎，占城，渤海數百國，雄商巨舶，由此取道放洋，凡遇風波寇盜，望山歸命，卽得消散，徽宗崇寧間，戶部侍郎劉達，給事中吳栻，同使高麗，及還，自羣山島，經四晝夜，月黑雲翳，冥蒙不知所向，舟師大怖，遙叩寶陀，俄神光滿海，四矚如晝，歷見招寶山，遂得登岸，高宗紹興戊辰三月望，史越王浩，詣潮音洞，寂無所覩，一僧指巖頂有竇，可以下瞰，攀緣而上，忽見金色身，照曜洞府，眉目瞭然，雙齒如玉雪，天將暮，有一長僧來訪云，將自某官，歷清要，至爲太師，又云，公是一好結果底文潞公，他時作宰相，官家要用兵，切須力諫，後二十年，當與公相會於越，遂告去，送之出門，不知所在，乾道戊子，以故相鎭越，一夕典客，報有道人，稱養素先生，言舊與丞相接熟，不肯通刺，疾呼欲入謁，亟命延之，貌粹神清，譚吐風起，索紙數幅，大書曰，黑頭潞相，重添萬里之風光，碧眼胡僧，曾共一宵之清話，擲筆，不揖而行，公大駭，徧遣兵吏尋覓，不復見，追憶補陀之故，始悟長身僧及此道人，皆大士現身也，紹興戊辰三月望，鄱陽程休甫，四明史浩，由沈家門泛舟，遇風挂席，俄頃至此，翌早，恭詣潮音洞，頂禮觀音大士，至則寂無所覩，炷香烹茶，但盌面浮花而已，歸寺，食訖，與長老瀾公，論文殊揀圓通，童子入法界事，晡時，再至洞下，俯伏苔磴，凝睇嵌空，惟亂石纍纍，興盡欲返，有比丘指曰，巖頂有竇，可以下瞷，攀援而上，瞻顧之際，瑞相忽現，金色照耀，眉目瞭然，二人所見不異，惟浩更覩雙齒潔白如玉，於是咸懷慶快，作禮而退，旣而治舟還甬東，懼此語無傳，用書於壁，庶幾來者觀此，無疲厭心，不以一至不見而遂已也，給事中黃龜年禮拜洞前，親見大士紫金自在相，朗然坐石上，偕遊老稚俱見之，因作讚頌，不肯去舊像，屢著神異，其時郡將卽迎入城，爲民祈福，未幾，有僧至普陀，復求嘉木，扃戶刻像，彌月像成，僧不知所在，至宋寧宗嘉定間，像偶亡一指，僧甚懊惋，後於洞前，波閒浮一花，視之，乃向所亡指，今所奉菩薩，卽此也，史衛王彌遠前遊普陀，見大士於茶樹上，示一目，蓋二十年宰相之讖也，理宗紹定庚寅十月，慶元昌國監胡煒禮潮音洞，倏見火光，左則月蓋長者，與童子並立，獅子盤旋，兩目如電，及至善財巖，童子再現，黛眉粉面，寶蓋珠鬘，森列於前，傍現一塔，晶彩煥發，衆僧曰，我等雲集，歷年未覩，今承福力，共覯祥光矣，遂鑴圖巖石，用示悠久，淳祐閒，連歲苦旱，浙帥顏頤仲，虔禱潮音洞中，見大士，幷童子，若歡喜狀，甘澍立沛，度宗咸淳丙寅三月，范太尉以目疾，遣子致禱洞下，汲泉歸洗目，旣愈，復命子來謝，洞左，大士全現，淡烟披拂，猶隔碧紗，繼往善財洞，童子忽現，大士亦現，縞衣縹帶，珠瓔交錯，精神顧盼，如將示語者，司戶王璪往寶陀山觀音洞禱雨，旣致州郡之命，因密禱，願有所覩，須臾，見欄楯數尺，皆碧玉，有刻鏤之文，如世閒所造宮殿者，已而，復現紋如珊瑚者，亦數尺，久之，於深遠處見菩薩像，白衣，瓔珞，了了可數，元世祖至元十三年，丞相伯顏定江南，部帥哈喇歹來謁洞下，杳無所見，乃張弓引矢，射洞而迴，及登舟，忽見蓮花滿洋，驚異悔謝，反禱洞中，徐見白衣大士，童子綽約而過，於是莊嚴像設，倂構殿於洞上，成宗大德五年，集賢學士張蓬山奉旨祝釐山中，詣潮音洞，見大士相好，髣髴在洞壁閒，次至善財洞，童子忽現，頂上瑞雲中，復覩大士，寶冠瓔珞，手執楊枝，碧玻璃盌，護法大神，衞翊其前，良久，如風颺碧烟，漸消沒矣，祥光滿洞，如紫霞映月，現數尊小佛，作禮慰快而去，致和元年戊辰四月，御史中丞曹立承命降香幣，至洞求現，忽見大士現白衣相，瓔珞披體，次及善財洞，童子螺髻素服，合掌如生，適以候潮未行，再叩再現，而善財洞，大士亦在，童子鞠躬，眉目秀發，七寶瓔珞，明潔可數，羣從悉見之，至正乙未十月初六日，天台劉仁本督漕還，至普陀，見大士像於潮音洞，與人閒畫幀者無異，又見大將軍與羅漢身於洞口石壁上，一時羣衆所見，又各不同，相傳有嫂姑來山禮佛，虔持數年，至山，而姑天癸適臨，其嫂短之，姑亦慚恨，不敢入山，孤懣舟次，潮生路絕，饑不可得餐，須臾，見一嫗持簞相餉，屢投小石水中，款足至舟，致餉而去，姑甚異之，不知誰何也，久之，嫂禮佛還，訝姑受餓，姑曰，頃一嫗已來飯我矣，詰之，示以餉餘，嫂知是佛現身，反殿亟禱，瞻仰蓮座，則大士衣裾猶溼，遂名短姑道頭，在西南海岸，闊四五丈，長三十餘丈，小石自相零附，不築不甃，天然成步，暴風巨浪，衝激不散，眞靈蹟也，又有七寶階，相傳大士欲從舟山築海堤通寺，爲凡衆所衝，遂止，至今泥趾不壞，亦道頭類也，按，裘志列此於，注云，此事記載不一，大同小異，參短姑道頭條，明洪武二年春，漕使孔信夫榷鹽於昌國，王國英，薛國奇佐其行，夏四月，道經普陀洛迦山，作禮大士於潮音洞，慈相涌光，金色燦然，珠瓔寶珞之莊嚴，天香霞氣之芬郁，大衆仰觀，莫不歎異，高皇帝命信國公定甯波後，卽往普陀山，有意燬滅其寺，忽海中，有鐵蓮華，擁出水面，燦然作鍊金色，光燭上下，魚龍交沸，信國公舟不及度而返，奏聞於帝，異之，卽命官修葺殿宇，敕命到日，共見大青牛，浮海而至，吞嚙鐵蓮華葉，其聲如雷，舟始獲濟，永樂二十一年十月十九日，潮音洞現白衣大士，龍王，龍女，長者大權從之，辰巳時，現開長眼，面帶煩惱，午時，現紫色身，面壁，酉時，善財巖外，現白衣金冠菩薩，坐紅日中，韋馱尊天日下立，羅漢海上步雲而來，二十日卯時，洞內又現紫金身，宣德二年四月，潮音洞內大士現，閻羅天子，二玉女隨之，正統二年二月十九日夜，大士現寶珠於潮音洞，放大光明，萬曆二年甲戌，別傳禪師，渡海禮大士，雲氣中，湧出金蓮白衣，冉冉示現，師及成都僧翠峯見之，八年，大智融禪師入山，見光熙幽勝，欲開闢梵宮，乃禱潮音，梵音二洞，若此地宜奉香火，大士當賜指授，夜課，千步沙見潮擁一大竹根至，師曰，此大士授我也，於是結茅斯地，題曰海潮庵云，十四年，有杭州僧天然居補陀，其母持齋奉佛，常募金錢，盡致補陀，一日化得菩薩像，頸金鑄，以授天然，天然見金頸，心動，謀工人，剝其金，工立死，他日，母來自海上，將及山，天然已先知，高聲罵詈曰，怨家害我者，至矣，見卽批其母頰，取刀自裂其頸，遶山數帀，颺言曰，汝輩莫我若，若我，地獄在眼前矣，遂死，按，法雨寺二世如壽禪師，字天然，大智高徒，列傳，與此杭州僧天然，自是兩人，陳志以十四年，訛爲四十年，又刪去杭州二字，不爲表出，則不免累及曾參矣，十八年庚寅十月，寺僧有相訟者，郡丞龍德孚素信佛，詣寺鞫僧，疑其不守戒律也，取法華經燬之，令僧跨焉，夜夢神人傳佛旨曰，奉道毀道，罪在不宥，罰作三石牛嗇官，蓋冥官也，孚力求懺悔，大智亦助之求解，已乃夢曰，願償經乎，用百當一，孚唯唯，返郡，亟印百部以進，嚮道彌篤，楚中山水絕天下，龍侯稟其最奇者，爲吏不肯兄龔黃，爲文又欲家班馬，來官我郡近四年，手披口決如湧泉，細民怙之爲二天，老吏吐舌不敢前，徧搜至人作師友，布衣窮巷多周旋，心好山水幽勝處，攀蘿躡磴栖青煙，當年曾讀參同契，飄飄庶幾試其事，掛壁蒲團代象床，赤腳雙童當家累，龍侯龍種靈且幻，幻出人心最靈異，郡中佛域補陀巖，五臺，峨嵋鼎足三，靈蹤中廢比興復，四方趨赴負且擔，叢林人多訟事起，不辭揚帆入海水，指揮擘畫且有條，鱗次綺分端可儗，總爲衞佛心太殷，欲吸海水澆羶葷，自爇經函作盟呪，羣驅僧衆陵烟雰，目見千里不見睫，首欲渡人先浪涉，未覩如來騰玉毫，已見韋馱按金鋏，病中忽自縶南冠，定裏俄成白骨觀，敕遣冥中作牛吏，誰堪世上爲龍官，新從下土不知體，顧此愚誠良不昧，智師助懺懇且哀，蜿蜿癡龍此時蛻，爲余敬乞蓮華百，因師上贖如山大，世人且莫輕癡龍，慈恩慧愛於君鍾，嚴父何曾笞愛子，聖人詎肯訶凡庸，龍侯生還未是還，大還還在蓮華閒，修士自能遵覺路，宗師也不逃深山，焚卻木人乾卻海，此時歡笑黃金顏，萬曆中，江陰小吏焦某，由湖廣典史，遷知事，赴任，江行，有楚僧自蜀江來，募金六百，往普陀山樹剎，附舟而行，焦諾之，旣而窺其金，一夕暴風，推僧入江，僧自分必死，倏見觀世音菩薩，自空中降，持一燈，引入蘆漪，遇漁艇得救，復募六百餘金，往普陀償夙願，南海返櫂，聞焦不安而死，只一子，無故躍入江中死，乃歎息者久之，萬曆庚戌二月，江陰顧山庵莊長老進香補陀，有行童擔襆相隨，至山，瞻禮金容，行童默於菩薩座前，發誓願捨身以報佛恩，舟出蓮華洋，颶風驟作，跳入波心，七月中，行童夜至庵扣門，衆僧疑其鬼，拒而不開，行童說觀音神力護持之故，衆不信，問，長老安在，則曰，往玄墓山，行童徑投玄墓，時長老方畢夜課，忽聞行童窗外喚聲，心亦訝其爲鬼，行童曰，弟子實人也，未曾死，初跳入洋時，見一胡僧，體狀魁碩，著赭布袈裟，乘一船板而來，口稱吾度汝，載之而浮，輕疾如駛，倏忽已及淺沙，引而登岸，問，何地，，曰，舟山也，某顧視胡僧，衣履都不濡溼，心異之，挈某同叩人家求宿，須臾，失胡僧，知是菩薩顯迹矣，長老開門納之，同還顧山庵，蘇州皋橋張叟素尊像敎，萬曆辛亥，將詣南海補陀，瞻禮觀世音，挈其八齡孫以行，旣達杭城，欲乘一船，其孫見滿船人，悉被繩縛手足，向翁白其異，叟大駭，遽從其言，登岸，及換第二船，其孫復白所見如初，已又登岸，更求第三船附之，問其孫，曰，只前兩船怪異，餘無所見也，叟意未決，有二人立船首大呼曰，勿乘彼而來此，此船甚安穩，逡巡間，又若有人自後推之，遂挾孫登船，坐甫定，視呼者推者俱不見，日暮潮至，前兩船覆沒，無一存者，叟所附之船獨全，乃知大士默佑也，補陀潮音洞有二大士者，一現男子身，一現婦人身，面目黧黑，頭髮髼亂，萬曆三十三年，婦人以六月至山，男子禮九華，以十月至山，居於洞南之山頂石上，各以茅苫一篷，高不過三尺，上漏下溼，匡坐其中，惟飲水茹蔬而已，人與之米不辭，與之錢亦不辭，有遊衲至，竟散與之，或數日絕粒，不以爲病，山中人以爲丐者，莫之知也，余偕居士陳載卿，夜至其所，默與之坐，不通問訊，彼亦不驚顧，舉燈視之，惺然無昏睡狀，余始與之談，男子但笑而不言，婦人則隨叩隨答，不作道理會，而吐辭等刀鋸，莫可犯其鋒，問其姓名，則曰，有甚姓名，問其年紀，則曰，有甚年紀，問其，何許人，則曰，有何方所，問其，曾住何山，則曰，住終南爲久，問其，見何道理，但曰，眼見大海，耳聞風聲，雨聲，潮聲，鳥聲，問其，作何工夫，則曰，有時想起觀世音，便念幾聲，餘則惟坐，坐中亦無甚做工夫處，其言詞直捷如此，似胸中無一物者，余大駭之，春二月，人皆來謁洞，男女堵觀之，曰，汝輩各安隱去，問我何爲，遂不見，施氏，尤錫綬妻，長洲人，萬曆丁未，患膈症，積治不效，一日有道姑入其門，曰，吾見汝宿有善根，當爲治之，出黑色丸子，敎臨臥時，噙化口中，疾當自愈，施作禮而謝，道姑曰，他日有便，訪吾於南海可也，問其，家安在，曰，汝過南海，問妙海老人，無不共曉，錫綬歸，施語之，驚曰，若言南海，得非觀世音乎，夜如其言，疾頓除，明年偕其姑，同詣普陀瞻禮，入寺門，見妙海宮三大字，榜於殿室，始悟菩薩之靈感焉，是年九月，施坐堂中，又見一道姑，排戶而入，謂施曰，汝陽算止二十九歲，因裝金像一軀，又施經板一塊，又見路傍饑人捨飯一甌，有此三善，獲延三載，又曾遇肉身菩薩默化來，故不卽夭折耳，施見此姑雙瞳秀異，宛肖曩昔所遇者，因合掌百拜，哀祈拯度，道姑曰，早辦修行，舉頭而不知所之，四十年，海潮寺火，有一僧病，臥韋天殿下，忽像作聲叱起曰，火來也，其僧卽起，背韋天出，步迅如飛，移置門外，得不火，明日，七八人舁之不能舉，僧病頓蘇，強逾平日，智師存日，或乏糧，在韋天前禱之，便有齋至，泰昌元年十月，宋玨遊普陀，禮潮音洞，歷歷皆往昔夢中所見，夜夢鄉人，贈一玉杯，內碧外白，製不甚方圓，而古潤可愛，酒乾，見杯中一白猿倒掛於樹，諦視之，白衣大士立猿側，眉目逼眞，醒則歎觀止矣，明季，徽人汪姓者，僦居崑山王澄老對門，持齋三年，擬至普陀進香，某年元旦，已束裝，往東門玉龍橋下船矣，忽店傍火起，急報促囘，汪曰，吾積誠三載，方朝菩薩，豈以一店易吾志乎，縱被焚，吾不歸矣，竟揚帆而去，香畢囘崑，見四面店屋及王氏大第，俱一片焦土，汪店樓房獨存，黃司理海岸，名端伯，禮大士，感大士現形天際，霓裳霞葆，訝爲蜃市，清順治初，海寇阮俊與日本僧謀，欲將明賜藏經，載入日本，山僧照中，率數百人，至舟山哀求不已，阮怒曰，汝等欲得此經，當向龍宮水府求之，遂裝往，至海中，大魚攩舟，不得動者數日，阮悔過，亟返，不半日，舟達道頭，僧衆歡迎至藏殿，阮爲諷經設供，安衆而去，順治己丑，秣陵黃土山人劉某，生卽茹素，同弟朝南海，舟中，劉發願求見菩薩，忽海面見二蓮華，大如車輪，一華中坐一童男，一華中坐一童女，旋見菩薩坐大蓮華上而來，劉禮拜，起視菩薩與華俱不見，頃之，風濤洶湧，舟覆，同行六人，及弟皆沒，劉甫入水時，覺眼前徧滿紅光，有一僧攜之同行，瞬息閒，忽已抵家，僧失所在，入門，母出，方知菩薩救援之力，康熙三年元旦，衆僧見山中有白光如虹，從佛殿頂貫至小洛迦山，大士衣白衣，乘光而度，識者預知寺有難事作矣，四年五月，紅毛番人來普陀，住半月，盡取鑄像旛幢等物，往日本，貿易得金二十餘萬，將歸本國，船忽自焚，番人俱溺海死，十年，僧旣內徙，土寇以火鎔普陀圓通大殿金範大士像，像鎔，延燒及殿，賊不得出，焚死者無算，十一年壬子春汛，諸軍伍泊舟洛迦，入大士殿，清淨如平時，出門，毒蛇如蝟，張口噴氣，諸軍懼而奔避，又有獰犬成羣出噬，進退無門，死傷無數，人以爲起遣之報，是年，寧波水師出洋，歸時，兵丁盜藏補陀大士像，甫解纜，風浪大作，舟將覆，主將疑而搜之，送還寺中，舟乃獲全，又有斧劈沈檀像，及盜臟中物，倂將銅像打碎，包歸圖賣，中途陡起風潮，主帥驚叩哀禱，歸不踰年，皆受慘報，二十八年春，聖駕自禹陵囘，御獨木龍頭小艇，一日將到嘉禾城，過某橋，忽見老嫗，當頭簪紅花一朵，獨操小舟，直過御前，上問，何船，嫗應曰，漁船，上問，有魚否，嫗應曰，有，欲買乎，言訖，不顧而去，未知所往，定鎭總戎黃大來，尾御舟行，見上與老嫗語，驚疑之，急棹擁衞，上問何官，答曰，臣，定海總兵黃大來，上卽從容問大來舟山狀，大來於是得乘閒，言普陀事頗詳，次日召大來入，發帑金千兩，建蓋普陀山寺，二十九年六月二十九日，定鎭藍公理謁梵音洞，親見大士現身，大眉赤面，富鬚髯，眼露青白光，鼻準微有白點，冠金圈大火燄，衣黃黑色，闊領方袍，微似達摩狀，頭頂俱現，後但露一手，又見一小佛，赤腳立大士頂上，公叩謝不已，倏無所覩，按周某聞見錄云，定海總兵官藍公理，巡緝至普陀洋面，見小舟坐一婦人，手提籃，內有鯉魚一尾，艄後童子搖划，呼之不應，往梵音洞而去，倏而不見，公命對洞開礟，卒無音響，次日詣山禮佛，見大士，及傍立善財，與昨所見，面貌無異，始知菩薩顯靈，籃者藍也，鯉者理也，由是願爲護法焉，展復初，江西布客某者乘便進香，見天王像，其一頹圮，私念，舊聞名山寶像泥，可和藥，乃取少許去，至舟，神昏頭痛，見長身天神怒目叱曰，何得割我脛肉，其人大恐，悔過，浼僧持送還山，立願新像，廣東洋商麥燦宇自東洋囘，忽夢巨人索其舟載一大骨，商怖而醒，時值夜半，黑風大起，舟欲沈，衆呼號不止，忽轉風，舟行如駛，黎明達岸，至普陀矣，大喜，入寺禮大士，見一天王足墜像前，與夢無異，瞻拜驚歎，遂施金新像焉，康熙戊寅正月，南濠善士陸德敷領衆裹糧，南海飯僧，邀樂同往，二月初十日，同析弟，登普陀前寺，是夜二更時，目現白光，次早，樂等朝梵音洞，見白面大士，白面龍女執拂，逮棲壁鸚鵡，金面大士，有欽○二字，其一字，樂見未明，幻庵僧見云是佛字，右立韋馱，龍王，金容西相觀音，青螺鬚髻，壽星高帽蒼髯，手拈柱杖，仙人科頭跣足，身倚碧桃，諸佛或大或小，或坐或臥，或行或立，層疊不可勝計，析弟所見，少有異同，德敷見大士，韋馱，善財，龍女，十二日，朝潮音洞，見金身三官一尊，關聖一尊，赤面綠袍，金容大士，金角青面武曲，戲蟾劉海，挂錢巨獅舌上，現一小佛，羅漢三尊，內有一托塔者，挂帆小舟一隻，析弟更見艙中有人，幷執篙者，十三日，後寺飯僧，承別庵和尚，於我祖神前設供，拈香說法，事畢，再叩梵音洞，僅見金面大士，諸佛數尊，十五日，前寺飯僧，承潮音和尚，於祖神前設供，拈香說法，二十八日還家，縷述靈異，而懋弟亦告於初八夜，夢至普陀梵音洞前求相，垂下水墨大士一軸，弟求示眞相，傍一大士云，與見畫者，亦汝誠心所致也，三十年，茶山寶稱庵僧慧如，因大士像壞，載募雲閒，月餘無施者，一夕，私置王儼齋中丞門，袁夫人，夢一素衣淡妝姆云，自普陀山來化衣單者，寤而告中丞，夢亦復然，晨訊閽人，乃知大士像也，因炷香謝罪，呼僧至，許爲新像送普陀，滄州張漢儒至普陀謁大士畢，欲歸，見一老人於洞外掃除，因與語曰，若遠來，欲見大士乎，張曰，四千里至此，得見大士，死無憾，然大士安得見，老人曰，但虔禱，當有所覩，張乃與同輩十餘人，跪禱，久之，忽見洞口有金光，老人曰，大士出矣，衆諦視，果覩大士，自石壁中出，惟見側面，又禱曰，旣蒙大士現身，願覩正面，頂禮歸日，摹塑像設，大士卽又背洞面海，去人咫尺，紺髮卷䰄，高顴隆準，衣綠色，半身在雲氣中，不可見，衆歡喜稽首，倏入石壁去，長安薦福寺僧行義謁普陀山，與雲水僧七人，雨中炷香潮音洞，虔禱願覩大士慈容，倏見洞中現五色光，光中有大士立像，傍有白鸚鵡像，莊嚴妙好，是女人身，他僧見者，種種不一，久之乃沒，山妻傅氏，素信佛，誦金剛經，康熙壬申四月疾，自知不起，二十七日辰刻暈眩，少時復甦，口中惟誦金剛經，言，佛力無邊，若修南海普陀寺大殿，可延生兩年，至五月初四日，長逝，彌留之頃，余云，若爾冥途果無苦累，當以夢告我，山妻點首者再，今年二月十七日，大兒輿方夜坐，忽汗下，頭眩思寢，夢至靈隱，有老僧十七八人，遊行林閒，一僧曰，汝欲見汝母耶，可入我袖中，攜汝往南海，少頃，至一山，環視空闊，殿宇巍峨，額曰普莊嚴殿，衆僧圍繞誦經，幷說偈云，修理大殿功德，世世生生，永不墜三途惡道，生天人中，受勝妙樂，少頃，見母，黃杉，襯淡紅衣，素裙，合掌云，金剛般若，量同虛空，恩霑大千，利周沙界，天上人間，最重此經，我今承佛力，已能記憶，不失一字，無去無來，現在發菩提心，永不退轉，寄語汝父，勿懸念我，驟聞水聲而寤，輿性篤實，不能誑語，因筆記之，其衫裙，十月朔日，余所焚，輿不知者，五十年五月初一日，知府馬柱石到山啓建祝釐道場，感大士放金色大圓光於清涼山岡，移時方散，兩寺住持，有偈志其事，雍正九年辛亥，發帑七萬，修建普陀前，後兩寺，時法雨住持法澤，謂山在海洋，禮謁者，皆由舟楫，而寺中從未奉有天后香火，甚爲缺典，乃謀建閣三閒以祀，及閣成日，黃昏後，忽見彩船一隻，儀從旌旗，繽紛整肅，左右羽扇交蔽，前掌大燈兩盞，照耀光明，從東洋海上而來，直至千步沙，監督諸員及僧衆工役，同時共見，知爲神靈示現，無不驚異，法雨寺，大雄殿內鐵觀音一尊，乃康熙十三年，遣界後，有偷界小船數十，泊千步沙，夜覩火光燭天，比旦，見一鐵佛首，臥置沙中，不知何所從來，始悟夜來之火，卽佛光也，羣舁至寺供養，二十七年，江南武雲山進香感其異，請於住持別庵，載往金陵募鑄全軀，有縉紳楊公女，笄年，臥風三載，母徐氏，齎金虔禱，次晨，其女步履如飛，又有代鄰持釜來施者，貪其完好，易以破釜，夜夢神索故釜，寤而病，送釜懺悔始愈，大著靈驗，遠近奔助，不兩月，得銅鐵十餘萬斤，郡守覬其利，禁不許造，義士陸寅生，訴於道憲劉公，乃令速鑄，守旋以事被逮，全像旣歸，靈應如響，雍正九年，發帑修建，監督者，欲令移供圓通寶殿，多人再四舁之不得，住持法澤前禱，佛果示筄，欲仍故處，諸人驚異，遂不敢動，乾隆三年十月二十日，法雨寺鼓樓，以香燈僧不戒，燬於火，風猛甚，將延及水月等樓，忽見神靈示現，風旋外向，諸樓無恙，次年住持法澤，乃告總鎭裴公鉽，邑侯黃公應熊，設簿廣募，法澤，閩人，閩之漁船數百艘，踴躍樂施，法澤親往溫州採料，寧台道王坦，溫鎭黃有才，咸以原係欽工建造，免其稅餉，裝運至山，適值前燬之期，連日風浪大作，不能起卸，法澤禱於大士，忽二十六日，風恬浪靜，又有二十餘隻漁船，泊千步沙，相與協力，浮水拽岸，一日畢起，遂興工修造，崇敞如昔，嘉定馮生，貧而好善，一日進香南海，中流風發舟覆，恍見甲士，引至龍王前，諭曰，子寫方救人，善心誠切，達於水府，特遣救汝，與汝祕方十二，行之可以致富，取方授之，命甲士送歸，倏忽到岸，方在袖中，心知大士暗中調護也，後依方行濟，成富室焉，甫里曹渭南女，爲張迪九子婦，病喉潰爛，時迪九旣沒，渭南醫禱俱窮，一日，女忽起於牀，一口數人聲，聲梵語，手揮渭南曰，去去，老衲南海來，以吾故人張迪九故，非汝曹所能致也，女啓口如就示狀，俄而蹶起，自言病殆時，見故翁搴帷注視，嘆息而去，翌晨羣僧來，其主僧，龐眉蜷髮，狀如西相大士，從者左右侍，問答縷縷，不復記憶矣，陳君選年五十，只一子，幼慧而孱，旣授室，忽患癆瘵，勢沈篤，有友告之，聞南海普陀觀世音菩薩，靈感宿著，若能信心，往祈郎君之疾，勿藥有喜，但山川修阻耳，陳云，果往求有驗，何辭道遠，遂擇吉出門，向南而行，凡八日，出本省界，是日午未閒，車中體倦，投店早憩，飯後，悶坐無聊，因出散步，聞有大聲呼其姓名者，且曰，汝子疾垂危，今往普陀拜求觀世音乎，駭而視之，乃一道者，翛然塵表，急趨揖問，素昧識荊，何知余姓名及余子疾，道者不答所問，但云，愛子何必如是之切，汝子疾，乃汝一生積愆，報在汝子之身，往求菩薩無益也，陳再揖道者，求示其詳，曰，汝今後，若能速改前非，力行善事，又能將前明抄寫一卷，朝夕朗誦，事事遵行，子疾當自痊，不足慮也，陳欲再展問，轉瞬失所在，錯愕良久，始悟大士化身，指其迷途也，乃望空拜謝而囘，及抵家，其子伏枕聞之，欣欣有起色，而病減半矣，月餘全愈，無隱師者，毗陵世家子也，嘗曰，名山大川，無非菩薩影現道場，腳頭腳尾，處處逢渠，於是託足雲水，瞻禮普陀山，感大士現妙莊嚴身，晚歸，養病於神駿寺，誦七佛偈而逝，臨江丁兆僖服賈於蜀，母葉氏在家病足，數載不瘳，因虔祝大士，後鄉人來蜀，知母蒙大士顯靈示夢，病從此日瘥，卽禱祝之日也，數千里，有感輒應如此，癸卯酬宿願，進香普陀，至梵音洞，得覩大士慈容，不甚了了，默念遠涉風濤，齋肅而來，豈下懷未誠歟，念未已，忽見洞內大士，身穿白衣，右手三擺，前立紅衣童子，又不類世所繪塑者，兆僖惶悚伏拜，焚香頂禮以退，南豐武舉章開元，嘉慶年閒，以騎射敎人，課徒用力太猛，仆地，呻吟床蓐，見一役曳之行，忽身後一人挽而呼曰，勿爾，此人奉行敬信錄，持觀音經甚虔，若仍短壽，何以勸善，役曰，奉上官命，安知其餘，曳如前，而挽者益力，役釋手，以梃掠章而去，身後人謂之曰，渠雖去，明日係卯期，必又至，汝其殆矣，吾指汝到南海求救大士，章慮蹣跚難行，曰，但合掌端坐，誠心念南無阿彌陀佛，及大慈大悲救苦救難觀世音菩薩寶號，章如敎，覺身如風籜，飄空而起，海立眼前矣，海上有島，往來皆道服，章伏岸宣佛號，良久，見兩三白髮叟，攜一人下山，貌肖己，身後人曰，此汝魂也，速禮菩薩叩謝，忽前役又至，梃章足而去，身後人曰，汝無悸，今蒙菩薩赦宥矣，且曰，汝歸去，當堅持前念，自修以訓人，毋怠厥志，章唯唯，蘧然而甦，身仍在床，足疾頓失，江夏某大姓，夜建醮，鄰媼攜幼女往觀，有猙惡巨人，拉女出，強之行，忽東南隅，現紅光，巨人惶懼，捨女，奔，紅光漸近，有瓔珞被體者，類觀音像，詰女所自，且曰，余南海大士也，可隨往，俄至一所，迥殊凡境，大士顧侍者，不知何語，未幾，侍者率巨人來，大士叱之，金甲神摔之去，一日，見黃冠人叩謁，述其母奉佛，終身不茹葷，大士謂女曰，爾母善行可嘉，當令母女重逢也，黃冠人囑閉目，覺履空而行，止則故鄉也，女歸，見榻臥一人，與己肖，恍若有自後推合者，遂如夢覺，初，母與女看醮，女忽暈絕，第胸膈溫暖，不類死者，月餘始甦，備述顚末，女自此不茹葷，虔奉觀音經，光緒二十四年春，有台州黃巖縣，三甲地方，民船一艘，裝客數十人，赴普陀進香，及囘，船行數百里，忽然霧雨驟至，舟不能駛，船主問曰，爾等在普陀，有不潔淨之事否，內有一老媼，急解囊，將黃瓦一片，拋入海中，頃刻，雲霧漸散，舟行如故，究諸老媼，云，此瓦世所罕見，慕其色黃光滑，欲於夏日作枕，以納其涼，非有意竊取也，不意佛之感異已如此，光緒三十二年二月，象山縣蟹鉗渡地方，有張姓婆媳二人，來山進香，寓佛首庵，翌日，媳出外禮佛，至夕囘，遺失拜佛布一方俗名手方，內有各寺寶印，姑聞之，不勝憤恨，越數日，歸家開櫥，檢查別物，忽見所失之布在衣服中，一時咸以爲異，江浙信心婦女每以白布鋪地禮佛，名爲手方，間或墊坐，爲護衣服，固無不可，但不應打印其上，若已打印，則萬萬不可鋪以禮佛，況墊坐乎，彼殆謂半截未打印，坐則無礙，不知以有字之布置之於地，尚屬褻瀆，況旣坐其下半截，上半截亦貼靠自己下體，或有竟坐於打印之處矣，須知印上之字，皆是佛菩薩之聖號，理當格外尊重，何可如此褻瀆，阿育王之印，則是釋迦如來眞身舍利寶塔之印，普陀普濟寺，則是敕建南海普陀禪寺觀音寶印，普陀禪寺，乃明萬曆三十三年御賜額，至清康熙三十八年始改賜普濟禪寺額，如此，諒此印是康熙三十八年以前所鑄者，法雨寺，則是南海普陀天華法雨觀音寶印，餘可類推，打印之布，只可藏於家中佛龕，或神龕內，則有功德，若用以鋪地拜佛，則其罪非小，况墊坐乎，如已經鋪地拜佛用過之手方，則又只好洗淨焚化，切不可藏佛龕中，譬如子孫，以祖父之名書之於布，以作拜祖父時墊地之用，及坐地時，恐汙衣服，用此布以墊坐，則人必以爲不孝，自己心亦不忍，何竟敢以佛菩薩聖號，印於墊地護衣之布上乎，其原由於僧人不知事務，唯欲多打印，則多得錢，不計此布萬萬不可打印，若此等僧，縱有修持，亦當墮落，以亂爲人打印，令一切信心婦女同作褻瀆佛菩薩之大罪故也，願諸僧俗，各各痛戒，又願識字之人，見聞此說，逢人勸誡，令一切人改此惡習，則功德無量無邊矣，按，舊志有分靈感，示現爲二者，有另立經證門者，其實示現卽靈感，菩薩妙應圓通，衆生共仰，尤不待證而方生信向，況本志卷一，許止淨居士所撰之感應頌，甚爲詳備，有註及經證之單行本，尤明瞭，故今但略敍靈異而已，朱謹志．示現論曰，示現，亦志中靈感類也，有感而不現者矣，未有不感而現者也，夫色見音求，佛所呵斥，大士曷爲以形現也，此正慈悲度人，恆順衆生之至也，衆生所知者形，故所現者惟形，其實非形也，無形之形也，非現也，不現之現也，無形之形，形亦非形，不現之現，現亦非現，大士如月，衆人如水，人見大士，如水受月影，不可謂影卽是月，又不可謂月卽是影，又不可謂影非月影，又不可謂月本無影，月之照人也，有目者卽見月，月之照地也，有水卽有影，然而人之求見於大士，有現有不現者，何也，此亦如水之受月，清者受之，濁則不受矣，大抵人之求見而得現者，或遇之於無心之頃，無心卽能感矣，大易不言感而曰咸，咸乃無心之感也，又或信心以求之，經言，信爲道元功德母，信則能感矣，經又云，菩薩善應諸方所，示現，亦善應也，何疑之有，經固佛所說也，唐裴相國云，後之學者，當取信於佛，毋取信於人，當取證於本法，毋取證於末習，世之人，不信佛言，惟執己見，影附爲高明之見，亦惑矣，夫無心，信心，水之清者也，反是則濁，彼且以爲己智而人愚，豈知其惑之甚耶，是故己見一立，雖智亦愚，知見不生，雖愚不害，此平心之論也，或曰，人之求現者，述其所見，各有不同，何也，豈水中月影，亦有異同歟，曰，月體一定，故無異影，若夫佛之法身化現，豈有音聲形色之一定者歟，所見有不同者，各自有其感召，非應之者爲之同異也，天之生物，形色不一其類，是其所稟之剛柔燥溼，有輕重純駁之不齊，天非物物而鑄之者也，天之生物，已不可測矣，佛之法身變化，亦豈凡夫意見所能測識歟，儒之言天，則曰不測，言神，則曰聖而不可知，佛之化現，不可思議，世人於至顯至近者，昧不之辨，乃於不可測者而必欲測之，不可知者而必欲知之，不可思議者而必欲思之議之，多見其不知量也，或又曰，示現，卽有之，亦幻境耳，儒聖亦有是理歟，曰，有，古所云，見舜於牆，見堯於羹者，非於虛空見之歟，羹牆中豈眞有堯舜歟，孔子學琴於師襄而見文王，撫琴動操之閒，文王果安在歟，是則心神之感孚，有不期然而然者，亦與夢見周公無異，其實於太虛空中，毫無纖翳也，或曰，聖固有之，凡夫豈能然歟，曰，道，固愚夫愚婦之所與知與能者也，言其至，則雖聖人亦有所不知不能，非夫婦之愚有以駕乎聖人之上也，蓋愚夫愚婦，適然之頃，亦有休機息慮之時，而其愚誠篤信，反勝於賢智之過爲妄生疑慮者，故凡求現得見者，大抵明察之人少，庸衆之人多，以其智慮鮮也，道之流行於天地閒也，大聖大賢而外，惟赤子之心，與夫婦之愚，庶幾近之，故曰，百姓日用而不知，卽其不知之頃，恰與赤子之心，同其渾穆，是故釋迦弟子，有蛇奴者，以愚鈍得度，愚固道之所不外也，其有著意求現，而未得見者，如鏡之被呵而暈也，月之被雲而掩也，人心與焉，斯窒矣，作意以求，誠卽非誠矣，世之人，非沈空，卽著有，其以示現爲虛偽者，正其著有之見勝也，彼蓋謂佛之法身徧周沙界，必不屑屑焉株守於此，遇人卽現也，此則以凡情測佛者也，佛固徧周沙界矣，此獨非沙界乎，佛尚有不屑之意見乎，雖然，示現亦非大士實際也，如其不信，亦無不可，蓋信示現一方之大士，不如信徧周沙界之大士，信徧周沙界之大士，不如信當前之不信有示現，不見有大士者之眞我，是則眞見大士者也，如有是人，法門賴之矣，海南一勺稱爲理圓詞達，因附錄之，又按，胡應麟筆叢，王弇洲觀音本紀，皆謂古時觀世音，無婦人像，歷引法苑珠林，太平廣記諸書以證之，趙甌北陔餘叢考，以王，胡說爲未然，引北史，齊武成帝，見一美婦人，變爲觀世音，南史，陳後主皇后沈氏爲尼，名觀音皇后，證六朝時，觀音已作女像，又引南宋甄龍友題觀音像，有巧笑美目語，又壽涯師詠魚籃觀音詞，有窈窕丰姿語，證觀音之爲女像，宋，元，明已然，近俞樾小繁露，引夷堅志觀音救目疾事，又以宋時，猶未皆爲女像，說各不同，竊謂地藏本願經云，地藏王，一世爲大長者子，又一世爲婆羅門女，如來遺詔，護法託於王臣，菩薩發心，度生首推布施，況大士建號大悲，廣施無畏，故珞珠解頸，菩薩亦乞慈悲，珍寶捨身，衆生皆求哀愍，自昔已然，於今爲烈，明則疊賜藏經，清則重頒內帑，或築隄捍海，或割畝助糧，姓名有湮沒不彰，福德固流傳無盡，蓋佛法之興衰，關國運之隆替，未有慈悲導俗，而黎民不被其恩，更無明良在朝，而僧衆不蒙其澤，追懷先德，庸啓後人，志檀施，張氏，佚其名，貞明二年，舍所居爲不肯去觀音院，太祖乾德丁卯，遣內侍王貴齎香旛詣山，神宗元豐三年，內殿承旨王舜封使三韓，至是，有大龜負舟不得去，望山作禮，龜沒舟行，洎還，以其事上之，賜額寶陀觀音寺，許歲度僧一人，置田積糧，安衆修道，寧宗嘉定七年，從住山德韶請，賜修圓通殿錢萬緡，並御書，金襴衣，銀鉢，瑪瑙珠，松鹿錦旛等，理宗淳祐八年，詔置接待莊，免本山租役，成宗大德二年，中宮命內侍李英降香修殿宇，三年，命宿衞孛羅降香，賜金百兩修殿宇，四年，降香飯僧，五年，命魏也先，太出，李鐵木兒不花，治演法堂，賜綵旛，緘香及帑錢二十緡，割鄞田，昌國田，及山，共四千餘畝供僧，按，裘志作三年，又云一作一年，許志據劉賡記中，作五年，今從之，仁宗皇慶二年，皇太后遣法華奴齎賜主僧袈裟，及十方僧飯，敕浙省，賜鈔八百六十八錠，買給長明佛燈田三頃，泰定帝泰定四年，遣中正同知帖閭齎賜金幣，賜飯僧鈔千錠，僧衣一百八件，供聖黃金織文旛，金綵綺帛，賜供營繕田二頃二十六畝，許，秦二志，裘志作皇慶四年，誤，泰定帝致和元年，遣御史曹立齎賜香幣及鈔百錠，順帝元統二年，宣讓王施建塔鈔千錠，神宗萬曆十四年，遣內官監太監張本御用監太監孟廷安，齎賜皇太后刊印續入藏經四十一函，舊刊藏經六百三十七函，裹經繡袱六百七十八件，觀音金像一尊，善財龍女各一尊，金紫袈裟一襲，於寶陀寺立靜室五十三處，皇帝敕諭普陀山寶陀禪寺住持及僧衆人等，朕維佛氏之敎，具在經典，用以化導善類，覺悟羣迷，於護國佑民，不爲無助，茲者，聖母慈聖宣文明肅皇太后，命工刊印續入藏經四十一函，幷舊刊藏經六百三十七函，通行頒布本寺，爾等務須莊嚴持誦，尊奉珍藏，不許諸色人等，故行褻玩，致有遺失損壞，特賜護持，以垂永久，欽哉故諭，大明萬曆十四年三月日，按裘志云，二十七年，敕法雨文同，不另載，是時一尚爲寶陀，一尚爲海潮，二十七年，遣漢經廠掌壇，御馬監太監趙永，曹奉，齎賜大藏經六百七十八函，華嚴經一部，諸品經二部，滲金觀音像一尊，敕諭南海普陀山寶陀寺住持及僧衆人等，朕發誠心，印造佛大藏經，頒賜在京及天下名山寺院供奉，經首護敕，已諭其由，爾住持及僧衆人等，務要虔潔供安，朝夕禮誦，保安眇躬康泰，宮壼肅清，懺已往愆尤，祈無疆壽福，民安國泰，天下太平，俾四海八方同歸仁慈善敎，朕成恭己無爲之治道焉，今特差內漢經廠掌壇，御馬監太監趙永，齎請前去彼處安供，各宜仰體知悉，欽哉故諭，大明萬曆二十七年二月初十日，皇帝敕諭南海普陀山寶陀寺住持及僧衆人等，朕維自古帝王，以儒道治天下，而儒術之外，復有釋敎，相翼並行，朕以沖昧，嗣承大統迄今廿有七禩，天下和平，臣民安樂，仰思天眷，祖德洪庇，良由大公同善之因，況國初建置僧錄司，職掌厥事，蓋仁慈清淨，其功德不殊，神道設敎，於化誘爲易，祖宗睿謨，意深遠矣，佛氏藏經，舊刊六百三十七函，我聖母慈聖宣文明肅皇太后，續刊四十一函，朕旣恭序其端，而又因通行印施，序其前後，敕諭護持，所以錫孝類，流慈恩也，茲者，朕嘉善道之可依，念傳布之未廣，爰命所司，印造全藏六百七十八函，施捨在京及天下名山寺院，永垂不朽，庶表朕敬天法祖之意，弘仁普濟之誠，使海宇共享無爲之福，先民有言，一念思善，和風慶雲，一念不善，災星厲氣，夫善念，以有感而興，無感而懈，是以皇極敷言，不厭諄懇，聖哲所貴，善與人同，古今相傳，其揆一也，且善在一人，尚萃一家和氣，若億兆向善，豈不四海太和，此經頒布之處，本寺僧衆人等，其務齋心禮誦，敬奉珍藏，不許褻玩，致有毀壞，特賜護敕，以垂永久，欽哉故諭，大明萬曆二十七年二月日，按，三十三年始改寶陀寺額爲普陀，二十七年二敕文，舊志均曰普陀寺，何可額尚未改，而先呼後易之名乎，特爲改正，以示不妄，三十年四月，遣御用監太監張隨，同內官監太監王臣，齎賜帑金千兩督造藏殿，飯僧銀千八百兩，誦禮觀音經銀三百兩，觀音經一藏，三十三年，仍遣張隨同御馬監太監党禮，張然，齎賜帑金二千兩，裘志作三千兩督造普陀禪寺，又僧齋銀三百兩，及織紵旛幢，金花丹藥等物，金剛般若經一藏，觀音普門品經一藏，賜額護國永壽普陀禪寺，太后又賜建寺銀三千兩，踰年工竣，復命，復特遣中貴，錫玉帶以鎭山門，普陀山護國永壽普陀禪寺，敕建之後，金碧照榮，如夜摩，睹史之宮從天而墜，海衆拜瞻，法會殊勝，近世未有若斯之盛也，恭荷綸音，煥頒龍藏，壬子年春，復特遣中貴，賜之玉帶，以鎭山門，林樾野人，住靜磐石之下，樂觀其美，敢不揄揚休美，略以往事例之，佛印收蘇內翰玉帶，永鎭山門，武后賜萬囘和尚以錦袍玉帶，又裴晉公平淮西，憲宗賜以玉帶，公臨薨，卻進，口占奏狀云，內府之珍，先朝所賜，旣不敢將歸地下，又不合留在人閒，謹卻封進，聞者歎其不亂，夫內翰固超特，佛印又豈屑屑於此者，各以高風勝致，嬉戲今古耳，晉公之敬君，不貪貽子孫，其學識又與內翰別是一格，萬囘之賜，賜非其主，豈若今者，頒自聖明，得諸方外之爲慶哉，今世之秉鈞軸，膺寵遇者，裨補無涓埃之微，而玉帶有韞匵之積，厥後子孫蕭索，售爲口食之需，君恩掃地，甚者，負罪家沒，玉帶復歸內廷，嗚呼，人情何不錫於山而錫於身耶，因著爲說，一以記名山之盛事，二以砭世榮之難恃云，三十四年，准御馬監太監党禮之請，賜海潮寺額，爲護國鎭海禪寺，三十五年，遣党禮齎賜帑金千兩，建御製碑亭，祝釐飯僧，舊志，三十七年，遣張隨齎賜帑金千兩，到山飯僧，延僧檢閱藏經三年，幷五綵織金龍緞四十疋，及長旛經袱桌衣等，三十九年，遣張隨等齎賜帑金千兩，祝釐飯僧，又遣党禮等齎賜鎭海禪寺大藏經，明神宗再賜藏經敕，敕諭浙江南海普陀山鎭海禪寺住持及僧衆人等，朕發誠心，印造佛大藏經，頒賜在京及天下名山寺院供奉，經首護敕，已諭其由，爾住持及僧衆人等，務要虔潔供安，朝夕禮誦，保安眇躬康泰，宮壼肅清，懺已往愆尤，祈無疆壽福，民安國泰，天下太平，俾四海八方，同歸仁慈善敎，朕成恭已無爲之治道焉，今特差漢經廠闍黎，御馬監太監党禮，齎請前去彼處供安，各宜仰體知識，欽哉故諭，大明萬曆三十九年九月日，按裘志云，此敕法雨寺時，已賜額鎭海，文與普陀寺敕微有不同，故另載，今依之，崇禎十四年辛巳，上以天步方艱，物多疵癘，命國戚田弘遇捧御香，祈福普陀大士，河南王於嘉靖六年賜琉璃瓦三萬，鼎新無量殿，魯王於嘉靖間，建琉璃殿，梵王宮，魯王，於萬曆間，歲致米，飯大衆，賜赤金像一座，重三十石石，疑是斤字之訛，並造新殿，崇王由樻，於天啓七年，捐資重建藥師殿，書法門龍象額，賜千佛衣，承乾宮皇貴妃遣官進香，幷製滲金佛像一尊，陶崇道，會稽人，官方伯，於磐陀庵西，倡緣築堤，墾田數十畝，以充香積，天啓七年，又捐資建藥師殿，梁文，明，官定海都司，因祈嗣有感，捐資創白華庵，方應明，明季，官海憲，捐俸重建磐陀庵，殿宇巨麗，蘇若霖，崇禎朝內官，捐己資千餘，莊嚴淨土，按，明妙峯福登禪師，福慧洪深，誓願廣大，一生所作大功德，莫能殫述，素願造滲金文殊，普賢，觀世音三大士像幷銅殿，送五臺，峨嵋，普陀，以供養之，于萬曆二十七年己亥，杖錫潞安，謁瀋王，王適造滲金普賢像送峨嵋矣，師言銅殿事，王問，需金若干，師曰，每座須一萬金，王願造峨嵋者，卽具資送師往荊州監製，殿高廣丈餘，滲金，雕鏤佛菩薩像，精妙絕倫，殿成，送至峨嵋，大中丞王霽宇撫蜀，聞師至，請示心要，遂發心助普陀者，乃采銅於蜀，運荊鑄造，及成，運往普陀，至南京，逢普陀僧力拒，蓋恐海寇悞認爲金，防搶劫耳，因卜地寶華山，時寶華頗衰敗，遂奏懇敕修，得以安置，師又募五臺者，于三十三年春，躬送至山，議安顯通寺，又蒙敕修其寺，趙吉士寄園寄所寄中，謂陳太后敕四川造三座者，傳聞失實耳，此殿雖未至普陀，而妙峯與王霽宇之誠心毅力，何可泯滅，因附志於明季檀施之後，俾後世知有其人其事云，康熙二十八年己巳三月，駕巡杭州，准定海總兵黃大來啓奏普陀廢墜狀，命一等侍衛萬爾達，二等侍衛吳格，禮部掌印郎中觀音保，齎賜帑金千兩，建蓋山寺，三十五年四月，命翰林宋大業齎御書金剛經兩函，分賜前，後兩寺，五月命釋自戒齎內製五爪龍袍二襲，進香，祈保皇上西征，全師奏凱，普陀，名山也，孤峙海中，距定海甫百里，在令封內，而予日以簿書鞅掌，不獲登臨而謁禮焉，閒有暇晷，亦畏涉風濤，是以渡橫水者數數，而蓮華，金鉢，窅莫問津，甚矣夫，作吏之俗也，歲之丙子，恭遇今上皇帝以御書金剛法寶，光鐫梨棗者，頒行天下梵宇，而普陀兩寺，幸在其中，四月經函至定，宰分當躬齎入山，於是得從副戎葉公紀，揚帆抵洛迦，安經供奉於大殿，肅容再拜，天威咫尺，已乃謁大士，覽梵宇，滄溟杳靄，大哉觀也，仰維皇上，睿聖淵涵，文武廣運，廓沙漠千古不清之塵，闢海甸累朝不隸之土，垂裳宵旰，日廑如傷，而乃於萬幾餘暇，披釋氏之微言，運如神之妙腕，楷書竺藏，光被人天，而且頒行郡國，望剎推恩，天縱至人，眞絕古今而邁三五者矣，燧，一命微員，叨膺司牧，疆域不過百里，案牘期會，事甚眇末，而蚊負冰兢，不遑啓處，承乏來，不知翰墨文章復爲何物，少之所學，仕而轉荒，而聖天子獨廣大從容如此，豈非雲雷風雨，日月星辰，挈五行而運四時，周八方而生萬物，成功文章無所不有之爲天也哉，小官，管窺蠡測，仰贊高深，凝思拜頌之下，不暇探討山川之幽秀，風物之雄奇，一棹遄歸，皇皇職役，寧見笑於山靈，而決不敢瀆鬼神以失民義，則燧今日揚上德而慊臣職之意也夫，三十六年，命使進香，賜五爪龍衣一襲，㼭子㼭，徒念切，音磹，乃鑪瓶等之座子兩座，銀五十兩，三十八年三月，駕巡杭州，二十七日於行在，差乾清宮太監提督顧問行，內務府廣儲司郎中丁皁保，太監馬士恩秦志作逢恩，等，齎金千兩，分賜兩寺，到山進香，四月初四日至寺，傳旨，山中乃朝廷香火，所有未完之功，以是帑金爲之領袖，務令天下臣民，共種福田，住持須竭力圖成，勿孤上意，太后，六宮，公主，各賜金有差，並御書金剛經二卷，分賜兩寺，書普濟羣靈，及潮音洞額，賜前寺，書天花法雨，及梵音洞額，賜後寺，書皓月禪心額，賜普濟住持明怘，書修持淨業額，賜法雨住持性統，書芾啓，此苗幕從輿衞於琅琊之閒，爲泉石之樂，恨不接遊跖也，滁，天下佳山水，且少過客，諒稱高懷，正恐賜環在近，不能少彼留也，芾再啓，夏六月臨五十七字，賜明怘，性統，又賜性統念珠一串，供大士，又准兩寺住持奏請，發金陵城內琉璃瓦一十二萬，改蓋兩寺大殿，漢，晉以來，二氏之學並行於世，而佛較盛於老，非之者隘，媚之者愚，惟至人能兼包迭用於其閒，我皇上，神靈天縱，優入聖域，其暇，汎覽流觀，謂釋氏之慈，卽吾儒之仁，其悲憫提度，與博施濟衆無異，大矣哉，如天如地之見也，普陀爲海內四大名山之一，展界後，卽賜金敕建前，後兩寺，賚寵眷渥，輝賁山川，改賜今名外，復御題普濟羣靈，額大士殿，臣燧，忝宰斯地，恭逢盛典，旣爲住僧喜慶忭舞，竊伏而思之，仰維帝德之宏，王言之大，有不第爲茲土茲山起見者，蓋自五帝三皇以來，馭世之道，不越仁民愛物，而其化澤之深長，聲靈之赫濯，至於柔懷百神，及河喬嶽，然則自天而下，自地而上，大小幽明，一以貫之者，類盡於羣靈，而道全於普濟，盡千聖之猷，百王之蘊，有能出此四言者耶，大士以天子之心爲心，其福民護國當何如，茍斤斤焉，僅從茲山起見，則將隘視聖人之言，而淺測聖人之心，可乎哉，燧是以不揣固陋，表而出之，俾四海臣民，卽不獲至其地者，覽斯志，亦共瞻仰沐浴於無疆之化澤云耳，四十二年二月，駕巡杭州，命侍衛翁峨立，都統官保，中官首領王璋進香，齎賜住持心明御書心經一卷，帑金二百兩，命住持性統，題詩，卽御書賜之，復書大圓通殿，獅子窟，壽峯三額，賜心明，振宗禪寺，妙光，聖因三額，賜性統，分掛普陀，治平，徑山接待諸處，書添籌二字，賜性統母，又准直郡王奏，六品官阿爾發同官保到山，送龍袍銀兩，四十三年十一月，御製碑文一道賜法雨寺，十二月，御製碑文一道賜普濟寺，兩碑文見各寺下，書賜宣布聲聞，藏經閣，永壽寺額三道，命性統賦詩，以無覺有空色相消爲首句，賦畢，賜瀚海石硯一方，豐澤園墨二錠，四十四年，命浙江織造敖福合齎送御製碑文，鴻臚寺序班朱圭奉敕鐫碑，四月，賜性統御書心經二部，心經塔一軸，賜心明御書心經一部，心經塔一軸，四十六年，駕巡蘇州，賜性統人參一斤及瓜果等物，時心明，慧業，德藻等各受一分，又書旃檀林三字額賜心明，四十七年閏三月，命浙江孫文成，江南曹寅，蘇州李旭三織造，齎送內造自在觀音，救度佛母二相，分給普濟，法雨兩寺，二相連座，高一丈六尺，佛身五尺，量聖體裝就，脫紗，泥金，手足皆附，金蓮玻璃點目，金皮作衣，於四月十八日，到山安供，四十八年二月，命內務府員外郎噶達渾降香，齎送帶金二百兩，並詔杭州織造孫文成，查明僧衆人數，許運米石出海，永爲定例，七月，皇太子奏准，差中官鄧鎭，趙柱，皇姑寺住持廣博，齎賜帑金五百兩，內造大士珠寶金相一尊，供法雨寺，又帑金三百兩，金旛一對，數珠二挂，內造滲金佛三尊，黃蟒袍一襲，銀製吉慶阿哥一位，供普濟寺，康熙四十八年七月初六日，奉硃批上諭，諭管理杭州織造孫文成，頃有普陀山住持和尚二人來京，詢問及其寺裏過活，奏稱這二年，因嚴禁米石，不許出海，米糧短少，僧衆多有散去，此寺乃特旨修造，不比他處，今二僧人囘去，必到杭州，爾會同伊等，將一年所用糧米應需幾何，詳擬定例具奏，但恐奸民乘便，糴買米石，運至別省貨賣，浙江米價，必至騰貴，故此手書特諭，欽此，八月初六日，性統同心明到杭，經織造孫會議，得普濟寺，法雨寺現在僧人共六百六十六衆，每日每人食米一升，合算一年，共需用米二千三百九十七石六斗，其米每年陸續運載，巡撫差官查驗，給與執照，許放出海，永爲定例等因，九月十九日，織造孫具摺奏請，奉旨知道了，隨移咨督撫提鎭，通行文武各衙門，每年遵照放行，四十九年，賜寶印一顆，並賜前寺大藏尊經，五十二年正月，在暢春園，賜性統，心明紫衣各一襲，侍僧五人紅衣各一襲，及蜜餞珍果等物，二月，復各賜人參及丸藥等物，五十五年正月，命使到山，賜性統蜜餞珍果等物，五十六年，恩准性統，心明奏請，蠲免朱家尖，順母塗開墾田地錢糧，康熙五十七年十一月二十五日，准內務府，移咨內開，康熙五十七年十月二十日，侍衞魏珠將南海普陀洛迦山普濟寺僧心明，法雨寺僧空懷，空明等所奏漢字黃摺子發出，交與十二阿哥，轉傳旨，將此著阿哥親自會同包衣昂邦詢明，將御書之處議奏，欽此欽遵，臣等會議得明季藏經，皆是明朝皇帝所送，所有御書亦隨帶去，今僧人等雖請御書，然此藏經乃公主爲父皇萬壽送去之經，再寫御書，必須交於內閣衙門用寶，或可照去歲，移咨孫文成，會同地方巡撫等，將舊年寬免開墾田地錢糧數目情由，幷善爲保誦藏經，不許僧人胡亂生事，立碑永垂，爲此請旨，隨於康熙五十七年十月二十日具疏，幷漢字黃摺子，給與奏事六品官雙全等，啓奏，奉旨依議，爲此照普濟寺僧人心明等所奏漢字黃摺子，抄錄一張，一並咨明前去，到日，爾卽親與地方巡撫等，將開墾之田地，寬免錢糧之情由數目，並善爲保誦藏經，不許僧人胡亂生事等語，可立石碑，爲此交爾等因，欽此欽遵，臣朱軾，孫文成竊查康熙五十六年十一月十五日，准內務府清字咨文，奉旨將普陀洛迦山普濟，法雨二寺和尚心明，性統開墾田地，求免錢糧原摺，交與織造孫文成，與浙江巡撫朱軾，查明妥議，具奏，欽此欽遵，等因到，臣遵卽會同行據定海縣知縣曹秉仁，親往安期鄉，朱家尖，順母塗地方，查丈寺僧開墾之產，共田地塗山三十三頃一十五畝三分零，內已報起徵田地塗山二十八頃八十二畝五分零，應徵銀六十一兩四錢四分五釐零，米一十四石一斗六合零，又已報陞科，尚未起徵田地塗山四頃三十二畝八分，應徵銀七兩一錢三分六釐零，米二石二斗九升六合零，又朱家尖，未墾田地一十三頃五十三畝，俱經寺僧築塘管業，該縣逐一丈明，備造清冊，詳送前來，經孫文成奏請，蒙皇上鴻恩，將朱家尖，順母塗，已墾田地三十三頃一十五畝零，未墾荒地一十三頃五十三畝，一槪寬免，奉旨，傳與巡撫，照此摺依議欽遵在案，伏惟我皇上，聖神文武，寬信敏恭，博施濟於五十八年之閒，薰風風物，垂道法於二十四省之外，化雨雨人，凡屬航海梯山，靡不向仁懷義，若普陀洛迦山者，標金樹剎，原從鹿苑分來，布寶成池，直是龍宮築就，惟茲佛國，疊受皇恩，宸翰高懸，筆墨與浮圖並峻，慧居重建，海天共梵宇齊雄，乃猶蠲國賦於福田，永錫菩提聖種，抑且著王章爲戒律，眞成清淨禪宗，仰承如天如地之宏慈，祗凜人心道心之大訓，諭爾僧衆，虔誦藏經，祝帝壽以無疆，宏天休於洊至，毋游惰而失業，毋生事以作非，頂戴聖恩，宣揚佛敎，普天率土，物阜民安，臣等謹將飭僧免賦情由勒石，永垂千秋萬禩云，浙江巡撫臣朱軾，杭州織造臣孫文成恭撰進呈，奉硃批是，知道了，欽此，康熙五十八年五月，普濟，法雨二寺各立一碑，碑身高八尺五寸七分，厚九寸七分，寬四尺七寸五分，碑頂高二尺七寸，趺身高二尺五分，長七尺一寸，雍正九年三月，准浙江督李衞奏請，賜帑金七萬兩，重建前，後二寺殿宇，命前蘇州巡撫，原任戶部左侍郎王璣監督工程，十二年正月，賜前，後二寺御製碑文各一道，乾隆十六年春，駕幸杭州，賜源善紫衣一襲及珍果等物，三十七年九月，賜流金嵌寶曼丹一座，重三十三兩，幷哈達五色，光緒十九年，由法雨寺住持福悟呈廳，申詳道撫，奏准，頒賜清藏經全部，和碩裕親王，康熙二十六年，施戒衣三百七十五單，計一千一百二十五件，紫袈裟五襲，法被一幅，延住持性統設壇傳戒，祝延聖壽，人自畀賦以來，完然天眞，純一無雜，諸緣不擾，內心明潔，迨夫一與物交，不能不逐境隨緣，起諸罪障，致喪天眞耳，是以我佛世尊于拈華直指之餘，廣設律儀，嚴列戒相，以防末法比丘蕩越之咎，使人人識相護持，依律束身，漸至因戒生定，因定生慧，而拈華之旨，不外于舉匙捧鉢之中，孰謂律之無裨於宗也哉，予以丁卯歲，承乏補陀之鎭海，緇衲雲集，單提向上，以接方來，恭遇和碩裕親王普施三衣鉢具，于天下名山巨剎，而普陀居其首，于是建壇，歷年設放三壇大戒，祝無疆聖壽，永昌曆祚，風雨時若，民物熙和，凡諸新學比丘，得戒已，復彙爲同戒錄，請序於予，是亦協報國恩，敬師重友之至意也，然諸比丘，果於舉匙捧鉢閒，觸發拈華的旨，識得師友籍貫名字，究從何處得來，則師友時時現前，佛恩國恩一時報盡，予誠有厚望焉，是爲序，皇太后及六宮，公主，康熙三十八年，各賜金有差，幷念珠一串，藏佛一尊，香包一件，供大士中宮，多羅直郡王，康熙三十九年，差僧律修，供錦旛一幅，和碩莊親王，康熙三十九年，書誕登于岸額，齎懸大殿，和碩顯親王，康熙四十年，賜性統大觀扁，懸大殿，洛迦勝景扁，懸梵音洞，皇太子，康熙四十二年，賜銀一百五十兩及青蓮喻法扁，同賜前，後寺，四十四年，書瑞光朗映，藏海慈波，澄靈寂照各扁賜性統，分挂普陀，平都，聚雲，楞嚴，高峯諸處，四十五年，賜海湧慈雲扁，又聯云，雪浪照琳宮，芝草香中，慧日高慇震旦，天花飛梵座，楊枝雨後，祥雲齊護潮音，懸挂前寺藏殿，按，秦志於賜扁聯，誤年分列雍正後，直郡王，康熙四十二年，奏准，差供大士龍袍一襲，繡龍旛一對，銀一百兩，踰年，賜青蓮寶筏扁，和碩誠親王，康熙四十八年六月，賜性統齋一筵，銀一百兩，踰年，賜後寺挹翠浮青，南天寶筏，慈航普渡三扁，端靜三公主，康熙四十八年五月，賜性統銀一百兩，皇三子，康熙四十九年，賜前寺衆香精舍額，皇四子雍親王，康熙五十二年，賜方丈額三道，金剛，藥師，觀音經五十卷，和碩某親王，康熙五十二年，賜性統金相大士一尊，鑪瓶各一件，銀五十兩及錦緞等，幷逸雲庵扁額，和碩果親王，雍正十二年，賜明智指畫送子觀音像一幅，又六度舟，甘露灑心，慈雲廣覆各扁，並詩字一幅，又聯云，禪談不二千江月，經契無言萬派宗，和碩顯親王，雍正十二年，賜法雨寺住持明智隨心滿願及智門寺各扁，和碩莊親王，雍正十二年，賜普濟寺住持心明，源正，法雨住持明智，各姑羢二疋，綢四疋，侍僧繭綢十四疋，又賜明智川靜波澄，莫因循，千光靜住，宅心清淨，大海慈航，香雲花雨，常樂我淨，有情說法，十方同聚各扁，藍理，號義山，漳浦人，康熙二十九年，官定海總兵，時值建復二寺，理力任茲事，規畫久長，彌縫罅漏，二寺主席悉就稟裁，又以其鄉產巨木，斥俸捐資，置木之值凡數千緡，僧衆悅服，稱自有護法來，未有如公者，高士奇，錢塘人，官詹事府詹事，康熙三十一年，捐資助修南海普陀寺大殿，繆燧，號蓉浦，江陰人，康熙閒，任定海知縣，捐米百石，築大干塘，成田，充入山中，張彪，官定海鎭守府，康熙四十一年，捐資墾朱家尖田，充入山中，俞茂甫，魏承祖，雍正閒，捐金，爲法雨寺置田百餘畝，陳杰，官浙江提督，乾隆辛亥，同定海總兵伊，捐資築朱家尖香蓮隩石塘，李長庚，官浙江提督，嘉慶初，助朱提，爲法雨寺築朱家尖海塘，王某，官廈門提督，邱某，官浙江提督，李某，官廣東提督，沈泰，官定海知縣，嘉慶閒，各捐銀助築普濟寺朱家尖香蓮隩泥塘，鴻崑，承恩堂僧，道光十九年，助普濟寺朱家尖白沙港，田地山場一隩，爲寺內大衆齋糧，又助朱家尖小洞隩田地六十畝，其花息由寺收，轉給寺中無恆產之分房各庵，助法雨寺西荷花池，坟頭山一則，添補大衆齋糧，助慧濟寺西荷花池，田二十畝，添補齋糧，由普濟寺住僧悅參呈縣請示，勒碑垂後，馮大總統，八年閒，施予銀幣一千圓，建造多寶佛塔，黎大總統，八年閒，施予銀幣一百圓，建造多寶佛塔，徐大總統，八年閒，施予銀幣五百圓，建造多寶佛塔，陳性良，字錫周，安徽無爲人，八年閒，助款三萬四千一百三十圓，創建道頭牌坊，重建多寶佛塔，並募集𥳑照南及各信施，銀幣一萬五千六百七十圓，以竟厥工，梵剎門第五精藍附，茅篷再附，廢庵又附，稱梵剎者共三大寺，法身湛寂，依正交參，報佛莊嚴，摩尼徧照，此固法爾如是，不假人力修爲，惟垂慈而示應身，乘願而來穢土，則獻莊嚴之寶榻，雖有龍宮，而住寂滅之道場，曷敷獅座，故頻婆造舍，法眼澄明，須達布金，那含證果也，維普陀之開山，有觀音之禪院，宋號寶陀，明稱護國，至康，雍之兩朝，更恩膏之疊沛，於是瓊樓寶閣，帝網交輝，玉梲金題，海天相映，玉㵎動而揚文，寶樹搖而成樂，志梵剎，亦名前寺，在白華頂南，靈鷲峯麓，爲一山供奉觀音大士之主剎，其名稱，代有不同，舊傳梁爲不肯去觀音院，宋神宗元豐三年，令改建，賜名寶陀觀音禪寺，高宗紹興元年，易律爲禪，寧宗嘉定七年，從住山德韶請，賜修殿錢萬緡，幷御書圓通寶殿額，元，仍舊額，頒賜尤隆，明洪武十九年，信國公湯和徙居民，焚殿宇，迎大士像供於郡東棲心寺，奏改棲心爲補陀寺卽今之七塔寺，正德十年，僧淡齋復募緣興復，嘉靖三十二年，復內徙，隆慶六年，五臺僧眞松來山，修復殿宇，萬曆三十年，發帑金千兩，更造藏殿，三十三年又發帑，以舊基淺隘，遷麓就廣，重更圓通等殿，改辰向爲丙，賜額護國永壽普陀禪寺，許歲度僧一人，今其址也，清康熙四年，遭紅夷蹂躪，劫掠一空，十年，又徙居民，殿宇殘毀如洪武時，二十三年，弛海禁，設縣治，僧衆復業，後請照機爲住寺，始議興建，二十八年，定海總兵黃大來，啓奏廢墜狀，乃賜帑舉行欽工，踰年，總兵藍理請潮音爲住持，興衰起敝，寺之規模以建，三十八年，復賜帑，並賜普濟羣靈額，及普濟禪寺額，雍正九年，又賜帑修建，由是殿堂巍峩，佛像莊嚴，於今爲昭矣，寺基，深六十丈，廣八十丈，規方共二百八十丈，中山門，東山門，西山門中山門，五間，高三丈八尺，深四丈，廣六丈，康熙間建，中供康熙御製碑文，旁有蠲免普陀錢糧碑，明時，中，東，西三門，各有門房三間，至康熙敕修時，以體制不合，故東，西二門不設屋，至第二重華門，只建庇門小亭，頗爲雅觀，天王殿五間，十一架，高四丈八，廣九丈二，縱六丈六，明間，廣二丈五，左右次間，梢間，各廣一丈八，康熙三十年建，大圓通殿七間，十五架，高六丈二，廣十四丈，縱八丈八，明間，廣二丈八，左右次間，廣各二丈四，梢間，廣各二丈，次梢間，廣各一丈五，康熙三十二年建，中奉賜題普濟羣靈額，光緒十五年，住持隆璋重建，加蓋黃瓦，費二萬餘金，二十九年，住持通達重裝阿彌陀佛丈六金身聖像一尊，藏經殿亦名藏經閣，五間，十三架，高三丈八，廣九丈二，縱六丈八，明間，左右次間，各廣二丈，梢間，各廣一丈六，康熙三十六年建，以貯藏經，光緒二十九年，住持堃寶修，景命殿卽方丈，五間，九架，高二丈八，廣九丈，縱五丈，康熙三十六年修，中奉賜題皓月禪心額，民國四年，住持了餘重修，後添平房三間，伽藍殿在東，康熙間建，光緒三十二年，住持月德重修，祖師殿在西，民國元年，住持文蓮重修，此二殿，各五間，九架，高二丈四，廣五丈六，縱四丈，繡佛殿在東，白衣殿在西，此二殿，各五間，靈應殿康熙間建，光緒三十二年月德重修，關帝殿此二殿，各三間，在圓通殿兩邊，東羅漢堂，西羅漢堂在大殿左右，各九間，光緒二十九年通達重修，並裝羅漢金身全堂，民國九年，住持蓮曦又修之，法堂在藏經殿下，全彰堂在法堂左，五間，十一架，高二丈八，廣六丈二，縱五丈，康熙三十五年建，雍正時爲戒堂，光緒二十六年，住持善章重修，內供關帝銅像，係光緒二十六年，奸人收北方銅像許多販賣，僧俗數人發心請來者，先覺堂在法堂右，五間，九架，高二丈五，廣五丈六，縱四丈五，內供歷代祖師住持牌位，康熙三十一年建，崇德堂卽承統堂，在祖師殿右，三間，供各庵絕嗣香火，民國元年文蓮重修，梅曙堂原在方丈西，三間，光緒七年梅卓建，民國十四年，住持了信移于祖堂後，推廣規模，改向重建，仍舊名，爲班首寮，齋堂卽千人樓，十四間，嘉慶乙丑冬，燬於火，重建，東禪堂在繡佛殿後，五間，宣統元年，住持廣學重修，西禪堂卽古資有堂，在白衣殿後，九架，高二丈二，廣七丈四，縱四丈五，東禪堂同，客堂在瑞日樓下，光緒二十九年通達重修，雲會堂在千人樓下，五間，生堂卽衞敎堂，在伽藍殿左，三間，供當代護法諸公位，康熙五十年十二月建，嘉慶十年燬於火，延燒千人樓，鐘樓，後由住持承德募緣建復，淨業堂在千人樓下，六間，雲水堂卽慶雲樓，光緒二十六年堃寶重修，堂後又建樓房三間，延壽堂在西廊下，又名泥洹堂，卽功德堂，康熙三十七年建，功績堂在庫房後，樓房五大間，民國四年了餘建，爲貴官巨紳之客房，鐘樓在東，民國四年了餘重修，鼓樓在西康熙三十一年建，光緒二十年堃寶重修，千人樓十一間，堃寶增建三間，後有茅篷十四間，爲雲水鬻力人住處，燬於火，民國元年，住持文蓮重建瓦屋十四間，瑞日樓在繡佛殿上，爲知衆，知客，照客，知隨等寮，慶雲樓在白衣殿上，康熙三十三年冬建，卽雲水堂，爲客僧挂單之所，賓日樓卽古天字樓，五間，在全彰堂左，爲維那，客住等寮，白雲樓在賓日樓右，五間，後爲庫樓，有副寺，貼庫，臥具等寮，得月樓在全彰堂左，爲官僚憩息之所，今廢，覽翠樓在白雲樓右，三間，上爲都監監院寮，下爲廚衆等寮，香積樓卽大廚房，在齋樓後，三間，又平房五間，內爲典座，貼案及廚衆等寮，康熙三十三年春，與資有堂同建，民國六年了餘重修，並鑄機器銅千僧鍋，羅漢鍋各一口，南樓在齋樓後，五間，爲米寮碾房，康熙三十六年冬建，東西樓在功績堂左，共六間，上爲客寮，下爲雜物室，民國四年了餘建，東壁軒在內龍沙麓，三間，古書記寮，今廢，挹爽軒在留衣堂右，三間，內爲典賦，知事二寮，留衣堂，卽現在之藍公祠，列，翠竹軒在方丈左，三間，寶珠軒在方丈右，五間，二軒均康熙三十年建，方丈卽景命殿，中爲法堂，左爲臥室，右爲客廳，廳後，爲衣鉢，湯藥寮，左右爲侍者寮，右室後，爲行者寮，柏香亭光緒二十九年，燬於火，通達重建，五間，匠作寮在寺東龍沙內，平屋一帶，本山下院卽古顯聖庵，在道頭，康熙三十四年冬建，定海下院在縣城南無量庵，清光緒十年，改爲三忠祠，寧波下院在寧波桃花渡關帝殿，光緒七年，住持梅卓重修，松江下院在松江漴闕，台州下院在台州，朱家尖田庵卽古青蓮寺遺址，康熙四十一年建，新田庵在朱家尖香蓮隩，福田庵在大幹，康熙四十二年建，在朱家尖者，民，一十二畝零，塗，九百四十畝零，丁，一百六十二畝，蕩田，一百三十五畝，山，九十一畝零，地，二十一畝零，共一千三百六十一畝零，在桃花山者，民，二十六畝，塗，二十八畝，蕩，一十一畝，山，六十畝零，地，一百三十四畝，共二百九十五畝零，浙東慶元之昌國，有山名補陀洛迦者，奇巒複嶂，幽洞靈巖，錯立層出，奔波駭浪之中，潮汐吞吐，烟霞變幻，虬龍黿鼉，蜿蜒呵護，華嚴經所謂善財二十八參觀音菩薩，與諸大菩薩圍繞說法，卽其地也，寺曰寶陀，創始於宋元豐間，爾時聖迹，率隨緣影響，示現香花，與五臺，峨眉道場實類，而旱潦風濤之禱，響答爲尤捷，其在東南，故是佛法一大海會，無論遐邇卑尊，靡不皈瞻，皇后福德日盛，崇尚至敎，大德二年春，特命中御府臣李英，驛降御香，使還，再命修繕像設，明年春，宿衛臣孛羅等再馳祝香，內出中金百兩，飭江浙行中書省，遣僚吏同蒞其役，又明年春，更命宿衛臣魏也先，太出，馳香飯僧，周閱具典，竣事，寺之長僧如智，如律，奉玉琢瑞相，表上內廷，以便瞻禮，具歸美報，今年春，仍命太出偕李鐵木兒不花，魏也先，持五彩旛旌，莊嚴法筵，又出內寶幣三千緡，卽其寺治演法之堂，曁廬舍之圮腐殘剝者，又飭行中書省捐土田之在官者二十頃，畀之，益其徒食，俾每歲以建寅午戌月，諷誦祈禱，又下璽書，復其凡隸寶陀者，非寶陀者，毋得匿冒，如智，亦因得被袈裟，內廷傳瑞流恩，曾無虛歲，至是命翰林臣作文貞石，以垂永久，朕御宇三十有四載，聖母慈聖宣文明肅貞壽端獻恭熹皇太后，含純懿之眞性，秉慧覺之上資，諸所焚修，祝釐護國保民者，朕一一欽承，無所愛惜，先是，南海普陀寺毀於祝融，我聖母惻然發念，欲緣故址而鼎新焉，朕仰承慈諭，首捐內帑，其自朕躬而下，悉輸誠發願，以次助施，遣官督建，迄今落成，而聖母喜可知也，因題額名大明敕建護國永壽普陀禪寺，寺在洛迦山中，大海波心，是觀音大士說法道場，顯靈應處也，大士圓通三昧，普照十方，三十二應身，隨處變現，十四種功德，不可思惟，朕無所庸其讚歎，第白馬開緣，赤烏建剎，雨花靈鷲，在在有之，而海上最著，蓋其慈悲大旨，普渡法門，不可以意智得，不可以聲色求，遠而彌尊，近而難卽，離此苦海，便登彼岸，指點最爲眞切，其密證了義，則有望洋已耳，夫惟修之默默，應之昭昭，禔福在宮中，靈感在海外，有若響答然者，卽今聖母燕喜，天錫難老，朕荷茲百祿，延及孫子，以至萬邦黎庶，海宇宴然，良由聖力護持，神功默祐，非偶爾也，工起於萬曆三十年七月二十七日，迄於萬曆三十五年三月十五日，是用勒石鑄詞，使羣臣百姓咸知朕奉揚聖母德意，且以昭示，傳諸不朽云，明郡，當溟渤之會，其東屬邑曰定海，補陀山，在定海外二百餘里，佛書稱補怛洛迦山，海岸孤絕處，是也，海天孤闊，洞府幽深，波濤際空，茫無畔岸，烟霧晝冥，四景若一，倒影陵虛，排雲御風，誠上聖之窟宅，宇內之奇觀也，自梁日本僧慧鍔創建梵宇，馮依佛乘，宋元豐閒，賜寶陀寺額，歷代因之，崇尚不廢，至我國家，益加尊禮，於戲盛矣，惟我觀音大士，通明圓覺，神應變化，利生開迷，不可殫述，故能使百千萬億人，無貴賤賢愚，傾心歸向，每於春月，卽洞中參禮求現，而王后妃嬪，貴戚貂璫，薦金寶以致誠，懺罪愆以祈宥，使者冠蓋相屬於道，然乘筏渡海，觸犯風濤，竟無濡足之患，則證應從可識矣，嘉靖癸丑，島夷犯順，據爲巢穴，軒構摧圮，緇錫解散，國朝敕賜碑文，俱斷裂仆海中，所僅存者，獨聖壽寺琉璃，無量等殿，梵音虛寂，鼎篆塵蕪者垂數年，然敎不終否，有五臺龍樹寺僧眞松，北遊來京師，聞其事於禮部，時宮保大學士養齋嚴公，爲大宗伯，亟下郡縣，俾給札住管，崇奉香火，而演律儀，以資景福，靈山勝會，一旦光復，自非我公，其能洽和幽明，興舉廢墜如是哉，惟時郡侯太恆吳公，總戎草堂劉公，相與協贊規畫，次第修舉，一號令之餘，而改觀易聽矣，適御馬監太監松庵馬公，景慕名山，起心發願，迺範金成佛，繡綵結旛，不惜重資，歸誠於佛，一時輻輳，增重叢林，豈非事有待而化有緣耶，而我觀音佛法力冥助，神功默相，誠不誣也，鏜，生長海濱，習聞靈蹟，且身享康寧，濫竽祿位，母氏年踰大耋，高堂無恙，藉此福德，敢忘厥自，故因眞松之請，不諱鄙陋，爲文以紀其事，惟我皇上，崇尚西方清淨慈悲之敎，用裨理道，萬曆己亥，乃遣御馬監太監趙永，頒藏經於東海普陀寺，俾供奉之，蓋聞震旦之國，名剎有三，文殊治五臺，普賢治峨嵋，觀音治東海，而東海靈應尤異，以是皇上特垂意焉，維時寺燬於火，招提未立，永具以聞，上乃遣人閱視故址，頒帑金一千兩，鼎建藏殿，仍令舉內侍中忠勤幹敏，堪任是役者，左右以御用監太監張隨爲對，上遂命之，甲辰三月，藏殿告成，隨報命繪圖以獻，上悅而賚焉，然而佛室僧寮尚未具也，明年，上復發帑金二千兩，聖母所發嬴其半，諸宮各捐金有差，以竟前績，賜額曰護國永壽普陀禪寺，仍遣隨往蒞之，隨奉上命惟謹，拮据經理，無日不身在土木閒，鳩材度工，親雜徒庸爲伍，乃以丙午秋月竣事，丁未春，上復遣御馬監太監党禮，頒帑金一千兩，創碑示禁，告土以畢役焉，夫皇上殷意茲役，四發命，三遣內臣，積歲所賚，無慮數千金，棟宇巍峩，金碧輝映，鹿苑鷲嶺有不得比盛者，秋毫皆上賜哉，應賓，東海波臣也，樂觀厥成，敢不對揚聖天子之休，竊維大士，以三十二應身入諸國土，現八萬四千臂目，接引羣生，而尤顯瑞於東海，華嚴所說善財南詢之處，卽今所也，佛本無相，非相無以攝凡心，亦本不住，非住無以得衆止，使知彼岸不遙，梵音非渺，是以聖主當陽，古佛出世，總之綱維大化，以扶宇宙，况夫累朝供奉，尤盛於茲，綸綍旣赫，輪奐斯彰，四方善信莫不俯首受戒，修蒲團之禮者，列屋而居，輸香花之誠者，蔽江而進，豈盡神道之致哉，亦崇奉所自來矣，緇白之流，咸稽首崩角，以讚功德，於是應賓搦管作記，俾勒諸珉，稽考梵書，補陀洛迦山有三，一居厄納忒黑，一居忒白忒，一居南海，卽是山也，本山志書，未得其詳，當年海寇猖狂，凡禁海之外，寺宇梵剎皆爲灰燼，自康熙二十二年，蕩平臺灣，海波永息，故遊方衲子因舊基址，斬蓬蒿，刈藜藿而更新焉，朕時巡浙西，特遣專官虔修淨供，敬書題額永鎭山門，復發帑金重修寺宇，務俾殿堂廡牖，丹碧華燁，棼橑煥美，而一木一石，悉出公家，一夫一役，不煩民力，上爲慈闈延禧，下爲蒼生錫祉也，朕自弱齡誦讀經史，以修齊治平爲本，未暇覽金經貝葉，空寂泡影之文，所以不能窺其堂奧，槪而言之，元者，善之長也，佛者以善爲本，推而擴之，大約無二，上天好生，化育萬彙，大士慈悲，度盡衆生，亦無二也，朕求治勤民，四十餘載矣，今者，兵革已銷，而民生未臻康阜，梗頑雖化，而民情未盡淳良，皆因水旱靡常，豐歉各異，此朕寤寐孳孳不能釋也，以大士之力，庶幾慈雲法雨，甘露祥風，使歲稔人安，萬姓仁壽，則普濟之鴻功，卽時雍之上理，是朕之心也夫，爰書翰𥳑，勒諸穹碑，垂示無盡云，普陀洛迦山爲觀音大士示現之地，歷徵靈應，自梁貞明中，始立佛寺，宋，元以來，代有修葺，我皇考聖祖仁皇帝巡行浙西，遣官興建殿宇，上爲皇太后祝禧，御題賜額，勒文豐碑，以紀其事，山靈擁護，聖蹟丕昭，朕纘紹鴻基，於茲十載，念茲山爲古聖道場，瑞相神光，靈異顯著，重以聖祖皇帝宸翰留貽，尤宜敬謹崇奉，爰特發帑金，重加修飾，專官往董其役，經始於雍正辛亥年九月，越雍正癸丑年六月工成，朕惟天下名山大川，皆扶輿積厚之氣，磅礴而融結，普陀秀峙海壖，迥立於天風紫濤浩涆無際之中，尤靈秀所萃聚，宜其爲仙眞之所棲息，况大士，以慈悲濟物爲心，隨聲赴感，無所往而不在，其示現在一時，實無時而不示現，神通感應，不可思議，卽示現與不示現，舉可不論也，今夫佛法廣大無邊，大海包含無際，億萬百千里，不足以測海之廣，而一勺未嘗非海也，億萬百千法，不足以盡佛之相，而一法無往非佛也，今以大海視普陀，一拳石耳，而菩薩現相之場，善衆皈依之地，泛慈航於彼岸，結寶筏於迷津，證普度之慈緣，顯宏深之願力，珠宮在望，香界重新，寧不與鷲峯鹿苑均爲淨域之名區也歟，用爲斯記，鐫諸翠珉，以誌靈山之勝槪，世當昇平之會，時和人樂，財阜用盈，百度具舉，自四民以至方外，無不獲所，自廬舍園廛，以迄琳宮梵宇，自都會郡邑，以至山陬海澨，僻遠之所，無不整飭，此其盛，振古以來不數見也，南海普陀寺爲觀音大士道場，創於後梁貞明，近八百年矣，累朝敕建，賜額不絕，雖千萬里之外，躡蛟鼉，衝波濤，函香至者，趾相錯也，曩因海氛未靖，內徙僧徒，寶地日就傾圮，我皇上威德覃敷，八埏賓服，澎湖，臺灣盡歸版籍，大弛海禁，農桑商賈咸得樂業，寺僧乃漸復其故，二十八年春，翠華南巡，遣使頒帑金千兩，特命重修，維時總戎黃公大來，繼以藍公理，皆能奉上德意，崇信興創，遠近縉紳士民亦各視其力來助，而潮音禪師宏闡宗風，仔肩厥事，於是殿堂樓閣，祠宇軒楹，起頹葺壞，稍稍就理，寺故有大圓通殿，爇於燹，潮公經營量度，凡爲閒七，爲架十五，高六丈二尺，廣十四丈，縱八丈八尺，甬道深四丈，積三年，始構成其大略，寓書余曰，公感夢一事，最見靈異，於茲山實有緣焉，殿工之興，佽助尤力，敢以記請，余諾之，未及屬稿，而潮公示寂，歲己卯三月，車駕再至浙省，宸翰題普濟羣靈四大字，復發帑金千兩，遣官齎賜，兼御用念珠等物，以爲永鎭，余惟聖德汪濊，無遠不浹，而十年之閒，再頒內帑，俾鹿苑雁剎，丹雘煥然，稽天浴日之區，梵唱祝釐，與內地州邑相響答，國家之昇平，歷服之緜遠，人風之和樂，胥於是乎見之，而諸公之疏財樂善，潮公之志大力勤，皆可書也，爰操筆而爲之記，普陀之獨建圓通大殿者，何義也，普門權位菩薩，於楞嚴會上，文殊特揀圓通，而此山又爲圓通大士親指法址，故知供一圓道通，而二十四圓通無不在是矣，供一權位菩薩，而過現未來之一切善逝，法身報身應身無不在是矣，此普陀大寺獨建圓通大殿之義也，然必爲之記者，何居，此山闢自朱梁，其始爲不肯去觀音院，於宋爲敕賜寶陀觀音寺，於明爲敕建護國永壽普陀禪寺，皆有名公碩彥詳記其事，垂諸碑乘，我國家定鼎以來，四海賓服，八荒嚮風，我皇上二十八年春，聖駕南巡，欽賜帑金，重新紺宇，經營者，主席潮公，外護者，總戎藍公，傾囊委粒者，十方檀信，三年而殿工落成，潮公又復出單告募，招山左陶客，冶琉璃瓦，以丹雘之，將使朝廷布金之至德，與夫臣民樂輸之善緣，永固莊嚴，究竟無漏，潮公尊君愛衆之心，可謂誠且切矣，予時欽假江邨，咫尺勝事，夫焉得而無記，或謂臣子效忠於國家，納民於軌物，非二帝三王之道，不敢垂於𥳑冊，孰知我聖天子，內自帝王之心學，大自三敎之微言，無不該備，無不兼攝，斷非黷鬼神，失民義，求福田利益者，可同日語也，且吾聞釋氏之敎，大而有本，空而不蕩，始從自利，終至利人，非如楊之固執，墨之外馳，老氏之服氣鍊形，而惟究明心性之眞空，解脫客塵之擾攘，如太虛空，不留朕迹，如澄清水，純去濁腳，然後能號令人天，統御三界，如我聖天子，萬幾餘暇，游衍敎乘，宵旰巡行，推恩梵剎，不惟含哺鼓腹，見於荒陬僻壤之區，亦使優游忘世之流，得以安居林下，如陽春之無所不育，杲日之無所不照，其道寧有二也哉，亦如普陀大殿爲天下圓通殿之祖，而現在普門大士，卽過去正法明之稱，表一號，而佛佛具足，示一相，而身身圓滿，故觀音名字，聞於無量國中，毋泥凡臆之見，謂敎自釋迦，而大雄必歸於佛，山爲自指，而供奉必專主圓通，斯得之矣，余於前記，恭述聖天子嘉惠名山之盛事，今又幸大圓通殿落成，復記普陀一山，專於大士之略如是，潮公主席普濟九年，闢荒舉廢，百度改觀，乃治梅岑之麓，爲息耒之園，將以憩勞而悅定焉，未幾，山左陶客有以工琉璃瓦之技見售者，公慨然曰，吾費資以宴身，何如竭財以奉佛哉，，且琉璃之蓋，寶陀舊事也，於是輟息耒之役，而專志於陶，諏日治廠，廠竟，工曰，山中土粗而鹵，不可用，必得閩之福州，越之蕭山，其土乃可治耳，遂治畚鍤，發徒衆，帆數大艘以往，自掘至運，及出舟，入廠，往返峙粻之具，約泥一斤，費錢十文，一瓦，約用泥一十五斤，一殿，計瓦三萬，蓋一瓦未見，而三四千緡立盡矣，役將半，璉以志事入山，見所冶之瓦，已崇復鉅，旣圓且方，殿之脊，別冶大瓦，其中刻劃螭虬，禽鳥葩卉之屬，精妙欲活，四周八隅，翬飛矢棘之區，各踞獅子鎭天神於其端，威神生動，鑑明玉潤，其工之巧，而成之難，如此，公憂工甫半而資竭，陶人且言，冬可畢，春可蓋，我輩悉力安心以俟和尚大緣之至耳，公於是屬予預爲之記，遂敍述以遺公，雍正辛亥季春，璣承天子命，董役於南海普陀之普濟，法雨二寺，俾舊者新之，缺者補之，重興釋梵，是歲五月，卽飭裝東渡，逾江越海，遠涉重洋，敬率官役，繪畫其林園，籌畫其經費，歸以告諸宮保李制軍，遂爾預遴採辦攸司，儲備興作需用，鳩工選料，運米布金，迺卜秋九月十有九日是吉，以經始焉，夫洛迦懸峙東南海中，去定邑水程一潮，約略幾二三百里，大士由清涼山泛海顯靈蹤，選法幢，卽華嚴所載善財二十八參處，迨宋室，以院改寺，易律爲禪，累朝增益，非無檀施，而結構經營，終鮮完美，聖祖仁皇帝南巡，頒賜至再，殿宇得以尊崇，茲復恭逢我皇上特發帑金，重加修建，使千秋勝槪，一旦完全，廣拓莊嚴，相章具美，可勝言哉，時則有浙省之當事諸公，爲璣匡志所不逮，委派員弁，爲璣佐力所未周，閱二十二月而工竣，幷於潮音，梵音示現二洞，悉加修葺，以及開山築庪，脈絡貫通，供器法具，靡勿隆煥，計費幾七萬金，斯役也，從事者二千餘人，三年往還於巨波浩淼中，無一失，斯益徵慈悲之接引無窮，濟渡之順利不淺，雖邀我佛神靈，亦屬衆誠感格，至若歸神鐘於咬𠺕叭，開運道於千步沙，羣瞻天后之明燈，兆聚應眞於石塔，顯化圓通，有同示現，此又咸有見聞，殆非神奇獨祕者也，茲山雖隔清水，橫水，蓮花三洋，猶翁洲所屬，於時宰其邑誨，爲嶺南黃公應熊，以茂才服官，實著勞績，挺生此賢，藉收臂指之效，則又神人率俾，以孚感召之理有然爾，對山爲安期鄉，隔海有隩滏山田四十六頃餘，奉諭旨，蠲免稅糧，第惠不偏於方丈，惟外此精藍享其利，竊見退院老僧心明，雖蒙恩賜紫衣，時以帝德覃敷，增光山寺，乃率前，後二山，住持兩序，奔趨恐後，願樂欲聞，茲苦香資春積，每不足以供結制之流，因爲之建議，作善後良圖，均合山之授田，各出升粟，而佐二寺之方丈，有司具有牘籍奉行焉，若夫修建處所，其在事賢勞，例載碑陰，並去不列，雍正八年冬，余蒞定之周月，巡閱四境，乃航海，由沈家門過蓮花洋，抵普陀洛迦山，是爲觀音大士說法道場，有兩寺，在前曰普濟，在後曰法雨，皆聖祖仁皇帝兩次發帑，錫以嘉名者，禮佛畢，登白華頂，頂居四山之中，傑出衆峯，跨其上，東望日本，貢艘連雲，北眺登萊，香船蔽日，南閩粵，西吳會，皆近在眉睫閒，海波潮汐，山勢蜿蜒，杳冥變幻，蓊蔚虧蔽，無不環衞奔趨，爭奇競秀，以豁遊人眼目，洋洋乎大觀，置身萬仞，洵覺呼吸之氣，欲通帝座也，明年，欣逢我皇上賜帑七萬兩，命原任戶部侍郎王璣監修，余以守土臣，復得奔走山中，往返經理，始辛亥九月十八日，竣今癸丑六月二日，琳宇紺殿，穹窿璀璨，眞可謂天壤閒第一華宮矣，十月三十日，恭遇萬壽聖節，禮部侍郎留保到山，延僧諷經，虔祝天子萬年，旣暇，語余曰，向者余奉旨督修先師闕里廟，又監督龍虎山上清宮等工，俱有紀略以載，今普陀佛地，荷蒙恩建，可無紀述，以示後來，子其任之，以全三敎盛事，若何，余唯唯，不敢以不敏辭，因思我皇上，以聰明睿智之姿，爲修齊治平之化，凡所以敷政寧人者，一與先聖同符，乃杏壇旣修之後，幷及道山，茲復致力普陀，如此其巍且煥，豈崇清淨敎哉，重念四海蒼生，弗獲盡化淳良而臻康阜，欲藉大士之香風化雨，徹蓋導迷，俾天下匹夫匹婦，悉納之於仁壽之域也，普陀山川之靈險奇瑰，前人之述備矣，惟是兩寺，代有廢興，至我朝而極盛，則誠不可不一珥筆，以虛天家之湛恩曠典，自短姑道頭而上，有木華表一，題曰海天二梵，此爲入山之第一境，夾道多撐雲古木，從妙莊嚴路，進里許，至正趣亭，鯨濤甫脫，佛國初登，行者至此，汔可少憩也，再過石坊，下馬，則爲新建皇上御碑亭，亭後海印池，中建八角水亭，連亙石橋，周以扶闌，亭東西各有池，通海印，東爲永壽橋，西瑤池橋，種芙蕖，亭亭淨植，香聞數里，多並蒂，過橋上臺基，爲聖祖御碑亭，五閒，前有大古柏十餘株，蒼老干霄，皆連抱者，亭兩旁，建東西角門，由角門北上爲天王殿，五閒，殿之前，東偏爲延壽堂，仰觀之，則鐘樓在焉，西偏爲碧峯祠，仰觀之，則鼓樓在焉，復由殿左右之垂花門而進，東西配殿各十閒，東，衞敎堂，伽藍殿，西，崇德堂，祖師堂，曲闌迴廊，交互周折，旣而上月臺，崇敞瑩明，鴛瓦輝煌，獅柱跳躑，中懸聖祖御書普濟羣靈額者，則大圓通殿矣，殿七閒，十五楹，中供大觀世音一尊，又內造像，出海像，各一尊，東側彌陀佛，西側鰲魚觀音，又各一尊，兩旁圓通佛，又共三十二尊，而韋馱一尊，則立護於殿之後焉，東配殿三閒，爲靈應殿，西配殿三閒，爲大帝殿，又下，東西羅漢堂，各六閒，過此歷階而升，卽藏經閣，上懸聖額，中貯金經，閣東之全彰堂，改爲戒堂，閣西之祖先堂，改爲方丈，戒堂下，瑞日樓，爲二時僧飯之所，方丈下，慶雲樓，爲客僧挂包之房，閣後爲景命殿，獅子窟之宸翰在焉，出殿後，紆徐旋折，層累而上，兀然翼然，孤高爽塏者，卽古之所謂烟霞館也，前寺，在靈鷲峯麓，處山之阿，地勢夷坦，不能眺遠，故住僧多饒蓄積，而無山海之觀，惟登斯館，躡屐振衣，峯巒蒼翠，島嶼明沒，烟水霧霞，繚繞襟袖，昔人命義，最有深意，惜今羣呼爲四監祠，以中供前明所遣督造者四監，雖功於寺，而遽以寺勝景之最者屬之，亦覺其過矣，至於千僧樓十二閒，天字樓，得月樓，留衣堂，齋戒廳，俱各五閒，以及溷湢倉庖之所，皆毘附殿閣之前後，合之，而前寺之規模可覩矣，先覺堂者，潮音和尚建，以奉普陀列祖曁先代諸禪師者也，其門，有律與禪之別，其世，亦有遠與近之分，而以潮音視之，則皆其一本焉，公以江左英賢，出爲宗門龍象，主普陀甫數年，而百廢俱舉，先是，海氛不靖，徙僧內地，洛迦遂墟，公同其師通元，徒珂月，皆挂錫慈之壽峯，是時公已蘊負宏深，戒珠圓映矣，珂月，壯齡有才，周旋不去，頹垣漏屋，單瓢破笠，相與論道證心，暇則言生平所當爲之事，珂月之屬其師者曰，方今聖主在上，天下乂安，海禁必弛，普陀必復，吾輩若重返舊林，獲展素志，有三大事不可不爲，以爲祖庭光寵，人天普利，師笑問之，則曰，必置田以安衆，設下院以廣接待，而最大者，莫如爲諸祖建祠以報本，指天畫地，聲情慷慨，師曰，爾言良是，但虞道不宏，無愁志不展也，吾具已成，直須時耳，何洛迦不洛迦哉，未幾，而果如珂月所言，又未幾，而果如潮公所言，歲丁卯，禁弛僧復，己巳，上賜帑金，重建梵宮，庚午，總戎藍公請公主席此山，迄壬申，而奉先之堂成，嗚呼，何其速也，不寧惟是，而且桃花，朱家尖，墾田數十頃矣，翁洲，甬東，雲閒，赤城，各有下院矣，嗚呼，何其速且備也，丙子秋，予備員館中，竊祿京邸，通元上人，以書見屬，乞記所謂先覺堂者，上人，予從兄，遂不獲辭，予思天下事，莫不成於志而遂於力，然茍無道德以先之，聲望以動之，則志不可成而力不可遂，向使潮公者，其德不盛，道不尊，望不重，則無以負荷三百年不傳之道，數十年已廢之墟而光明輪奐之，又使珂月心不堅，力不毅，則雖有潮公爲之師，其所輻輳塡委之貲若粒，且將銷歸於無有，而不能爲其師開千百年不毀之基，遂己數十年冀望不可必得之心，甚矣，潮公，珂月，皆不可及也，抑予又聞珂月病時，幾殆，有僧夢入茲堂，一老人謂曰，可服某藥，輒愈，且命其愈後，卽當施食羣生，言訖而寤，如其言治之，卽霍然起，然則追遠報本，釋氏其亦有然者也，堂成，潮公顏之曰先覺，伊尹不云乎，予，天民之先覺者也，予將以斯道覺斯民也，今之民，其不覺於儒而覺於釋者，何限，予將望公以清淨無爲之旨，誘掖斯民，革薄從忠，蒸蒸向化，以報天子，則安在儒釋之有二也乎，公毋徒以其道名其堂，而自覺其徒也，則幾矣，是爲序，普陀爲四大名山之一，五代時，有不肯去觀音院，歷宋，元，明，俱發帑金建置，幷賜田畝，以爲法產，至國朝聖祖世宗皇帝，宏開法願，疊賜帑金，珠宮金殿，炳耀海天，復蠲免朱家尖等山租賦，幷許運米出海，是誠天恩浩蕩，緇流焚頂所藉以活慧命者也，余奉命巡洋，道經南海，由短姑入三摩地，經妙莊嚴路，謁金容，囘首見林林總總，或坐蒲團，或翻貝葉，或依巖而棲，或踞洞而守，皆闡揚佛敎，頂禮聖恩，余問主席了塵，禪門廣衆，香積未裕，何以普濟也，答云，現在人浮於食，二時饘粥，耕穫之餘，惟賴檀波，有朱家尖，香蓮浦，塗場一片，興工築塘堤，可千畝，足濟僧衆，但工程浩大，非得數千金不能告竣也，余聞說，卽立願出俸金，幷勸各同寅，俾出資共襄其事，於乾隆辛亥年九月初，鳩工築塘，壬子冬，余閱定海營水陣過朱，但見香蓮浦，塘碶河道釐然井井，向之白墳廣斥，潮來作海，今居然茂草萋萋，生機勃勃，行見數年蓄淡之後，播嘉種，慶登場，歌大有之年，而緇素雲集，歡騰於香積廚之右者，可預卜也已，是爲記，普陀爲觀音大士顯化道場，接待十方僧衆，衣鉢饘粥，募化所不給者，賴於力田，以故山無曠土，而對岸朱家尖之香蓮隩淤塗，久經築塘成田，恭值聖朝，澤周寰海，惠沛雙林，蠲國賦以種福田，錫內帑以光梵宇，靈山之仰荷天庥，蓋已久矣，癸酉秋，余來守土，接見方丈，得以備悉梗槪，茲前寺方丈融通稟云，香蓮隩塗田，舊築烏石子塘，每遇風潮，不免鹹水浸灌，現蒙廈門提督王，浙江提憲邱，廣東提憲李，本縣沈，各捐俸銀六百元，石塘之外，添築泥塘一段，瘠區永成沃壤，並奉各提憲鈞諭，前寺於收穫時，每年分給法雨寺，佛頂山，燈油銀各十二兩，余心欽各提憲之盛舉，而樂與圖終也，亦分常俸以助合尖焉，融通乞存案卷，並請勒石，以垂久遠，從此力穡有秋，紅粟聿盈於香積，書詞記事，慈雲永繞夫穹碑，祝帝道之遐昌，萬年無斁，瞻法輪之常轉，千劫不磨，是爲序，蓋聞古今興廢，雖由天定，亦賴人爲，故自毀而成者，其功不可忘，其事實堪頌也，南海普陀爲大士示現之區，凡我緇衣挂單駐錫，千有餘衆，向賴朱家尖有田千畝，以奉齋供，而濟饘粥，迨後風潮洶湧，衝決石堤，良田盡爲荒壘，衲孤懸海外，托鉢無門，旣慮香燈不給，更愁饔飧難支，僧徒星散，漸見凋零，辛亥年，幸逢提憲陳公，鎭憲伊公巡視海道，乘風登岸，瞻禮金容，其夜敍談於永壽橋畔，備陳艱况，蒙發慈悲之善願，遂捐築以重耕，募勸當道巨公，各施兼金，衲鳩工庀材，重築塘堤，不期年而工竣，現在復事耕耘，瘠土又成膏壤，佇看滿剎騰歡，含哺鼓腹，誦金經，永護法門不二，禮三寶，長祝聖壽無疆，從此重暢宗風，再理香積，實賴二公之大德也，後之貴官善士，猶能繼其志焉，時加修葺，億萬斯年之香火，可以永垂不朽矣，亦名後寺，在白華頂左，光熙峯下，明萬曆八年，麻城僧大智，名眞融，自西蜀鎣華山來禮洛迦，見是峯泉石幽勝，結茅以居，取法海潮音隨機普應之義，題曰海潮庵參，萬曆八年海潮庵條，二十二年，郡守吳安國，改額海潮寺，二十六年，燬於火，二十七年，欽賜龍藏，三十三年，如壽，如光等，增建殿宇，三十四年，敕賜護國鎭海禪寺額，並再賜龍藏，四十年閏十一月，盡燬於火，旋建復，崇禎十六年，大殿又被燬，清順治三年，僧明如於舊址建小殿五閒，以供大士，前建伽藍小殿五閒，康熙八年，海寇亂，寺又災，惟存殿塔頂，十年，水師提督張杰建殿五閒，是年又遭遷徙，與普濟同罹殘燬，二十三年，弛海禁，僧復故業，住持明益始治荒結宇，未幾，求退居，二十六年，提督陳世凱同給諫屠粹忠，徇明益請，公請別庵統爲住持，首建藏經閣，東禪堂，三聖堂，三生堂，官廳，印寮，改律爲禪，二十八年，同普濟領賜帑，明益孤身入閩，三年募杉木千餘株，三十二年，建圓通殿以供觀音，踰兩年，建大雄殿以供諸佛，三十八年，復同賜帑，並賜題天花法雨額及法雨禪寺額，雍正九年，又賜帑敕修，時法澤智爲住持，由是殿，堂，樓，閣，整齊完美，與普濟寺並耀海山，至同治閒，年久頹朽，立山圓矢願修葺，漸復舊觀，光緒十年，交其徒化聞悟，此後世道太平，香火日盛，悟又不惜精力，爲之修葺，俾其悉歸完善，十九年，入都請藏經，其閒相與佐理者，爲師弟化定都監，徒開如監院也，寺基，廣六十九丈，深六十二丈五，規方共二百六十丈，左右山門各三閒，清光緒十一年化聞重建，天王殿五閒，十三架，高四丈九尺六，縱五丈四，廣十丈六尺，光緒二年立山重修，大圓通殿七閒，十五架，高六丈五尺六，廣十二丈七尺，縱八丈二，上蓋九龍盤栱及黃瓦，故又呼九龍殿，光緒五年，與大雄殿，立山重修，大雄寶殿五閒，十五架，高五丈四，廣十丈八尺，縱七丈八，伏魔殿三閒，光緒十三年化聞重修，準提殿三閒，光緒八年立山重修，伽藍殿十二間，在芋香樓下，光緒十二年化聞重修，珠寶觀音殿三閒，光緒二十一年化聞重修，三聖堂五閒，清康熙二十六年建，今改玉佛殿，雍正御碑在焉，正續堂亦名光熙山房，卽大方丈，五閒，康熙二十八年，同大殿建，光緒二十一年化聞重建，祖堂五閒，光緒二十三年化聞重建，東禪堂五閒，康熙二十六年建，光緒十八年化聞重建，東齋堂十閒，光緒三年立山重建，光緒十二年化聞增建三閒，留雲堂七閒，康熙二十九年建，光緒元年立山重建三閒，後齋堂九閒，光緒二十三年化聞建，三生堂五閒，康熙二十六年建，久廢，西禪堂五閒，康熙三十三年建，光緒八年立山重建，西戒堂五閒，光緒十一年化聞修，客堂六閒，光緒元年立山修，安樂堂五閒，康熙三十三年建，光緒二十一年化聞重修，改名耆舊堂，雲水堂十一閒，光緒八年立山重修，三官閣五閒，廢舊，光緒二十三年化聞重建三閒，藏經閣七閒，康熙二十六年建，上貯藏經，下爲方丈，光緒三年立山重建，松風閣十一閒，康熙三十六年建，天后閣卽頭山門，三閒，雍正九年建，鐘樓在東，光緒二十九年，住持開如修，並重鑄大鐘，鼓樓在西，芋香樓光緒十二年化聞重建，雨華樓舊五閒廢，光緒三年立山重建七閒，浙江提督王少春，題意也消三字，並跋，水月樓十一閒，白華樓七閒，與水月樓，均康熙三十六年建，舊廢，光緒十三年化聞重建，卽客堂前一進，智食樓七閒，康熙二十七年建，光緒十三年化聞重建，卽庫房，香客住所，西客樓七閒，光緒元年立山修，先覺樓五閒，在祖堂上，拜經樓九閒，在後齋堂上，光緒二十三年化聞建，無隱軒三閒，康熙三十六年建，光緒十四年化聞重建，挹翠軒五閒，康熙三十四年建，光緒十四年化聞重建，龍井室三閒，光緒二十三年化聞重建，怡情室六閒，康熙三十六年建，光緒三年立山重建，俗呼老庫房，錦屏丈室卽方丈臥室，在藏經閣下左，齋戒廳舊爲留衣堂，在西禪堂左，五閒，門樓一座，東西廂房五閒，官廳在雨華樓下，五閒，鶴煙居三閒，康熙三十年建，光緒間，化聞修，香積廚七閒，康熙三十年建，光緒元年立山修，方丈在藏經閣下，中爲法堂，左爲臥室，卽錦屏丈室，右爲衣鉢寮，印寮三閒，康熙三十年建，牧生寮五閒，列職寮十五閒，如意寮九閒，光緒三十三年永悟重建，倉院十六閒，道頭下院卽古敎誡樓，共二十閒，康熙二十七年建，後廢，同治間，普信重建，五閒，光緒二十年化聞又建三閒，並修，定海下院在定海縣城，南門外，吉祥庵，光緒二十八年開如修，寧波下院在寧波桃花渡眞武宮，光緒二十五年化定重建，杭州下院在杭州府，永壽寺，後廢，溫州下院在溫州府，接待寺，後廢，上海下院在上海大南門外，鎭海寺，俗名大佛廠，在朱家尖者，民，四十一畝四，塗，六百三十畝零，蕩，二百八十一畝，山，一百零六畝，地，一百二十三畝八，共一千一百八十二畝零，在洞隩莊者，民，四十五畝零，蕩，三十三畝二，丁，四十三畝六，在吳榭莊者，民，四十七畝六，在桃花山者，塗，十二畝，蕩，六畝，丁，八畝，在蘆蒲莊者，民，一畝六，蕩，十畝四，在在城莊者，民田地共一百二十三畝零，蓋聞圓通妙象，般若眞源，開覺路於金繩，大地證菩提之慧，聞潮音於碧海，恆沙誦普度之聲，紺殿維新，滄波永靜，惟茲法雨寺者，南海補陀山大士之別院也，名山佛國，大海慈航，青嶂干霄，高逼梵天之上，洪濤浴日，祥開淨土之場，一柱如擎，震旦指爲名勝，三山可接，方輿記其神奇，值氛祲之震驚，致山川之闃寂，僧徒雲散，佛宇灰飛，比者，運值清寧，慶海波之不作，地連溟渤，望法界而知歸，特頒內府之金，重建空王之宅，鳩工揆日，蔀屋不勞，庀材築基，鼛鼓弗作，珠宮貝闕，涵聖水以無邊，鰲柱鼉梁，覺迷津之可渡，坐青蓮之寶像，圓滿輪輝，藝紫竹於祇林，莊嚴毫相，瞻慈雲之普照，錫法雨之嘉名，海若效靈，天吳護法，標霞高建，來萬國之梯航，彼岸可登，作十方之津筏，藉其廣大，上以祝聖母之遐齡，假此慈悲，下以錫羣黎之多福，則栴檀香外，盡成仁壽之區，水月光中，悉是涵濡之澤，勒諸琬琰，昭示來茲，法雨寺者，普陀山大士之別院也，皇考聖祖仁皇帝旣修建普濟寺，上爲慈聖祝禧，復念茲寺爲海氛所震蕩，發帑重新，俾僧徒有所棲止，賜額立碑，增輝瀛嶠，歷今已數十載，宜加崇飾，朕特遣專官，齎內帑，庀材鳩工，不勞民力，香林梵宇，丹雘煥然，與普濟寺大工同時告竣，督臣請摛文勒石以紀，夫大士以慈緣普濟，度盡衆生爲願，朕嘗繹法雨之義，爲濟物之普徧者莫如雨，當夫慈雲布濩，甘𩆩滂沱，高下遠近，一時霑足，陵霄聳壑之喬柯，勾萌甲坼之微卉，華葩果窳，無不濡被潤澤，發榮滋長，暢茂條達，各遂其性而不自知，假使物物而雨之，朝朝而溉之，將不勝其勤，而終不足以徧給，惟本大慈悲，現大神力，周徧一切，在在具足，所謂天降時雨，山川出雲，膚寸而合，不崇朝而徧夫天下者，濟物之功，莫大於是，神山寶剎，緇侶雲集，自當有被時雨之化，證心印而傳法乳，普利生之實用，以不負大士隨緣接引之慈恩，而副朕宏振宗風，護持正覺之至意者，朕深有望焉，出前寺，東北行，將一里，過几寶嶺，嶺多怪石，石多鐫佛像及題字者，沿麓爲玉堂街，行千步沙上，逶迤過栴檀林，又里許，抵光熙峯下，則後寺又復巍聳矣，先到逸雲庵，爲老僧性統退居舊所，一折而東，再折而北，度新石橋，舊入寺者，路從西地家謂生氣東旺，故改於東首，建高閣三閒，供天后像，憑闌一望，海天萬里，天后之精靈拯危困於順坦，拔迷溺於生全，與大士開大方便法門度衆生，同一慈悲，閣之成也，羣見后自東海駕舟來，明燈閃閃，是固大士所樂得共施慈航以濟世乎，由閣下入，轉西北，石坊一，剎竿二，朱牆屏之，初上第一層，舊皆古木合抱，地反苦隘，剔而闢之，廓如也，建天王殿五閒，十一楹，東西山門各一，第二層，高爽寬坦，臺基存焉，新建皇上御碑亭於第三層，從亭後歷級而上，爲第四層大圓通殿，七閒，十五楹，周帀石闌，四十六柱，獅子生活，張牙欲撲，中供大觀世音一尊，白衣如意像各一尊，又內造觀音一尊，列十八尊者於旁，殿後以太湖石，琢送子觀音一尊，叩之琤琤然響，禱亦如響，聖祖御書之額曰天花法雨者，麗於殿上，其殿蓋九龍盤栱及黃瓦，亦聖祖命撤金陵舊殿以賜者，故又呼九龍殿，聖祖之萬壽御碑亭五閒七楹者在第五層，亭後大雄寶殿五閒，供釋迦，藥師，彌陀佛三尊，又鐵觀音一尊，卽千步沙放光佛首所範成者，屢著靈應，監督欲移供圓通殿，以從其類，舁之再四不肯動，亦一異也，最上之第一層，從山門進而數之，則第六矣，爲藏經閣，七閒，上供藥師佛，懸聖祖御書藏經閣額，並所賜大藏經一藏，而下爲法堂焉，蓋後寺，嵌山挹海，岧嶤巀嶪，皆從峻壁懸澗中，剗鑿砌累以成巨剎，自山門陟歷而上，五六層始造上方，所謂欲窮千里，更上一層，幽折夷曠，不愧步步入勝矣，其殿宇左右兩翼，則亦視殿之高高下下以爲曲折，由東山門而進，爲三聖堂，過鐘樓，上松風閣，齋樓，香積廚，東禪堂各所，至大雄殿左之準提殿，而松風之後，又有香客樓，香積之後，又有鶴烟居焉，由西山門而進，爲龍王堂，過鼓樓，上水月樓，西客堂，戒堂，三生堂各所，至大雄殿右之伏魔殿，而西客堂之後，舊留衣堂，今爲齋戒廳，廳之前，又有客堂，及雲水堂焉，最上藏經閣之左，爲三官閣，祖師堂，龍泉淙淙，迸出石罅閒，則又爲龍井室，右爲方丈，有修持淨業匾額，聖祖御書賜僧性統者，再右爲怡情室，供珠寶佛一尊，高三尺許，純金所範，數百顆珠爲瓔珞，精妙莫倫，遊人至此，登峯造極，俯視一切，滓穢去，清虛來，余客歲所登白華頂者，卽在是閣之後，試自山門屈指而進，不知其拾幾十石級而後至斯，蓋寧陡峻幽邃以驗遊人濟勝有具與否，而必不肯一往直造使覽者瞭然無餘也，溷湢倉庖爲寺所不可少者，亦各有所，規制之在於後寺者，又如此，若夫兩寺之外，合山精藍，計一百餘區，惟潮音，梵音兩洞，爲大士現身之地，函香入山者無不向兩庵之懸崖絕壑，泥首崩角以希一見，故聖祖皆賜御書，而今又從而新之，總之皇上以聖祖之心爲心，聖祖欲胥天下而登於善域，故設敎以神道，茲之所新者，固曲承前志之所未備，以爲羣黎錫福，卽仍之而不稍更者，亦默體聖祖愛惜物力至意，鷲嶺龍宮，茍極輝煌壯麗，可以棲佛而庇僧，則亦無事更張，功成德溥，恩施滲漉，實與尊師崇聖，驅邪延眞，無偏無黨，同一遷善牖民，以成時雍風動之休，聖聖之心若合符節，則今珥筆紀述，無論若仍若改，孰修孰建，其敢不盡舉鋪張而揚厲之也哉，爰記兩寺之制之出於天家之恩者，以垂久遠，乃若山之所爲名，佛之所爲靈，則有志存，不用贅也，別公主法雨，十有二年，百廢具興，戊寅仲秋前三日，鑄銅鑊一具，重萬斤，可受米二十四石，計買銅千四百緡，工匠雜需復三四百緡，亦大役也，初買泥於慈谿之半浦，雜人牛踹踏，至極熟，摶質爲範，俗稱塑子二，內塑，狀覆釜而實，周有餘土，規方架木，先置坎中，用火燎炙極乾，外塑，狀仰盂而虛，分三四層，以便移運，暴令堅好，合二塑時，裏藏於表，仰者亦覆，方其爲內塑時，先以鑊之深廣，定泥之高鉅，次乃準鑊之數量，量其口底厚薄尺寸，加泥若干，合而具離，又承溼刻劃多股，以便燥時易去，此爲假鑊，此爲眞塑，及其堅好可合，內外適符，審無纖毫凹突，則層揭外塑，剗去內塑準鑊之泥，去其假鑊，而眞塑出焉，然後合之，則內外塑空際，皆受銅處，而無形之鑊先成矣，其內塑外土，外塑內土，皆銅相依附處，必治令膩潤而後止，欲成塑，則先營坑塹，深丈餘，規方十丈，儼如一室，將冶，塑合加木板蓋焉，坑之旁，東西屹起二鑪，亦治泥爲之，高丈許，大兩抱，用鐵帶箝束數道，兩鑪相去，可四丈餘，各距坑心二丈，鑪之外，築土爲短垣，長丈五尺，高等身，厚尺許，謂之風牆，治牆時，於其外面留兩虛所若門，置板扉一扇，乍開乍闔，以爲橐籥，似門處，其實亦牆，板扉內兩側垣近鑪處，鑿穴相通以受風，其風板重大，每板用三人挽之，兩板共六人，東西相埒，力稍疲，則更番迭休，鑪之末，各穴一竇，呼爲金門，泥封固之，竇口承以溝道，謂之溜溝，用板爲幹，外塗以泥，可運動，中闊五六寸，承竇處闊尺許，兩板相接，至塑頂，頂有三穴，中當臍處，空使洩氣，而於溝將接處，復設歧溝，從兩旁穴，流銅入塑中，方其火炭紛投，鼓扇斯亟，風橫火熾，鑪紅似錦，然後投銅其中，銅盡方入鉛，蓋銅質重凝而鉛性輕動，用以洋溢敷暢，鑪火上騰，皆作金光，透數十丈，銅氣中人頗惡，皆飲甘草湯解之，良久，度鑪內融浹，乃開金門，脫脫然，紅波從鑪注溝入穴，直透塑底，四周俱足，湧而上騰，布濩滿臍，墳起不受，則急塞金門，自開距塞，甫晷刻閒，而鑊已成，別公言，曩者就鑄武林凡四次，而工不成，以此事爲者甚少，工值又昂，不成而亟鑄，則利在工，遇工之奸者，故少其數以誘之，一不成至再，再不成至三四，而鑄鑊之資已耗其半矣，別公於是富銅裕器，優禮厚直，選工之良者，入山而爲之，而鑊卒成，別公又言，叢林中，今惟靈隱有之，他山尚不能，則此一役，在釋氏亦爲極難矣，爲詳敍其事於右，圓通大士之聲光普應，如霽月在空，江海瀋潦，濃纖巨細，無不在焉，普陀舊稱補怛洛迦，震旦四山，當爲首出，雜華善財南詢二十八參，卽此地也，歷代高人勝士棲遲者，未可一二數，至明萬曆閒，大智禪師由峩眉鎣華，結茅於此，久之道聲流溢，乃聞於朝，降帑頒經，中官監造，復賜額鎭海，何其煒歟，數傳而易爲蜂房蟻穴，繼遭劫火，臺殿荊蕪，實可慨已，今上卽位之二十三年，海宇蕩平，別公禪師杖笠西來，會陳公總提浙師，素耳公名，乃同鎭府黃公，給諫屠公，及諸山名宿，本山住持，肅書敦幣，迎公主之，明年，公來自太白，登殿拜起，周顧歎息曰，最上覺場，千楹萬指，猝致是哉，未幾而龍象蝟集，雲衲川赴，忘軀爲法者，趨奔恐後，由是先結茅殿草寮，爲安衆之所，一時宇內緇白，咸慶名山得人，和碩裕親王聞之，賜戒衣數百，請說三壇大戒，瓣香爲高峯拈出，己巳春，今上皇帝，六龍南狩，秩望山川，乃命使臣齎帑敕建殿宇，復有天下臣民共種福田之旨，於是四方善信投金置粲，求法問道者比比，而舊住長老明公，知藏霜柏佛乘諸子，遂往福州分衞，是時鼓山爲霖和尚年已八十，聞公名，欣爲倡導，致書本省當事，如都統祖公，撫軍卞公，共施巨木數千章，大將軍施公發海艎運載，而鎭府藍公協舟相濟，首建圓通大殿，自餘諸處，漸次落成，昔大智禪師之開此山也，臨滅度時記云，吾去百年，復來興此，今當茲殿升梁之日，恰滿百歲，與記合符，人皆以公爲智祖後身，己卯春，翠華重幸，公率衆迎鑾謝恩，遂蒙召對，溫旨優渥，疊施御書帑金及今額，又給江南黃瓦蓋殿，遇合之隆，千載一時也，公嘗以殿務肇興，率諸執事扣平，大徹，素白，在璿等，往金陵分衞，時諸當事聞之，請於江寧大報恩寺說法，一時宗風大振，聽者億計，自先明密雲禪師陞座後，未有埒於公者，法雨規模宏暢，形勢低昂，凡諸建造，視山高下而廣狹因之，一時宏製巧構甲於東南，且公以壯年來主是山，未滿十稔，百廢俱興，是稱克家，而說法充實，舉措合宜，外則建立名藍，內則弘宣祖祕，旦夕又出其餘力，修宋元以來未續之燈，重建徑山普覺塔院，奉高峯老人神主入天寧祖堂，諸如此類，可謂法苑之功臣矣，嗣法小師，燕京無際，信州玉峯，括蒼映文，東甌斗南，其最著者，至於翼養翎修，槌拂之下，林林總總，未可殫紀，光被前人，範模後進，自非乘大願輪，津梁末運，疇能之哉，余與公爲法門先後，幸預宗屬，碌碌於世，三十餘年，視公所爲，形將汗矣，嗚呼，大智唱滅百有餘年，法雨寺肇自前明，而鐘則成於萬曆初年，至國朝康熙四年，遭紅夷蹂躪，鐘被載去，仗佛之靈，鐘至彼國城門，頓然加重，舁之不動，乃棄城外，土湮塵積，無人知識，雍正十一年，忽於彼處放光，晝夜作雷音吼，衆異而掘之，視款識，知爲普陀故物，乃託洋商請歸，統計鐘自明迄今，蓋二百四五十年於茲矣，物久必壞，勢所固然，以故鐘雖猶是，而聲則不揚，道光五年聖參上人主是席，有重新之志，擬出山募緣，適有姚江周巷鎭徐公君望，來山進香，至法雨寺，過鐘樓下，見所懸銅鐘已破，特發願許重鑄，越明年，徐公果興工鑄造，三易鑪火，才得成功，及裝運歸寺，衆緣輻輳，護送過洋，迄今鐘聲宏亮，聲聞數十里，徐公之大功德與聖師之得緣法，皆大士之靈有以感通之，自百丈祖師首以開田說大義，而僧家始得有田，誠以供佛安衆，惟田而後有所藉也，普陀山濱海鹵瘠，法雨故無厚資，雖以我師祖別庵和尚得九重之寵眷，受十方之皈依，而視人猶己，不肯私自封殖，舊所有山尖產業，又復狂濤囓崩，十去七八，雍正九年，蒙世宗憲皇帝發帑數萬，遣修殿宇，當道重其事令合山兩寺，公舉道高德厚爲衆所服者，主法席，衆以智爲別庵嫡乳，謬以智應，固辭不獲，入寺而囷廩空虛，粒顆無貯，噫，徒咬菜根，又如何可以做事也，拮据支撐，三年工竣，幸無獲戾，乃今而更有難矣，以佛祖之靈，名勝之地，又重以朝家隆重修建之恩，房宇整潔，則廬旅不可或曠，瞻禮駢集，則經理不可廢職，人多費亦多，費多而田故無多也，幸善信俞君茂甫，魏君承祖等，覩貧婆之淡因，發菩提之善果，開橐捐金，俾余購置，共田地一百二十三畝餘，以爲香積伊蒲之供，雖經費浩鉅，尚須擴而大之，而楊枝一洒，功德已爲無量，爰列衆善信芳名，及田地之坐處，畝數，鐫於碑而記之，鄞縣東北三里桃花渡者，舟楫絡繹，遊冶者羣聚，爲牟利藪，明萬曆二十九年，邑宰魏公成忠下今禁逐，卽其地建宮，以奉淨樂，由是穢雜之區，遂爲清淨道場矣，其爲普陀法雨寺下院者，則國朝康熙二十五年，永慧禪師自法雨分住於此始也，維時法雨我師祖別庵和尚，荷聖祖仁皇帝頒賜眷顧，天寵頻加，四方函香頂禮者，雲集電奔，皆以是院爲接待之所，停驂買棹，而後航海達山，人皆稱便，載在寧波府志及本寺山志，班班如也，歲辛巳，興安信士陳君大施願力，倡加修造，而後坍頹者整，湫隘者闢，魏公香火之場再覩莊嚴，而緇侶庇焉，報本崇功，開創之與修成，均所難沒，院中塑陳君像以配魏公，非過也，雍正己酉，陳君又於殿前重蓋茶亭，而往來者憩息有地矣，第瀕海龍風蜃雨，殿閣壞朽爲易，辛亥，余謬主法雨寺席，蒙世宗憲皇帝賜帑重修法雨大寺，欽工重大，敬謹經理，歷三載而後竣工，未暇計及斯院之敝漏也，幸李君諸檀信又復捐資鳩工，再謀繕理，李君亦興安人，是與陳君先後有大造於斯院也，余生長閩中，于興安爲在家桑梓，顧諸君非獨爲余也，綿聖神之香燈，修賢宰之勝蹟，廣十方之接待，河沙功德又何得而計量乎哉，爰刻貞珉，記而誌之，乾隆癸巳冬，余恭膺𥳑命，來鎭翁洲，詢之邑人，僉云普濟猶盛，法雨則中落矣，余竊異之，迨法雨住持僧遠輝來謁，備述隆替之由，方知前住持瑞琳主席以來，將寺中產業法器，節次抵償各庵負貸，以致雲廚枯淡，香火式微，遠輝有志振刷，募金補葺梵殿，頗有起色，而寺業久虛，僧徒猶艱活計，仰維法雨一寺，荷蒙聖祖仁皇帝，世宗憲皇帝曁我皇上，歷賜帑金，重頒佛寶，欽工重地，關係非細，爰商之定令段君，幷飭管守該地之左營游戎淩君，協同普濟住持越三，往諭各庵住僧，曉以佛門一本同源之理，聖恩十方普徧之義，從中調劑，諸僧無不悅服，甲午新正，余巡洋，汎舟抵普陀，瞻拜大士，越三，遠輝稟云，一切寺產法器，各庵僧均感諄訓，歸趙而甘心焉，幷越三亦願捐資玉成，余深嘉遠輝之足以取信於衆僧，而更喜衆僧之能發夫善念，其義舉實有不容沒者，越日，士民有典買該寺田產者，亦聞風踴躍，捐價聽贖，余更樂其共成善果，爰以諸僧名號，及士民姓氏，捐助寺產數目，勒之青珉，垂諸不朽，乾隆三十九年，補陀爲海上名山，其地廣，其田腴，其爲境也，袤延而遼闊，其爲寺也，宏敞而幽靜可居，故海內之願爲僧者皆樂歸之，舊有田地，特賜免糧，以耕以食，慊然自足，自我朝定鼎以來，俗安於敦龐，人不患夭札，有自食之樂，而無追呼之擾，蓋百餘年於茲矣，然而僧日以增，田地不加多，非所以安比邱之衆也，開闢山田，試墾海塗，亦因所利而利之焉耳，朱家尖白山頭，前住僧朗和開墾蕩田，及續恩續恩，字超塵住持，曾於此築塘，歷十七年，得田八百餘畝，以潮汐衝激不已，且築且圮，迄未成功，今浙江提督李公諱長庚，慷慨好施，予靖萑苻，至山上，偶詢及之，遽助以朱提四百，爲築塘資，續恩始得告竣，而來請記於余，夫補陀兩寺，上蒙聖眷，百餘十年，耕鑿免糧之地，咸登般若之場，不可謂非厚幸矣，又得公上體聖人之仁，澤及桑門，向之且築且圮者，今則鞏固而無憂，所以利之者，豈淺鮮哉，自後住僧勉之，勿以是爲資益色身之具，而以是爲資益慧命之端，庶足以副公好善檀施之意，而體前住勤苦立基之心也，秦志，碑在法雨寺上大殿門首左壁，衡陽彭玉麟，於光緒八年秋，奉命巡視南洋，抵普陀洛迦山，宿法雨寺，留別立山方丈詩，在白華頂右，故亦稱佛頂山寺，舊惟石亭供佛其中，明僧圓慧，於榛莽閒，見有石鐫慧濟禪林四字，卽於此創立慧濟庵，尚寶司丞沈泰鴻額曰寶月含空，清康熙閒，八世孫普順重修，其後興廢無常，有傳臨濟正宗能積者，偶躡峯頂，復得石碣，慨然以中興爲己任，於乾隆五十八年，首建圓通，玉皇二殿，大悲樓，齋樓等，聲光遠被，擴庵爲寺，嘉慶元年，初開鐘板，挂單安衆，咸豐元年，始傳戒，光緒三十三年，僧德化請藏經貯於寺，德化是年寂，文質兩次主法席，大加建造，遂成巨剎，一切規制，與普濟，法雨稱鼎峙，自能積以來，雖云重興，實開創也，能積創，九世孫文正重建，大雄寶殿五閒，天王殿三閒，地藏殿三閒，三殿，並乾隆閒，能積創，大雄寶殿，光緒二十一年，燬於火，七世孫源皓，源順重建，八世孫靜山募江西黃瓦覆之，天王殿，民國十一年，十世孫德林同退院文質，監院德功，募捐重建，雷祖殿三閒，三世孫頂順，於嘉慶二十二年主席後建，祖堂三閒，功德堂一閒，客堂三閒，上齋堂五閒，均能積創，九世孫文質重建，下齋堂三閒，文質創，禪堂五閒，能積創，文質重建，雲水堂三閒，能積建，玉皇樓五閒，鐘樓一座，並能積創，光緒二十五年源皓重建，西樓三閒，能積創，文質重建，閱藏樓六閒，文質建，藏經閣三閒，文正建，大悲閣三閒，能積創，光緒二十五年源皓重建，方丈室五閒，文質建，庫房五閒，能積創，文質重建，大小廚房八閒，能積創，文質重建，柴房三閒，田房三閒，能積創，工人寮三閒，能積創，文質重建，如意寮三閒，文質建，地廠八閒，能積創，道頭下院五閒，頂順建，外有餘地，東至石池流水，南至山腳，西至路，北至路，後山篷三閒，頂順建，在朱家尖者，民，十六畝七，塗，六十八畝七，丁蕩，二十五畝，山，五畝一，在洞隩莊者，丁蕩，九畝五，在吳榭莊者，丁蕩，十七畝，蕩，九畝五，在蘆花莊者，蕩田，二十畝五，在白泉莊者，民，三十九畝，蕩，四十五畝五，在達摩峯下，几寶嶺上，清同治間，洪筏禪院僧潤廉以原有茅篷改建，名仍舊貫，示不忘也，山門外，二石分列，形狀酷似獅象，在几寶嶺東盡處，明僧不虛焚修於此，十五世孫靜禪同徒順宗修建，置田產以永佛火，清光緒閒，住僧蓮經同徒介琳，及孫圓融重建，在煉丹峯下，明僧一峯同徒靜庵創，八世孫普昇重建，九世孫恆澈，徒顯悟，孫越三，均有修建，清同治閒，二十二世孫壽松同徒慧濟，又修建之，在千步沙上，僧妙權創，覺梵於光緒閒，重建，在烟燉峯下，僧明尚建，七世孫照清，照億重修，清光緒閒，倂於鶴鳴庵，在妙智庵左，宋僧野鶴結茅於此，清光緒閒，僧景山，仍其遺址重建殿宇，功未及半而殂，其徒文蓮，孫廣通，繼承先志，克竟厥功，民國十年秋，四世孫清福復創建天王殿，棟宇巍峩，法象莊嚴，爲後起之秀，在鶴鳴庵後，僧眞泉建，後讓與眞定，泉復結茅於庵後，曰千佛室，清康熙閒，源逸重修，乾隆閒，僧續潤見庵就廢墜，復力自修建，倂置舟山官山衖田，以充香積，潤爲普濟寺監院，一山推重，今庵又傾圮，於民國十三年，倂於鶴鳴庵，謀再修葺之，在象王峯下，金粟庵後，僧海安建，後廢，民國二年，僧根常重建，未竣，至了塵始圓功，仍其名，不忘本也，在千步沙上，民國四年，慧濟寺監院僧慶祥，承受兜率舊址，改建是庵，爲慧濟分支，清雍正閒，法雨寺住持法澤，承買甘露，望槎二庵廢址創建，倦勤後，修淨其中，至光緒閒，年久頹廢，嫡裔開如爲法雨寺住持，不忍聽祖庭之湮沒，勝地之荒蕪，於其遺址，斬荊誅棘，重建殿宇，經始於光緒癸卯春，圓功於民國丙辰秋，額曰長生禪林，殿宇靚雅，林木扶疎，爲諸蘭若冠，地當千步沙之上，雪浪瓊濤之趨宇下者，晝夜不絕，每日月初湧，金光萬道，晃耀人目，尤爲天然勝槪，澤公選勝，爲倦勤之所，開禪繼緒，爲退老之堂，一燈相傳，後先輝映，亦禪林之佳話也，環普陀之山皆海也，而普陀之最可以觀海者，莫奇於几寶山下之千步沙，蒼巒翠巘，烟林如織，玉堂街亙其前，下則瀕海，金沙曳練可五里許，瓊濤雪浪，無刻不雷，香鑪花瓶，大士之故迹明滅可數，轟虩漰湱，昔人云，顧足下如欲浮去，眞欲浮去也，山麓，舊有二庵，曰望槎，曰甘露，其鞠久矣，住持澤公乃合二庵之址重構，而易其名曰長生，將以爲倦勤退休之所焉，余曰，佛法無生，而子取長生以名是庵，其亦有說乎，曰，有，凡潮有信，潮落則瀕海皆塗泥焉，獨是地爲菩薩靈迹，潮之生也，若軍馬之崩厥角，卽潮退之後，震盪之聲，稽拜如故，見其來，不見其去，謂非生生而不息者耶，且是地面海之東，日月之生，於是乎沐浴也，蓋當碧樹初明，海底漸湧，如猩血之染車輪，金縷萬丈，眩𥌺射人，而若夫海烟冥沒，水鏡乍出，圓光四映，天宇如霜，皆可於是庵拍奇叫絕，細柳金樞，反在山陰，是是庵常見其生，不見其沒也，况大地山河，何必不壞，而無盡之藏，取無禁，用不竭，老僧之不見不聞，正自無窮也，無生之與長生，義寧有二歟，余取是名，亦以其景名耳，若以島嶼杳渺，壺嶠可接，期，羨之輩，若或見之，謂余有慕於久視之術，祖龍且求夷，亶不得矣，余雖愚，不敢續也，噫，澤公之言，通造化，了死生，類於知道者，遂書以記之，澤公在余族爲弟行，余來山，寓於錦屏之丈室，盤旋最久，每欲觀海，則相與躡屐來庵，倘澤公異日退休之後，更謁山靈，便當棲宿此庵，以倂觀日月之東生也，在象王峯下，清光緒閒，僧又如創，開雨續建，按，舊志所列雨華庵已廢，此特沿其名耳，在千步沙上，清光緒間，僧廣智創，只得二三，民國四年冬，其師福陞爲之圓功，頗雅靚莊嚴，在千步沙上，明萬曆閒，僧天然爲鎭海寺住持卽今法雨寺，建此爲退居之所，清康熙閒，五世孫普濟，七世孫心淨重修，光緒閒，裔孫芳舟又修之，在象王峯下，明萬曆閒，僧眞蕊建，三世孫性越，照敔，徒普性，普成重修，清乾隆閒，僧智開徒繡巖又重建之，巖爲法雨寺執事，眞操實履，合山景仰，宣統二年冬，圓通庵住僧蓮禪，命徒姪化能接法承受該庵廢基，重建殿宇，民國十一年，農商總長李根源題額，在象王峯麓，明萬曆閒，僧如方建，清四世孫照機，徒普德，孫通旭，曾孫心明等守焉，康熙展復後，衆請機爲普濟寺住持，踰年，總兵藍理更請通旭，機仍退居於此，葺故創新，幽勝爲山中冠，其支屬之宏法諸方者，頗不乏人，重興金山天寧之大曉徹，亦其一也，在象王峯下，清順治閒，僧心慈建，光緒十四年，僧景超同徒秀鋆重修，在象王峯圓通嶺下，明萬曆閒，僧眞靜建，嘗啓華嚴經期，人衆乏水，持呪求之，巖下二泉湧出，因名，清十四世孫廣信重修，光緒閒，願宗復修，民國十二三年來，廣印更廓大之，在象王峯天篦石下，明萬曆閒，僧應空創，性寶，普鏡重修，清康熙閒，孫心修，爲普濟副寺，恪誠醇樸，總兵藍理器重之，闢廊廡，總兵藍理題額，乾隆閒，法雨寺住持仁芳重建，光緒閒，雙泉庵僧行宜接法承受，民國二年，徒願孝又大修之，亦名伴雲，僧眞覺創，清康熙閒，在璿璣重建，民國九年，嗣孫開如念祖庭日益傾頹，同姪了清重爲建造，璣爲法雨寺監院，退居於此，以息其勞，了清退院，亦以此爲靜修之所，在象王峯清涼岡天篦石上，明萬曆閒，僧眞滿建，清八世孫通溟同孫源長重修，總兵藍理題額曰木石居，光緒閒，僧定性接法承受，又修建之，在象王峯清涼岡麓，清光緒三年，法雨寺住持立山圓創建，爲退休之所，置田二百二十二畝，化開又置田四十四畝，民國四年，四世孫了清重修，庵內有立山手植桂樹二株，光緒二十二年及民國三年，十年，三次結實，形似橄欖，人以比闍河之紫桂，實爲羣仙之餌云，寂滅眞宗，惟心本具，圓通妙道，非人莫宏，興梵剎以闢普門，布慈雲而注法雨，於法運垂秋之際，振將絕欲墜之宗，惟我先師無著老人其人焉，師諱立山，法名滿圓，別號無著，松江金山顧氏，父卽福本悟公，行年十四，父卽出家，心欲隨之，以母在不果，至弱冠，禮父祝髮，詣大崇福受具足戒，以寇據南京，不便參方，遂住普陀，至同治庚午，掩關於伴山庵，日禮華嚴，徧參海衆，時法雨寺凋敝已極，住持虛席，本山尊宿信眞和尚，率諸法眷，叩關請師，壬申春進院，以興復爲己任，竭力經營，整理修葺，不數年閒，百廢具舉，雖未全復舊制，而大局已有可觀矣，久之，意欲憩息，專修淨業，因築庵於寺西清涼岡之麓，額曰常明，蓋取心性寂照圓融，橫徧豎窮之義，欲人修因以克果也，光緒甲申春，退居是庵，決志西歸，念佛不輟，又令庵內二時課誦，二時念佛，永爲恆規，在象王峯下，摩尼洞前，明萬曆閒，僧如玻玻，舊志誤信建，見明源助修，清十二世孫本勤，精修不怠，苦行自甘，積資重建殿堂，補置田產，道光閒，耀嵩又修建，民國十一年，普濟寺知衆僧雲峯又創建一殿，供奉西藏玉佛，在象王峯下，雪浪山西，明寧紹參將劉炳文爲僧如光建，後通津，源昇重修，清光緒十八年開量同徒了根又修之，民國十一年，孫根心續有建置，按，舊志於如光建下，均有有碑記三字，今查殿壁，有劉炳文重刻普陀大士像石牌並贊語詳，他碑無考，在大雪浪山麓，清康熙閒，法雨寺住持性統創建爲退休之所，和碩某親王題額，光緒閒，孫戒文又建天王殿，在大雪浪山後，僧雲安建，在翔鳳峯東天門功德嶺下，創自僧果賢，僧定覺重建，在翔鳳峯下，舊名福緣篷，清光緒閒，法雨寺住持開如改建，易今名，後贈與僧雪濱，其徒達圓，孫新融續有修建，按，舊志所載極樂庵，今廢，在翔鳳峯，創者失考，清光緒閒，僧祥源重建，在飛沙隩八仙巖下，僧了空建，徒潤芳修，清光緒閒，孫性靈又修之，在飛沙隩左青石灣，清嘉慶閒，僧廣裕承受長慧庵故址，改建，光緒十八年秋，孫化池等重修，在朝陽嶺下，清光緒閒，僧仁光住於洞中，後化去，其徒之法師開明，於民國七年，始建爲庵，在天竺山，僧雲空建，遠聞重修，清宣統閒，續定又修建之，卽鐵壁禪師舍利塔院，在茶山圓應峯下，清康熙閒，僧秋谷創建，光緒閒，十五世孫了明重修，明於民國十二年，由法雨寺住持退居於此，在茶山東澗朝陽嶺下，僧無凡建，清遷徙後，徒祖勤重修，光緒閒，法雨寺住持化定又修建之，按，無凡卽汝應元，無凡靜室卽寶稱庵，全祖望鮚埼亭集云，張肯堂浮海至舟山，嘗撫其孫茂滋，謂汝應元曰，我死圖一綫之寄，其在君乎，應元謹受命，遂爲僧於普陀，肯堂死，葬於茶山，應元築寶稱庵守其墓，詳，在白華頂北，僧眞淨建，清嘉慶五年照鶴重建，道光閒，孫通慧擴大之，在青鼓磊，明崇禎二年，僧寂住爲鎭海寺卽法雨寺住持，建此爲退休之所，清康熙二十五年，三世孫普福同徒博文重修，雍正九年，奉旨發帑修建，嘉慶丙寅，十四世孫仁賢，時爲法雨監院，輔佐常住，整理有方，因佛殿傾頹，佛燈寥落，赴上洋募捐，福建商客林聰官首倡佽助，鳩工庀材，重新殿宇，同治閒，遠孫良裕同徒性春又重建之，今上御極之五十五年春三月，滇南撫軍甘公，委員來山啓建祝釐道場，手書示予曰，前者承乏甬東，願於梵音洞石梁上建一閣，上供菩薩，下爲朝洞人士禮拜之地，年來宦塵碌碌，尚未得遂，今沐聖恩，節鉞滇南，特遣家人齎金，望和尚卽爲興建，成此善果，予思我公誠敬篤信，固其素志，然久而不忘，益見其敬信之至也，方其蒞官甬東，乃在四十一年閒，歷任登萊憲副，江蘇臬臺，山東藩憲，祝釐進香之使，歲不絕人，今撫滇疆，遠去萬里，甫一載，卽遣使以完前願，非誠敬篤信之至，何以有此，閣高二丈三尺，深齊石梁，廣亦如之，於本年四月鳩工，中秋告竣，洞口向東南，閣門對西北，當夫皓月虛懸，水光蕩漾，大士之顏如玉也，旭日初升，朝霞吞吐，大士之脣如硃也，烟霏則翠鬢凝雲，霧湧則縞衣映雪，至若風雨晦明之幻變，波濤澎湃之震驚，登斯閣也，莫不神化情移，眞有得於大士之現相說法，迥出於尋常之外者，是閣之助發於大士光明無盡藏，卽公之培植名山香火非淺尠也，予亦烏能不詳誌之，公名國璧，字立軒，奉天正藍旗人，在普濟寺左，明萬曆閒，僧海仲居此，天啓七年，崇王由樻捐資重建，安紫衣替僧照慧，親書法門龍象額，賜金襴衣，傳至清世，普益之四世孫心淴，廣誠，九世孫覺照，各有修建，後漸就圮，光緒閒，嗣法山恬爲前寺監院，整理有功，人多推重之，同徒永念重新之，在藥師殿左，舊名伯寓堂，僧妙聞建，明萬曆閒，性燈八世孫源泰重建，後泰歸主淨土，分源徵居之，乾隆四十年，法如支屬十二世孫昌友同徒隆海又修建之，至今年久失修，有頹廢之虞，在大悲殿左，初名鏡花院，僧寂汶居此，五世孫心徹同徒源達重修，十三世孫能仁又修之，在清一堂左，僧眞才居此，九世孫心慧潮音主院時，慧爲知事，善知衆務，人多推之，孫廣誠重修，在澄心堂左，僧承泉建，裔孫明慧重修，在法喜齋左，舊名靈花房，僧靜悟創，後無嗣出，坍廢，由西方庵僧廣瑞嗣法接續香火，於光緒閒，其師福陞重爲修建，在玉堂街洪筏堂右，舊名法如堂，今名下法如庵，僧海初居此，六世孫心惺重修，同治閒，燬於火，光緒閒，化妙重建，在法華洞下，下法如左，明萬曆閒，僧如定創，清嘉慶閒，十六世孫賢良修建，光緒閒，十八世孫慧源建方丈室，徒潤濤，願來重建大殿及廊廡，氣象聿新，大學士潘世恩題法海慈航額，衍聖公孔令貽題洪筏古剎額，民國總統黎元洪題清華朗潤額，又總統徐世昌題炎嶠慈雲額，上海小南門外三昧庵，爲其下院，採訪○自藥師殿以下，舊屬普濟寺東寮，按，舊志並云僧聖恩建，恩無嗣，源進焚修於此，在東天門上，清展復初，山右僧照潔名源正者，以有爲寺執役及募盌之勞，欲于此建庵靜修，住持普周許之，閱二十餘年，北京正音和尚來，欲卜居此山，繹堂及各法眷並織造孫文成，同願以法華洞庵奉之，照潔其時想已圓寂，否則當爲照潔別擇所居，此後爲正音之子孫世守焉，五世孫普照重建，七世孫夢桂，隆德又修，光緒閒，十一世孫慧石，慧蓮再建，補陀寺左有法華洞，爲山中勝景最著之地，展復初，長老普周爲寺住持，有山右僧照潔來香於山，應寺執役，隨往豫章募盌，寺中以其爲衆服勞，構樓三間于洞頂，以棲照潔禮誦熏修，且酬勞也，康熙三十八年己卯，皇上南幸，欽使乾清宮總管內臣顧公問行，恭代乘輿申香，遊覽至此，喜峯壑清邃，慨然有超塵軼世之志，遂移舊樓三間于平坡，仍照潔居之，而本寺常住乃堊蓋新樓三閒于原基，以爲顧公生祠焉，公旣不果來山，就古北口建南天門，爲洛伽勝境，想見名山雖遠，方寸非遙，公之嚮往之深，良有以也，四十八年己丑夏，普濟方丈繹堂和尚，召對熱河，走謁顧公，面述法華樓，旣不能遂夙志，今則已矣，聞問旣疎，樓漸頹攲，至五十三年甲午之夏，都門大佛堂正音法主老和尚，來香普陀，忻然作支公修隱計，繹公遂商之耆宿，衆等悉知正老和尚戒律精嚴，言行端恪，燕山證問者多受其策勵，遂羣舉以法華樓爲卓錫地，且正老和尚夙爲予所皈向者，因問之於予，予以皇恩浩蕩，無可仰酬，正擬訪清淨之區，虔供萬歲龍牌，敬延高僧諷誦梵典，以抒祝國祐民之願，不禁踴躍贊襄，正老和尚，己自出白金五十兩，屬寺載新修葺，予又捐俸百兩，旁拓五架兩閒一衖，爲溷湢薪水之地，外有法華庵基，以作正老和尚蔬圃之用，亦可建置，總之日新月盛，徒子法孫，晨鐘暮鼓，永爲正老和尚卓錫世守，爲千秋不朽之盛地，遙知名山大剎，因人而傳，十笏數椽，有清淨修持如正老和尚者，實爲山名而人名，其人足傳，而其地更足傳也，後之覽者亦將知予一身許國，皈心內乘之深切云爾，按，古人道明德立，聲望遠著，諸方每虛席以延致，卽欲隱居靜修，冀了大事，縱至海山深處，亦必有法門知識，宰官外護，爲之建設蘭若及推讓靜室，以期遂其潛修密證之志，如正音和尚者，何可更僕數也，是知只愁無道明德立之實，其他皆不足以攖心者，願法華洞之子孫及諸僧侶，各皆深長思之，在普濟寺右，舊名玉峯房，僧性寶創，六世孫通恩，八世孫源恆各有修葺，民國壬子，因其裔孫不振，佛火式微，由伴山庵僧了信接法承受，重修殿宇，煥然一新，在積善堂後，僧海灝創，普安同孫心盥，源章，廣濟重建，十二世孫昌蔭重修，光緒閒，十四世孫仁鑑又修之，在宴坐堂後，舊名立本堂，清康熙間，僧克勤創建茅茨，乾隆乙卯，僧本善同徒覺永，興葺，五世孫能曉，能崙重修，近住僧瑩照又修葺之，在承恩堂閒壁，卽西天門獻祖祠，創者未詳，清十世孫通旭住持前寺之八年康熙三十六年，集本支改創祠樓二閒，派僧廣孝相繼世守，總兵藍理額曰四世中興，自普賢，歷本空，寂庵，至通旭，凡四世，光緒閒，釋定增建殿樓及東，西寮，宣統二年，徒瑩照又有修建，台太同知梁某求子得驗，題額曰錫我石麟，在報本堂前，僧如宏創，廣成修，清道光初，堂漸就圮，十四世孫昌蔭自普濟寺退居後，誓願恢復，會邑紳錢鏡感祈子之靈，其母爲捐資以答佛慈，由是鼎新革故，佛地重興，後由法嗣觀音洞支派，僧山靜，山覺接住，清光緒間，六世孫了餘逐漸修葺大悲樓，祖堂，客寮，丈室等，較前尤臻完美，舊志，秦耀曾記，採訪，○自積善堂以下至此，舊屬普濟寺西寮，普濟寺西寮舊有仁德堂，取天上石麟之義，更名錫麟，創始於普勤禪師，供奉送子觀音，厥基久建，良以菩薩陰行方便，周徧圓通，仗象敎之宏功，降螽斯之遐祉，人稱雙璧，眼前悉誕佳兒，我見三珠，膝下咸添令嗣，是知拈花微笑，去來早晤三生，樹草忘憂，似續遠延百世矣，第人以時而代遷，物以久而日敝，禪關寂寥，法乳無傳，梵宇荒涼，仔肩孰任，遂使虹梁紫柱，半傾圮於荊榛，螭角丹牆，全沈霾於瓦礫，百靈是護，方期雲構而霞鮮，一木難支，漸覺垣頹而砌廢，有宴坐堂昌蔭上人，派係同宗，不忍異視，將從捨宅，復拓精廬，特是結因人之勝果，端藉檀施，恢選佛之道場，須資慧力，會定海紳士錢君鏡與上人蓮界至交，苔岑雅契，每值揚嶼波晴，單舟獨訪，光熙烟霽，雙屐相尋，己公可與談詩，如滿何妨結社，獨念錢君壯年乏嗣，誰爲肯構之才，此日宜男，庶慰充閭之望，於是上人叩猊座而代祈，娠看卜玉，向鷲峯而虔祝，誓切布金，未幾錢君忽抱沈疴，頓悲永訣，雖翠微求子，自有異人，而伯道無兒，終爲憾事，乃龍蛇讖應，高士已謝塵區，騏驥出羣，德門旋產英物，洵屬觀音之抱送，不必寶誌之俟來，錢君之母思答聖慈，重興佛地，鼎新革故，因毀成妍，玉題繡抱，旣合沓以相持，虛牖疎櫺，復玲瓏以爭映，龕像永免陊泐，緇流共有經行，此固上人願力甚堅，實菩薩靈感所致也，余以辛卯暮春，敬詣名山，親瞻勝境，香室鬱以華壯，梵宮朗而輝煌，要使長廊廣殿，特增法界之基，誰云智女聖男，不藉空王之庇，伏願堂形如雁，慶堅固於祇林，書錯爲麞，獲熾昌於望族，在多寶塔右，舊名蓮池庵，僧源淨創，五世孫覺悟修，清同治閒，賢雲重建，民國九年化珦又加修葺，煥然一新，在文昌閣左，僧心貴同孫廣成重建，清光緒閒，正堃同徒行照重修，在多寶塔左，舊名青蓮臺，清咸豐閒，僧福珍重建，光緒二十五年，燬於火，徒月德，興復之，在天華堂右，卽柏子庵，舊名六合庵，僧心一年十六，由鄞來山，於寺前縛茅，日誦法華，遂結宇於茲，孫廣博，續靜等共與經營，後續靜等又創大悲閣於庵右，清同治元年月空同徒建修，光緒二十七年極得建外山門，民國十二年春，增建送子殿樓房，按，舊志又載通旭，小溪流水碧，古寺晚鐘殘，懶舉庭前話，人天許獨閒，可想見其地與人矣，在梵隩，舊名水月庵，僧如杰創，其昌居此，五世孫照聖修，清嘉慶七年，濟源同徒廣靜重建，光緒閒，靜年邁無嗣，付法於慧濟寺支孫德融，重行改造，易今名，在吉祥隩，僧性空創，四世孫照顯同徒普億重建，清光緒閒，十五世孫能慧重修，民國八年，十七世孫善榮付法於圓通庵僧開徑接住，謀再修葺之，在吉祥隩，僧寂悟，孫普聞重修，年久坍廢，十五世孫臨安建未竣工，其徒靜山，孫廣照續成之，在吉祥隩普門庵左，明萬曆閒，太監張隨因僧性燈效力常住，特令創建，清康熙閒，六世孫通函，八世孫源泰重修，光緒壬午，十二世孫晉祥募化巨資，重行建置，在吉祥隩普門庵右，明萬曆閒，僧普紹，孫心古，心盛創，清道光閒，本果重建，光緒戊戌，徒靜昌重修，在吉祥隩，卽古西方庵，僧竺典創，徒證慧，悟道重修，按舊志，西方庵，僧元一建，廣敬重修，在吉祥隩，清光緒初，僧淨守創，徒廣學增修，學後爲普濟住持，退老於此，在栴檀嶺下，潮音洞後，舊名聽潮庵，卽古不肯去觀音院，僧炤寧創，清康熙三十八年，御書潮音洞額賜挂，雍正九年，六世孫廣記奉帑重修，道光二年，仁亮同徒聖覺又修之，光緒甲申，淨守同徒廣學，廣權亦續有修建，民國八年，南海康有爲題紫竹林三字扁其門，按定海廳志引暌車志云，宋紹興中，有巨商泛海阻風，抵一山下，因登絕頂，有梵宮焉，窗外竹數个，枝葉如丹，求得一二竿，截之爲杖，每以刀鍥削，隨刃有光，至一國，有老叟曰，君親至補陀洛迦山，此觀音座後，栴檀林紫竹也，是宋時尚有紫竹可求，故名曰紫竹林，非附會佛經栴檀林而名之，可知矣，在觀音眺，僧福陞創，民國九年庚申，燬於火，陞不辭勞瘁，募緣重建，在吉祥隩，僧量宗創，五世孫普輪同徒通鑑重建，十三世孫昌道，徒隆雷重修，道爲寺監院，山中多悅服之，清光緒閒，十八世孫化導，澄蓮，因殿宇狹隘且多傾圮，募捐修建，規模較前宏壯，在報本堂西，舊名息耒庵，清康熙閒，僧通旭謝事後，寄息於此，建之者爲其徒心明，木石幽秀，亭廊雅靚，康熙四十九年，皇三子誠親王書衆香精舍額，五十八年，御書海月常輝額，雍正三年，莊親王賜知足軒三字額並跋，而士夫尤多題詠，更歷數傳，欒楶庯庩，丹青剝落，大非昔觀，民國八年，裔孫某虧款不能支，受若干金，以其院，推歸本派報本堂，由報本堂僧瑩照次第修葺，改建天王殿，並建丈室，及樓房客寮，規制一新，潮公和尚主席普陀，數年之閒，道風廣播，瓊宮紺殿，遹觀厥成矣，近於寺右，構數楹，爲靜修祕室，繞屋皆樹梅花，額其室曰息耒，蓋已直透本源，化有象爲無象，而萬法皆空，故能返璞全眞如是也，說者謂浮屠之學，行深般若，以心田爲經，開示因果，以福田爲緯，又藉硯田，出一言半偈，爲度人慈航，至於邪說橫行，非其種者，非耒不能鋤而去也，愚魯無智者，非耒無以開其昧也，荊棘叢生，又非耒無以樹其業也，耒亦安可息哉，公產自名邦，出於望族，鋤經時，卽有耕雲釣月之志，及其脫白梅岑，受囑平田，杖履肅然又復有擔風宿草之致，今其應名山運，赴諸公請，轉盼而叢林改觀，龍象咸集，譬之深山野人忽膺帝眷，若固有之，未嘗改其恂恂之狀，至於接引後學，驅牛奪食，能使久參大士，失其故步，籌畫布置，不落近習，非公素養者優，曷能使所發者如是其宏且遠耶，由是而觀，其披星帶月，胼手胝足，致苗而秀，秀而實者，何一非善用耒之力也乎，今大地正切皈依，四方引領，是非至誠無息，無以答衆心而竟道果，乃輒欲以息耒自閒者，豈善夫石隱高蹈而流通於山林邱壑耶，昔地藏誓願，欲度盡衆生然後成佛，大士現三十二應，廣度一切，潮公和尚又豈以度人無倦之心，而一旦置此耒於不用也哉，大抵一歲有一歲之餘，餘則可息也，一日有一日之暇，暇則可息也，於心無著，於事無礙，不息亦息，息亦不息也，蓋自強不息者，潮公之道體，而可息則息者，潮公之應世，豈若避世者流，一息肩而竟置民物於罔聞乎，予昔蒙予告爲園於郡之東隅，自謂足老於斯矣，今乃復爲斗釜之祿，羈縻京師，普陀叢林就廢，潮音禪師從而興之，工訖，爰築一庵，名曰息耒，言乎可以息肩也，非實有所謂耒者，而方丈老人荷之，而復用息之也，珂月乃普濟長老，主一山之政，大細就裁，不居丈室，於潮公示寂之後，理此庵尤謹，春秋佳時，坐客於其中，談山中往事，嘗語余曰，衲欲退此久矣，而苦於未遂，余不待其辭之竟而應之曰，子之耒，亦何時息乎，荒榛蔓草，匪耒弗滌，十堯九舜，匪耒弗耕，修竹長林，耒以徑之，斷垣遺址，耒以宮之，匪其類者，耒以去之，耒之用普矣哉，秉耒而出，警其媮惰，負耒而入，發其齋心，然則耒亦何可息乎，且潮公之耒，初未嘗息也，有嗣潮公者，而後可以言息，今日普陀，誰爲繼珂老之人，吾知其猶有待焉，吾故曰，子之耒何時息也，書此爲庵之後記，天下事創其業者垂其統，作於前者述於後，肇家造國，莫不皆然，何獨至於僧而異哉，茲息耒院者，恭奉聖祖皇帝御題之栴檀林，懸供萬壽龍帳，爲繹堂和尚本師潮音和尚之祝聖焚修道場也，然殿宇巍峩，規模宏敞，享其成者，不可忘所自，而庶其徒者，尤不可不裕其食，康熙丙子歲，聖祖皇帝偶爾違和，凡屬臣民，莫不籲天保祝，伊時中丞王公諱鴻緒者，學士高公諱士奇者，恭裝觀音香像，送供前寺之藏經樓，而顏以天子萬年之額，保祝皇躬永泰，所以盡臣子之心，而未嘗有邀知於上之意也，至己卯春，聖祖南巡，敕內官顧公問行者，丁公皁保者，馬公逢恩者，代香到山，見大士像額，隨問所由，而繹堂和尚遂以王高二公保祝之意告，顧公喟然歎曰，有是哉，朝廷不知，同寅不知，二公以隱默之地，獨秉至心，奉佛保祝，非徒忠於君，而且孝於君矣，可不謂難乎，語畢，復曰，上有如此之額，不宜於此供大士，當另構殿宇以奉之，於是相址度地，得今所調息耒院者，是顧公卽星赴南京啓奏，龍顏大悅，王高二公當捐重資與繹堂和尚，助建殿庭，門院從屋，莫不備美，丹堊可觀，嗚呼盛矣，歲癸巳，恭逢聖祖六旬萬壽，於時王公，晉爵司農，特繡萬壽龍帳以進祝，帝曰，美哉，如此巨幅，卽朕太和殿亦莫容張掛，爾其懸供普陀，此萬壽殿所由名也，由是梵宮卽爲帝宇，其制益恢，其名益大，其徒益衆，不得不爲僧食計，以圖永其嗣守，遠其香火，繹堂和尚，復與王高二公謀，協置山田地畝，歲收所入，以足衆食，其在本山六嶠者一溝，其在朱家尖月隩者一溝，瀾田西隩底者一溝，香蓮嶺下者一溝，共計田若干，奏免條糧，度其所入，其爲息耒院子孫食裕如也，獨是世遠時遙，人心不古，不能必其皆賢而無不肖，不知聖恩之浩大，檀護之鴻慈，肇造之艱難，創於始者不能守之於終，作於前者不能述之於後，或派分而剖食，或售易而廢弛，是不特有負祖宗之苦心，而且得罪於朝廷，與深辜王高二公之宦德矣，是不可不有以記之，以塞其流也，在文殊巖下，僧普耀同徒通因創，九世孫樹山重修，民國十年，十一世孫德蓮募資重建山門及廂樓，在白象庵左，清康熙閒，僧雲山建，名安樂茅篷，光緒壬辰，孫德明重修，增建樓房，額曰蓮篷禪院，在正趣峯下，明萬曆閒，僧大方曾結茅焚修於此，會党禮，張隨二太監目覩該處泉水靈異卽八功德泉，現在院內，，捐資命夢禪師鼎建，清康熙閒，海安重建，咸豐初，顯法居此，更名曰如意庵，光緒初，四世孫華德重建三聖殿，復舊名，改堂爲禪院，五世孫長汀建天王殿，六世孫眞達，及姪明敎重修，壁閒嵌有清肅親王書無量壽佛四字石刻，在清淨境，向有古室數楹，年久頹圮，明海憲方應明捐俸重建，周應賓題應身寶殿額，崇禎閒，承乾宮皇貴妃遣官進香，復命鑄滲金佛一尊，賜袈裟二襲，後皇戚畹田氏，奉旨進香，捐資請方冊佛經一藏，清康熙閒，七世孫心受同孫本善，本茂，覺容，覺問重修，增建前殿，光緒閒，善章改建大殿，及接引殿，客寮二十餘楹，又創天王殿，玉帶閣，樓房等，鐫明董其昌磐陀庵三字題額於石，嵌諸牆壁，又浚洗心池，以畜鮮介，有方興未艾之象，在彌勒峯下，明萬曆閒，閩僧如見創，清超象，頂祥續有修建，光緒閒，覺道重新改造，並另建退居室，額曰般若精舍，梵剎之興，旣有有道德者主夫其中，亦必有有福德者助夫其外，然後功業成而名聞著，此同行與外護俱稱善知識，而不可一日相離者也，磐陀，普慧禪院，宅幽而勢阻，地廓而形藏，自西天門盤結其下，與大寺不里許而近，步履坦如，喬木蔭如，望之知爲藏修勝境也，自內徙甫復，楹榱具在，鐘磬無聞，時住持道恆禪師同舊住慈德，請省機大師居焉，師諱超象，翁洲人，受度於補陀拳和尚，嗣法於南㵎濟老人，皆海內名宗匠，視父知子，宜其卓犖不羣，蓋所由來者如此，而又得居士淩某等，時來盤桓其閒，質疑問道，輯故鼎新，此誠財法兩施，等無差別者也，獨是大師契單傳之旨，追面壁之風，杖履蕭然，不顧口頭生醭，洵爲滄海遺珠，而居士於風塵世路之中，栖心物外，時渥檀波，增輝林麓，可謂善得道修，克昌厥後者矣，今日把手盟心，無分緇素，當來同歸淨域，寧有優劣者哉，是用鐫石揄揚，表二公之德業，示景行於後世云，在海浪石左，原名慈航庵，僧寶山重建，徒文榮修，在海浪石右，舊名復喜庵，明萬曆閒，海存創，清寂曉同徒孫照徹，普輪重建，在鸚哥石側，舊無殿宇，祇有梅樹數本，故亦名古梅岑，明萬曆閒，一僧始結茅於此，清雍正閒，法澤始創建，道光閒，海南修之，光緒閒，裔孫化響重建大殿，宣統二年，僧開林添建客堂及樓房，漸臻完美云，在觀音洞左，初名金剛茅篷，民國二年，僧開音改建，在觀音洞下，僧寂梅創，古曇重建，在司基灣西，舊名天妃宮，僧大慧創，清光緒閒，廣瑩重修，姪清念又修葺之，在雨華峯西北之麓，僧朗法創，後由耀嵩嗣法，重建殿宇，清同治閒，彩眞同孫雲中重修，在蓮花洋畔，清光緒閒，僧廣照建，在蓮花洋畔，舊名關聖祠，又名護國庵，清光緒癸巳，僧堃寶重建，在短姑道頭，僧如有建，八世孫心悅修，清光緒十八年益謙改建，在雨華隩，明萬曆閒，內官張隨，以僧如秀同徒性曇監造勤勞，許建庵修靜於此，清順治十八年，四世孫寂童爲普濟寺住持，孫普授，廣𢘅，廣盛，續昌等積累重建，康熙展復後，歲甲子，又率徒廣𢘅等啓闢故土，日就宏遠，林石幽秀，梵宇精嚴，爲西南冠，後𢘅等復改建大悲閣於正殿後，同治閒，燬於火，十三世孫寶樹同姪隆璋赴閩募資，重興佛殿，並大悲閣，與白華，海岸，淨土，磐陀，梅福五庵，爲前山六大房，遇公請普濟住持，由該六大房保舉之，在短姑道頭左，舊名三元殿，明萬曆五年，僧明安創，爲登舟憩足之所，清七世孫照宗，徒普慶，九世孫通遠，心古重修，十二世孫廣贊修廢墜，光先德，較往昔爲勝，光緒壬寅，裔孫通達爲普濟寺住持，退後居此，創丈室，其徒蓮曦，於民國十二年，亦由普濟退居，爲休養之淨室，海岸庵卽三元殿，奠址海澨，爲寶陀首庵，創於前萬曆五年僧明安之手，固所稱宏敞美備，可以傳世永遠者，迨後漸以陵替，往往爲老成耆宿咨嗟歎息，有欲恢其盛而無其人之憾，幸明安十一世孫源律之徒廣贊字實相者，起而承其任，實相爲吾鄞族祖殉難侍御天工先生後人，厭塵出世，薙度此庵，出其才智，殫精竭慮，墜者基，廢者修，不數年而克繩厥美，且有以光大前猷而增廓之，在雨華峯南麓，明定海都司梁文祈嗣有感，捐資屬寺僧如曜創，清九世孫裘志作六世廣泰，十四世孫裘志作十一隆壽，十五世孫裘志作十二能學，徒果方，常拙等重建，康熙壬午，復建大悲閣於東巖下，至咸豐閒，香火寥落，田產盡變賣，三十二世孫堃寶孤身入閩募緣，得數千金，贖歸之，光緒辛卯，堃寶爲普濟寺住持，重建齋樓，並修鐘鼓樓，藏經閣，助朱家尖蕩田三十畝，有中興功，庵距海不數百武，紺殿紅樓，寬閒靚幽，撐雲古木，拔地拂天，水光雲影，逗漏樹隙，如晶簾晃耀，山中精廬，惟此爲冠，士大夫遊山者多主之，舊蓄圖書古玩最富，兵燹後，亡耗大半，人皆惜之，天下之崇建佛宮者，所在多有，而大悲閣尤人之所嚮往而樂成之者也，悲也者，慈之至也，慈也者，仁之端也，仁也者，性之至，善之長也，老氏言慈不言仁，孔子罕言仁，而慈與孝並舉，曾子亦並舉之，佛氏言慈復言悲，而其要歸則曰能仁，世之崇奉大悲者，是必以佛之慈且悲，體而行之，以及於民物，非特求佛之慈且悲加乎我一人之身也，普陀白華庵長老耆公，渾厚而和平，樸誠以應物，融融樂易，靡有人我之界限畫於中，天然一慈氏家風也，歲壬午，與其徒能學剖公，謀建大悲閣，於白衣眞應殿之西，閣之下爲正趣堂，堂之左，北巖之下，有眞歇泉翦鑑池，皆名景，耆公潔一寮舍於堂之陰，飲泉而甘，坐石而安，朝斯夕斯，持誦於斯，禪宴之餘，環顧世間營營不返者，深淵坑穽，日就淪陷而罔覺，目擊心怵，傷如何矣，斯大悲閣之所由建也，人之瞻斯像也，當必一爲諦審，佛何爲而悲，人又何故而動佛之悲，今之建閣以奉大悲者何心，人之瞻大悲而悚然者又何心，如是以思，當必知所修矣，不具文以飾觀，當顧名而思義，推其義，斯得其實，實義之所在，卽修持之所自出，世有凡夫，於理之最實者，虛之而不求，境之最虛最幻者，視以爲實，而沾沾焉爲之，今夫建閣之意，虛乎，實乎，曰，存其名則虛，推其義則實，我於耆公，剖公之閣而知其爲實義之所發也，余本畸人，性不習偽，亦嘗有悲憫沈溺之感往來於中而不自已，每與耆公輩同遊閣下，未嘗不歎大悲佛願力之宏且大也，閣之成，耆公創之，剖公和之，衆信貲之，剖公以下二世，元復，大隱瘁其心力以任之，後之人，念成功之不易，體前指之所在，而思所以善承之，苟不能，是則不惟不能悲人之悲，且不能自悲，而轉爲人所悲也，在西天門圓通巖前，明萬曆閒，僧性鍾同徒海緣創，歷久失修，清光緒閒，觀音洞僧山廣同徒永蓮重建，民國十二年春，孫化慧增建客堂等寮，在西天門上，明萬曆五年，僧圓獻結庵谷內，獻，字本空，爲山祖普賢孫，遭倭寇後，歸姚江玉皇殿，隆慶閒，總督劉公迎囘山中，重新遺址，益虔焚修，遂爲西天門之祖，其後十二世孫源法居之，歷久頹廢，清同治三年甲子，觀音洞支派普信創建茅篷三椽，於不二石側，以期靜修，名與昔同，而基址稍異，戊辰，徒山靜同孫永悟，永慶開拓基宇，改爲禪庵，光緒庚子，曾孫蓮禪創念佛堂，來孫化杲創韋馱殿，方丈室，又改建客堂，東西樓，及上海法租界貝諦鏖路蓮花寺，與西門外龍壽庵下院，修廢舉墜，迭廓前光，洵無忝於祖德者矣，在梅岑之椒，相傳子眞煉藥處，舊名梅福庵，明萬曆中，住持如迥創，鄞陸中書寶遊是庵，以先賢名不宜直斥，題額梅仙庵，清康熙閒，始改名梅岑禪院，五世孫照祚，七世孫通喆，徒心恆，心觀，源德重修，歷久頹廢，光緒元年，普濟寺住持隆璋同徒妙昌而重建之，以復古蹟，舊名龍泉庵，在磐陀石東，明僧求凝創，眞全，廣運重修，清乾隆閒，十六世孫隆定，徒能立苦行焚修，下山募捐，於道光二年，庀材重新，改名靈石，厥後徒孫旭崖又擴大之，光緒初，梅卓重興，又增建那伽室，會蜀僧清福寄寓是庵，禮佛誦經，至光緒三十年，福詣天竺禮聖迹，在錫蘭國，請舍利十二顆，以三顆並玉佛一尊，貝葉經一部，永存庵中供奉，越數年，徒孫學海建舍利殿於其祖梅卓退居室基，在二龜聽法石下左側，民國十六年，光順將原有三會篷改創，另建三會篷於庵側，拜經臺多寶塔院僧海安建，淨塵修，清乾隆後廢，民國八年，陳性良居士重建，詳見下，五代梁貞明二年，日本國僧慧鍔自五臺山得觀音像，欲返故國，舟抵新螺礁在蓮花洋石牛港口，不爲動，鍔禱之，舟行，泊於潮音洞下，居民張氏目覩斯異，舍所居雙峯山，卓庵奉之，俗呼爲不肯去觀音院，按，裘志隸，云今廢，此乃普陀之權輿，今瓊宮貝闕爭仰海天佛國，而不知其初一茅茨土階而已，自古捨宅建寺之人，未有不依名剎垂聲不朽，獨張氏寂焉無聞，良以今寺非此地故址耳，然木本水源，似不可忘，與潮公言之，卽懸額於潮音洞庵內以表之，又特設張氏主，奉於外護之旁，意誠善矣，然無專堂以奉之，揆諸本源二字，猶未圓滿，以致朝禮者祇知某寺某庵，而不知有菩薩親選道場之不肯去院，豈非憾事，儻得緇流發願，檀信慨助，訪尋故址，補建殿宇以奉大士，別立堂以祔張氏，較之各項建置，其功德爲更大矣，又按大德志又言，郡聞，遣幕客迎其像置城中，爲民求大吉祥，已而有僧卽大衆中，求嘉木刻像，扃戶彌月，工竟而僧不見，今之儼然趺坐於殿者是也，是普陀所奉瑞相，尚非來自五臺之舊，而現僧刻像，仍還普陀，益可驗大士之於是山，爲不肯去矣，宋高宗紹興元年，眞歇解會長蘆，南遊浮海，於此結庵，榜曰海岸孤絕處，郡請於朝，命住持寶陀，易律爲禪，時海山七百餘家俱業漁，聞敎音，悉棄舟改業去，元大德五年，命李鐵木兒不花治之，明洪武二十年，信國公湯和徙居民入內地，焚山中殿宇三百閒，僅留是殿，使一僧一价守奉香火，正德十年，僧淡齋募鑄鐵瓦二萬，甎一萬，建正殿方丈於洞南，嘉靖六年，河南王賜琉璃瓦三萬，鼎新殿宇，三十二年，東倭入犯，總兵胡宗憲，都督盧鏿遷宇於今鎭海之招寶山，餘舍盡焚，在潮音洞上，北都遊僧失其名建，設鐘鼓二十四具以應二十四氣，俱在潮音洞上，明嘉靖間，魯王建，明萬曆三十年，督造張隨改名眞顯，吳忠烈鍾巒，寓室遺迹在此，在白華山頂之麓，明萬曆五年，內臣明鳳祝髮於此，以鳳號朝陽故名，徒眞元，孫如樂皆以內臣出家，堅守淨業，克紹前聲，督造內臣張隨題額曰瑞靄栴林，清康熙閒，六世孫照徹修，今廢，在雨華峯下，如曉建，照德重修，在茶山，明萬曆閒，古鑑建以接待往來，在千步沙，廣濟建，三世孫源祿修，清雍正閒，法雨住持法澤買二庵廢址，並作一庵，爲退居之所，卽今之長生庵，在普濟寺後，宋眞歇建，卽海岸孤絕處，或稱爲眞歇庵，在不二石右，眞一刺血書經處，在普濟寺西二里，總鎭楊宗業建，並構不二閣，寺僧性能守靜於此，在司基灣，明督造張隨以舊址湫隘，拓基遷建，題曰雲林總會，妙用居此，九世孫廣志重修，明副憲周應治題額，大學士申時行書，性相居此，採訪云，普濟寺住持天眞，於洪筏堂外別建是堂，今仍倂入洪筏堂，迥禪師祠，海日置地，集本支同建，如迥同徒性空居此，孫海日，字榮光，故又號榮光堂，嗣孫普通，續敬等重修，普勤同徒通奇創，海山居此，因內徙，其徒散居不復建，五世孫通悟歸其地於普濟，在茶山，照順，照林居此，林爲普濟執事，募化油漆寶殿，盡心有功，在海天佛國石右，明照建，五世孫寂愛重建，在茶山深處，明萬曆閒，寶臺開山，清康熙二十八年，三世孫手量重建，慈谿裘璉聯其室曰，到門三澗清降海，繞室千葩豔奪霞，明萬曆五年，明潭以內臣出家，卜築居焉，明萬曆間，妙峯，寶峯同建，眉公陳徵君題額，增飧建，徒超慧居之，改名龍象庵，在茶山東北，勤學以過小山洞，潮汐不時，請於法雨明益長老，起蓋此庵，清海岫重建，岫爲法雨知衆，勤勞多年，建此爲休息之所，庭柏建，督造張隨題額，在大智塔右，如心創，元吉重建，吉先爲普濟監院，後爲法雨堂主，勤敏服衆，法雨寺僧通勖等建，內供大智像，佛恩建，爲法雨寺普同塔院，武嚴建，方昇居之，嚴爲法雨副寺，勤敏有功，在育恩院右，景最奇勝，潮音之退居院，息耒未闢之前，結茅於茲，當巫山石玲瓏巖之交，小而不偪，幽而不寒，峻崖之中，清泉涓注，修樹怪藤，蒼翠撲人，名曰文殊，以其大峯如象也，性果建，與聖壽庵相聯，後古心卽其址建德雲室，退居於此，在龍巖西，圓宗建，廣智重建未就，徒續章成之，乾隆乙卯，覺照同徒昌曙，昌曉重修，西資庵，在一乘塔後，慈源庵，在千步沙，天王殿，在千步沙，普濟庵，眞空建，圓隱堂，定慧居之，善慶堂，海寶，性樂居之，供石齋，海岳居之，水月堂，眞宰居之，美勝堂，寂周居之，天機堂，天機居之，歸元堂，照宇居之，斗室齋，寂汶建，圓覺庵，如月建，琉璃庵，在茶山後，崇德庵，見寬建，華嚴庵，性覺建，圓隱庵，如元建，靈瑞庵，性學建，慈音庵，增耀建，金剛洞庵，惟至建，祇園庵，靈一建，極樂庵，博堂庵博，秦志作摶，竹石居，在八卦石下，菩提庵，心徹建，寶華庵，明德建，華嚴庵，自全建，金剛庵，佛虛建，定慧庵，名山建，萬松庵，善緣重建，翠微庵，如欽，性律創，資福庵，寂燈建，萬佛庵，梵慧建，龍樹庵，海燈建，燈，秦志作澄，大悲庵，如盈建，月印庵，在摩尼洞上，雪浪庵，在後海洋畔，般若庵，在鸚哥石右，融徹庵，融徹創，清淨庵，照盛重修，雙隱庵，沐冶建，寧喜庵，子傑建，一草庵，古風建，雪雲庵，芳昇建，龍興庵，陵漢建，上乘庵，法雨寺茶園，水濟庵，萬緣建，月光庵，廣信建，青鼓庵，源學建，太平庵，在大智塔西，白雲庵，性堅建，娑羅庵，眞隆建，蓮花庵，如定建，大覺庵，眞良建，清籟庵，在金剛窟後，林樾庵，海觀建，祖音庵，爲普賢老祖祠，龍泉庵，爲圓悟祠，迎旭庵，萬宗建，法華庵，性實建，長壽庵，源濬建，樹德堂，智惻重建，明淨庵，誠義重修，寄餘庵，心明建，圓通境庵，靈脈創，法善庵，照源建，秀蓮庵，在千步沙，慧日庵，在千步沙，金地庵，在千步沙乾峯元塔院，海常庵，眞曉建，善說齋，在慈雲石旁，證覺堂，性旋居之，枕石居，性樂居之，太古堂，海涵居之，蘿月堂，寂周居之，水天齋，心徹建，見空堂，性徹建，佑啓堂，在天機堂側無窮富祠，中法如庵，舊名正法堂，方廣庵，如富建，觀音庵，海印創，湧泉庵，如叢建，弘覺庵，海舟建，智勝庵，在茶山左，性靈建，大休庵，在龍頭山上，中峯庵，慧海建，至善庵，明空建，法華團瓢，實修建，東照庵，香雲建，平天洞庵，性悟居之，芥光庵，普勝建，功德林庵，來肩建，慈慧庵，性覺建，德鄰庵，寂輝建，月峯庵，萬慧建，瑞雲庵，宗修建，大中庵，別峯建，南山庵，吼山建，海雲庵，岐峯建，金陵庵，天鑑重建，盤龍庵，眞寬建，迴龍庵，明富建，萬年庵，敬雲焚修，大士庵，雲際，旭映同建，楞伽庵，月華創，青蓮庵，弘慧建，白衣庵，通行建，別峯庵，性忠建，師子庵，旨庵建，堆雲庵，臥容建，彈指庵，素彬建，福幢庵，卽法雨中興塔院，指南庵，實參建，智定庵，在後東天門上，彌勒洞庵，戒明焚修居之，永勝庵，祖敬建，龍珠庵，心源同徒重建，海印庵，在蓮花洋畔，大慈庵，在西天門側，金剛庵，性汾建，瑞勝庵，寂壽同孫等重建，六明庵，源泰建，聖壽庵，如弘建，律堂，賢瑞建，桂花庵，廣輪建，上方庵，智廣建，彌勒室，法雲建，離垢庵，本來建，福慧庵，源法建，淨勝庵，無能建，海文重修，上法如庵舊名易安堂，廢址歸大悲殿管，清光緒庚子，聯軍入北京，外兵各佔區域而守，日本軍隊所轄地段內一廢寺，日軍官據寺精舍數間，該寺住持與日軍官過從漸密，遂向某軍官曰，貴國亦是佛敎國，本寺有古代傳留之觀音聖像一尊，老僧將去世，中國內亂將作，殺刧積重難返，惡魔當道，漸毀佛法，此莊嚴佛像，必難保存，擬請貴國代爲供奉，未識可否，該軍官曰，須請示欽使而後行，及請示於駐北京之日本欽使，欽使曰，可，但須有該僧志願書，方可照收，由是該軍官言於某住持，該住持卽書一奉贈觀音聖像一尊於大日本供養之字據與之，日軍遂派音樂大隊，欽使以下文武百官，步送聖像於塘沽之日本兵船，幷電致日本，集合全國士紳，迎奉聖像登陸，建一鎭海樓於高麗海峽而供養之，迨日俄開戰，俄竭全國之力以攻日本，水陸並進，其勢洶洶，陸則利用西伯利亞鐵路，直逼海參威，海則盡驅波羅的海艦隊，繞印度洋而入高麗海峽，在俄國意，以爲日本區區三島稱霸亞洲，不難一鼓而滅之，日本滅，則中國大好河山自爲俄屬，世界卽無與抗顏者，是以盡驅艦隊，直入高麗海峽，不意是日大霧，日本海軍士官均隱於鎭海樓觀音像前後，以伺俄軍之蹤迹，忽一綫清光衝破大霧，俄艦隊盡集於前，日軍皆奮勇争先，一鼓衝至俄艦隊側，卽將俄艦全部擊沈，未沈者皆被俘虜，從此全日海軍，崇信鎭海樓之觀世音菩薩爲亞洲之大慈大悲救世主，此駐漢口日本領事瀨川，持照片親證於盧鴻滄居士者，海英嶽靈，爰誕開士，德馨行勝，斯號上人，非有大德之住持，奚副高山之仰止，茲山則清了南渡，海絕漁舟，懷信西歸，夢通帝座，古鼎之舍利光照，潮音之德業芳流，大曉以閃電明心，賢良能呪水愈疾，中贊感魚籃入夢，別庵有龍衞投懷，半偈受持，紫柏得死生無礙，三年禪觀，妙峯知淨穢一如，見灴披法服而行，相偕蓮侶，嗣銑脫臭囊而去，一句彌陀，薪傳一脈，喜衣鉢之相承，海會四河，慶箕裘之克紹，志禪德，此門分四，一，普濟住持，二，法雨住持，三，本山出家，四，十方寄寓，日本僧，五代梁貞明二年，從五臺山得觀音像，將還本國，舟觸新螺礁，蓮花當洋，舟蔽不前，鍔禱曰，使我國衆生無緣見佛，當從所向建立精藍，有頃，舟行，竟止潮音洞下，居民張氏目覩斯異，亟舍所居雙峯山，築庵奉之，呼爲不肯去觀音院，斯爲普陀開創奉佛之始，故鍔爲開山第一代，清通旭贊其像曰，親從五臺來，欲向日本去，普門名號徧十方，何必繪像圖歸計，忽然舟不行，菩薩應無住，聽其止而休，此貨已成滯，一山名勝待師開，天下羣瞻兩足地，名清了清一作青，蜀之雍氏子，生有慧根，眉目疎秀，神宇靜深，見佛則欣戀不捨，年十一，依聖果寺俊僧受業，又七歲，試法華經得度，具戒聽講，玄解經論，以爲言說終非究竟，出峽抵沔漢，扣丹霞淳和尚，淳問，如何是空劫時自己，歇擬對，淳掌之，遂契旨，翌日淳上堂曰，日照孤峯翠，月臨溪水寒，祖師玄妙訣，莫向寸心安，歇趨進曰，今日瞞某甲不得也，曰，試舉看，歇良久，淳曰，將謂爾瞥地，歇便出，輒北遊五臺，京汴，南抵儀徵，謁長蘆祖照，紹興元年辛亥，自長蘆南遊，浮海至普陀，結庵山椒，扁曰海岸孤絕處，禪林英秀多依之，郡請於朝，易律爲禪，時海山七百餘家俱業漁，一聞敎音，俱棄舟去，日活千萬億命，後主國清，雪峯，育王，龍翔，興慶，雙徑，凡七處說法，五承紫泥之詔，得度弟子四百，嗣法者三十餘人，有語錄二集若干卷行世，塔在無畏石，普陀禪宗自歇始，爲開宗第一代，由是飛錫此山者，皆具曹溪正法眼藏，按，宏宗，闡戒，二者爲佛門大綱，悟道爲禪，守道爲戒，學佛者不由持戒而欲得定慧，亦猶吾儒舍身體力行而欲得薪傳，若戒不清淨，則禪何由悟，故宏法者，持戒與參禪並重，明釋傳燈輯天台方外志，於僧德門分，，如宋德韶，濟顚諸人是，，如龍樹尊者，智者大師諸人是，，敎，則有慧命，眞清諸人，禪，則有遺則，眞歇諸人，蓮，則有南嶽，智者諸大師，普陀以眞歇爲開宗第一代，其爲禪宗乎，然眞歇嘗謂，淨土一法，直接上上根器，傍引中下之流，又謂，乃佛乃祖，在敎在禪，皆修淨土，同歸一源，知其禪淨雙修，卽漸卽頓，與高語明心見性，超凡入聖，不務事修以期實證者，實天淵懸殊也，名慧暉，會稽張氏子，自少得度於澄照寺道凝，年二十，孤錫雲遊，見長蘆眞歇，以爲有所證於閃電機下，竟南歸，後謁天童宏智覺，徹法源底，許爲室中眞子，紹興丁巳，開法普陀，徙萬壽及吉祥，雪竇，淳熙三年，敕主淨慈，上堂，朔風凜凜掃寒林，落葉歸根露赤心，萬派朝宗船到岸，六窗虛映芥投鍼，本成現，莫他尋，性地閒閒耀古今，戶外凍消春色動，四山渾作木龍吟，又云，谷之神，樞之要，裏許旁參，囘途得妙，雲雖動而常閒，月雖晦而彌照，賓主交參，正偏兼到，十洲春盡花凋殘，珊瑚樹林日杲杲，又嘗舉風旛話，乃曰，風旛動處著得箇眼，卽是上座，風旛動處失卻箇眼，卽是風旛，其或未然，不是風旛不是心，衲僧徒自強錐鍼，巖房雨過昏烟淨，臥聽涼風生竹林，七年秋，退歸雪竇，十年冬十一月二十九日，中夜沐浴而逝，塔於明覺之左，於是普陀風範與天童並峙，按，舊志自得後，有繼以，弁至，大繼，恩求，雪屋，垣堂，蘧庵，還庵，鑑庵，小庵十人，均不詳其事實，茲將其名列于住持表內，凡後之無事實者，槪歸住持表內，俱不另錄，名德韶，佛照光嗣也，嘉定閒，來主是山，言於朝，賜錢萬緡，修飾殿宇，殿成，御書圓通寶殿及大士橋以賜，韶創龍章閣藏焉，名普濟，明州奉化張氏子，淳熙十六年，無用淨全禪師大慧宗杲嗣開法狼山，移錫蘇之承天，宣城廣敎，建業保寧，適天童虛席，迎全主之，濟首謁全，全舉，有句無句，如藤倚樹，濟云，斬釘截鐵，全云，溈山呵呵大笑聾，濟云，寸釘寸木，全深契之，又往越之能仁，見浙翁琰浙翁名如琰，台州周氏子，主臨安徑山，參隨久，及琰移鍾阜，拉濟偕行，又被旨移天童，職濟知藏，嘉定十年三月，妙勝虛席，濟應其請，瓣香爲浙翁，記所證也，取道原傳燈錄，楊，李等續錄，芟繁就𥳑，總彙成書，名曰五燈會元，賜入大藏，清著錄四庫全書中，名嗣清，山陰于氏子，肄業郡之天章，上堂，德山入門便棒，臨濟入門便喝，逼龜成兆，終不能靈，寶陀者裏，寂然不動，感而遂通，馬無千里漫追風，氏族法系俱無考，明宋濂撰云，孤峯，族姓朱，世家明之昌國，父有成，母黃氏，父與補怛洛迦僧玠公交，玠聞雞聲入道，凡說法必鼓翅爲雞號，玠亡已久，黃夢玠來託宿，覺而有娠，歷十四月而生，據此，孤峯卽玠後身也，按宋濂所撰云，孤峯之父，與普陀玠禪師善，及玠亡已久，其母夢玠來求寄宿，遂有娠，歷十四月方生，至明洪武五年圓寂，壽七十九歲，則孤峯生時，乃元世祖三十一年，若依宋統全亡之己卯起，方稱元統，則爲世祖十六年，而玠之亡，當又在前，向來山志及列祖錄，皆載于明初大千之後，失考之甚，名淨日，南康都昌廖氏子，幼喜誦佛書，解大義，常食蔬果以自持，年十五出家，明年祝髮於廬山香林，爲天童西巖了惠法嗣，宋景定閒，主圓通，咸淳閒，兼領東林，元至元十二年，主育王，大德四年，主天童，時年已八十矣，行峻潔以完，遐邇嚮慕，越八年，爲至大元年，將示寂，書韻語以示其徒曰，天爲蓋兮地爲函，吾奚爲兮塔與庵，灰吾骨兮山阿，言已矢兮勿鑱，越三日，沐浴端坐而逝，年八十八，塔於天童西巖，平石如砥爲其嗣法弟子，嘗與王積翁二奉璽書，通好日本，咸以中途有阻而還，至元十四年，捐衣鉢餘資，於沈家門側建接待寺，以便往來者之宿頓，與元叟端，虛谷陵，東嶼海，晦機熙，竹閣眞爲莫逆交，按，元叟爲元初僧，東洲旣與之交，應亦爲同時僧侶，而舊志屬於宋代，蓋以一人歷兩朝耳，舊志又注云，松源岳下石林鞏嗣，考松源名崇岳，宋隆興時人，生於處州龍泉之松源吳氏，因以自號，見陸游塔銘，石林住淨慈寺，元叟至，處以記室，見靈隱寺志，道行素高，大德三年，奉詔出使日本，成先帝惇好息民之意，一山齎詔往，而日本不至，大德閒，修聖像，同如智上玉質瑞相留供大內，賜田二十頃，命翰林院劉賡爲文，勒石記之，名懷信，明州奉化姜姓子，父某，爲某縣校官，母劉氏，夢拾吞大星而孕，稍長，受三經於戴表元，年十五離家，從法華院僧子思，執童子役，已而祝髮爲大僧，受具戒於鄞五臺寺，聞延慶半巖全公宏三觀十乘之旨，與遊，久之，歎曰，敎相繁多，浩如煙海，若欲窮之，徒自困耳，往參天童景德禪寺竺西坦公，大徹玄旨，就維那之職，坦入滅，雲外岫繼席，命司藏鑰，文彩漸著，泰定丙寅，行宣政院請住明之觀音寺，天曆己巳，遷住普陀，不以位望之崇，效他山飾車輿，盛徒御以炫人，自持一鉢，丐食吳楚閒，鎭南王具香花迎至府中，虛心問道，宣讓王亦遣使奉栴檀香，紫伽黎衣，請示法要，信隨性質而導之，姑蘇產奇石，信購善工，造多寶佛塔上三層卽太子塔，載歸普陀，俾信心者禮焉，駙馬都尉高麗王繹而吉尼，丞相撒敦，以信行上聞，賜號廣慧妙悟智寶宏敎禪師，及金襴法衣，居普陀十四載，後主金陵龍翔寺，當明兵下金陵，僧徒散處，信宴坐，目不四顧，執兵者，皆擲杖而拜，太祖嘗親幸聽法，改龍翔爲大天界寺，信賦性沖澹，歡溢眉宇，日默誦法華經七卷，雖流金折膠不爲閒，臨終前一日，太祖在江陰夢見信，問曰，師來何爲，曰，將西歸，告別耳，還聞遷化，與夢符，詔出金幣助其喪，舉龕之夕，太祖親致奠，寵榮之加，無與並者，塔遺骨於金陵牛首山，分瘞髮爪於天童，有五會語錄行世，法嗣雙林，致凱等十有九人，名祖銘，奉化應氏子，初從金峨寺僧橫山錫薙染，學出世法，年纔十八，元叟端住靈隱，銘往參，一日入室，叩黃龍見慈明因緣，端詰曰，卽如趙州道，臺山婆子，被我勘破，慈明笑曰，是罵耶，你且道二老漢用處，是同是別，銘曰，一對無孔鐵鎚，端曰，黃龍直下悟去又如何，銘曰，也是病眼見空華，端曰，不是不是，銘擬進語，端便喝，銘當下廓然，卽命居記室，自是聲譽頓發，與夢堂噩，楚石琦並稱諸方之崢嶸者，後居鄞東湖青山寺，建鍾秀閣，至正七年丁亥，住徑山，賜號慧性文敏宏覺普濟禪師，十八年戊戌，將遷寂，書偈曰，生死純眞，太虛純滿，七十九年，搖籃繩斷，擲筆而逝，茶毘，舌根數珠皆不壞，舍利無算，於徑山，隆敎，寶陀，皆建塔焉，銘，洞徹玄微，踔厲縱橫，袁桷，黃溍，虞集，歐陽玄皆稱慕之，危素爲撰塔銘，有四會語錄，宋濂爲作序贊，著有，洋洋五百餘言，詳載續修雲林志，鄞萬壽寺住持天淵，靈隱住持可純，皆其入室弟子，天淵，名清濬，銘寂後，亦主青山，明洪武四年召見，勞問甚至，按，夢堂，名曇噩，慈谿王氏子，世儒業，生而洞爽，幼通經史，祝髮東皋寺，文章古潔，士大夫尊禮之，明洪武四年，詔通三藏高僧，問鬼神情狀，師與楚石琦，行中仁等應召至，館於天界寺，著書上奏，六年歸寂，壽八十有九，未出家前，嘗學文於金華胡翰，其後烏斯道讀書東皋，又從噩學文，著有梁唐宋高僧傳，楚石，名梵琦，象山人，襁褓中，有神僧摩其頂曰，此佛日也，因名之爲曇曜，元泰定中，住海寧福臻院，明初徵至京建法會，親承顧問，賜衣鉢，著有北遊，鳳山，西齋等集及六會語錄，卒，宋濂撰塔銘，以上俱見象山志，錄之，益見古鼎之爲名山龍象矣，名慧照，永嘉麻氏子，年十五，往依縣之瑞光院了定卽照從兄，長老良公知爲法器，卽薙落爲弟子，踰年，稟持犯於處之天寧，首謁晦機熙晦機名元熙，豫章唐氏子，於杭之淨慈，未契圓證，一日閱眞淨語，至頭陀石擲筆峯處，默識懸解，汗流浹背，時東嶼海，以石林鞏逝世，提倡蘇之薦嚴，照杖錫往謁，東嶼知其有夙悟，遂留執侍左右，後主藏室於郡之萬壽，復應杭之淨慈，溫之江心分座之招，天曆戊辰，出世樂清之明慶，集衆誨曰，佛法欲得現前，莫存知解，縛禪看敎未免皆爲障礙，何如一物不立而起居自在乎，德山之棒，臨濟之喝，亦有甚不得已爾，聞者悅懌而去，至正十五年乙未，遷主普陀，先是，寺以構訟而廢，照以訟興在乎辨難太迫，處之以寬柔，絕勿與校，且曰，我佛得無諍三昧，所以超出羣品，我爲佛子，可不遵其敎耶，衆皆服化，未幾，遷主育王，憫大法陵夷，孜孜誘掖，不遺餘力，嘗垂三關語，以驗參學，一曰，山中猛虎以肉爲命，何以不食其子，二曰，虛空無向背，何以有南北東西，三曰，飲乳等四大海水，積骨如毘富羅山，何者是汝最初父母，此三關最爲峻切，鮮有契其機者，居九年，退於妙喜泉上，築室曰夢庵，因自號夢世叟，掩關獨處，凝塵滿席不顧也，洪武癸丑十月，書偈化滅，僧臘七十，世壽八十五，塔於夢庵之後，有語錄若干卷行世，名行丕，鄞人，早得法於左庵良公，掌天童內記，宗說兼通，行解相應，蔚爲時之名僧，元至正二十四年，江浙行省丞相康里公，領宣政院事，選丕主天童佛隴寺，洪武初，由佛隴來主普陀，匡衆說法，恢復產業，建清淨境亭於寶陀寺之南嶺上，名道聯，鄞陸氏子，年十四，禮崑山薦嚴得度，稟戒於鄞之五臺，後出世台之廣孝，遷紫籜及麻峪景山，明之普陀，越之能仁，末主淨慈，其主普陀也，人比之爲宋眞歇，元孚中，蜀王賜衲衣鉢盂，永樂丙戌，徵爲釋敎總裁，有拙逸語錄行世，正德十年住持，其徒大揚州，小揚州，募緣留都十載，鑄鐵瓦二萬，鐵甎一萬，構殿潮音洞，名道誠，徽州人，以戒德聞，歷遊名山，至普陀，師淡齋，參禮甚衆，塔在龍灣，名圓獻，餘姚人，嘉靖閒，卓錫普陀，精修戒定，悟空五蘊，遐邇嚮化，適遭倭變，朋徒西竄，遄歸姚江玉皇殿，聚徒熏修，隆慶閒，總督劉公迎囘山中，避居西天門之圓通庵，焚修益虔，講誦不倦，遠近聞風者，莫不奉爲金仙，尸之祝之，塔在西天門左，名明通，本空獻徒，修德勵行，壽登百齡，受徒十人，皆英賢鉅略，增重名山，奇峯尤其傑出者，別爲傳，塔在達摩峯下，嘉靖閒，來自五臺龍樹寺，禮部下郡縣給札住持，修復寶陀寺，大倡宗風，復興勝果，名眞表，翁洲人，年十二入山祝髮，師明增，及壯，誓志興復，重創殿宇，如天王殿，雲會堂等，萬曆六年爲住持，十四年，敕頒藏經到山，幷賜金環紫袈裟，詣闕謝恩，賜延壽寺茶飯香金五十兩，緇衣禪帽各一件而還，性剛直，有戒行，敬禮十方賢衲，結庵五十三處，以故名僧皆歸之，大智至山，創建叢林，得表贊揚之力爲多，塔在千步沙西資庵前，名眞宰，仁和人，萬曆閒，寺燬於火，同寂庵竭力興建，萬曆二十六年爲住持，名如迥，蘭谿人，投眞學爲師，長受戒於金山和尚，聽法於萬松法師，歸山閱藏諷華嚴者，十有三載，萬曆二十九年三月，因眞宰沒於京，衆舉於郡邑爲住持，值敕造，內使絡繹，朝夕拮据公務，三十二年冬，退居東堂，踰年夏，督造至，復授爲住持，居東方丈，鼎新山寺，三十五年春，賜紫袈裟一襲，九月二十五日，進謝恩表，十月十五日，欽命賜紫，幷給禮部札，付授僧錄司右善世而還，周應賓賦詩爲贈，塔在梅岑庵之左，名眞遇，翁洲人，性質樸，值如迥讓住持，衆以其誠，遂共推之，名眞才，秀水人，髫年入道，受法於無瑕老人，賦性溫雅，才德兼備，爲堂頭首領，善調大衆，吏部蔣公贈額曰叢林調御，名聞廣著，司府給冠帶爲東方丈住持，故咸禮其像而尊敬之曰，者老和尚，海上奇峯，塔在龍灣，名如讓，嚴州人，敕建寺宇，往返京都，不辭勞苦，萬曆三十七年，奉禮部札，授僧錄司右闡敎，協理寺事，三十八年告竣，復命賜紫衣一襲，臨海王立程贈詩，有開山初出定，狎海久忘機之句，名眞經，翁洲人，秉性沈默，舉措無苟，督造張公隨以師禮事之，萬曆三十九年，衆推舉爲住持，名如欽，鄞人，爲寺監寺，心意巧妙，時遇敕建殿宇，經畫合宜，殫力忘倦，寺成，辭事習靜，衆服其功，推舉住持，名如曜，定海人，智勇才略，時莫能及，刺血書經，上書闕廷，請敕建寺宇，上賜帑金，御製碑文，金襴紫袈裟，悉遜之，萬曆四十年爲住持，永平王渾然，有秋日送昱光還南海詩，塔在白象庵左，名性珠，天啓，崇禎閒人，昱光徒，苦行能文，修妙莊嚴路，綿亙五里，閱四載而成，著有剖璞語集行世，名寂美，鄞人，戒行端嚴，日課法華，前後住持十三年，一山推重焉，名照中，順治初，海氛未靖，羣議遷僧，中白當事，力求止之，衆得安堵，名普周，崇明人，康熙二十五年住持，建上廚房三間，名通亮，定海人，天機堂僧天機孫，堂廢，亮重建之，時值內徙，十餘年，亮居此山，麋鹿爲羣，宴然自得，後復爲寺住持，總戎黃大來每推重焉，名照機，鄞人，明萬曆閒，栴檀庵僧如方四世孫，幼慧而寂，不喜經心塵務，年十七，從師卓錫於普陀之栴檀庵，戒修嚴邃，行業精勤，遠近嚮往之，康熙初，僧俗內徙，自普陀至慈谿，建復壽峯先覺寺，慈谿縣志，壽峯寺，宋開慶元年，會拙庵建，名先覺寺，康熙十一年，僧照機自普陀居此，漸復舊觀，二十六年重建，仍署曰先覺，四十二年，僧珂月奏請，御書壽峯額賜之，是壽峯先覺，實一寺也，婁縣周志伊贈詩，有自言舊院今無主，不道東林可少公之句，及海禁弛，還普陀，二十七年，爲普陀統轄住持，銳志興建，至年八十餘，退居栴檀，調琴以適性，歌詩以醒世，天然一完人也，著有詩集及宗譜，其支屬在本山者，如通旭之中興普陀，散居者，如大曉之重興常州天寧寺，鎭江金山寺，皆有聲，塔在栴檀庵後山，名通旭，號旵霞，爲天童密祖四世法裔，松江華亭俞氏子，祖籍新安，童時遇食，每以手擊木作梆聲，里人詢之，曰，吾集衆以會食耳，父母驗其非凡，乃送歸普陀，薙染於栴檀林，稟具戒於白龍慧鏡，徧參海內名席，隨侍嘯堂，寒泉二老，悉入堂奧，當機不讓，旋受天台萬年無礙徹老人囑，始開法於慈谿壽峯，姚江聖壽，康熙二十九年庚午，海禁旣弛，帝駕南巡，特賜普陀白金千兩，重興佛殿，時任事者難其人，旭以省祖來山，定海總兵藍理，自雲中移鎭，爲國進香，慨無主席，合山緇素，競以旭對，理一見奇之，卽請主普濟，山前忽有五鹿拱立，若聽法狀，大衆異之，爲法運之祥，理交賜金，請上堂云，二十年前，要津把斷，不通凡聖，所以紺宇華宮，化作頹垣廢址，蓮臺獅座，鞠爲茂草荒榛，聖僧打失鼻孔，金剛碎作微塵，彌勒開張大口，笑他廿四圓通，全沒巴鼻，惟有烏芻瑟摩，卻較些子，倒騎佛殿，走出山門，二十年後，八字打開，直得青蓮呈瑞，古柏重榮，於百草頭上，現瓊樓玉殿，革故鼎新，光揚佛日，且道承誰恩力，寰中天子頒綸敕，閫外將軍有佛心，圓通大殿升梁，上堂云，建大功，立大業，當知乘願再來，展大機，發大用，須具通天作略，普陀山寺，屢朝敕賜，昭列祖之休光，盛世恩榮，荷人天之共懌，謾謂滄桑變異，聿然輪奐如期，聖主恩隆，賜帑金而興建，人臣願洽，捐囊橐以欽從，續燄聯燈，更藉名山龍象輩，擎天駕海，還憑福地棟梁材，若非繩墨芳規，曷作古今榜樣，有時轉功就位，有時借位明功，有時功位齊彰，今則九仞之功旣竣，三多之祝恆申，祇如萬人頭上特尊一句，又作麼生，端居自在雲霄上，誰不傾心仰面看，大士誕辰說戒，上堂云，日日香花夜夜燈，春山潑黛雨還晴，戒珠朗潤人人得，便是觀音今日生，結制，上堂云，鳳不知美，梟不知惡，時至理彰，無勞穿鑿，莫莫，祥麟祇有一隻角，解七晚參云，七日前，卽心卽佛也是，非心非佛也是，七日後，卽心卽佛也不是，非心非佛也不是，何以不經一事，不長一智，欽差喇嘛到山，示衆云，趙州不下禪床，東林不過虎溪，風高千古，昨日命使來山，爲甚麼長老走出山門，老僧爲人無意致，世情隨順是菩提，中秋應祖印之請，示衆云，寒山曾有言，吾心如秋月，普陀今指出，卻值箇時節，山谷重相招，木穉香更徹，如得者箇時節，古今不離當念，自他不隔毫端，便知晦堂老漢落處，亦知普陀不起於座，已赴來機，無庸腕力，高提祖印，其或未然，山僧重爲下箇註腳，以拂子作圓相云，一月普現一切水，一切水月一月攝，嘗謂大法之壞，不在四衆，而在狂禪，多遊族姓，修飾竿牘，務爲求名，而中茫焉無所了，吾之所不敢出也，其爲人體弱，性恬退，恂恂若訥，同學輩喜與之交，而敬畏之，凡所經營，必使堅固垂久，十稔之內，百廢俱興，近革八十餘年之陋習，遠紹四十二祖之芳猷，德業聞望，煥然中興，弘機偉辯，視衆如己，類元之孚中信，而住院遭時，亦若合符節，建息耒院於金剛窟，謝事後，卽寄息於此，康熙三十七年戊寅冬寂，世壽五十，僧臘三十四，塔在息耒院外，衣鉢塔在普賢塔後，有語錄，隨錄，普陀列祖錄，百歲老祖宗譜等書行世，法嗣明怘，明果，心明，別有傳，其辦理欽工之有功者，爲監寺通玄，號靈一，古堇人，領衆辦事，不避險難，後投老於善慶堂，屏絕外緣，有身雖未到華臺上，先送心歸極樂天之句，知事心慧善知衆務，人多推之，副寺廣信慈和悅衆，取與分明，當時嘉其敦素，以爲有古寶壽風，按裘志於云，康熙戊寅冬，旭公示寂，本晝塔銘亦云，戊寅冬十一月，示微疾辭衆，則其寂於是年無疑，惜裘志漏載於本傳，而雍正府志則云，康熙三十八年，聖駕再巡，復頒賜帑金千兩，旭謝恩至杭，蒙賜御書寺額，方丈，潮音洞等額，寵賚稠疊，此係其徒古心事，訛作潮音者，府志旭字，當作怘字，名明怘，松江上海陸氏子，首謁金壇兀庵，發明心要，得法於普陀潮音，康熙三十七年戊寅冬，潮音示寂，總戎藍理曁合山耆宿，請怘繼席，上堂云，大道絕中邊，了無去來之迹，至眞離向背，那有僧俗之分，所以藍大護法不忘靈山付囑，輔我先師，轉大法輪於瓦礫場中，土塊皆作獅子吼，建寶王剎於荊榛叢裏，樗材盡作栴檀香，十年以來，百廢俱興，四海英賢，悉皆有賴，不幸先師歸寂，衆舉繼主此席，怘上座，到者裏，事不獲已，祇得脫珍御服，披垢膩衣，和光同塵，灰頭土面，雖然如是，凡所施爲，但遵舊則，何故聻，不見道，三年無改於父之道可謂孝矣，踰年三月，翠華南巡，怘至武林，迎駕請額，御書普濟禪寺額，皓月禪心四字，幷賜帑金，囘山率衆謝恩，上堂，舉天童忞祖道，靈山密旨，千聖同宣，少室眞宗，萬靈共證，其奈依稀越國者多，彷彿揚州者衆，正如入京朝帝主，纔到潼關卽便歸，所以不覩廣大門風，焉知威德自在，乃云，天童老人恁麼道，未免釘樁搖櫓，今日普陀則不然，無論京師，潼關，揚州，越國，祇要鬧市裏識得天子，親見一囘，自然千眼頓開，明如杲日，一念無私，廓若太虛，拈一機，則千機萬機齊赴，說一句，則千句萬句流通，直得堯風蕩蕩，舜日熙熙，野老謳吟，漁樵歌舞，四海清寧，萬民樂業，祇如林下道人受此天恩，且作麼生報答，以拂子打圓相云，但將日月爲天眼，願見黃河百度清，寂後，塔於西天門上，名明果，號砥石，江西臨川李氏子，年二十七，禮贛州寶華捬松𡨂和尚，脫白受具，依止七年，發明心要，歷參名宿，後得法於普陀潮音，康熙四十年辛巳，止足中峯精舍，受當道護法，合山耆宿之請，繼席普濟，上堂云，世尊掩室摩竭，達摩面壁少林，未免龍潛止水，鶴立枯松，德山入門便棒，臨濟入門便喝，又是無風起浪，好肉剜瘡，正眼看來，各各好與三十柱杖，衆中儻有箇旁不甘底出來道，新長老具箇甚麼眼，敢開恁般大口，但向他道，自從踏破毘盧頂，諸佛從敎立下風，復舉，先寶壽囑三聖，請後寶壽開堂，開堂日，三聖推出一僧，寶壽便打，三聖云，恁麼爲人，非但瞎者僧眼，瞎卻鎭州一城人眼去在，寶壽擲下柱杖，便歸方丈，修云，三聖推出一僧，受人之託，必當終人之事，寶壽便打，知恩始解報恩，先師嘗囑院主珂兄大師，請果上座開堂，今朝果遂先師之願，卽今珂兄若還推出僧來，果上座，亦與他一棒，非但開者僧眼，亦能開一切人眼去在，彼此一棒，因甚優劣如此，良久，喝一喝云，一句明明該萬象，重陽九日菊花新，定海總兵施大護法，邑侯繆護法，到山啓建祝聖道場，上堂，舉密庵傑祖上堂祝聖云，諸佛不說說，祖師不聞聞，留下一轉語，千古鎭乾坤，普陀今日則不然，諸佛親說說，祖師親聞聞，相傳一轉語，千古播乾坤，且道是那一轉語，恭身合掌云，皇圖齊北極，聖壽等南山，小參，舉馬祖一喝，百丈三日耳聾，百丈纔舉，黃檗不覺吐舌，臨濟問佛法大意，黃蘗連施三頓痛棒，看他父子公孫，遞代相承，誠可謂栴檀圍繞栴檀樹，獅子還生獅子兒，仔細檢點將來，猶未免撫垂赤子，提獎嬰兒之意，若是普陀則不然，直饒嫌佛不作，嫌法不說底到來，正好朝打三千，暮打八百，何况棒頭取證，喝下承當者哉，且道普陀有甚奇特，恁般孤峻，喝一喝云，門前海闊千層浪，屋後山高萬疊峯，名心明，字珂月，明州邵氏子，母王方二氏，夢白衣姥抱嬰兒入室而孕，七歲就外傅，喜繪大士像供之，聞人誦梵典，輒能暗誦，母私異之，年十三，爲聘王氏女，明卻之，遂棄家之洛伽山，投栴檀林，禮潮音爲師，閱四年，海氛不靖，徙僧內地，邵氏控諸官，督令歸宗，潮音亦以絕似續爲不孝，必返居，未踰年母卒，其叔爲瘈狗所傷斃，明猛然念身世無常，宿志加厲，仍依其師於壽峯，出其贏，助師創葺先覺，聖壽二寺，終已不悔，方其住先覺時，壞壁破瓢，風燈雨磬，岑寂不堪，明才大志沈，鬱鬱無所試，則其思返故土，興梵剎，利人天，夜必焚香密禱，未幾海禁果弛，康熙二十七年，其師祖道元爲普陀寺統轄住持，明佐之，百廢俱舉，普陀自開山後，或禪或律，屢廢屢復，甚而縻爵披紫，梵行益弛，明與其師，心竊傷之，二十九年，元戎藍公始納其言，易律爲禪，亟請潮音主席，大振玄風，俾宋眞歇，元孚中，法燈重朗，其閒殫精竭力，左提右挈，皆明之力也，嘗治事往來郡邑，過橫水洋，颶風大作，舟覆而溺，若有拯之者，得達於岸而蘇，其犯難嘗險多此類，三十七年戊寅冬，潮音示寂，合山重其能，舉明主席，明固遜其法兄古心，而急公任事，不怠不倦如初，爲人剛外毅中，不阿不茹，喜施而廉取，不苟安，不中輟，少時讀書，略解大意，及受囑梵典，直抉指歸，其事潮音，殫忠盡瘁，搘拄門戶，堵禦外侮，臨權達變，以智以勇，不知者以濌率麤豪目之，孰意其大節巉然，大功偉然如此也，年六十，虞山嚴虞惇榜眼爲作壽言，八十時，四明史在甲翰苑又作序壽之，寂後，塔於烟霞館側，徒震六，中贊，別爲傳，軾庵，深竹二人，偉矣法門龍象，胸中包絡古今，歷盡菀枯，譽訕，向背，炎涼之態，不以情隨事遷，文中祭酒，世外名賢，可謂有是師則有是弟矣，名源法，姓周氏，原籍旌德，後居湖州苕溪，慧根宿植，法相時形，幼時卽有離塵超世之志，年十九，航海至普陀，潮音一見，知爲法器，命從繹堂薙度，先令習儒書，經傳諸子，皆通其義，作詩文，頃刻立就，受具古心怘，脫空定息，發明心要，後謁金粟碧霞老人，悉入堂奧，旋還普陀，以師命開法於慈谿壽峯，遠近聽法，梵俗皈依，繹堂入都叩祝，無不挈之偕行，同覲天顏，錄詩進呈，賜飯賜衣，可謂榮矣，康熙五十八年夏，主普濟法席，寂後，塔於寺後嶺前，名源正，號天庵，湖廣衡陽蕭氏子，母羅氏，夜夢一老嫗，手提魚籃入門，便遺一鯉，覺而有孕，幼歲啼哭不常，聞金玉聲卽止，屢爲推算，皆言壽數有虧，母含忍，送入杉福寺，禮信先薙染，學習應法，年二十二，心有所感，忽起參方之念，乃往德山禮賓日，稟具後，從講席習律，參遁雲，頻吉諸善知識，發明心要，於是徧遊湖海，後得法於普陀繹堂和尚，經二十餘年，已居半座，雍正七年己酉夏，受當道護法，合山耆宿公請繼席，寂後，塔於龍沙庵上，名德鏡，姓劉氏，山陽人，嗣法焦山僧古樵智先，繼破闇淨燈，主席焦山，名源善，初名本善，字克勤，奉化鄔氏子，世以淳儒稱，賦性眞實，不嗜浮飾，少時，喜隨祖母入寺禮佛，及長，父母爲之擇聘，善若有不豫色然，年十九，忽丁外艱，繼喪未婚偶，乃泫然告母曰，有兄有弟，他日自能承宗祧，繼書香，供甘旨，夫何以塵勞事拘縛小子耶，遂決志出家，尋往慈谿壽峯寺，禮士美薙染，美爲普陀繹堂之從孫，踰年攜善至海上省祖，繹堂一見便問曰，爾旣爲僧，將何所求，善曰，小子纔入此門，意尚未淨，敢有他求耶，繹堂奇之，旋命受戒，經十二寒暑，自侍者用爲監院，不辭勞瘁，恆毅之心，無與比者，繹堂十次進都，六番陛見，賜紫免賦，輔贊之力爲多，一日閒暇，繹堂問，終年碌碌，己躬下事，畢竟作麼，善厲聲曰，著甚死急，繹堂曰，將謂是個死漢，善於言下有省，康熙五十八年己亥春秦志訛作雍正七年己酉，按，繹堂退院，乃震六住持，正康熙五十八年事，考之震六傳自明，雍正七年，乃震六退院，中贊繼席，秦志之訛，今爲改正，繹堂將謝院事，預命入室，授以衣拂，仍使照常輔弼祖山，欲令增廣識見，雍正九年辛亥，寺荷特旨重興，工程浩大，且監督曁在工人員，幾窘措處，善爲之分條析縷，籌畫井井，如熟諳然，乾隆十二年丁卯，同門先後繼普濟席者已各退隱，當事合山公請繼席，開堂日，緇素雲趨，儼若靈山一會，十六年辛未春，帝駕初次南巡，當事行文徵善接駕於武林鳳山之南陳公橋，上命大學士忠勇公傅明日帶領西湖引見，奏對稱旨，遂賜衣袍珍物，可謂榮矣，十八年癸酉夏，憶古人急流勇退之誡，將院務命上首青雷接住，囑東洲輔佐，從此夏往泰清，冬歸海上，日與樵牧較論晴雨，以樂餘年，二十七年壬午夏，偶違和，預知時至，舊交緇素各致札預別，至七月二十五日，索沐焚香，說偈告終，龕停泰清丈室，世壽七十有六，僧臘五十有七，戒臘五十有六，塔在積善庵側，青雷，東洲皆其高足，有青出於藍，祥麟一角之譽焉，華亭俞氏子，幼入普陀栴檀庵，薙染於具山，得法於鑑堂，及壯，參訪海內名席，發明宗旨，乾隆四十三年，衆推爲普濟寺住持，是時禪堂僧衆乏食，龍將本庵所置沈家門敎場底，及司灣二處田，計四十畝，入寺以充齋糧，嗣又紹天童之祖席，塔在息耒院芙蓉灣，名維賢，四明陳氏子，自幼入白華庵剃度，負性樸直無文，遠離塵垢，誦經禮佛，無閒晨昏，嘉慶九年五月終，境公示寂於丈室，僧衆以賢監寺時，智力兼備，調度有方，遂舉繼席普濟，次年冬，衞敎堂香燈，弗戒於火，延燒千人樓，鐘樓，洪鐘亦遭鎔化，當是時，衆皆惶然，賢獨矢志重新，於十一年春，辭衆至武林，先募銅鐘，得鄞邑王公宸標俯許倡捐，於是衆緣輻輳，擇吉鎔鑄成功，蒲牢振響，以海航載至寺內，後念鐘雖成而樓尚廢，兼之齋堂梵宇，所在興葺維艱，乃懇其法叔靜悟代任院務，入閩募辦杉木，三易寒暑而旋，始將灰燼之區，建造完竣，十三年戊辰夏，退院於師子林，復營丈室，額曰片雲，其寄託亦深遠矣，塔在白象庵峯下，名能圓，別號貫三，定海林氏子，髫齡入承恩堂，薙染於谷馨，得法於懷中，兢兢恪守，不敢荒怠，自幼已見重於人矣，承恩堂，自克勤創建茅茨後，其徒相繼興葺，規模始宏，復置朱家尖香蓮隩，大水潭田，小瀾田，以供香積，乾隆五十一年丙午，其得法師懷中主席普濟，剃師谷馨爲監院，以緇流浩繁，兼之頻遭歲歉，資用不敷，米珠薪桂，襄理維艱，不得已，將大水潭，小瀾兩處之田，變價以償寺中逋欠，而承恩反無恆產，此其師先爲公忘私之義也，至嘉慶十七年壬申，圓憫之，出己資贖歸，使僧徒不致乏食，未幾，圓爲普濟住持，又將所贖田以給寺支，前以承恩爲公，而不吝己財，後以普濟爲公，而暫移庵產，主席三載，得免掣肘，退居後，擬所贖祖產歸庵，以了初願，卒因告寂而罷，塔在園房內，道光二年壬午，改造普濟寺禪堂及天字樓，煥然一新，又於朱家尖大乘庵，重建置產，山中皆稱述焉，名能崙，別號巖雲，松亭顧氏子，自幼入山，薙染於普濟監院谷馨，受法於師祖住持泰清德安和尚，負性穎悟，持躬溫雅，於儒氏經籍，無所不窺，工詩文，兼善臨池，作擘窠大字，爲一山之書記，咸以先生呼之，在寺三十年，志行苦卓，敎法淹通，已居半座，積有餘資，念本堂承恩，自克勤創建後，未加丹堊，乃於道光五年乙酉，爲普濟住持時，重加修葺，復慮僧徒乏食，置朱家尖香蓮隩，土名清一堂，中隴田五十畝，以充香積，十九年己亥，又撥自置朱家尖白沙港田地山場一隩，助給普濟，朱家尖小洞隩田地六十畝，助入普濟中無恆產之分房各庵，西荷花池墳頭山一則，助入法雨，田二十畝，助給慧濟寺，添補齋糧，以其餘力，傾助嬰堂，是以儒心而行佛法者矣，普濟舊有志板，藏於衞敎堂，嘉慶十年冬，東廊燬於火，板亦燼，是書成於康熙四十四年，至是百有餘載，崙恐寺中文獻無徵，以重鋟山志爲己任，考證廢興，網羅散佚，未敢一日懈，道光十一年辛卯，會定海縣署幕賓秦耀曾來山禮佛，囑爲修輯，將事蹟可入志者函寄署中，俾之刪訂成書，卽今所行秦修普陀山志是也，十四年甲午，知縣事王鼎勳贈淨域檀那額，己亥，知縣事陳殿階贈清心皓月額，江蘇無錫人，出家天童寺，道光九年，公舉爲普濟寺住持，二十三年，主席佛頂慧濟，退院後，隱居茅廬，靜念彌陀，冀登道岸，嘗爲定海城隍廟主僧，與廳同知徐蘭畦最契合，寂後，塔於城北普慈寺之左，名嗣銑，江蘇華亭夏氏子，世業儒，年十二，侍母鄭氏，行香普陀，愛山水之勝，清規之肅，不願還鄉，遂投洪筏房餘慶公出家，厥後進具足戒於普濟寺，受記莂於定智尊宿，行履樸實，不事緣飾，而孜孜禮誦，日有限課，如是者，十有餘年，旣而精研律部，導引初進，道化遂大行，光緒六年庚辰春，應天童之請，主席弘法寺，期滿囘山，建丈室三楹，禮佛誦修，暇作詩文以自娛，十七年辛卯，爲普濟寺住持，募資築衆香塘，甲午退歸舊隱，戊戌春染病，偈畢，趺坐而逝，世壽五十八，僧臘四十六，塔在後山洪涼亭上，徒潤濤，浙江嘉善人，任金山江天寺監院有年，爲揚州高旻寺置衣單田畝，杭州海粟庵開山，崇光寺住持，示寂於海粟庵，世壽六十有七，塔建西湖六通寺旁，名悟圓，浙江仁和縣人，年七歲入普陀祝髮，禮宗茂爲師，得法於定智，光緒二十年甲午，推爲普濟寺住持，勤勞自勵，凡應改革者，無不兢兢業業，以底於成，修葺齋樓及鐘鼓樓，藏經閣等，幷助朱家尖田三十畝，退院後，重興廣福庵，隱居於此，晨夕誦華嚴經，寂於民國四年乙卯，世壽六十有五，建塔於白華山麓，名寬量，江蘇丹陽裴氏子，年二十詣普陀，禮淨守爲師，受具後，閉關潮音洞，禮佛誦經，夕不安寢者凡九年，光緒壬辰，赴呂宋募緣，得數萬金囘，重修殿宇，宣統元年，爲普濟寺住持，諸多修葺，復出銀幣三千元助設化雨學校，值民國肇興，寺中香火寥落，虧耗甚鉅，退院後，又往外國募化，至安南坑鳴地方，不服水土，未及數月成疾，越夕西逝，次年，從僕攜資至其地，齎骨而囘，建塔於白蓮臺殿後，名廣導，浙江餘姚人，賦性倜儻，輕財好義，父開商店，父死，導經理之，不二年折閱，乃厭世，欲出家，旣無叔伯，終鮮兄弟，遂託其母於尼庵，以家業爲養贍，導則至普陀錫麟堂，求其師爲剃度，其師向與之熟，不肯爲剃，卽以刀砍去左手中指一節，始允，是爲光緒十四年，次年受具戒於普濟寺，此後聽講者二三次，以師逝世，庵無人理，未能長預講期爲憾，性好周急，熱心公益，故叢林多以導爲監院，實未常住其中，不過代爲募緣津貼而已，清末各處開學堂，普陀亦開學堂，其周旋施設，唯導之功爲多，民國元年，普陀免糧地盡行陞糧，有奸民擬任普陀山中某處錢糧者，導致書天津陳錫周居士，錫周挽鈕元伯求中央政府出示，普陀本山爲大士道場，不須陞糧，遂止，民國三年，導以山上僧俗數千，香期來往更多幾倍，若有病苦，無醫院以養以療，殊失大士慈悲之意，乃以己之其祥篷改造，開拓地基，修建屋宇，用洋五千餘圓，本山並助二千餘元，隨卽開辦，寧波海關，前清普陀買貨皆免出稅，民國來，導託陳錫周居士致書中央政府，海關得以仍舊，民國四年，公舉爲普濟寺住持，以寺中無開敞客屋，凡貴官巨紳來山者，多住法雨寺，往來不便，因創建五大閒客廳，名功績堂，地基皆前砌後鑿以取平者，其傍又建六閒樓房，以爲官客之侍從所居，從此官長巨紳多住普濟矣，民國八年，政府擬遷德僑於普陀，導復祈陳錫周疏通政府，遂止，至次年，各國始講和，是年退居，以養晦本庵，修持淨業，十二年冬，養病於上海，至十三年正月初二逝世，世壽六十一歲，塔於後山，卽宋眞歇最初結茅之故址也，初有病，以鄭雪堂在上海，故往上海寄居報本堂下院，雪堂常往醫治，稍見效，元旦雪堂又去欲診脈，導曰，無須，吾明日去矣，果於次日西逝，雪堂與導爲莫逆交，因錄其落落大者寄來，其敍述如左，名眞融，楚之麻城人，年十五，投邑之定慧寺薙染，侍師數年，抵建康，依牛首山，嘉靖戊申，居燕京崇國寺，越數月，至萬壽山受具戒，已入五臺，禁步五年，甲寅，往伏牛山，煉磨三年，持行益苦，丁巳還楚，寓龍華寺轉經，踰年入蜀，住峨眉山頂，禁步一十二年，建藏經閣於淨土庵，萬曆二年甲戌，又止蜀北鎣華山，創金蓮庵，俾朝山者有所止息，八年庚辰，渡海抵小白華，叩禮金容，自謂託迹寶陀，餔糜吃菜，了此生矣，乃結茅於光熙峯下，額曰海潮庵卽今之法雨寺，漸建殿宇，廣開招待，郡守吳安國改額曰海潮寺，維時禪敎中衰，融持戒精嚴，與雲棲，憨山，紫柏諸老同時傑出，而實行偉功尤稱盛，其於佛氏之敎，少而習焉，長而悟焉，老而篤焉，而於苦空無著之旨，非惟知之，亦允蹈之，壬辰五月三日，趺坐而逝，世壽六十九，僧臘五十四，建塔於寺西崦雪浪山之麓，其侍者曰性賢，字樂庵，四川富順人，諳練僧務，曾爲寺都管，徒如壽，別爲傳，普陀法雨寺創自大智祖師，當其示寂之日，告衆曰，茲地乃大士現靈之所，老僧開此道場，莊嚴香火，以事方肇造，未能極盡規模，今已矣，待百年後，再來重興耳，汝等記之，厥後興廢不一，康熙甲寅，海氛大作，徙僧內地，梵宮琳宇變爲鹿豕之場，歷十稔，海宇清宴，大弛海禁，僧徒漸歸，二十六年，和碩裕親王復施戒衣到山，蓋朝廷曁親王皆知普陀爲大士道場，初不知有兩寺，故凡頒賜之及，不指稱往某寺某寺也，是時普濟寺尚仍故明舊例，三方丈各住長老一人，無專主其事者，內府之頒到郡，必由地方官長主持董率，丁卯四月，余承乏寺事，至之日，荊榛滿目，瓦礫成邱，闢治三日，始有徑可達，故寺址西北隅，朽屋數楹，明益公守之，皆取道旁出入，方丈遺像在焉，儼然無恙，余瞻禮之，明公遂述智祖遺言，謂今將百年而和尚復來，重興之願其可卜矣，余唯唯不敢當，及徵師泥洹年月，明公則以久遠失稽對，辛未三月春，一日將暮，攜近侍一人，信步緣山麓，潛詣祖塔，經行數帀，趺坐少憩，面對塔幢，忽見苔封破處若有字畫痕，命侍者磨去苔蘚，得字三十一行，第一行署曰大智融禪師塔銘，余喜曰，塔銘在是，寂期可考矣，但其中字畫半存半滅，磨第十三行，中有曰，萬曆甲戌遊蜀鎣華，第十七行中有曰，庚寅泛南海，第二十三行首有曰，五月三日午時，趺坐而逝，餘二十二行，沒者過半，年復不可考，又磨二十六行，中有曰，越明年癸巳，皇太后復命吳某等，奏請金幣香旛供殿，兼爲建塔等語，明年癸巳始建塔，然則示寂在壬辰五月無疑矣，獨庚寅泛南海，壬辰卽示寂，首尾不滿三年，建業何能如是其速，疑寅字，當係辰字，由庚辰至壬辰十有三年，庶幾近之，後得山志，考師行實，入山之年，果係庚辰，示寂之期，確乎不爽，於是又從萬曆壬辰，數至康熙辛未，恰合百年，乃爲帖，徧給師之法眷，屆五月，羣集先覺堂，爲師展百年之祭，惟明公往閩募木未歸，至七月，得大將軍施公巨艦載木千章，浮海而至，亟命鳩工，至十二月而殿成，重興之期，果符師旨，抑余何人，敢當再來耶，爲記於上，以告來者，按釋明智云，大智臨寂曰，寺後當火俟天然茶毘後，卽移吾像他徙，後寺果以天然茶毘次日燬，又曰，百年後吾當再來重興，迨康熙己巳，發帑重修，恰符百年，以此知大智爲能前知，名如壽，河南永城桑氏子，幼業儒，長投大智薙度，大智歷創淨土，金蓮及普陀海潮，多壽之力焉，萬曆壬辰，繼大智主海潮，戒行精卓，緇白景從，增建殿堂，規模壯麗，謝事後，退居禪那庵，壬子八月示寂，世壽七十五，僧臘四十五，塔在禪那庵側，按，陳璿志誤合杭州僧天然爲一人，可謂不識好歹，只知湊集，許志辨之甚明，名如光，杭州仁和人，萬曆三十三年爲住持，行業昭著，善信歸心，三十五年，御馬監太監党禮請於朝，敕賜鎭海寺額卽舊海潮，隨賜北藏，南藏經各一藏，護藏敕一道，詣闕謝恩，奏對稱旨，賜紫衣一襲，給禮部札，付授僧錄司右覺義，塔建於千步沙，爲鎭海寺住持，崇禎二年，建梵音洞庵爲退居之所，四川成都人，崇禎十三年，爲鎭海寺住持，十六年，大殿燬於火，尋退居潮音庵，清順治二年寂，塔建伏龍山後，蘇州人，順治三年，爲鎭海寺住持，於圓通殿舊址，重建小殿五閒以供大士，前建伽藍小殿五閒，塔在千步沙，名普容，鄞縣人，康熙二十三年爲住持，海禁初弛，荊榛彌谷，容除荒結宇，至二十六年春，讓同門自求福居焉，未幾，縉紳屠公芝巖言於當事，復延容，容卽請別庵統主席，己則孤身入閩，三年募杉木千餘歸，建圓通大殿，別庵卽治餘木，建精舍數楹，爲容退居，供以四事，俾終老焉，寂後，復爲建窣堵於開山塔之旁，別庵題其像曰，世出世閒，孰爲可傳，爾熾爾昌，培在心田，繼前賢廣大之業，且勤且恪，創後代久遠之模，其慎其艱，視方來爲一體，以儉作惠，待嫡裔無二心，施慈以嚴，行志行意，古有芳規，善始善終，今已宴安，望容蒼而髮白，誠形直而影端，徒無諍，名通智，鄞縣人，容領住持時，智效力協理，及別庵中興，授職都管，克盡厥心，後息勞於彌陀庵，名性統，蜀高梁龍氏子，母李氏，將誕，父明宇夢白龍浮江衞一童子入懷而生，年十二，將謀脫白，時總戎李公在座，問之曰，做官好，做和尚好，應曰，和尚好，乃送之高峯，投三山薙染，二十二受具，蒙印可，康熙二十四年乙丑，繼席高峯，丙寅，抵天童，次年受提督陳贊伯，兵科屠芝巖，舊住明益等請，住持普陀法雨寺，至之日，荊榛滿目，瓦礫成邱，統薙草結茅，持律說戒，四來雲集，鉗錘綿密，二十八年己巳，賜帑建造，統經理惟謹，殿堂寮舍，規模式廓，帑金至山，上堂，問，敲鐘擂鼓衆雲集，祝聖一句請師宣，云，無爲尊北極，萬邦拱紫宸，問，無位眞人，壽量多少，云，萬年松在祝融峯，問，皇恩賜帑，重興普陀，是何心行，云，皇天無私露，幽谷盡含春，堯天永戴，舜日長明，一人有慶，萬國咸寧，恩給內帑，爲膏爲霖，誰居化外，敢臥雲深，擔拄杖作舞勢，祝云，分付鳳凰池上客，大家齊賀太平春，欽頒御書金剛經至，上堂，云，過去心不可得，現在心不可得，未來心不可得，雖是皆不可得，舉起經云，者法王大寶，卻在佛心天子筆尖頭上，放光動地，普照三千大千世界，象敎因之崇隆，正脈從此流通，天人羣生類，咸承此恩力，改鎭海額爲法雨，敕黃到，上堂，云，堯風浩蕩，舜日熙和，普天荷覆燾之恩，率土感持載之德，曆承帝統，功蓋百王，靈具佛心，慧超千聖，此是我當今皇上，至誠盡性，可與參天地處，若夫垂恩泉石，建大伽藍，賜額山林，光昭異數，直使三千大千普散天花，他方此方廣施法雨，大衆還見麼，展敕黃云，宸翰天章來帝闕，河山壯麗萬斯年，小參云，虛空戴角，鐘鼓生耳，山頭浪湧，海底塵起，三腳驢子弄蹄行，隻眼波斯覰不及，賴得明州布袋寬著肚皮，笑破了口，順也由你，逆也由你，東西兩堂解七小參云，東邊東閣，西邊西閣，只有中心樹子，未曾輕易動著，卓拄杖云，拄杖子，爲諸人宣出了也，還有當機薦取者麼，乃云，東邊有，西邊有，緊捏拳，長伸手，放開一綫卻如何，短姑道頭一帶石砌，起自大梁貞明二年，前十丈，後十丈，總計一千零二十尺，在山一半，入水一半，復卓一卓，統自己巳辦理欽工後，翠華巡幸，迎駕奏對，及進京祝釐，召見者八，進詩者九，敷陳稱旨，凡所啓請，無不俞允，賜翰賜紫，佛地重光，爲從古寵眷所未有，其閒雖應仁和之永壽，錢塘之聖因，餘杭之徑山，無錫之慈雲諸請，不過分化兼攝，未嘗久離此山也，其精修卓論，高步海隅，爲人廓達有擔當，與人交，眞誠剴摯，法雨自大智開創，如光再造以後，滄桑灰燼，至統首創殿樓，改萬曆來百年第習講律之傳，爲禪宗大乘之學，故於茲寺爲中興，於禪宗爲開法第一祖，康熙五十六年丁酉十月朔涅槃，世壽五十有七，僧臘四十有五，塔於本寺蓮花峯下之右，著有續燈正統，祖師正宗道影，高峯宗旨纂要錄，梅岑集，徑山錄等書行世，繹其著述演說，大約通旭，蘊藉中卻迅捷，性統，穩實中更爽駿，殆亦法門游，夏，各抱具體之長者歟，普陀恆規，凡爲住持及有名德僧，皆立公堂，爲後人遺念，統之舊公堂過於淡薄，光緒十八年，法裔戒文，開如等，糾集十餘股，共築朱家尖衆香塘田百畝，起立新公堂，輪流薦獻，其道行之足以起觀感而垂後昆者，如此，法嗣，洞徹，翠厓，玉峯，見灴，樂道，在璿，文樵，玉峯，洞徹，見灴，樂道，別有傳，文樵名空體，徽州人，任爲首座，住寺多年，歷練舊務，耆壽積勞，衆多推之，在璿璣爲寺監院，襄理有功，後退處伴山庵以息勞，法嗣明智，別爲傳，名空懷，徽州江氏子，自幼志切修淨，稍長，就江西白雲寺落髮，後至普陀，從別庵受法，深契玄宗，別庵嘗以偈贈，有西乾東土無相付，一滴親傳任舉揚之句，任以首座，及別庵寂，遺命守龕，別庵遺本到京，奉旨出龕，後將方丈交與遺本內徒弟，時列六人，懷以序長，遂於康熙五十六年丁酉十二月，爲法雨住持，宣揚提倡，一以闡發師旨，梵俗俱歸禮焉，名空明，湖廣麻城人，薙髮於河南蓮，聞法於普陀別庵和尚，默然靜會，獨有心得，嘗赴慈雲開法，康熙五十八年己亥，法雨住持玉峯以年老讓明，主席四年，住世六旬，示寂後，見灴請明主入祖堂，法語云，平常行履，實踐實修，末後歸根，得宗得旨，法雨寺內，衆侶尊之爲師，先覺堂中，千秋奉之爲祖，洵實錄也，名空焱，湖州歸安盧氏子，父君表僑居德清，母唐氏，生焱時，有募僧至，疏簽福緣善慶四字，遂名福緣，稍長，日誦佛不輟，七歲，乃送杭州吉祥庵，師舜則剃落，名際慧，徧歷名山，受報恩具戒，參證漸有所得，後謁普陀別庵和尚，得受鉗鎚，頓超妙悟，遂令秉拂代座，改授今名，康熙五十六年丁酉，別庵命主聖因寺席，是年齎別庵遺本進京，囘卽應徑山請，入院，仍兼聖因法主，未幾，普陀復請囘山，雍正元年，據法雨席，以同門猶子明智爲監寺，整肅禪規，宣揚妙義，衆心咸歸，己酉二月十二日微疾，作偈告衆云，吾世緣將畢，十四日行矣，果如期涅槃，時外寮客衆咸見焱披法服出門，後一人尾之行，前寺開店者皆見之，而不知焱已西歸矣，寺有燒火僧方顯者，與焱最莫逆，是早顯方爨，聞信，亦趺坐而逝，衆始悟，隨行者之卽顯也，焱侍別庵時，年纔十五，慧根性具，聞道最早，於儒家經史詩詞，又極淹博，所作清逸超脫，飄飄有陵霞氣，語錄，詩文俱刊行世，塔在蓮花峯下之左，名空經，直隸鉅鹿陳氏子，幼出家於本鄉之臘觀寺，來普陀侍別庵，勵行勤苦，時蒙發帑興修，經請於殿內，坐關勸募，如是者十有三年，卒底成功，而靜久悟深，遂爲別庵印可，傳以法要，嘗應儀徵功德林，嘉興天寧寺諸請宏開法席，廣播宗風，雍正七年己酉，見灴旣歸寂，衆推經爲法雨住持，肫誠開誨，羣志咸服，九年辛亥，又蒙敕修，賜帑愈多，工程愈大，經時年已七十矣，不耐煩劇，遂告退，優游精舍，復數年而寂，世壽七十有三，塔在蓮花峯下，名明智，福建漳平許氏子，母沈氏夢菩薩持白蓮一朵曰，以畀若，若其善視之，旣而智生，慧相豐滿，幼卽慕淨，許故簪纓家，父母愛其穎，不忍離，智念愈堅，年十五，乃送高隱寺落髮，十九歲具足，久歷知識，康熙五十八年己亥，至普陀，受法於別庵嫡嗣在璿璣，慧性圓明，頓超玄悟，雍正二年，法雨住持見灴請爲監寺，重其戒行嚴卓，法性精深，又練達，應事咸當，每欲推讓，謂，此席非法澤莫可當，智愈懷謙退，後樂道主席，智勤勞如初，九年辛亥，發帑七萬兩，重修前，後兩寺，樂道自以不勝告退，當事令合山公舉繼席，勤理欽工，鉅細畢舉，在工諸員，俱敬禮之，縣主黃應熊禮護尤篤，曰，續別庵一燈者，其在斯乎，三年工竣，赴闕謝恩，龍顏大悅，賞禮優渥，性率樸，遇事有斷制，爲大衆宣闡法蘊，肫懇切摯，剖析精微，以故遠近悅服焉，寂後，塔於蓮花峯下之右，乾隆三十八年，法雨住持，時寺產法器，被前住持某抵償各庵負貸，慧矢志振興，募金補葺梵殿，蒙總兵李國樑勸諭，各庵甘心歸還，一以李公護法之熱忱，一以慧師宏法之赤誠，故不至久致傾覆也，名續恩，嘉慶初法雨住持，以前住持朗和，墾朱家尖白山頭未竣工，恩爲築勒堤塘，得田八百餘畝，知縣宋如林作序記其事，華亭繆氏子，薙染於普陀觀音洞，戒行嚴卓，篤志焚修，道光六年丙戌，公推爲法雨寺住持，閒遇歲歉，齋糧不敷，雜以山𧄔，尚能悅服衆心，二十二年壬寅退席，世壽已逾古稀，住持十有七載，其苦行爲後人所景仰焉，名滿圓，別號無著老人，松江金山顧氏子，父卽福本悟公，年十四，父卽出家，心欲隨之，以母在不果，至弱冠，禮父祝髮，詣大崇福受具足戒，以寇據南京，不便參方，遂住普陀，或居松江，晦迹韜光，無心應世，同治九年庚午，掩關於伴山庵，日禮華嚴，徧參海衆，時法雨寺，久經兵荒，凋敝已極，本山尊宿信眞和尚，率諸法眷，叩關請圓爲住持，壬申春進院，以興復爲己任，竭力經營，整理修葺，不數年閒，百廢俱舉，雖未全復舊制，而大局已有可觀，久之，爲修淨業計，築庵於清涼岡之麓，額曰常明，蓋取心性寂照圓融，橫徧豎窮之義，欲人修因以克果也，光緒十年甲申，退居是庵，決志西歸，念佛不輟，又令庵內二時課誦，二時念佛，永爲恆規，置稻田三百二十二畝，除撥無著公堂一百畝，餘永爲常明大衆念佛資糧，嘗曰，末世衆生，障深根鈍，向上一著，不易湊泊，大悟尚難，何况實證，惟淨土一法，三根普被，利鈍全收，上聖下凡，皆當修持，汝輩恪遵毋廢，若有廢者，非我弟子，會同法眷，立時擯黜，毋或容隱，著爲恆規，寂於光緒己丑冬，世壽六十有五，所度弟子數十人，能繼迹者，惟有化聞，別有傳，名福悟，奉天鐵嶺張氏貴冑子也，幼業儒，長值髮捻亂，投僧忠親王幕，以勦捻功擢監司，光緒元年乙亥，航海禮大士，感宿因，立山圓親爲祝髮於伴山庵，踰年，稟具足戒於金山江天寺，立山重興法雨，得悟力爲多，志同道合，遂付衣鉢，辛巳北遊京師，欽𥳑翠微山香界寺住持，甲申南返省師，遂繼席法雨，以續興爲己任，凡其師未暇及之工，或創或修，無一處不使一新，山中向有貢茶，歲費數百金，首白知廳事陳公裁之，合山感德，拓海塗田數百畝，贖桃花腴田八十餘畝，以贍衆，道風遠播，盛德感人，夏講冬禪，未嘗或輟，癸巳秋，欽頒龍藏尊經，奉旨傳萬壽大戒，七衆弟子，逾五百人，普陀自梁代開山後，纂輯志乘，代不乏人，然多散佚，卽康熙時裘輯山志，失傳已久，自悟獲交日本岸櫻，而得其書，付其徒開如珍藏之，名山文獻流入外洋，復由外洋而歸諸名山，俾之尋流溯源，不致數典而忘，厥功尤非淺尠，頻年跋涉重洋，奔馳南北，精力已瘁，丁酉秋，復詣京都謀新藏閣，未幾，示疾而返，至十一月，趺坐西逝，世壽五十有八，僧臘二十有三，塔在寺西護法堂旁，相國徐公郙爲撰銘，披剃徒四十餘人，開霽，開如，其尤著者，別爲傳，嗣法弟子二十餘人，名德月，江蘇南匯望族葉氏子，幼喜禮佛誦經，弱冠出家，詣普陀伴山庵化聞悟座下，虔請祝髮，悟見其丰骨爽拔，亭亭如蒼松野鶴，將來必大有成就，遂薙度之，旋受具天童，未幾囘山，悟命任法雨寺副寺，旋升監院，歷十有四載，其閒值悟興修法雨，月鼎力襄助，勞怨不辭，及悟西歸，衆推繼席，以寺工未竣，堅居舊職，黽勉以成先志，溯法雨自兵燹後，重興者立山圓，續興者化聞悟，完全而莊嚴之者爲月，祖孫三代，德萃一門，何其盛也，光緒二十七年，始應法雨寺住持之請，惻念第十二世祖澤公，手創長生庵，年久頹廢，銳志恢復，及任滿告退，遂棲息其中，爲憩勞禪悅之所，乃自海通以還，山中香火日盛，人事亦日繁，非具有幹濟才，不足以領袖緇流，肆應紛俗，光緒末年，僧界有僧敎育會之創設，有力者欲羅致普陀而附庸之，月苦心擘畫，彙衆堅拒，請縣請省，得於山中自設敎育會，建造會舍，並附設僧小學，國民小學，逐漸推廣，民國光復，有冒稱社會黨，共和促進會者，先後到山，以月爲敎育會會長，向之勒籌巨餉，糾集無賴，聲勢洶洶，以槍械炸彈相迫脅，奔告官廳，置之不理，合山秩序幾紊，月剛柔互用，冒險抵禦，至稟奉浙江都督蔣查辦令，始各驚竄，得無恙，山志修自元，明者，書已不傳，修自清世者，裘輯下，例多沿襲，甚或入主出奴，故爲詳略，月發願重修，與編輯者書函往復，期無負我佛實悟實證之旨，凡設施之關於一山大局者，率類此，生平持戒安禪，恪守己分，處事極詳慎，對於各方賑務，竭忱贊助，且先出淨資爲之倡，以盡度生本願，今雖年近古稀，宴坐退院，而主持山政，振作宗綱，羣衲仍依之若金湯，民國浙省長齊給扁曰急公好義，農商總長李贈額曰深入佛海，德卲望重，羣流景仰，洵無忝佼佼之望者矣，同事者，恐名德之日久或湮，爲破例而附於諸傳之末，名道開，南昌人，棄青衿，披鬀於南海，聞紫柏道風，往歸之，紫柏知爲法器，留侍焉，嘉興楞嚴寺爲長水法師疏經處，久廢，有力者侵爲園亭，紫柏慨然傷之，欲爲恢復計，囑開任其事，陸太宰弟雲臺爲建禪堂五楹，旣成，紫柏刺臂血題其柱云，若不究心，坐禪徒增業苦，如能護念，呵佛猶益眞修，後二十年，太守槐亭蔡公捨資重修之，蓋紫柏願力所持也，居常歎法道陵遲，又念大藏卷帙重多，遐方僻陬有終身不聞佛法名字者，欲刻方冊，易以流通，普使見聞，作金剛種子，卽有謗者，罪當自代，遂與太宰陸光祖，司馬馮夢禎，廷尉曾同亨，冏卿瞿汝稷，共商度之，以開董其事，於萬曆十七年己丑，創刻於五臺，居四年，以冰雪苦寒，復移於徑山寂照庵，工及半，開以病隱去，陳徵君眉公之世父，萬曆閒，與妙峯同建飧霞庵，勵志靜守，不緣外務，惟受眉公一家供養，名如燈，襄陽人，鎭海開創以來，卽爲都管，兼任庫司，叢林事盡屬經理，秉公愛衆，緇素咸敬服焉，名如璧，楚人，爲鎭海寺監寺，備極勤勞，名如珂，嵊縣人，大智徒，爲鎭海寺協理，修砌几寶嶺至鎭海寺路，五里許，因名其路曰玉堂街，示不忘也，後於天台山建修隱庵，頗爲緇素見重，按，如燈，如璧，如珂，皆明代鎭海寺執事有功者，名海觀，建林樾庵，於淨業之餘，以言寓道，興至留墨，著有林樾集行世，張忠烈煌言爲作序，裘志．藝文載，，諸文，殆集中之一種也，名永闃，一字靈隱，武林孫氏子，出家普陀之靜室，天啓初，有抱璞蓮法師，兼受龍池禪學，建期武康淨名庵，闃與影渠二人於抱師座下，同堂相聚，盟世外金蘭，從是形影相隨者，二十餘年，沼沈靜，寡言笑，闃爽朗，多詼諧，似不相侔，而謹身節用，孤峻少合，則出一轍，故始自叢席，終迄住靜，不啻如水乳也，旣參抱師之禪，復聽古德法師之敎，古師爲予授戒闍黎，而予生平不入講席，與二師雖同門，初不相識，至乙亥春，阻雨祥符，始相傾信，是年冬，二師獲閱法華玄義及摩訶止觀，大悔見此二書之晚，知台宗圓頓法門，直指人心，見性成佛，誠不異單傳正印，而六卽𥳑濫，尤足救末世狂禪之失也，蓋沼師久習禪坐，頗通敎典，闃師曾在淨名堂中得箇省處，每歎諸方禪學，展轉訛偽，無可並譚，僅寄情詩句之閒，與雪嶠，秋潭諸名宿酬倡，視斯世同流合汙輩，若將浼焉，甘淡薄，守枯寂，凛凛乎若冰雪之寒，矯矯乎，若雲外之鶴，今讀其詩，猶可想見其眉宇也，辛巳九月初八日，沼師示寂，享年五十有五，次年壬午九月二十五日，闃師示寂，享年四十有七，遺骨共歸西溪普同塔中，沼師從行腳後，遵頭陀行，每事任闃師爲之，唯拱默靜修而已，闃師僅薙度二人，一名福具，字戒心，久從予遊，一名福定，字止林，長師一歲，而出家在福具後，卽今督梓詩稿者，亦能勤修禮誦，不墜家風，二師生平最落落寡合，而一與之交，則道誼最切，每令人念之不忘，從來不事干謁，不營世務，檇李緇素每追慕其高風，誠末世優曇華也，按，靈峯老人作此傳，命名，老人以生寂年次論，二師並舉，乃先影後道，茲因道師係普陀出家而採入，故有以道爲主，以影爲附之不同，其餘槪依老人成文，全篇仍屬老人口氣，致與本編各傳微有不同，但標名處，略改一字，以合各傳之格式耳，佚其名，焚修有年，一日語衆曰，在山多年，今將歸去，衆問，歸何處，僧曰，有來則有去，衆曰，盍少待汝徒，僧曰，三日內必來，越三日，徒果至，因沐浴，取漆桶坐其中，念往生呪，衆僧同念，呪畢視之，已坐化矣，異香經日不散，按，府志列於明釋，故附此，名養拙，姓常氏，蒲版人，生稟異姿，澹懷世網，年踰志學，獨懷幽趣，初夏日沒，仰見青天，忽焉歎曰，世界許闊，如何拘此，壞我善因，誓心捨去，年二十，落髮於南海普陀，參學金粟，黃檗，不事文學，唯以苦行磨礪性靈，一日見僧讀萬峯語錄，聞萬法歸一，恍然大悟，後嗣法五峯，每當入室，如脫桶底，如滅燭光，種種密印，皆悟後事，嘗云，迷因悟有，悟以迷生，迷悟兩忘，聖凡路絕，又曰，入得三界，混於常流，識得箇事，無處停留，又曰，有耳不聞，有口不說，歷代祖師，亡鋒結舌，五峯偕之西來，付以溈山，結茅爲廬，蓺粟以食，揮麈論道，宗風漸開，四方之士，雲集響應，主溈十餘載，嘗與百人俱，頓成叢林，每藉草參禪，就钁說法，靈祐之統賴以不墜，順治己丑春，知世緣將盡，留僧伽黎，囑門人慧山，栩然入化，塔於溈山前阜，名紓誠，俗姓汝氏，名應元，華亭人，事同里張公肯堂，少讀書，通文墨，頎大魁碩，有勇幹，張一見奇之，在幕府，最荷委任，積功至總兵官，及張公軍散入海，瀕於危者不一，皆無凡扈持之，張公在舟山，嘗撫孫茂滋，謂之曰，我大臣宜死國，一綫之寄，其在君乎，無凡謹受命，遂爲僧於茶山寶稱庵，以書謝公曰，公完髮，所以報國，應元削髮，所以報公，息壤之約，弗敢忘也，魯王監國辛卯，舟山破，張公以二十七人死之，獨命茂滋出亡，無凡遽入舟山，已失茂滋所在，乃詣轅門，求葬故主，諸帥欲斬之，無凡曰，願葬故主而死，雖死不恨，葬畢來此，遂安置太白山中，聞茂滋羈鄞獄，無凡請之當事，求出茂滋，不得，以合山僧衆請之，又不得，請以身代，又不得，會鄞之義士陸宇燝等，以合門四十餘口保之，茂滋乃得放歸華亭，數年，茂滋病卒，無凡終身守張公之墓，老死於補陀山，按定海縣志云，帥追餘孼至普陀，無凡請葬閣部尸，又云，爲僧已六年，朱緒曾以爲均失實，是也，山志沿用縣志，失於不深考，又按定海廳志云，大學士，諡忠穆，張肯堂墓在普陀茶山，全祖望有碑記，忠烈邱壟，宜加崇護，昔無凡於其旁築寶稱庵以守之，義槪凜凜，奕禩共仰，今庵雖存在，墓則樵採不禁，所望庵中人，繚以牆垣，重建謝山碑記於庵中，是亦保存古蹟之勝事也，居法華洞，年百二十歲，本前明邊將，無能四世孫，清初爲普濟寺藏執，同太倉信士高御天，募黃磚鋪砌寶殿，莊嚴有功，名浮石，姓趙氏，當湖人也，生有奇稟，性厭葷腥，稍長志學，便懷出世，年十九，潛越南海，禮紹宗薙染，因歸省，父母以獨子苦留，稍自蓄髮，貌爲慰解，後投武原普淨庵乘白，重相剃度，受沙彌戒於雲棲蓮池宏，圓具於海寧湛然澄，隨侍嘉禾東塔，聞同堂舉七賢女尸陀林話，有省，歸葬二親，復參澄於雲門，及聞金粟悟道風崇峻，決志歸依，明崇禎辛未，悟遷天童，隨入侍寮，未幾，思出掩關武原，請辭，悟語之曰，汝三年關後，可隨處開堂，厚自保重，去經二載，悟過嘉禾，破關執侍，一日集衆，以拂子囑師曰，付汝爲衆去，自是當湖青蓮，請師開法，甲申冬，主席遯村報恩，順治戊子，遷海門廣慧，甲午，牧雲謝事，天童延石住持，丁酉，遷嘉禾棲眞，己亥，遷宜興善權，庚子，住虞山福城，退老西山支公之白馬澗，丁未七月二十五日入滅，世壽七十有五，塔於徑山之鵬搏峯下，有語錄行世，創建萬年庵，造行專一，與人無爭，日課準提神呪，蕭然世外，寧波萬鹿園後，力田以食，不受信施，重建龍沙庵，地瀕海，四無鄰宇，泊如也，自普陀祝髮，重修觀音敎寺，康熙十九年正月十一日早曰，修行者稱五戒，今無憾矣，次日，至西門外隙地化去，衆結庵於其所，曰化身庵，名梅谷，亦號呆翁，晚稱蒲衣尊者，姓曹氏，婁東人，年十八，披剃於普陀海岸庵，受具後，擔簦詣崆峒，參瑞白，知向上事，復參天童悟，問，掣電之機，還許湊泊也無，悟方詰難，卽拂袖云，鷂子過新羅，悟連棒趁出，谷當時會得賓主句，年二十二，再參報恩，已而入夾山，參南澗箬庵問，問云，隔江招手，便乃橫趨，上座還具者箇眼否，谷云，不入虎穴，焉得虎子，南澗卓杖云，能有幾人知，谷云，果然作家，南澗便喝，谷卽禮拜，明年隨侍金山，卽承付囑，後居廬嶽數載，時年茂，暇日，乃𥳑古公案數十百則，皆爲頌之，丁酉，繼席南澗，乙巳，主粵東龍樹院，丁未，主蔣山天華，辛亥秋，復入粵，住大隱禪院，癸丑，至南安，居西華山龍光寺，己未，赴江寧蔣山金陵寺請，壬戌擬之臺山，先入京師，憩錫西城，甲子秋，客東城彌勒庵，臘月朔夜，索水沐浴，焚香禮佛，辭衆端坐，垂誡懇至，衆皆感泣，請末後句，遂寂，三日茶毘，舍利瑩瑩，靈骨片片，作金玉聲，塔於南澗北蓮花峯，壽六十六，臘四十八，凡七坐道場，五會說法，一語一機，有照有用，學者宗之，弟子數十人，有正宗語錄，列祖提綱增集，禪宗雜毒海，歷代帝王宏敎錄，三會語錄，夢冰，東皋，拈莊，放鉢，北遊諸集，皆梓行世，名超直，爲法雨寺監院，往金陵募建殿木，還病，卒於途，其徒潤石齎其骨歸，建塔庵側，別庵每至其塔，輒悽愴動哀，賦詩志感，至今，寺多其功，歲時掃塔致祭焉，名寂濱，松江人，天啓時，九歲入山，常課法華，年九十八，清癯古秀，矍鑠善步，與之言遺事，娓娓不倦，按裘志事略云，清磯，翠微庵老僧，其徒年亦七十餘，繹堂和尚言，此庵出壽僧，昔其師祖有百餘歲者，名照寧，奉化人，爲普濟寺知事，秉公竭力，不辭辛勤，如迥七世孫，重修梅岑庵，愛詩文，喜花木，勺波拳石，盈列几案，儼然有巖沼之觀，寂童孫，康熙內徙時，各僧俱以蓄積輜重爲事，授獨取寺中志板，負藏郡中，播遷後，寺中文獻賴以不墜，康熙二十三年甲子展復後，授率徒廣𢘅等，啓闢故土，日就宏遠，所交多雲閒名公碩士，後專志華嚴，每有自得，一日，製衣二件藏櫃中，衆問之，曰，我有用，汝等不知也，未幾，病逝，子孫取所藏衣殮之，蓋預知時至者，康熙二十八年，重建無垢庵，勤修密詣，廣行方便，親仁愛衆，遊方者多稱焉，康熙時僧，自罷參歸隱，修葺故宇，眞操實履，德行著聞，普濟寺春冬戒，屢請爲羯磨，名實徹，江蘇崇明陳氏子，康熙二十四年乙丑生，童年純樸，不事浮華，父欲聯姻，堅志逆命，年二十三，依普陀旃檀庵天語和尚薙染，越歲，就普濟寺珂月和尚受具，隨侍本師，住鄞縣聖壽寺，命監院事，兩閱春秋，詣顯聖參丹巖和尚，與同參但憨多所問答，復請益於雙鑑，以爲大事了畢，往臨安住山，忽染大病，自覺所得未是究竟，病愈，復詣諸方參請，無有能發疑情進步者，自誓入終南住石洞，了此一生，偶一晚，站於洞口，雲霧晦冥，忽見電光一爍，豁然大悟，始覺從前所得之非，自後每坐，竟忘日月，開眼見世界全空，忽覺秀雄峯，倒至面前，頓然一驚，從此自信，不復作出山想，有同參言，古人悟後，必須見人，力勸出山，聞香林月行道鍾山，遂往親近，互相契合，付以南澗源流，未幾，月因病退席，織造曹公同本寺耆舊，請徹繼之，及月寂，徹守龕，心喪三年，力行祖道，十有二載，後又應織造海公奏請，住金山江天寺，徹見法道式微，狂瀾日下，刻苦勵衆，盡力恢弘，海內衲子，無不仰望，越十三春，退隱海州，毘陵士庶欽其德，敦請主天寧席，入院後，百廢具舉，乾隆十六年春，聖駕南巡，幸寺，問答深契聖心，丁丑，復欽命賜紫，偈畢以終，世壽七十二，戒臘四十九，名能積，四明王氏子，自幼勘破浮華，希求出世，及壯至普陀，投入東天門分支悅嶺庵，禮霖倉爲師，受具於懷中，得法於陵雲，傳臨濟正宗第三十八世，得受正法，名達積，專心向道，篤志焚修，菩薩頂卽白華頂，亦名佛頂山，高五里餘，有梵宇，創自明季，其後興廢無常，惟存石亭供石佛而已，一日積遊其頂，於其平曠處，忽見石刻慧濟禪林四字，遂存興建之志，叩辭師長，誓願募緣，渡吳江，寄迹黎里，結茅乍川，行魚五載，備嘗辛苦，後得黎里善信首助千金，從而樂輸者日益衆，遂於乾隆五十八年，開始建造，不數年，殿宇堂寮俱告竣，幷自郡城鑄鐘，由海船載至山後，其路甚陡，百餘人牽曳弗能上，越三日夜夢佛曰，鐘可上矣，醒卽督工運鐘，頃刻至山上，顯有神助，當殿宇興工之日，於土中得木雕僧首，面目清癯似積，其徒裝金，偕積像供養於影堂，意是前朝得道和尚，化身以了宿願者歟，嘉慶元年開鐘板，挂單安衆，其時緇流歸嚮，恐香燈饔飧之不給，於朱家尖中和廟前，置買田產，以供四方朝山伊蒲之需，復定每日五堂功課，二粥二飯，以己統率之，至今猶守其遺規，而慧濟寺之名大著，積遂得爲開山之始祖，嘉慶六年辛酉示寂，世壽五十有八，塔在北天門左，其徒一泉，名仁源，越州人，登泉，名仁舟，山陰人，俱能恢宏法道，振作宗風，建上客堂，修圓通殿，約身厚物，葺敝補殘，爲克家之令嗣，登泉世壽六十有六，塔在佛頂山左，登泉徒頂順，建雷祖殿，後山篷，又建半路亭及龍樹殿於道頭，爲僧衆往來憩息之所，世壽五十，塔於佛頂左，頂超，名聖光，江蘇人，得法於朗如，重興鎭海梵皇宮，幷置穿山田六十畝，助梵皇宮及慧寂寺，道光十二年囘山，主佛頂席十一載，建方丈室五閒，二十三年，公推爲普濟寺住持，二十六年寂，世壽六十六，塔於海天佛國之左，名昌茂，紹興人，年二十五，出家於普陀積善堂，詣鄮山舍利塔前，然指供佛，徧參名山知識，晚年住蘇州松雲庵，終身供奉阿彌陀佛及地藏菩薩，見人輒談因果，勸修淨土，歸依者盈千，生平不放燄口，曰無德行故，受人銀錢，隨受隨施，嘗刊佛經數種，及萬善同歸等書，又鑄大鐘三具，發願度地獄衆生，道光二十八年正月二十三夜，忽患胃病，自知將終，禮佛誦經，益加嚴密，命邀歸依弟子某某來，時夜將半，侍者勸待天明，曰，白菩薩至，吾定四更時去矣，口中念佛不絕，令沐浴更衣，果至四更危坐而逝，年八十三，闍維，得青白色舍利十餘粒，黃巖人，始爲僧於普陀洪筏堂，道光甲申，駐錫上海三昧庵，徒跣行魚十餘年，積募資以修庵，又購地大南門內，建洪善庵，素持大悲呪，能呪盌水升高不溢，謂飲之可治病，頗驗，同治甲子六月示寂，名空修，鄞縣陳氏子，童年受書，不喜藝業，知有敎外事，立志脫白，親在，不忍離割，年二十二天童志作二十一，親事畢，投普陀佛頂山慧濟寺定育剃髮，卽受具於寧郡白衣寺，宿根煥發，得上品戒，後得法於慧濟頂超，道光二十八年天童續志八作九，，主席慧濟，統理大衆，五時功課，枯淡高風，遠近景仰，咸豐三年，寧郡緇素敦請主天童寺席，天童爲兩浙名藍，禪宗鉅剎，修入院，宏闡宗風，凡有信施，惟修殿宇，期滿，退隱佛頂，重復主席本寺，至同治九年退院，前後計主本寺席二十一載，春秋愈高，行持愈勤，聞善舉，不吝資財，如杭州海潮，定海南郊之體仁局，長塗之揆文義塾，皆有義助，世壽八十有二，僧臘六十有一，塔在海天佛國石左，法裔通智，覺道，別有傳，名聖德，山西平陽人，幼年便持居士之行，進香普陀，爲病魔所困，遂出家，次年投天童納戒，未幾，囘普陀，參信眞修公，久之不能灑脫，又依清玉，獲印證，乃受杖拂，天資穎敏，體貌魁岸，起廢支衰，踊躍奮進，故所至皆成寶坊，至二時殿堂，鉅細坡事，無不躬臨其閒，儼然有古人一日不作，一日不食之風，先住蛟川梵皇宮，次遷招寶山，光緒十年甲申，升席天童，適值改革寺規，衆留連任，十六年庚寅春，辭囘招寶，踰年冬，示疾而化，世壽五十有四，窆全身於招寶之麓，名空行，江蘇松江人，脫白於松江湛然庵，乃立山老人之孫，故雖非在山剃染，仍列於本山出家，歷盡叢林，徧參知識，深明單傳之旨，光緒十九年癸巳，應天童請，丙申春，退隱普陀常明庵，越一年，示疾而逝，塔於普陀雪浪山之麓，名榮通，寧海胡氏子，幼業農，值桂匪亂，從征於鮑超麾下，及匪平，不樂仕進，投臨善長老出家，日夕誦大悲神呪，光緒初年，募建白蓮臺，鋪砌小道頭及龍灣路，並助法雨寺新築塗田一百畝，彌勒，楊枝兩庵各二十畝，定海觀音山方氏子，自幼出家於普慶寺，具足於天童寺，來山訪道，寓慧濟寺，信眞修見其品行端方，付以寺中重任，精敏有功，光緒十一年乙酉，於彌勒峯下，重建普慧庵，大爲開擴，後又築室於庵右，額曰般若精舍，爲靜修之所，以其在山興建，終老於山，故列本山，朝夕禮誦，不聞庵事，宣統元年夏，趺坐而逝，處州人，年五十四，至普陀出家，初住獅子洞，後住古佛洞，宣統閒蛻化，世壽九十有六，其蛻化時，預知寂期將至，趺坐缸中，囑其徒封閉，越三年啓視，肉身不壞，其徒塗以金漆，供奉洞中，香火特盛，名耆孫，字英仲，號嚼菘，江蘇淮陰嚴氏子，光緒初，歷署浙江餘杭，桐廬等縣，十年甲申冬，浮海登普陀，禮大士，感宿因，謁法雨寺住持化聞悟，踰年二月，祝髮於伴山庵，薙派名源輝，字開霽，自號孤峯，稟具足戒於普濟寺，化聞付以衣鉢，法派名德輝，歷主瑞安聖壽，龍游靈耀，吳興天寧，嵊縣戒德諸寺，民國二年十二月，示寂於靈耀丈室，世壽七十有六，僧臘三十，著有僧家竹枝詞，西方樂四十八詠，極樂歌注釋便蒙各一卷，俱刊行，律呂圖說一卷，附刊於春草堂琴譜，隰州僧，性孤硬，潛迹天童宏智覺座下，不言同鄉，經十餘載，覺聞，欣然訪曰，父母之邦，何太絕物乎，欲招至方丈，魁謝曰，己事尚未辦，豈暇講鄉禮耶，曳杖而去，竟往寶陀眞歇故居，禪宴月餘，臨終，召衆說法而逝，闍維，舍利無數，名宗玨，眞歇了嗣，和州烏江孫氏子，生不茹葷，年十六，白父母出家，時長蘆祖照聲震東南，玨往謁，與語，奇之，建炎閒，避地浙東，居補陀巖，道價愈高，紹興二年，開堂岳林，又住雪竇，二十九年，直閣張偁招主天童，玨，容貌奇麗，度量恢偉，而見地明白，深造自得，死生之際，尤卓然過人，城中湖心寺僧辯公，與玨生之年月皆同，三十二年八月上澣，辯以遺書來，玨初無恙，覽書笑曰，齊年旣行，吾亦逝矣，翌日迎賓如平時，其晚就座，整容跏趺而逝，法嗣足庵智鑑，居雪竇，氏族，法系俱未詳，善相術，其法，俟夜將二鼓或五鼓，然兩炬，坐對占者，數以其炬左右，視形狀氣色，旣得，參以所生年月，而吉凶之徵有若節契然，鄞縣袁珙，嘗遊東海至普陀，崖見而奇之，謂曰，子眼光如電，法當以術顯，因紿令仰視赤日，待兩目盡眩，潛布黑赤豆於暗處，俾辨之，又夜懸五綵絨線窗紙外，使映月光辨其色，所試皆中，然後悉以相家之術授珙，且曰，子後當出我右，珙果以相成祖於藩邸顯名，卽今所傳柳莊相術是也，名眞清，長沙湘潭羅氏子，年十五，補邑諸生，十九出家，依南嶽寶珠薙染，二十五從寶珠禮普陀，續遊天台，愛其幽曠，多聖賢居止，遂翦茨以居，宿稟台敎，仰智者之風，巖棲谷飲，固其志也，始居華頂，繼閱大藏於萬年寺，修大彌陀懺於天柱峯，率以千日爲期，爲人英卓溫厚，雖親禪觀，尤重毘尼，而虛己從人，無德不師，無善不采，故爲四方所推重，講席頻開，學徒雲集，一夕夢見琳宮寶樹，彌陀三聖，清方展拜，傍有沙彌授與一牌曰，戒香熏修，悟中品往生之象，萬曆丁亥八月，蒙慈聖太后賜金紫方袍，戊子正月二十九日，告門人曰，吾淨土緣熟，聖境冥現，此人閒世，固不久留，至夕別衆而逝，茶毘，舍利紅白綠三色，香氣郁郁，示滅於嘉禾之龍淵寺，塔在天台雲居之南隴，兵部職方司主事袁黃爲撰塔銘，名明照，三衢江山曹氏子，性恬夷，自失怙，卽以家植歸兄，矢志學佛，時島夷梗塞，未遑離俗，年二十，始於杭之梵天無用禪師，接足薙染，又以法眼未明，往投大尖山大拙和尚，授以萬法歸一之旨，深自服膺，旣而泛南海，禮補陀，值寶珠和尚爲時宗望，見照堪爲法器，傳以衣鉢，且誨以韜光自牧，遂詣天台，乃於萬年山誅茅居焉，住山凡二十載，募建大雄寶殿，法堂，藏閣，煥然一新，萬曆丁亥秋，遣內官護送龍藏，安供山門，命照住持本山，賜紫衣御杖等物，己丑西歸，世壽五十有七，僧夏三十有八，塔在天台萬年寺，名眞可，晚號紫柏，其先句曲人，父沈連，世居吳江，母夢異人授附葉大鮮桃，寤而香滿室，遂有娠，可生五歲不語，有異僧摩頂謂其父曰，此兒出家，當爲人天師，言訖忽不見，可遂能語，髫年，性雄猛，慷慨激烈，貌偉不羣，弱不好弄，生不喜見婦人，年十七，仗劍遠遊塞上，至蘇州閶門，天大雨，值虎邱僧明覺，相顧盼，壯其貌，以傘蔽之，同歸寺，聞僧夜誦八十八佛名，心大快悅，晨入覺室曰，吾兩人有大寶，何以污在此中耶，解腰纏金授覺，令設齋，請剃髮，遂禮覺爲師，自是閉戶讀書，年半不越閫，見僧有飲酒茹葷者，曰，出家兒如此，可殺也，僧咸畏之，年二十，從講師受具戒，至常熟，相國嚴養翁識爲奇器，留月餘，旣之武塘景德寺，掩關三年，復囘，辭覺曰，吾當行腳，參知識，究明大事，遂策杖去，一日聞僧誦張拙至斷除妄想重增病，趨向眞如亦是邪，可曰，錯也，當云方無病，不是邪，僧云，你錯他不錯，可大疑之，疑至頭面俱腫，一日齋次忽悟，頭面立消，自是陵躒諸方，嘗曰，使我在臨濟，德山座下，一掌便醒，安用如何如何，後北遊至京師，參徧融，嘯巖諸大老，萬曆三年南歸，至嘉禾，見太宰陸五臺，心大相契，每念法道陵遲，大藏卷帙重多，難爲徧布，欲刻方冊，易以流通，普使見聞，作金剛種，于十二年發起倡募，至十七年創刻于五臺山妙德庵，董其事者爲密藏道開，又有幻余法本爲之輔弼，歷四年，以五臺苦寒，遂移于徑山寂照庵，以嘉興楞嚴寺爲藏板及印刷所，可初于刻藏有成議後，乃返吳門省得度師，刻藏事，詳見本山出家，後之都門，訪憨山於東海，又西遊峨嵋禮普賢，繼至匡廬，尋歸宗故址，志願重興，克符所願，江州邢孝廉延居長松館，可爲說法語，名長松茹退，復北遊至潭柘，慈聖聖母聞可至，命近侍陳儒致齋供，特賜紫伽黎，可固讓曰，自慚貧骨難披紫，施與高人福倍增，儒隨可過雲居，禮石經於雷音寺，啓石室，佛座下得金函，貯佛舍利三枚，光燭巖壑，因請舍利入內，供三日，出帑金，重藏於石窟，以聖母齋襯餘金，贖琬公塔卽石經處，邀憨山偕往瞻禮，幷屬作記，囘寓慈壽，與憨山同居西郊園中，對談四十晝夜，目不交睫，信爲生平至快事，二十三年，憨山觸聖怒，詔逮下獄，可在匡廬聞報，許誦法華百部冀祐，幷擬赴都相救，旋聞南放，乃待於江滸，及會，執手歎曰，公以死荷負大法，公不生還，吾不有生日，二十八年，上以三殿工榷礦稅，中使者駐湖口，南康太守吳寶秀劾奏被逮，其夫人哀憤以繯死，可聞之曰，時事至此，其如世道何，遂策杖赴都門，吳入獄，可多方調護，授以毘舍浮佛半偈，囑誦滿十萬，當出獄，吳持至八萬，蒙上意解，得末減，可每歎曰，老憨不歸，則我出世一大負，礦稅不止，則我救世一大負，傳燈未續，則我慧命一大負，若釋此三負，當不復走王舍城矣，三十一年癸卯，忽妖書發，震動中外，忌者乘閒劾可，竟以是罹難，幸早見重於帝，適見奏章，意甚憐之，在法不能免，因逮及，旨下云，著審而已，訊鞫，但以三負事對，絕無他辭，時執政欲死之，可聞曰，世法如此，久住何爲，乃索浴罷，囑侍者性田曰，吾去矣，幸謝江南諸護法，說偈端坐，安然而逝，御史曹學程以建言逮繫，問道於可，聞急趨至，撫曰，師去得好，可復開目微笑而別，時癸卯十二月十七日也，壽六十一，臘四十一，可嘗敎人誦毘舍浮佛偈，憨山問，師還誦否，曰，持二十年，止熟一句半，若熟二句，則死生無礙矣，如此自由安逝，乃持偈之實效，深見其悟證之高超，化後，待命六日，顏色不改，及出，徙身浮葬於慈慧寺外，次年秋，陸西源欲致可肉身南還，啓之，安然不動，緇素見之，無不感歎禮敬，乃奉歸徑山，供寂照庵，又越十三年丙辰，方茶毘，建塔於大慧塔後，開山笫二代之左，曰文殊臺，可徧禮諸方，無剎不至，及常遊都下，上悅帝心，凡普陀敕建殿閣，皆其啓奏之力，每見古剎荒廢，必至恢復，始從楞嚴，終至歸宗，雲居等，重興梵剎一十五所，以未出世，故無上堂普說示衆諸語，但就參請機緣開示，門人輯之，有紫柏全集三十卷，入清藏，名性專，崑山張氏子，少拔俗，已畜妻，育子彌周，卽厭棄不恤，曰，吾將爲法王子，肯爲人作生死冢耶，尋薙染，廁沙彌相，每往稠衆中，執勤負辛如僕，喜慍不形色，或勉之曰，當作大比邱，無區區於事相，曰，某，猶形同沙彌也，若大僧，吾何敢當，如是數寒暑，登昭慶戒壇，獲受大苾蒭律儀，篇聚凜若冰霜，方之古持律比邱，不少讓，或又勉之曰，當作大心人，無區區於小乘，曰，某，猶名字比邱也，若菩薩，吾何敢當，於是徧禮名山，參訪知識，若普陀，五臺，伏牛，少室諸大道場，宣，理二大法師，徧融，古清，法堂，大千諸耆宿，莫不服膺道味，親炙謦欬，復登西山戒壇，增受大戒，如是又數寒暑，乃策杖南還，遇妙峯大師於杭之柯子山法華講席，始受菩薩戒，聆法音，咨嗟悅服，旋詣華頂峯，行頭陀行，誅茅爲茨，煮蕨作供，十二時中，惟誦惟禪，嘗言，無上菩提，悟之易，而證之難，正以根器下劣耳，故經云，不於一佛二佛所而種善根，要須福慧兼修，先之以尸羅清淨，三昧方得現前，余生前鮮植福，致此身善病，雖糜粥如飴，亦未嘗飽食，有待若此，妨道孔多，余將爲未來淨土身，莊嚴清淨報也，故浙中像敎久經廢弛者，若溫嶺千佛塔，赤山三聖像，臨海大佛像，石城百尺彌勒像，皆賴其力，煥然一新，性樸素，衣一吉布直裰，四十餘年，未嘗更治，持過午不食齋，終身不改，妙峯歎爲今世持戒者，惟守庵一人，寂於萬曆乙巳，世壽七十有三，僧臘四十有八，名福登，山西平陽人，姓續氏，春秋續鞠居之裔，生秉奇姿，脣掀，齒露，鼻昂，喉結，七歲失恃怙，爲里人牧羊，十二歲投近寺僧出家，僧待之虐，逃至蒲坂，行乞于市，夜宿郡東文昌閣，閣係山陰王建，請萬固寺朗公居之，一日山陰王見之，謂朗公曰，此子五官皆露，而神凝骨堅，他日必成大器，當收爲徒，善視之，未幾，地大震，民居盡塌，登壓其下無所傷，王益奇之，乃修中條山棲巖蘭若，令登閉關，專修禪觀，日夜鵠立者三年，入關未久，卽有悟處，作偈呈王，王曰，此子見處已如此，若不挫之，後必發狂，封而寄之，登接得，禮佛，以線繫項，自此絕無一言矣，三年關滿，往見王，則本分事明，具大人相，王甚喜，令其往聽楞嚴，受具戒，繼又令其徧參知識，北方乾燥，及到南方，朝普陀，因受潮溼，徧身生疥，發願造滲金文殊，普賢，觀音三大士像並銅殿，送五臺，峨嵋，普陀，以永供養，囘至寧波，染時證，幾死，旅宿，求滴水不可得，遂以手掬浴盆水，飲之而甘，次日見其甚穢，大嘔吐，忽悟曰，飲之甚甘，視之甚穢，淨穢由心，非關外物，卽通身發汗而愈，而疥瘡仍舊，至南京大報恩寺，無極法師，講華嚴懸談，憨山爲副講，登討一淨頭單，以期養病而聽經，每日于大衆過堂及放養息時，打掃廁室，甚爲清潔，憨山億此淨頭必是高僧，遂私訪之，與登訂盟爲同參，不久廁室不潔，憨山知登去，遂亦去尋之，登去後，囘蒲州，乃於中條最深處，結茅靜修，辟穀三年，大有所悟，山陰王於南山建梵宇，請登居之，又令往北京請藏經，於京師市中，得遇憨山，及經事完畢，同至蒲州，次年同往五臺，卜居於北臺下龍門之妙德庵，越三年，各寫華嚴經，憨山用泥金刺血和金寫，其金紙皆慈聖皇太后所賜，登則刺舌血和硃寫，各以此報罔極恩，及經畢，登擬建無遮大會百二十日，事已妥，慈聖太后遣官來山祈皇儲，遂以此功德通歸祈儲，過十月，皇儲生，卽泰昌也，此會已畢，登與憨山以大名之下不可久居，同皆下山隱遁，憨山往牢山，登往蘆芽山，結庵以居，太后命人訪而得之，卽爲賜建蘆芽華嚴寺，成一大道場，自此建叢林，修橋梁，鋪山路者，二十餘年，凡大工程，他人不能成者，一請登料理，不久卽成，成則去之，不復過問，一生所興大道場十餘處，並其他工程，由登之福德智慧與其忠誠，故上自皇帝宰輔以訖士庶，無不景仰信從而樂施之，三大名山之銅殿，亦登所親製，詳見本志明季檀施之末，將終前，晉王請修山西省城大塔寺殿宇，工完，又修會城橋，長十里，工未完，登以疾還山，乃料理所建道場，通爲十方常住，各得其人，向來輔助料理之眷屬，悉令歸萬固，不留一人於餘處，至臘月十九日，端坐而逝，壽七十三，臘四十餘，時萬曆四十年，將逝之前數日，皇帝敕封眞正佛子之勅黃到，及聞其逝，又賜金建塔，並令凡登所有未完之工，悉令完之，猗歟懿哉，如登者，可謂人天師表，法門砥柱矣，當其閉關得鞋底時，若非有大根行，當卽氣死，豈肯以此繫之于項乎，况已通宗敎後，爲養病故，討淨頭當，今人稍有見處，令彼打掃佛殿倘不肯，况廁室乎，又况偷空打掃，必致極其淨潔乎，所興十餘處大道場，自己眷屬，一人不住，其謙卑自牧，無有我相，唯知爲法爲人，了無自私之念，非乘願再來振興法道者，能如是乎，登一生道行功業，詳具夢遊集本傳，今略舉其大慨而已，名眞拙，姓張氏，順天勳戚，七歲，祝髮大千佛寺，後往九華禮地藏，以昔父母無嗣，禱此而生也，萬曆丙辰冬，謁洛迦，見遠來朝禮大士者多露宿，因於淵德觀左建海雲庵，以接遊僧，生平不枕臥，不鹽食，金錢纖毫不染手，初不識字，久之開悟，一覽成誦，有書生叩之曰，戒定慧奚似，應曰，是卽儒家定靜安慮也，所到多有修建，在姑蘇葑門內，創構青松庵，時以一舟往來，收浮屍瘞之，一日誦涅槃經畢，端坐而化，汾州平遙郝氏子，禮南海，途遇費隱容，引之參密雲悟於金粟，悟遷天童，元隨行，一日樵於太白，聞隔嶺虎嘯，豁然了徹，隨口便成數偈，悟頷之，後悟遷化，再參古南門，蒙印可，傳以源流拂子，名自明，四川涪江人，年九歲，隨父母至洛迦進香，遂皈依長岡永壽精舍，後歸靈緒鄉福田庵，守戒律，郡國學史大成雅重之，顏其居曰印心，里老延主永寧寺，名行幟，溫之瑞安人，姓林，名增志，崇禎元年戊辰進士，官翰林，日與金聲，金鋐，熊開元，黃端伯，錢啓忠，以理學節義相切劘，歷官少詹事，甲申後，薙髮爲僧，初居呂峯山，徙密印，遊雁蕩，觀雪竇瀑布，遂嗣法於石奇，乙未入海，訪梅子眞遺迹，結茅居之，歲饑糧匱，飧蒿藜，然松明誦經，怡然自得，越六載，返東甌，示寂於密印，名清恆，乾嘉閒，主鎭江焦山寺，以詩名，著有借庵詩鈔，枯木堂筆記等書，達官如阮文達元，名士如王柳村豫輩，樂與之交，嘗渡南海，至普陀，泊潮舟山，云其地僻處海中，不與他洲接壤，生民無外慕，其土之產，適可自贍，俗古風淳，無懷之民，今猶在也，其說可以補邑志風俗之缺，以偶爾之行蹤，悉海外之俗尚，亦可謂所至留心者矣，鄞人，號月齋，一號鶴亭，一號飛泉隱者，能詩文，工書畫，自普陀，居象山白蟹潭，後居蒙頂山，所卓錫處，必莊嚴佛宇及幽齋靜室，時有盜數人，窺其積橐，夜半至山，明示其意，普周方坐禪，呼一躄侍者，令演拳勇，則飛步抽簷瓦二而下，復飛步置原處，盜懼乃去，聞普周技更勝，名悟春，焦山定慧寺住持了禪月輝徒，俗姓金，監利人，幼爲江陵莊王寺僧，及長，遊洛迦，窮其勝，晚歸焦山，徧閱三藏，通其大義，咸豐閒，髮匪之難，與了禪同守焦山不去，竟賴以保全，卒年四十三，名古崑，一號戀西，志淨土也，江西廣信人，年十餘齡，投普寧寺出家，靈根宿具，讀大乘經，卽了大意，繼受具於天台國清，志遵梵網，隨衆參禪，力究宗旨，聞鐘聲恍然有省，咸豐辛酉，在明因寺，忽遭兵災，方覺前來學未眞實，荷佛加被，雖傷一足，猶可奔逃，遂隱於普陀佛頂山慧濟寺，於夏月閒，得閱淨土十要，感激之狀，如多年闇室忽遇明燈，自悔從前不肯細讀，空過光陰，復閱幽溪圓中鈔，增益法喜，自此盡棄舊習，立堅固誓願，嚴持戒律，一心念佛，求生淨土，自行化他，惟誠惟懇，僧俗從化者甚衆，開示後學生死之苦，其言痛切，聞者流淚，敎人念佛，日有定課，終身無閒，畢命爲期，如此不退，定生淨土，復刊大乘經律，淨土妙典，流通正法，用報佛恩，種種勝行，難以盡述，光緒十五年，慈谿西方寺僧淨果請居該寺，以寺名合於本願，遂定居焉，崑自發心，直至臨終，日持佛名六萬，二時囘向，暑寒無間，永爲定課，嘗然頂香十炷，供養十方諸佛，又然二指，供養兩土世尊，以期業障消滅，淨德圓成，穩步蓮邦，高增品位，光緒十八年七月初六，午後覺腹微脹，次日淨果延醫，醫云，脈已全無，不須用藥，崑惟面西趺坐念佛，精神爽健，過於平時，醫生歎爲希有，淨果請僧八人助念，向西長跪，稱聖號約一枝香，甫至申刻，見其合掌猛力念佛數百聲，怡然而寂，初九入龕，面色津潤，頂上猶溫，次年二月望日茶毘，現諸祥瑞，緇素數百莫不感歎，生爲淨土領袖，沒後勝品往生，無可疑者，台州人，通台敎，深信淨土，著有法華演義，頗利初機，又以遇境逢緣，所作宏揚淨土之若文若詩，集作一冊，名淨土證心集，又有卍蓮賦草，有二三篇賦發明唯心淨土之義，俱刻板流通，光緒初，至普陀，詣洛迦山中茅篷，篷主成聰師看過淨土證心集，問，師何處人，曰，台州某處，聰曰，貴處有曉柔法師，我甚欽佩，師知之乎，柔曰，卽不慧是，聰遂頂禮，請在此住，柔隨順彼意，住數十日乃去，不知何許人，深信淨土法門，刻定功課，日念六萬聲佛，善書，每寫淨土言句以送人，閒或作詩爲文，發揮淨土要義，住普陀修竹，圓道兩庵後之梵林篷數年，其地幽靜，人莫能知，後不知歸於何處，四川梁山王氏子，避難出家於邑之報國寺，遊蹤徧四大名山，嘗效喇嘛裝，光緒閒，往來普陀有年，寓白華庵，有高人風趣，喜撫古琴，其聲淵淵，悠揚悅耳，令人萬念頓消，工篆刻，有印譜，及刻心經句印一卷行世，又善繪水墨山水，人物竹石，性慷慨，凡修築寺院，賑濟災黎，輒畫數百紙助之，求者非其所好，雖貴顯亦不應，嘗謂丈匹紙幅，猶嫌短少，不能揮灑自如，所至名山古剎，多有留墨，體格高超，軼唐邁宋，人以是珍重之，常熟翁相國同龢，嘉定徐殿撰郙，皆與之遊，壬辰在京都，殿撰居以舊第，卻不就，蓋落拓其素性也，住錫上海福田庵，庚子春，語庵僧曰，吾世緣將滿，當從來處去，此閒有恐怖，然無礙也，遂返蜀，至冬，示寂於雙桂堂丈室，世壽七十有七，是年北方拳匪亂，邑僑遷徙殆盡，土著亦皇皇，卒無事，其言果驗，名尋源，別號憶蓮沙門，儀徵阮文達公元之幼子，道光二十三年癸卯生，母氏某，京都人，文達逝世，其母攜歸京都，寄居舅舍，及長，貌瑰瑋，而音洪暢，好道術，不求仕進，欲爲長生神仙，放曠襟懷，優游蓬島，每以不遇眞人爲憾，同治十二年，年三十一，偶至龍泉寺，遇首座本然，億必得道高僧，與之談己所懷，然公斥爲擔麻棄金，認奴作主，遂頓棄所懷，卽求攝受，然爲薙髮於本京七塔寺，從茲研究敎典，勵志修持，光緒四年，受具戒於京西雲居寺，乃發足遊方，徧參宗匠，十四年，於普陀佛頂山信眞老人會下，得受心印，是年宏楞嚴於法雨寺，嗣後應講聘者十餘年，雲蹤無定處，惟天童小白嶺，維揚萬壽寺，普陀普慧庵，嘗多憩息，生平志在楞嚴，行在淨土，日課佛號三萬，誓求往生，晨持大悲呪一尺香，以爲助行，嘗謂學者曰，禪宗名爲敎外別傳，淨土實爲敎內眞傳，汝等煩惑未斷，道業未成，切不可錯認定盤星，高推禪宗，藐視淨土，其講楞嚴也，於七處徵心，十番顯見處，必詳明此土開悟之難，淨土證道之易，至章，則殷勤勸導，不遺餘力，直欲法會大衆，人各都攝六根，淨念相繼，卽隨勢至，親證圓通，其至由惡業而沈淪四趣，乏定慧而墜墮五魔處，尤復極陳得失，痛示利害，每淚隨聲出，語音哽噎，著有楞嚴開蒙十卷，復刊彌陀疏鈔，及演義，要解，便蒙鈔，勢至圓通疏鈔，記心得，志所向也，三十二年丙午冬，示疾育王，丁未春，普慧庵主覺公卽接至庵，備極照應，至四月初三日未時，合掌念佛而逝，世壽六十有五，僧臘三十有五，瘞全身於佛頂山後之燕窩岡，嗣法門人，在普陀者惟源通，悟開，餘不悉知，名隆藕，字獻純，廣東廂黃旗駐防馬氏子，早歲蜚聲庠序，膺兩粵制軍瑞澄泉麟之聘，掌章奏，年四十一，歎身如泡影，官爵奚爲，乃脫白於雲頂之門，受記於欣湖之室，光緒紀元乙亥，負錫遠邁，首參焦山大須，越二載，聞廣昱淨宏法華於太白，遂至天童，淨以龍象識之，己卯，淨又宏法華於普陀法雨寺，藕隨之偕行，淨俱親爲敷繹奧義，自此道價鬱跂，叢林傾挹，行腳所至，咸推首座職，其爲人修幹孤高，性度剛毅，對於士夫，不俯仰媚悅，引誘後進，辭色溫如，宣統二年五月，示寂於上海留雲寺，閱世八十有三，坐四十二夏，台州人，弱冠出家，學天台敎，頗有心得，又深信淨土，日有定課，未幾，卽開座講演，清光緒二十四年，了餘和尚爲普濟監院，請閑講法華經，閑欲爲其師作一養老處，乃曰，我欲在此山修一茅篷養靜，了餘乃於栴檀庵後，爲之建築，名曰爲蓮篷，次年來住，後欲請其師來，其師之友不肯令遠去，因茲閑亦不住矣，曾主溫州頭陀寺，民國初，興觀宗寺，宏闡台敎甚力，著述甚多，頗利初機，年近七十，尚講演著述不替，可謂台宗之傑出者，普濟，五代開山時，名不肯去觀音院，至宋元豐三年，賜額寶陀觀音寺，明萬曆三十三年，改賜護國永壽普陀禪寺，清康熙三十八年，御書普濟羣靈額及普濟禪寺額並賜，法雨，明萬曆八年開山時，名海潮庵，旋改海潮寺，三十四年，賜額護國鎭海禪寺，清康熙三十八年，御書天花法雨額及法雨禪寺額並賜，自開平丁卯至貞明丙子，已歷十年，及至龍德二年壬午，二主，共十六年，自同光至清泰，四主，共十三年，自天福至開運，二主，共十二年，二主，共三年，自廣順至顯德，三主，共九年，自建隆庚申至紹興元年辛亥，已歷一百七十二年，及至祥興元年戊寅，其十八帝，三百一十九年，如智有傳舊志作元至元十四年，卽宋之景炎二年，因統緒所關，故仍作宋，自宋統全亡於世祖十六年己卯，乃作大元承統之始，至至正二十七年丁未，共十帝，八十九年，自繼以至太虛，除如智，如律，舊志則列于元之禪德，玠禪師列于元末法統，餘三十人均列宋代法統，除閒雲，大川，夢窗，東巖，東洲，一山六人外，均無事迹年分可考，按東洲，卽是元初僧，至一山，顯有大德三年出使日本之事實，茲故將東洲後五人，舊志列于宋代者，改歸元初，自孚中至大千八人，舊志屬元代，除孚中，古鼎，大千外，事迹年分均失傳，自洪武戊申至崇禎癸未，共十七帝，二百七十六年，性能見明邵輔忠云，成志者，寺僧性能也，侯志成於萬曆十七年，則能殆是時之住持歟，姑附於此，竹庵眞語山西襄陵人，禮部給冠帶，屠隆贈詩，有佛土已收爲上足，君恩更許住名山之句，無邊性海鄞縣人，余詠贈詩云，從君說法了玄機，相憶團圝坐翠微，覺海無邊誰悟得，自臻彼岸始歸依，塔在千步沙金地庵右，見空照蘊裘志見作卽，元初寂乾屠玉衡贈詩云，聊爾混塵俗，超然絕世氛，青天飛一錫，白㲲入孤雲，海際黿鼉窟，山根麋鹿羣，名藍留半偈，言下了聲聞，敏庵眞聰管安道贈詩云，竹杖芒鞋百衲衣，片然山海片雲飛，爲探龍藏傳心印，寒雨空巖自掩扉，自竺西至生二，二十六人，舊志列于，均未言其爲住持與否，事迹年分亦無考，但恆悅後無念前，有云前朝耆舊執事有功者，舊志向附其名，後皆相繼主院事等語，故照舊列之，自順治甲申，至宣統辛亥，共十帝，二百六十八年，慈德道衡前住持，見通旭，耆英隆壽鎭海人，華亭陸祖修贈詩云，師住名山六十年，化城幾度見滄田，白蓮花發重棲定，紫竹林深又結禪，萬斛潮音香界落，一龕佛火海天懸，前身我亦爲居士，丈室長期證法緣，鑑堂德鏡有傳據秦志耿昭撰，鑑堂主席在夢蘭前，故列此，衣鉢塔在茶山，青雷迅見夢蘭傳，塔在積善庵側，𥳑庵又作蒼松勁，塔在園房左，南柱衡塔在六和堂獅子巖上，越三緣見許志李國樑，塔在白象庵側，大璨珠塔在龍沙庵上，朗和性始於朱家尖白山頭墾田者，見宋如林碑記，碑嵌在上大殿門首左壁間，遇霖洽塔在雙泉庵側，懷中祖見秦志能崙撰，塔在烟霞館側，仁芳初見積善庵訪稿，云乾隆閒住持，年分無考，了塵見許志，陳杰撰，了塵，以仁政募鑄大銅鍋，大銅鐘，各一，萬寧祺塔在園房側，省中照塔在龍沙庵，靜源仁衣鉢塔在園房左，天然仁塔在茶山，境緣遇秦志．承德記，九年境公寂，衆舉承德繼席，知爲此時住持，蓮芳勝塔在園房左，書文瑞塔在園房側，正法達堅塔在芥瓶庵側，巨川達自文學至巨川十四人，除超塵外，事迹年分均無考，據訪稿俱列仁芳後，爲法雨住持，昌蔭秦志．錫麟堂記，道光初住持，年分無考，疑卽茂松蔭，故列此，法音雷自鑑堂至法音，二十七人，了塵，昌蔭，乃今新自採入者，其餘二十五人，秦志列於法統之末，除鑑堂，夢蘭，雲中，承德，融通，月中，鴻崑有傳，及越三，懷中，以仁十人略有資考外，餘十五人，事迹年分多失考，是否均爲住持，亦不悉，但見舊志，今亦仍之，性懋林學周下四人，據訪稿列在海南後，爲法雨住持，年分無考，定智果有傳果字，祖堂牌位作榮，自圓明至靜安十四人，祖堂牌位，俱載清時普濟住持，但舊志未列，諒多屬道光咸同閒人，而事迹年分，無從稽考，牌位亦無次序可據，並不知孰先孰後，故儱侗附列於此，以盡可查見者，免遺漏之心耳，梅卓明台州人，于寺增建梅曙堂，寬量隆璋出家於隱秀庵，十七年退院，居梅福庵，勤敏有功，修大圓通殿及庵，堃寶悟圓有傳二十三年退院，靜山繼席，進院未久，靜卽爲慧濟往江西募黃瓦，遂寂於江西，圓復任住持，至二十六年退院，靜山宏盛台州人，慧濟寺源皓徒，歷往江西募瓦，進院未久寂，通達常廣三十二年退院，永悟峯浙江鎭海馬氏子，改建圓通庵，助朱家尖田百畝於寺，月德寬裕宣統元年退院，開然德定湖南劉氏子，初從軍，懼殺業，投化聞薙度，見，廣學寬量有傳民國元年退院，文蓮生四年退院，了餘廣導有傳八年退院，民國五年丙辰，蓮曦演𣌟十一年退院，廣東香山縣人，營建門第七內分亭祠，坊，塔，路，橋五子目，凡屋宇，除寺庵，茅篷外，如學校，醫院等，俱包在亭祠之內，彌陀淨域，成就莊嚴，慈氏宮中，侈陳樓閣，况在塵寰之境，可無構造之工，斯山塔現多寶，妙證法華，街闢玉堂，恍遊清署，橋登智度，總歸般若之門，路號莊嚴，證入金剛之定，護法則天龍海若，紀贊則聖誥宸謨，非徒以壯遊觀，亦藉以增信嚮，志營建，宋嘉定七年，僧德韶建，安置寧宗圓通寶殿大道場諸御書，今廢，址不可考，在護國永壽普陀寺，明萬曆三十五年，發帑千兩，遣御馬監太監党禮建，後廢，俱在本寺旁近，明鎭臣侯繼高建，今俱廢，一在普濟寺海印池北，五閒，高三丈八尺，深四丈，廣共六丈，一在法雨寺第五層，五閒，並清康熙四十一年建，安置康熙御製文碑石，法雨寺碑亭亦名天章閣，御書亭，又兩寺碑亭，皆豎蠲免錢糧碑於其旁，今上御極之四十有一年，普陀法雨寺住持性統，創建萬壽御碑亭於圓通大殿之前，表恩榮，展祝釐，而垂久遠也，先是，二十八年，翠華南巡，因提臣陳世凱，鎭臣黃大來之請，賜帑建圓通等殿，三十八年春，皇帝復南幸，駐蹕杭州，性統迎駕謝恩，召見於行在，問勞再三，寵眷優渥，尋改前鎭海寺曰法雨，給江南黃瓦一十二萬，帑金千兩，補全未竟之工，賜額大殿，曰天花法雨，方丈，曰修持淨業，旣又賜御搨米元章字一幀，御書金剛經一部，於時宸章輝爛，焜耀海天，性統深維聖恩罔極，臣僧何人，邀此異數，乃謀於提臣張雲翼，趙宏燦，鎭臣藍理，施世驃，郡邑臣甘國璧，繆燧，購美石，延良工，摹而鑴諸碑，且闢地構亭覆其上，自開闢以迄今茲，萬千年來，矗天章於鰲背，勒御翰於蛟頤，可謂奇矣，浴日月以助光華，驅龍象以護風雨，可謂壯矣，於其落成，性統寓書京邸，命粹忠記其事，因稽首載拜而言曰，於哉，自古繼天御極之主，聖神文武，天縱多能，未有如我皇上者，維時車書一統，玉帛萬國，幅員之廣，亙古所無，洛迦，海外彈丸土耳，置之若有若無，寧遂以此損聖治於萬一，而聲敎所訖，紺宇斯開，雨露一霑，天章以被，類而推之，無一夫不獲，無一物不得其所，可知也，御書，比年來，大小臣鄰，時受寵賜，上以榮其祖父，而下及其子孫，其摹而登以石，覆以亭者，莫不榮耀里黨，此皆臣子之分所宜自靖，性統內空五蘊，外捐萬有，乃所不能空且捐者，惟天子之殊恩，意其忠君愛國之心，勤懇無已，而寓之乎此，儒與釋，豈有異哉，曰御碑，表恩榮之自也，曰萬壽，展祝釐之忱也，他日望氣者，東海日出之隅，榮光四燭，雲漢昭囘，一在普濟寺，石坊下馬處，三閒，圓頂，高三丈，深三丈二尺，廣共四丈六尺，一在法雨寺，第三層，五閒，並建置雍正御製文碑石，在普濟寺左，明巡撫尹應元建，清寺住持通旭重修，大明萬曆三十一年癸卯夏五月，督撫浙江都御史漢陽尹應元，視師海上，時總戎都督僉事處州李承勳，𥳑銳卒數千以待，聞補陀山峙大海中，登此山，則諸凡險要，可指顧而知，又近歲聖母，皇上屢遣內官齎帑金，重修梵宇經藏，應元以爲百聞不博一見，決筴往焉，總戎具舟卒，諦風潮，訂行期，海道副使同安王道顯，參將蘇州袁世忠，寧波知府建安鄒希賢，同知金谿黃櫸，推官宜興何士晉，定海縣知縣漳浦朱一鶚，悉從都御史，以是月十三日解纜，十五日抵補陀，旣焚香頂禮觀音大士，遂歷海潮，陟絕巘，望滄溟，凝睇扶桑，周咨海島，眞三生奇觀哉，夫普陀，海潮寺等耳，又同在一山，海潮巨剎宛然，恬不爲異，而普陀名號最著，因災修復，殊非非常之原，一旦重以天子之命，勢必竦動遠近，鯨波叵測，偵備宜嚴，乃屬參鎭各官，整旅飭防，聞警卽援，永期寧謐，萬萬弗遺君父憂，總戎曁諸司，分猷共念，可謂一時之盛，爰鐫石歲月，以告嗣來云，在烟霞館左，萬曆中，督造張隨建，今廢，在寶陀寺南嶺上三摩地，明洪武庚戌，寺僧行丕建，今廢，普陀洛迦山者，在東大洋海，梵語補怛洛迦，華言小白華，傳言山有二，皆觀音大士示現之地，其一自西竺，歷羅剎鬼國曁諸魔土，始至其境，其一卽華嚴大經所說善財南詢之處，蓋今所也，山絕起海中，周圍僅百里，寶陀寺在山南，去寺三里，至潮音洞，洞腳插海，張頤欲飲，怒風驅濤，進退擊衝，洞巔通穴，曰天窗，白光注底如月，唐大中閒，梵僧拜洞前，燔十指禱之，指且盡，大士爲現身說法，授以七色寶石，自後人以誠感，輒應，或現紫金自在相，縞衣縹帶，珠瓔紛然，或現千首千臂，護法大神翼衞後先，稍轉而右，爲善財洞，窈黑不可測，從洞折而北，有石類香鑪，類佛牙，奇甚，惟磐陀石，上最寬平，可坐百人，自石折而西，有獅子峯，有象巖，有佛手峯，皆以其形名，有三摩地，嘉木蕭森，怪石駢列，臥者，離立者，蹲欲起者，迎躍似舞者，其他勝槪，難可數計，洪武庚戌春正月，部使者贛州劉君承直，與寶陀大師行丕，抱杖西東遊，使者曰，此清淨境也，盍爲亭，大師乃建於寺之南嶺上，從三十尺，衡如之，左倚山，右入潮音洞云，予聞西方，國名淨土，纖穢不存，以黃金爲地，寶樹重重，迦陵頻伽，能演妙法，人思至之，有不能得，豈意東海之區，清淨之境爲近之耶，是宜大士顯靈於其地也，大師，字大基，行丕其名，鄞人也，宗說兼通，行解相應，蔚爲時之名僧，初由佛隴昇主是山，匡衆說法，恢復產業，振興夫叢林法席者，非茲之可備載，故略而不書，在法華洞側，今廢，在無量殿左，今廢，在潮音洞上，參將董永燧建，今廢，人有捐生投於梵音洞下者，妄冀爲大士所收錄，嚴飭禁杜不止，歲或以告，嗚呼，捨身之說，吾不知何時而起，其云福利，眞不可解，而世往往惑之，甚矣，人之至愚且忍也，今有父兄急難，或告之曰，爾其殺身成孝，人且趦趄不前，甚至假託竄避，以幸免者，今有軍國重務，或告之曰，爾其諍之以死，人且畏葸緘默，甚至依阿詭隨以附恩寵者，今有蹈非常之變，禍不可測，爲之友者徬徨歎息，或告之曰，爾其以死救之，殺身成義，則卻步掉首而去，夫忠孝節義，古今之美德，天下萬世所常尊，所謂死有重於泰山者也，而代不數見，信誣妄之說，委父母遺體於波濤巖石閒，所謂死有輕於鴻毛者也，而趨之若騖，其爲愚與忍孰甚，夫人之生，禍福兩途耳，人之禍，莫甚於不得其死，死之苦，莫甚於沈溺，宛轉反側，浪擊石觸，糜身折骨，而後魚鼈羣萃以食之，雖支解刲割，靡有其慘，夫捨身以求福也，而先受慘禍，嗚呼，若死而有知，風雨晝夜飄泊淹淴，不知幾何怨悔也，而或父母望其歸，妻子冀其還，兄弟親戚莫不延頸以望，忽得凶問，愴怳號泣，何可勝道，非忍心很戾，計不出此，如是而欲望慈悲之大士，以一死爲皈依，吾知其必疾惡痛恨，斥之惟恐不速矣，尚奚福之有，且夫人等死也，與其捨身以求福，孰若捨生以取義，與其輕自戕賊於虛無杳冥之途，孰若勇決向往於倫理綱常之地，用之於父兄，可以成孝，用之於君國，可以成忠，用之於朋友，可以成義，而世人不解，好用之於誕謾不可信者，而謂以此永度脫也，適以成其陷溺耳，吾固曰，至愚且忍也，余知定海縣事，故書此以戒，在普濟寺前，海印池中，連亙石橋，周以扶闌，亭東西各有池通海印，舊名坐坐亭，在妙莊嚴路中，從道頭至普濟寺，各二里半，清順治閒，都督張杰建，後廢，康熙三十六年，寺住持通旭重建，以其適當正趣峯下，改今名，在短姑道頭，清光緒閒，邑人王克明建，民國己未陳性良重修，在玉堂街中，在香雲路中，因名，清嘉道閒，慧濟寺僧頂順建，在普濟寺左，三會堂側，在法雨寺天王殿旁，清光緒二十年，住持化聞重修，在普濟寺右，仁德堂西，前後共六閒，清康熙三十六年，仍舊址建，在司基灣西，僧大慧建，今改福泉庵，在法雨寺前，清雍正九年，住持法澤建，宣統二年開然重修，許，秦志並載雍正九年辛亥修建，時法雨住持法澤以山在海洋，禮香者皆由舟楫，而寺中從未奉有天后香火，甚爲缺典，乃建閣三閒以祀，及閣成日，黃昏後，忽見彩船一隻，儀從旌旗繽紛整肅，左右羽扇交蔽，前掌大燈兩盞，照耀光明，從東洋海上而來，直至千步沙，監督諸員及僧衆工役，同時共見，知爲神靈示現，無不驚異，在蓮花洋畔，汛兵守此，今改廣福庵，在永壽橋東堍，在善法堂前，舊爲海防公署，今廢，在普濟寺伽藍殿右，供明宮保尚書周寅所，提學副使楊楚亭，太僕寺正卿劉行素，禮部主事屠赤水隆，尚寶司丞沈玄扈等像，在普濟寺山門外，三會堂左，供明總兵何汝賓像，參將盡寧紹而守，起自嘉靖末季，其以副總兵守職者，實所僅見，而今復見仲升何公，初以部署指揮行守將事，不二年，而進副帥，蓋是時遼與滇均發難，縣官廣厲武，守將高等，率驟遷去，當事者念海上方多劇盜，非公無可與計事，故先遷期疏請以公副大帥，兩浙守將凡四，而寧紹並海，袤延幾千里，當東南要衝，任最重，而參將建牙舟山，居海中，去大帥府數百里，往來期會，出入洪濤掀浪之閒，暴風毒霧，猝不知所自起，兩汛所經廣瀁無垠之域，所患政不在䲔鰐也，地又最險，此非素鎭定，饒有膽略，以長風巨浪爲遊戲者，時且骨驚神怖，惴惴魚鼈與鄰之是憂，而暇憂敵乎，公恂恂退遜，驟視之，文儒耳，而中實深鷙，多計畫，且吳產習於水，其視海若陸，視舟檣之顚危若車軒輊，而擊楫指麾若折松麾羽，從容談笑，不少動於顏色也，又歷官所蒞，率舟師，益練習，臨戎，必身先士卒而賈以餘勇，嘗謂水軍與步軍，異勢而不同情，步軍，扼險而守，所趨利，遠不過百里，得據勝地而出奇，水軍，亦扼險而守，然趨利，遠者多在數百里外，無利可據，惟藉天助而致死，故步軍爭勝於地，水軍不爭於地而爭於水，又不徒爭於水，而爭於風，水有候而風無候，有候者，人不得逆挽，無候者，人又不得順噓，故風與水候兩順，則我操勝，兩逆，則敵操勝，一順一逆，則我與敵互操勝者半，而人力則弓矢劍戟，諸步軍之長技，皆非所施也，所恃獨舟楫與火具耳，故公在軍所操術，惟謹占候，慎葺造，精火攻之器械，而大指，先收人心而用其死力，浙，往計惟倭，近乃禦盜，盜多閩人，狡黠，假漁爲名，聚而剽商舶，掠其資，不中，則質人而責重賄，無虛日，然飄忽無定蹤，水軍無如何也，主者度非一大創之不可，而計無所出，議多市商舶，伏兵爲覆，誘取之，公曰，此掩也，可以一逞，盜不可得盡也，軍興力乏，安得多資爲市，吾惟有明號令，嚴賞罰，以厲將率，將率善，則士卒用命矣，且盜未嘗不畏吾軍也，故春防軍厚集則遁，撤則掠，吾軍在外游徼者非乏，乃所乘小舠，故盜視爲易與耳，今令大艘更番挾以出，則盜懼不敢肆其策，至今不能更也，公性謹厚，嚴飭諸將伍，少犯令卽置法，私門雖篹器之食勿輕入，終遷日毋更，其廉若此，惟廉爲能寬，寬則惠廣，足以結士，廉爲能靜，靜則事省，足以安下，廉爲能公，公則政平，足以服衆，廉爲能明，明則鑑精，足以辨材，公所以收人心而能使人用命者，以此，公先後守職凡六載，從前未有若此久者，而窮極海外形勢，不遺幽遐，亦未有若此勞者，政久而德深，勞積而功高，此祠所由建也，舟山，公所建牙地，而洛迦山爲外楗，倭內窺所必經，乃守望獨薄，當時意或以大士威神足憑以讋遠，而近者盜則更所垂涎，蓋盜所乏者糧，其視香積猶外庾也，故兩防，公數臨蒞以耀兵，諸士伍謂公雖遷去，而其神情長依依此山，乃卽以建祠，祠成，參軍何國輔走書屬余記，後因公事過邑，數肅余爲請，因爲記公功德之大者，而倂及建祠之意若此，公，名汝賓，字仲升，卽以爲號，家世衞指揮使令，遷都督僉事，鎭兩廣，雅好文，所創著舟山志，不獨徵故實，且足裨軍策云，明天啓丙寅仲夏，在普濟寺衣珠堂右，供明郡守陸自岳幷圓初長老神主，今廢，在普濟寺柏香亭後，三閒，原烟霞館改，孤高爽塏，登之，峯巒蒼翠，島嶼明沒，烟水霧霞，繚繞襟袖，明萬曆閒，寺僧建內官三公祠於山後，以祀督造御用監太監張隨，御馬監太監党禮，內官監太監馬謙，清初，以王臣副隨，同董寺役，倂祀之，爲四監祠，一在普濟寺，一在法雨寺，均清康熙三十二年建，祀清定海總兵藍理，佛法自漢入中國，其時可謂久，而其道日益廣矣，夫惟其道廣，則藉手於衞道者甚殷，其時久，則凡所歷治亂盛衰，變遷興廢之狀日多，而其需夫人之衞之也，亦日亟，顧古今來，作釋氏干城者多矣，大都不過捨基址，施金錢而止，未有終始經營，難不辭而久不倦，如元戎藍公之於普陀二寺者也，方夫海禁乍弛，僧衆初歸，而道場梵剎俱未興建時，則有故鎭黃公乘閒力奏，遣員賜帑，初地重光，然命甫下，而黃公旋沒於官，公來繼鎭，建牙翁洲，翁洲距普陀百里，潮汐往返，風濤叵測，不以爲勞，力任茲事，若宜革，若宜興，若宜先，若宜後，若宜多，若宜寡，寺之主者悉稟裁於公，公一以至誠大公處之，公之鄉多產巨木，斥俸捐資，桴海運木，分給兩寺，置木之值，至數千緡，無所吝然，予謂此不足爲公難，其分處兩寺也，自有護法來，千百年閒，未有如公者，明萬曆七年以前，止建一寺，至後又有鎭海，然皆長老住持而已，展復來，別公以雙徑嫡孫，提督陳公敦請主席後寺，先入山者三年，公至普陀，喟曰，改律爲禪，後寺已然，而前寺獨可不延高行大德，闡宗風而登上乘者居之乎，博咨廣詢，得天童八世孫潮音和尚，迎拜陞座，聞者皈嚮，兩師，皆慧心定識，又其宗皆臨濟，無所淄澠，公集兩廡僧徒，曉譬而戒勉之，至誠披露，人人悅服，緇素歎息，稱自有護法來，眞未有如公者，競謀建公生祠，以尸祝不朽，越明年，兩寺告成，俱以宸英素辱公知，函書來京，丐爲文以鐫石，余曰，公鎭定十年，功德及吾寧者甚大，卽不辱與公交，亦不得辭，然予知公極審，於公遇前寺，知公之精微，於公遇後寺，知公之廣大，嗚呼，公待佛及僧如此，其忠君愛國，誠民卹兵，更宜何如哉，遂敍其終始難不辭而久不倦者，以復兩寺之請，世之覽者，諒不以予爲阿公，而公亦必不以予言爲河漢也夫，康熙丁丑八月，在法雨寺，清康熙三十七年，住持性統建，古今來，事之盈虛消息倚夫數，而廢興成敗則係夫人，數若待人，而人不委數，故自廢而興，轉毀而成者，其功多不可忘，雖或其人已沒，其事猶樂得而稱頌弗衰，如法雨寺之於故提督陳公，總戎黃公是已，夫普陀爲震旦名山，與峨嵋，五臺，九華齊稱，乃其山川奇詭雄特之氣，結爲前寺，不足，至明，五六百年，又發而爲後寺，亦足以見大士德敎之遠，願力之宏矣，其屢廢屢興，要亦時勢使然，今上皇帝二十有六年，文綏武讋，盡土悉臣，海外甌脫，廓入版圖，於是厲禁盡弛，而普陀內徙之僧，雖歸故宇，未奉明綸，黃公鎭定二年，恭遇翠華南幸，乘間奏請，于是得賜帑金，重建兩寺，蓋不獨慈雲法雨廣被東南，而吳越封疆門戶益得藉外屏以固金湯矣，先是，寺之未建也，麋鹿滿山，荊榛蔽野，惟我別公和尚，遠從西蜀，訪舊天童，陳公聞其名，俾主法雨，宏度沙門，于是自萬曆來百餘年，第習講律之傳，一變而爲禪宗大乘之學，不寧惟是，今元戎義山藍公，聿繼黃公來鎭，信道愛人，亦惟是普門干城爲任，謂改律爲禪，義可師法，由是延今潮音和尚，一如陳公之延別公，而普濟，法雨，不減天童，雪竇，五磊，精嚴閎淨矣，嗚呼，向微陳公，藍公亦必爲之，然而後來之美，其得忘前事之師乎，別公曰，我之不忘黃公，猶藍公也，我之不忘陳公，猶黃公也，於藍公則專之，於陳，黃二公則合之，禮也，祠成，丐予爲記，予曰，寺之由毀而成，黃公之德，禪之由廢而興，陳公之功，皆不可視爲偶盈偶息之數，所謂數若待人而人不委數者，於是乎在，嗚呼，道不高，則衞道者不力，敎不宏，則翼敎者不切，觀陳，黃二公之於法雨如此，卽別公可知矣，予是以不辭其請而爲之記，康熙三十七年戊寅冬，在普濟寺伽藍殿左，供清定海總兵黃大來像，裘，許志○秦志．梵剎門附五公於四監之左，附黃公及邑令繆燧於四監之右，無五公，黃公專祠，昔漢朱邑爲桐鄉，有惠政，民德之，於其在官，爲邑建祠以俎豆之，此生祠之昉也，迄今二千餘年閒，爲吏若帥者，無邑之德而皆仍邑之事，生祠徧郡國矣，然皆蒞則安之，去則毀焉，予謂此眞生祠者矣，獨至故總戎黃公則不然，公鎭定海三年，忠於其職，今皇帝實眷依之，二十八年，帝南巡，公護駕行在，帝從容問公舟山緣海事宜，公輒慷慨陳地方兵民利弊甚悉，帝嘉納之，公平時信道而敬佛，嘗憫普陀，爲大士演法道場，卽今閩疆展闢，海宇蕩平，天下名山皆被嘉賴，而大士現靈之區，反錄錄墨墨，一二僧徒私相號召，挺鐘撾鼓於荒烟蔓棘之中，心甚苦之，且幸際承平，卽無所言，脫不幸一旦有事，此自歸自復之衆，誰任其咎，思欲陳之，而未有路，適帝召問，遂乘閒爲帝陳之，於是帝可其議，帑金有賜，衞臣有遣，而普陀煥然重建焉，公方欲多方培護，廣建名藍，越明年，而公以疾沒於官，死之日，兵與民無不哀慟如喪所親，而山中千百僧徒尤悲念之不忘，於是相與闢地治宮，祠公於伽藍殿之左，肖像而俎豆焉，報功酬德，禮也，潮公來住此山，與余交好，遂以公祠落成告，屬爲記以垂久遠，余曰，文之傳公，不如公德之在人心者，自爲可傳也，然數十百年，見聞迭異，故老之口盡，而我公之明德亦湮，勒諸貞珉，載諸山乘，公雖亡，而其事其德不與俱亡也，余是以不辭而爲之記，在未詳，祀清定海總兵施世驃，許志．萬經記，○記內不詳祠之地址與所祀者之名，殊覺歉憾，士君子立身揚名，其豐功偉烈，可著於常時，可傳於後世者，青史載之矣，又能推其所餘，使方外之民頌功德於勿衰，尸俎豆於奕世，是又其靈根天植，雖處世網，不爲事物所淆，故能於撫宇愛養之中，而宏護於潛修密證之區，其志量之高大，識見之廣遠，豈凡屬居官者，所可同日而語哉，如元戎施公，其殆有不可及者歟，公本將種，世有令德，其秉鉞於定也，輕裘緩帶，詩酒永日，雖際時之昌，亦公之才智過人，故能先聲而懾衆，不誡而事成也，普陀名山乃其轄下，或承使命，或視師旅，常航過其地，繼之則爲聖祖祝萬壽，幷爲母太夫人祈遐齡，亦時往其閒，由是與方丈諸師，敍談移日，公不知有名位之可拘，而山中亦若忘人之勢，惟於寺之得失利病，事之開遮趨避，無不導止斡旋，山中德焉，謀肖像於護法諸神之列，是公之厚德高誼，入人者深，故思慕之不足，而詠歌之，詠歌之不足，而對越之，豈若世之阿好以爲榮，而去則毀之者哉，吾聞釋尊善逝，在靈山會上，以佛法付囑國王大臣，蓋僧行忍辱，外侮易乘，不有屏翰，其何以榖，公其受囑靈山者歟，又聞士大夫之英敏特達，克荷綱常者，皆從三寶中來，分散四方，共行敎化，公其五百應眞者歟，不然，何能忠孝克諧，公私兼濟若此其裕如耶，噫，世網若膠漆，貪欲若大海，世人貿貿，沒齒不返，非得大雄氏清淨無爲之學，中道拯救，何能使吾輩背塵合覺，解脫桎梏，而得究竟安樂也哉，則凡衞翊其敎以覺夫斯世斯民者，雖百世祠奉之，可也，而况于親沐其休者乎，予久依公之治下，而普陀珂公，邂逅京師，又常稱述其風節，其言信有徵也，因不辭而記之，在法雨寺，清定海總兵藍理去任，留一襲衣，以表不忘，住持性統因建斯堂，大元侯藍公，於庚午歲，自宣化奉命移鎭定海，甫下車，爲國祝釐，旋登普陀，荊榛載道，瓦礫成邱，慨然有興復之志，歷任十有二年，殫心竭力，曲盡經營，殿成輪奐，閣聳雲霄，卽帑金頒由內府，寺額得之御賜，亦皆公持衞精忱所感召也，至於公之治定也，闢土地，浚河池，置館通商，肅軍安民，豐功偉業，閤邑咸稱，今歲辛巳，詔駐天津，公至寺禮辭大士，徘徊持久，留衣一襲，以表不忘，昔韓文公問道靈山大顚禪師，留衣鎭寺，後周濂溪覩留衣亭，有不知大顚何似者，數書珍重更留衣之句，公之勛名大過韓文，山野道行遠遜大顚，蒙此殊貺，得不自愧，然覩物懷人，永鎭千秋，竊所幸耳，因建留衣之堂以示來茲云，在龍沙，原名僧敎育會，清光緒三十四年，法雨寺退居開如，彙同通達，堃寶，善章，永悟，月德，開然，文質，益謙，廣學，了餘，文蓮，釋照，願來，源通等，呈廳創設，爲保護佛敎，提倡僧學機關，宣統元年，廣學獨力建造會舍十六閒，費銀幣三千餘元，民國二年改今名，在龍沙佛敎分會內，清宣統元年創設，專課僧童，不取學費，道遠者，復由校供膳，其常年經費，由佛敎會撥充，在邑城南郊，清宣統三年，就法雨寺下院吉祥庵改設，就學者常百數人，其費亦佛敎會支領充用，在朱家尖月隩，清宣統二年設立，在朱家尖大同隩，于民國八年設立，在朱家尖白山頭，于民國十二年設立，按，以上三校，原稱洛舵鄉區立第二，第三，第四國民學校，于民國十三年一月，收歸本山寺辦，改定今稱，其經費，就該山宕捐撥充，如不敷，由兩寺籌墊，在法華洞下，民國三年，由錫麟堂了餘捐助其祥篷基址，並募資建造房舍，延醫施診，旋以絀於經費而止，十一年夏，開如，了餘兩退居，曁前，後二寺住持，各庵當家，以醫院停止，山中僧俗，及春夏朝山禮佛者，偶抱病恙，苦於束手，殊失我佛慈旨，決議籌款恢復，延中西醫士各一，常川住院，以待病者求醫之便，在龍沙，民國六年創設，初借舊醫院爲辦公處，後以醫院恢復，由開如等籌款建造房舍十餘楹，駐警佐一員，警士十一名，以詰奸暴而維治安，在短姑道頭，題曰海天二梵，後修，另書其額，前曰慈航普渡，後曰福海無涯，在妙莊嚴路，閩中張瑞圖題，今廢，在法雨寺前，清雍正間建，在普濟寺右，在短姑道頭，民國八年，無爲陳錫周居士性良，因祈嗣有感，倡緣建造，內豎鐵柱，外溶水泥，工程堅固，形勢雄壯，禮山者，脫鯨濤而登淨土，仰視斯坊，規模雄壯，咸訝偉觀，普濟寺住持了餘爲文記之，坊閒題額，滇南王人文題曰南海聖境，東海徐世昌題曰同登彼岸，河閒馮國璋題曰寶筏迷津，黃陂黎元洪題曰金繩覺路，江朝宗題曰囘頭是岸，觀音大士，誓願洪深，慈悲廣大，於十方無盡世界，普現色身，隨機說法，諸大乘經，悉載其事，然卽就此方應凡夫機，所示之迹，亦復多難勝數，妙不可測，況普應六道及界外三乘之大機乎，若非圓證法身，何能有此大用，錫周居士陳性良，沐恩甚深，報恩心切，擬欲同人，咸深感想，因建水泥牌坊一座於海岸，蓋欲示人以苦海無邊，囘頭是岸，生死海中，唯有大士可爲恃怙，因略敍伊沐恩之事，勒之貞珉，企後之來哲，同生信心，同蒙覆庇，庶可卽妄明眞，消人我之幻執，識心達本，證寂照之佛性矣，錫周居士賦性忠厚，初唯講求儒道之旨，於如來大法及三世因果之理，尚未深信，夫人胡氏宿有信心，禮佛誦經，寒暑疾病，修持不懈，年三十餘，長子不育，行善益力，不久復有娠，將及誕期，乃得大病，二十九日不進飲食，不能言語，不能轉側，身瘦如柴，體熱如火，名醫束手，殆無生理，一夕，夫人夢一老媼手持數莖蓮華，謂曰，汝由宿業，膺此惡疾，幸植善根深，以故我從南海來安慰汝，隨以蓮華周身拂拭，曰，拂汝業障，好生嘉兒，遂覺身心消涼，爽快莫喻，因卽甦醒，通身流汗，而熱退身安，顏色溫和，直與好人等無有異，次日卽生一子，適爲三月三日上巳嘉辰，經此燒熱飢餓二十九日，而兒體豐滿龐厚，與無病者所生無異，今年此子已十歲矣，噫嘻異哉，居士荷蒙大恩，直同生死肉骨，方知佛經所說菩薩不思議利生之事，眞實不虛，惜拘墟之士，以凡夫知見，肆口謗黷，適形其無知無識，坐井觀天，徒爲大悲主憐憫悲傷而無從救度耳，哀哉，由茲信向之心十分懇至，去歲來山，擬修牌坊，吾友印光以太子塔將頹，勸令置此修彼，然伊願心已發，勢難中止，故於今春兩工並興，兼建塔院及寺前池畔欄杆，並重修涼亭，需費五萬有奇，雖亦廣乞名望大老，各出淨資，襄成盛舉，然塔之崇高，池之莊嚴，坊亭之壯闊，鳩工選材，役夫無算，無一非居士慨輸巨款，獨力經營，以成就此功德莊嚴，信心宏願，吁，可敬矣，捐資善士悉載塔院碑中，茲特書此菩薩應化無量百千大海中一滴之相，令諸同人生正信心，各各恭敬供養，稱念名號，豈但常蒙加被，逢凶化吉，遇難成祥已哉，儻能竭誠至極，何難斷惑證眞，超凡入聖，將來亦可如菩薩豎窮三際，橫徧十方，普現色身，度脫衆生也已，又觀音大士乃過去古佛，以大悲心，垂形九界，應以何身得度者，卽現何身而爲說法，但以衆生機劣，無由得見本相，凡蒙祐者，多皆見爲老媼，蓋以隨順劣機，顯示婆心，若謂實屬女身，則于菩薩上同下合之道，毫未夢見在，俗名太子塔，在普濟寺東南，元元統中，宣讓王施鈔千錠，爲住持孚中建，高九丈六尺，凡五層，俱用太湖美石製成，四面各安佛相，旁欄柱端，刻守護天神，獅子蓮花，極工巧生動，年久就圮，民國八年，僧印光，了餘，了清合請無爲陳錫周居士性良，倡緣補修，其缺壞處，悉用水泥補之，又全塔外面均以水泥厚敷之，以期永久不壞，其堅固精緻，實不多見，四圍繚以垣牆，以爲塔院，正殿五楹，中三閒供佛，旁二閒住守塔僧，後有偏廈四閒以安廚竈，合海岸牌坊，寺前欄杆，共費銀幣五萬餘圓，爲山中近年來絕大之工程，一切衆生，一念心性，與三世諸佛無二無別，但以無始至今，從未悟故，迷眞起妄，背覺合塵，反承此不生不滅常住佛性，而爲起惑造業，輪囘生死之本，如來憫之，隨機說法，普令三根，隨分受益，又以法音有閒，塔像常存，故今四衆建立塔像，企其瞻禮投誠，漸種善根，一覩聖容，永爲道種，以作返妄歸眞，背塵合覺，消除惑業，復本心性之最勝因緣，普陀乃大士示迹之勝地，歷朝祝嘏之道場，自五代梁貞明閒開山，迄今千有餘年普門常啓，宗風不墜，允爲震旦佛國，東南福地，當元季時，有孚中信禪師者，道高一世，德感九重，五坐道場，宏闡宗乘，王公大臣多從問道，於天曆時，住持普陀，至元統閒，購太湖石，覓上妙工，造多寶佛塔一座於寺東南隅，其高五層，計九丈六尺，上三層四面各雕佛菩薩羅漢聖像，慈容妙麗，儼然如生，精工妙手，悅人心目，宣讓王嘗從師問道，發心施資，故俗稱爲太子塔焉，迄今五百八十餘年，歲月經久，兼以大海之中，鹹霧颶風，烈日嚴霜，摧殘諸物，最易敗壞，故其塔頂已脫，聖像殘缺，石縫裂開，勢將崩倒，竊念前人建立，原爲國民植福，忍令破壞倒坍，以泯滅古迹與衆生福田乎，但以僧等財法俱貧，莫由措辦，戊午六月，適值錫周居士陳公性良來山，擬建道頭牌坊，吾友印光偕餘與法雨住持了清，共謂之曰，公宿承佛囑，宏護三寶，今太子塔勢將崩倒，僧等愧無德能，無從設法，願不惜鈞力，爲之重新，或可置彼先此，以急先務，伊應之曰，吾願已發，勢難中止，然旣蒙見委，當努力代爲諸師募緣倩工，勉負責任，因具疏，詳述愚忱，仗彼福力，蒙前大總統黎公，前大總統馮公，今大總統徐公，各出淨資，以增輝普陀，倡導四衆，一時名公偉人悉發信心，協力贊襄，故於今春三月，隨卽開工，兼復增修海印池欄杆，俾多寶佛塔，又復從地湧出，普濟寺前，常見珍池欄楯，又開拓地基，創建塔院，築正室五楹，偏廈四閒，凡所需用，悉皆具備，安一淨行頭陀，長時奉侍香火，定海縣知事馮公秉乾聞之，不勝歡喜，隨卽出示保護，可謂夙具靈根，不忘付囑者也，從茲入普門者，親見多寶，修淨業者，常遊珍池，其功德利益，當與虛空同其壽量，非筆舌所能形容也已，工旣成，乃述其緣起，勒之貞珉，永垂不朽，在梵音庵上，明州古稱三佛地，其最著者曰鄮山，蓋周厲王時，東天竺國無憂王所藏釋迦文佛眞身舍利處也，去明州薄海五百里外，復有山曰補怛洛迦者，則普門大士化迹所顯，以佛菩薩慈悲因緣故，故自晉之太康，唐之大中以及今，上千齡，歲奔走赤縣神洲之民，至有梯山萬里，踰溟渤，犯驚濤，扶老攜幼而至者不衰，山處大海中，爲支那四山之冠，鼓涵風日，摩蕩雲煙，其巘絕處，爲菩薩頂，菩薩頂之下，爲梵音精舍，當日月晴霽，則千山排闥，而隱隱隆隆於青蠃翠黛之中者，鄮山也，熹宗天啓丙寅，有梵僧至自波羅奈國，見其洞壑平坦，以爲八吉祥，六殊勝地，莫是之過，乃出所懷舍利，建塔其上，由是慈網交羅，海山互映矣，塔高如來身量，內奉栴檀香塔一肘量，黃金寶盋爲承，上以金鐘彌覆之，而舍利實藏是焉，初梵僧募塔平江，人莫之信，舍利憫之，乃顯神變爲之助發，於是有見三者，一者見黑白紅色閒錯者，或惟見佛身相好者，或始不見而終見如徑寸大者，遂一時傾施塡委，塔以成，其莊嚴妙麗類鄮山，而安奉之法，則舍利從黃金盋網楞眼中投以入，及禮覲，則出以視，如是者再三出之，則增長數倍，不可取視焉，丁丑春仲，余自太白來觀，山中耆宿咸爲余言，且請記之，余曰，舍利，聖人之骨身也，聖人神變不止是，愍世狹劣，示其小者，夫何足以觀聖人哉，當觀聖人韜光掩寂，而舍利留靈，福天上人閒，亙百代，歷金石水火而愈靈愈固者，抑豈無自而然哉，蓋聖人體道乎其身，達形神而一之，臻夫大妙，故能神變無窮，其自書契以還，薄海內外，苟非聖人，非聖人達道弟子，罕不葬骨五泉，遺塵九土，豈其道與聖人異，抑身夫道者，或日用而不知焉，或半生半滅，半不生滅焉，是以見有虛棄，依正相隨，又烏怪其然耶，故佛與羅漢皆有舍利，惟佛最堅不可壞，而先德嘗稱眞淨舍利大如菽，五色晶瑩而又堅剛，嘗置鐵砧，舉鎚擊之，砧鎚俱陷，而舍利無損，謂其平昔踐履明白，見道超詣所致，諗余舊聞，豈不以其道之故哉，是以先德說法，往往提倡身心一如，身外無餘之旨，而近世皆諱言之，余恐聖人之道隱而不彰，故書此以告夫吾輩之爲聖人之徒者，在澄靈澗，舍利者何，鐵壁禪師覺幻靈殖之所變也，塔舍利者何，別公來普陀迎其祖鐵壁禪師舍利，奉一分建塔餘杭徑山，留一分而塔於是山者也，有說乎，曰有，於此見鐵師之道之高，澤之遠，而能令其孫思慕永久而不忘也，又於此見別公之誠於所事，敬於所尊，而能卽法雨爲治平，卽白華爲慶忠也，其鐵壁禪師大德高行，詳於年譜，載於續燈，流行於語錄，茲可無贅，示寂于康熙戊申，其骨殖分建窣堵波於西蜀治平，高峯，至於齎送舍利前來，則禪師之嗣法子，治平繼席竺峯敏公也，或疑且難之曰，首邱之義，古也志之，慶忠自慶忠耳，於白華乎何居，慶忠而白華之，不幾於法雨而治平之乎，予笑曰，子何其泥於古而拘於方也，夫德不限封，道不限域，靈不限時，以別公之心喪其祖，終身不忘，卽使埋土爲藏，指樹爲表曰，此吾祖之塔也，鐵師猶將依之不去，而况於舍利之所在乎，誠如子言，則是西方聖人泥洹恆河，不宜入東土，東土亦不宜崇其宮，嚴其像而奉之也，則是達摩者不當南來闡其敎，而委其骨於炎荒也，嗚呼，其亦弗思而已矣，在金剛窟上，高丈餘，甃石爲之，郡人尚寶司司丞沈泰鴻建，在法雨寺東，安供以鎭山門，在法雨寺內，在澄靈澗，蜀東三山來禪師，旣於康熙乙丑之秋示寂高峯，其嗣法門人千夫性一等，旋送靈殖入慶忠祖塔，至今一十三年，乃其最後傳道高第弟子別庵統公，則復以禪師衣鉢，建塔於澄靈澗者，來請銘於余，余往在禾中，辱與師交，不敢辭，余惟釋氏之敎，取舍虛實異於吾儒，顧其欲利物濟世，行道傳後，則其旨與吾儒同，至於生死之際，咸謂吾儒視之眞，釋氏視之幻，而其實不然，吾儒之言曰，生寄死歸，故士君子，當綱常名敎之繫，見危授命，所稱死有重於泰山者，言其義而已，其視死如歸之槪，早已脫然於胸中，若夫沾滯萬有，貪生畏死者，愚夫豎子耳，至釋氏之言，則曰，生死事大，故一二庸妄之徒厠足禪門者，託爲達情曠見，以四大爲空，以泥洹爲樂，言之甚易，履之甚難，而其閒眞修實證，了然有得者，每以割愛捐慾爲兢兢，一語及再生閱世，則厭苦之，由是言之，儒所輕在死，故捨生取義者乃爲眞儒，釋所重在死，故了然所往者乃爲眞釋，眞釋眞儒莫不各有所得而止，大抵儒所得在死之前，而釋所得在死之後，則其生平取舍虛實之致，亦槪可見矣，今按禪師年譜，行狀，及語錄諸書，則師三十以前爲眞儒，少孝於二親，雖早慕玄修，而不肯恝棄，長遭亂離，勇戰忠國以護鄉里，三十以後爲眞釋，精參密詣，著書講學，倡道西北，以鐸東南，嗚呼，向微師，烏能有是弟如別公者哉，別公於師所授，無不實履，於所未發，無不闡微繹幽，流暢人寰，今主席法雨，又奉其師衣鉢，吉其方，崇其塔，宏其制以藏之，此皆三山禪師示寂時，所不意得此於今日者也，且師雖諄諄以廣道東南爲囑，又孰料其不壞之寶，輝潤海隅一如身至其地也乎，吾儒之於父母也，葬而祭之則已耳，閒有遠居他郡，則亦託墳墓於兄弟宗人已耳，雖有孝思，安能再爲之計，而釋氏之敎，拳拳懇複，不嫌徙異，故予謂生死之際，儒輕而釋重者，此也，禪師出處始終大節，具見他文，予不更列，第述其自慶忠而再塔於普陀者如此，以遺其後人，是爲銘，在龍灣，清康熙三十六年夏重修，民國十二年，諸同生居士仿東洋化身之法，爲普濟，法雨各造一座，每塔費千餘圓，普濟，在多寶塔後半里許，法雨，在香雲路口，初則甚好用，以久空不用，鐵函鐵條通皆鏽爛，海山鹹霧，鐵都漬壞，況已經燒過之鐵，實爲易壞之極，東洋僧俗通燒，常用尚不至鏽，故能經久也，在雪浪山椒，在海會橋東，清同治閒，立山徒化聞，募本派法眷建，凡立山派下子孫及諸法徒，皆可入焉，置衆香塘田五十畝，歲收租，充春冬祭薦之費，俾伴山，常明，長生，楊枝，寶稱五庵，及化恆派下子孫，六柱輪流，承值當辦，一在短姑道頭，一在佛頂山，徹夜燃燈，照耀海面，俾行舟知所向，無觸礁之患，佛頂燈塔，清光緒三十三年，慧濟寺僧德化募建，並置沈家門市房兩閒，收租充費，鎭海李雲書之母，前修燈塔，亦助若干，民國癸亥，復捐若干，爲長年燈油費，按，明釋傳燈天台山志云，梵語塔婆，今略云塔，此翻方墳，亦翻圓塚，亦翻高顯，義翻靈廟，卽供佛菩薩，及辟支，羅漢等舍利之所，隨尊卑，層級不同，佛菩薩者，高十三層，辟支塔，應十一層，阿羅漢塔，成以四層，餘隨品級減之，此八種塔上並有露盤，佛塔八重，菩薩七重，辟支六重，四果五重，三果四，二果三，初果二，輪王一，凡僧，但蕉葉火珠而已，後世建塔，不原佛制，聖凡相濫，紕繆至多矣，是建塔本爲舍利而設，且有佛制，後世僧沒，卽肉身亦建塔院，已違古制，茲編所列，第取高顯之義，混諸塔爲一鑪，益非佛氏建塔之原則，因援天台志語，以表釋之，自短姑道頭至普濟寺，長約五里，明時白華庵主僧性珠修建，經始於天啓丁卯，竣工於崇禎庚午，越四載，始易崎嶇爲康莊，舊稱兩旁古木撐雲，交景垂蔭，翠峯環映，怒浪鳴空，山陰道上不足仿也，厥後滄桑改革，樹木摧殘，路尚無恙，普陀在大海中，開闢之始，卽有靈山奇奧之區，未成坦道，彼負好奇之癖，挾躋勝之具者，故自忘其跋涉之艱也，其如齎香而皈命，兼膜拜以奔趨者，何哉，嗟乎，驚魂甫定，繭足爲虞，彼岸方躋，故步恐失，高高下下，無平不陂，兩兩三三，欲前且卻，卽不至青柯坪昌黎漫試之悔，亦足灰桃花源漁父再訪之心，白華庵主朗公於是有修路之議，畚鍤繁興，衆緣輻輳，爲石之工十有七，爲土之工十有三，綿亙五里，星霜四周，昔之犖确交加，荊榛翳塞者，皆已變爲周行，夷然魯蕩，竟不知布金之長者遇在何方，撤石之愚公勸者誰氏，猶之陽春雪曲，屬和更多，優曇鉢花，開敷甚速，朗公曰，大士加被之力也，予何有焉，佛氏門中，此爲最勝矣，昔佛沙伏國，旣建寶塔，卽埋珠網，立石於旁，刻銘詔後，將使異時修塔不煩大衆捐資，夫財施仰法施而就，前事爲後事之師，顧予蕪詞，有慚珠網耳，朗公名性珠，參學師承之詳，別有傳者，不具書，東南水中之勝，江有金焦，太湖有七十二峯，不敢與南海普陀鼎立而三，非遜百谷王，以觀音大士道場勝也，獨捨舟登岸，嶢崅崎嶇，雨虐風號之夕，步步歌行路難矣，朗徹珠公歎曰，昔雪山布髮掩泥，持地以身負土，古聖賢皆然，而區區一貧衲，敢不負鍤先之乎，發誓願，捐鉢資，薙草萊，刊土石，不募而聞聲者，如鳥就巢，不召而樂趨者，如蟻壘垤，經始於天啓丁卯，落成於崇禎庚午，自道頭茶庵至白華庵，西路闊二丈，階高三丈，庵前平坡十餘丈，進山門，曲徑竹廊，至白衣眞應殿，東達普陀寺，路長四五里，有茶亭，自度亭可以憩，有兩旁雜樹可以蔭，有臺可以眺，有山田野花可以玩，有石几可以坐，履道坦坦，比之泥滑滑者何如，掉臂而入，比肩而出，不下車，不讓畔，比之五步一踹，十步一蹶者何如，至是而朗公之功德鉅矣，朗公曰，吾師昱光老比丘，刺血書經，上疏闕廷，請敕建本寺，上賜帑金，賜御製碑文，賜金襴紫袈裟，吾師悉遜不有，噫嘻異哉，吾與朗公，從何處下註腳，况世路，願太奢則缺陷難塡，量太隘則狹窳難廣，氣太橫則突兀難夷，心太曲則險巇難經，要路危，歧路錯，末路迷，此楊朱，嵇叔夜所爲望而泣下者也，安得大善知識如朗公輩，布滿人閒，以平不平之心路乎，心路平，世路平，無論山中，卽遊戲風波，蛟龍大海，此與康莊魯道何異哉，敬以復朗公，幷作，明萬曆閒，法雨寺協理僧如珂修砌，珂字玉堂，因以名街，自普濟寺至法雨寺，長五里許，一路帶山映海，翠靄銀濤，應接不暇，往佛頂山之通衢，高長二百餘丈，其閒有亭，額曰香雲，因以名路，舊時樵蹊陡峻，有礙腳跟，清光緒三十年，慧濟寺住持文正同監院慶祥，募資砌石累級，旁扶鐵欄，舉趾者始無緣木扳蘿之苦，費銀幣二千九百餘元，捐資最鉅者爲定海韓之鵬及徐陳氏，圓通大士誓願宏深，法界有情等蒙攝受，一切處普門示現，眞智無方，東南海補怛名山，應迹有在，無方故逐形隨類，施同體之慈悲，有在故航海梯山，報罔極之恩德，由是歷朝欽敬，舉世尊崇，無非欲祝同康以翼郅治，消災厲以福黎元，因茲三寺鼎立，衆庵碁布，各宏祖道，共闡佛心，惟慧濟一寺，基踞山巔，名曰佛頂，紆屈數里，路由頑石以砌地，盤桓千仞，人若歷梯而登天，每至香期，來往繹絡，足履滑石，甚屬危險，前住持文正，募諸檀信，鋪以石條，卽彼險道，變作康莊，雖仍巍巍陡峻，而復步步坦平，但以旁無遮護，迴避猶覺惴惴，大護法大椿祝公，宿植德本，篤信佛乘，秉居廛爲政之權，行卽俗修眞之道，適來進香，睹此景象，遂發大心，徧豎鐵欄，普令來者登圓通場，行安隱道，得大無畏，不勞每步看腳下，獲大總持，了知佛階在箇中，由金繩路，逢左右源，自下地宛轉扶掖，一直至山窮水盡，從茲入於佛慧，親見觀音，如斯功德，直與普門施無畏力，同體相用，當必由斯頓超十地，圓滿三覺，在西南海岸，舊稱闊四五丈，長三十餘丈，小石自相零附，不築不甃，天然成步，埠俗字暴風巨浪，衝激不散，爲大士靈迹，詳清光緒三十一年，了餘，蓮禪兩僧，以天然步，遇潮漲，終嫌未便，捐資以巨石甃成步頭，內高一丈四尺，面闊二丈四尺，長四十丈，寬廣平坦，輪舶雖不得並，而潮汐大小，均可免褰裳濡足之苦，在普濟寺左，海印池池廣十畝，橋跨其上，闊二丈，長十丈，高二丈，廣級周欄，欄柱刻獅，精采異常，年久多壞，民國八年，無爲陳錫周居士性良重修，又造寺前水泥欄杆，與永壽橋相望，廣長各一尋，琢方石爲之，窪端阜中，微成虹形，架梁橫石，四隅各製龍首，池產白蓮，瑤池，狀其白也，俗呼蓮花橋，在普濟寺前，與八角亭相連亙，在潮音洞上，宋寧宗嘉定七年，僧德韶修飾寶陀寺時建，御題是名，今廢，在法雨寺前，卽青玉澗與諸水交匯處，橋廣二丈，長三丈餘，廣渚澄潭，林木茂生，雨後亂泉暴流，有靚幽之觀，舊有董元宰勸緣碑，陸寶稱其筆法秀宕，自是晉人本色，清雍正九年，開拓地基，橋用石砌平，水由地中行矣，距智度橋數十步，溪流東折，雨後泉懸石上，如瀑布尋丈，因名，在法雨寺前，清光緒十八年，住持化聞建，在南天門大觀茅篷，故亦名大觀橋，沿旁扶以鐵欄，民國七年，上海信女薛孫氏捐建，在三聖堂左，往普慧，磐陀各處之路口，係八功德泉及正趣下山澗中水之出洩處，賢向以誦經獲福爲妄，娶妻八年，不育，婦翁謂印觀音經，持觀音齋者，歷昭顯應，室人遵行，得夢兆而孕，次年將生，又夢一媼與之子，且錫嘉名曰積，及生，符所夢，遂以命名，予猶笑而不信也，厥後疾病危難中，有所祈求，每著靈異，乃疑信參半，甲戌，次子病吐瀉，藥不納，肢厥眼垂，已無生理，予母哭失聲，予亦淚下涔涔，求救無路，因哀禱大士前，誓輯南海慈航，改過行善，甫禱，吐瀉立止，漸求乳食，尤可異者，室人素乏乳，更憂子病，數日廢寢食，乳無半滴，禱後，乳忽湧至，自惟涼德，竟以片念廣化之心，上動大士悲憫，誦經獲福，灼然不誣，幸輯成發刻，因記緣起，以告閱是編者，秦尊僧䂮，釋門之規約初宣，魏倚道臻，佛子之科條益備，蓋出世不離入世，束身所以束心也，況百丈創立叢林，大衆同歸棲止，不遵國法，何以邀王臣之護持，不守清規，何以得比丘之和合，更加世運遷流，羣欽法治，故公布之國典，固宜心懍懷刑，卽私制之院章，亦當欲不踰矩，志規制，日用軌範者，乃示人人當行，不拘何人何執，總當一一無犯，那管內單外單，咸須各各遵守，一，敦尚戒德，爲菩提之根本，作涅槃之基址，二，須甘淡薄，安貧樂道，保護道心，三，寂淨純一，省緣務本，無分其心，四，去私擯邪，奉公守正，五，柔和忍辱，慎事敬人，六，隨衆聽命，威儀整肅，七，勤修行業，無怠無荒，八，遵規處衆，耿直不阿，九，安分小心，無得妄爲，十，隨順規制，共勷法門，上來十種，略總善法大綱，―不得破根本大戒，不得於誦戒時，無故不隨衆，不得不孝父母，不得欺陵師長，不得故違朝廷公府禁令，不得習近女人，不得於受戒之後，不知戒相，不得親近邪師，不得飲酒賭戲，右九事，不犯，名敦尚戒德，若犯，輕者罰，重者出院，―不得營辦美食，不得著豔麗衣服，不得泛攬經事，不得爭䞋錢，不得田蠶牧養，不得聚集男女，做世法齋會，右六事，不犯，名爲安貧樂道，若犯，輕者罰，重者出院，―不得無故在外閒遊，數歸俗舍，不得習學應赴詞章，吹唱雜藝，不得習學天文地理，符水鑪火等外事，不得習學閉氣坐功，及無爲白蓮等邪道，不得好興無益工作等，右五事，不犯，名爲省緣務本，若犯，輕者罰，重者出院，―不得非理募化，不得侵剋信施，不得擅用招提之物，不得廢壞器用不賠償，不得背衆食，不得不白衆，動無主僧物，右六事，不犯，名奉公守正，若犯，輕者罰，重者出院，―不得破口相罵，交拳相打，不得受辱不忍，見於辭色，不得威力欺壓人，不得侮慢耆宿，右四事，不犯，名柔和忍辱，若犯，輕者罰，重者出院，―不得戲笑無度，不得高聲談論，不得裝模作樣，不得坐立斜倚，右四事，不犯，名威儀整肅，若犯，輕者罰，重者出院，―不得無故不禮誦，不得執事怠慢，不得惡人警策，不得作無益害有益，右四事，不犯，名勤修行業，若犯，輕者罰，重者出院，―不得挑唆鬬爭，不得樹立朋黨，不得機詐不實，不得謗訕名德，不得誣毀清衆，不得徇私偏袒，右六事，不犯，名遵規處衆，若犯，輕者罰，重者出院，―不得大膽生事，不得謬說經論，不得妄拈古德機緣，不得無知著述誤人，不得招納非人，不得自立徒衆，不得擅留童幼及沙彌，不得己事不明，好爲人師，不得哄誘他人弟子背其本師，不得無大故擅入公門，不得妄議時政得失是非，不得輕心謗斥先聖先賢，不得以常住產業等與人，不得侵佔人產業，不得另爲煙爨，右一十五事，不犯，名安分小心，若犯，輕者罰，重者出院，―不得令之不行，禁之不止，不得有過罰而不服，不得在寺名不入僧次，不得梗法不容執事人行事，不得爲執事更變成規，不得不白師友，恣意妄爲，不得故與有過擯出人交，右七事，不犯，名隨順規制，若犯，輕者罰，重者出院，棲身息影，端藉名藍，修道循規，必須同志，久參耆宿，以遊歷深而百緒從生，後進時流，因知見淺而初心漸退，以致綱宗失旨，模範多乖，習以爲然，積成流弊，某甲住持茲山，自慚薄德，空懷佛制，無報法門，欲挽已往頹風，惟冀方來賢衆，共遵佛說戒律，祖制規繩，調治三業，折伏過非，住斯叢林，原爲遵行，如或不然，無勞共住，―犯根本大戒者，出院，―禪貴眞參實悟，弄口頭禪者，出院，―三五成羣，山門外遊戲雜話幷閒坐者，罰，不服者，出院，―喫葷酒看戲者，罰已，出院，若重病非酒莫療者，白衆方服，新增喫煙者，罰，―故與有過人往復，思害叢林，攪亂好人者，出院，―鬬爭是非，破口相罵，交拳相打，不論曲直，出院，一理正而忍，一過犯而瞋，理正者不罰，過犯者責出院，―米麥等物，不白住持，私賣用者，罰賠償已，出院，―侵損常住財物，及斫竹木花果送人者，賠已，出院，―施護入寺，執事私化緣者，量事輕重處罰，不服者，出院，―無公事，私走檀護及本俗者，定非潛修人，卽令出院，知而不舉者，同罰，―己眼不明，妄評他人見地，出語不自知非者，卽令出院，―課誦，坐香，出坡，不隨衆者，罰，除公事，有病，不服者，出院，―禪堂講話者，罰，本堂不舉，待堂外舉者，堂內執事同罰，―除公事，不在本寮，至各寮縱意放逸者，罰，或博弈賭錢者，重罰，出院，執事不舉者，同罰，―無事不得喫二堂，食時不得談笑，不得爭坐位，不得不照位坐，不得未結齋先起，不得自攜椀入廚取食，違者罰，―遇普茶聽規約，除公事，不隨衆者，罰，不得託人取茶果歸寮，與者，取者同罰，―常住經書，莊嚴器皿，槪不借出，違者，罰，若不得已，白衆方借，―輕視耆德，惡聞直言，妄生誹謗者，出院，―不聽執事人約束遣調，及不滿期告假者，罰，―非重病，背衆飲食者，罰，私留親友歇宿者，罰，―各寮聞報鐘不起者，罰，恃己有功，不順調伏者，重罰，―凡受信施物，不白執事人知照卽受者，倍罰，除親戚鄰友，―長養鬚髮，槪不留單，暑天赤膊，不縛褲腳，冬天烘火，並戴小帽者，罰，―常住錢物，出入卽登記，朔望兩序公算，失記及含糊者，罰，―堂中出外生事者，嚴擯，借事起單者，永不復入，―保留有大過人及年輕者，或私招徒衆者，出院，―叢林無僧值，則內外不正，弊何能除，法何能立，爲僧值，宜盡心糾察，不得徇情，如有犯者，照款罰，失罰者，僧值受罰，以上條約，眞實辦道之規則，同居大衆，各宜珍重，―凡本寺前後左右山場，不但不可侵漁，且風水攸關，竹木務悠久培蔭，斲石取泥，俱所當慎，違者罰擯，―山門基地，東至娑竭龍王祠止，西至土地堂止，內龍沙一股，關係吃緊，有石碑爲限，毋得侵犯，―自康熙二十九年創復禪林，以前各家據有之地，會同合山，逐一取明，除舊時所作墳塔外，當依華頂規式，非住持不得在本寺近處建墳造塔，或冒昧侵越，定干罰擯，―槪山靜室，披鬀徒衆祝髮，屆期務先知會兩鄰，據實具結，一杜混淆，一防匪類，其茶儀陋規，已經革除，毋庸溷擾，―本山耆舊涅槃，先白常住，鳴鐘通知，常住祇備香燭冥資致弔，不得仍前多事，齋金永革，鐘頭銀一錢，仍付本僧，―磐陀石，千步沙，茶山三處，每年公議一人輪值年務，今總靜室已廢，總管之名亦爲不雅，改耆舊僧三人，棲息道頭下院樓上，掌煙爨簿及香檀散靜諸務，以香客錢米，俵散各靜室僧，謂散靜，其合山大衆，或有爭論事故，先向耆舊師剖論，不得已，具白方丈，毋許瑣瀆，內有情眞過確者，宜擯，宜罰，公同處分，―向來支應官府及造冊結狀諸費，合山均派，今新復禪規，一應常住自行料理，各庵得清淨安居，努力進修，勿棄寸陰爲幸，―天災流行，祈求雨澤，向由常住爲首，領衆詣潮音洞迎香，近因外山開墾，衆議往桃花山請聖，供龍中和廟內，雨過之日，誦經酬禮，撥舟送聖，如當事祈求，但在本山請三昧八功德水行香，不往別所，―本山修路，屬磐陀石者，一自土地堂起，至磐陀石止，一自柏子庵起，至潮音洞止，一自潮音洞起，至道頭止，屬千步沙者，自几寶嶺起，至雪浪澗止，屬茶山者，自龍樹庵起，至菩薩頂及東溝，西溝止，屬東寮者，自几寶嶺左山腳起，至東山門止，並濬東荷花池，屬西寮者，自土地堂起，至西山門止，並濬西荷花池，兩寺常住，普濟，則自正山門起，至正趣亭止，再同白華，三元，隱秀三庵，共修至短姑道頭止，法雨，前自智度橋起，至雪浪澗止，後至蓮臺洞止，沿途靜室，自蓮臺洞修至梵音洞止，―後山係寺之來脈，堪輿家俱言不宜建蓋，故常住特買東房基地，與太古堂相易，今留內官生祠外，其餘悉栽竹木，培蔭道場，後人永不許違禁建造，其寺後嶺路，亦不得仍前往來，踏損龍脈，一應行人，俱從几寶嶺下舊路行走，犯者擯治，―開山祖塔，木本所存，每歲季冬二十四日，春清明正日，上午，集各房靜室拜掃，若普同塔，蘇公塔，明公塔，隨例舉行，下午，則常住大衆拜掃舍利塔，各房靜室從便，若屬中興子孫，係鐵祖法派者，隨班俱集，―觀音洞扣公塔，二節於禮祖次日，住持領衆拜掃，―每歲元旦及長至聖節，各房靜室同詣常住，隨班祝釐，不得藉故失儀，―新造靜室挂號，必執事僧同本地耆舊，查驗煙爨確實，方登名冊，其俵茶陋規永除，―祈晴祈雨，俱向梵音洞請聖，閒有往桃花山者，相時舉行，―絕餽送，舊例鬀度，及示寂除名，俱餽銀禮，請之俵茶，或有不平煩排解者，亦具禮物，謂之注銷，嗣後披鬀者，祇遵具結，控訴者，祇將理論，自愛愛人，功德不小，―禁科派，往者常住有役，合山派撥，當事按臨，合山送茶，長至元旦小食，合山辦治，官府事務，及議輪管年，合山斂費，今後一應常住支持，槪不干涉合山，―杜欺陵，恃強陵弱，矜智欺愚，人情不免，和尚顧念法眷，以道相尚，除干禮犯法，名義不容者，依清規治之，並不徇私損害良善，―省往來，曩者慶生弔死，紛紛盤扛，與俗無異，從今立法，弔死，祇用香燭冥資，喪家亦不囘帛，生辰，槪不致賀，世相無常，寄歸一視，此爲達矣，―嚴戒律，展復之始，規制未立，約束不嚴，客樽賈樏多雜腥漿，近來肅然一清，願合山法眷，繼序後賢，永遵無忽，―公福德，檀信遠來，全爲菩薩道場起見，今各靜室，招同牙僧，緣入私囊，甚者香燭亦公出私入，掩人耳目，無論獲罪佛天，卽善信誠心，何由上達，况常住拮据萬狀，接待十方，莊嚴道場，百不了一，諸公自外如此，其何以安，又香信齋僧，意在公溥，有䞋無䞋，或饒或否，俱當引致常住，豈可私自設齋，巧者重䞋疊飽，樸者當面錯過，賜受皆虛，福緣安在，以後切莫仍蹈前轍，陰有天刑，陽有人禍，戒之慎之，―嚴戒行，苦守清規，當永遵智祖遺誨，―同甘苦，施主信施，厚薄照分分給，公務執役，無論尊卑，隨力負重，―省是非，口角致爭，當鳴耆舊執事處分，有難解者，白之常住，依理公斷，若妄控公庭，則公逐過海，勿使有玷僧規，―節糜費，粗衣淡飯，衲僧家風，勿得著華彩，美口腹，輕浮奢侈，敗壞僧體，法雨寺云，法隨緣起，道本融通，夏葛冬裘，因時而變，渴飲飢食，合宜者行，必革弊而興利始有益而無損，令常住之根本深固，庶法門之化道遐昌，上可慰開山中興諸祖之慈心，下可作來哲後賢住持之遺範，是以斟酌時宜，修訂規約，列左，中華民國五年三月，公同議立，―住持，爲常住之代表，執主持之公權，當上殿過堂，領衆行道，監察全院，督率諸職，各盡責任，毋相侵諉，使衆安和，常住興盛，―今旣革除新老住持交盤之舊例，除住持進院費須自行擔任外，所有常住財務槪歸常住，而由監院管理之，住持監督之，始與諸方叢林制度相符，且令德富財貧者，亦能進爲住持，―本寺住持，須由本寺各房，合山長老，於本寺各房法眷中，公舉資格合宜而孚衆望者，任之，任期三年，連舉者得連任一次，若本寺班首中有德望俱優，資格相宜者，亦得公舉，惟須接本寺派下之法，以續祖燈，―住持，旣不負財務責任，固不得連月出外，其有因公事或私事出外，須白衆告假，定期囘寺，―監院，管理常住財務，職任綦重，須集本寺退居及法眷公舉，由現任住持敦請之，若任事三五年後，有功於常住者，議獎，―常住帳目，每日由監院查對，每月計算，由監院副寺合結，再由住持查對，年以三月中，七月中，年終，爲三大算期，三月中大算，由住持邀同退居法眷，客堂，庫房各班首在場，七月中，年終大算，由監院請本寺退居住持及庫房，客堂各班首在場，以昭大公，―都監一職，上輔住持，下襄監院，須慎選資格相宜，深諳寺規之碩德任之，庶不負古人列職之意，―知衆，理處本寺及山中各庵僧衆事，責任綦重，須由住持商同本寺退居等，得同意，始得請之，―常住銀錢，旣由監院負責，其庫房執事，須得監院之同意，其餘執事，槪照舊例，―凡閒住班首，執事，若年登六十者，早殿得以隨意，此外，皆宜上殿過堂，以孚衆心而全大體，―客堂，持叢林之綱紀，肅大衆以禮法，無事時，除應值者外，均宜上殿過堂，且不得自由出外，致曠職務而失體統，―庫房，事務雖繁，若無要公，每逢朔望，監院亦宜上殿以昭勤慎，餘職遇閒暇時，皆宜發心上殿過堂，―凡宜上殿過堂而躲懶偷安者，僧值應卽檢查，不得徇私縱容，免致衆人效尤，―本寺香客，住持及各執事不得邀至己庵內請齋或募緣等，若己庵內之香客到寺，請齋，請便飯等，須照各庵一律開銷，不得擅私自便，―本寺，無論住持，班首，職事，凡與常住公事無涉者，遇有意外之事，由各人自己承當，常住槪不負責，―庫房，客堂等職事，如有不盡職責及輕損常住等，爲首領者須秉公檢舉，毋得隱瞞，―住持，每年由常住酬勞衣單銀幣一百二十圓，監院，酬勞衣單銀幣八十圓，其餘各職，槪照舊章，―本規約遇有不適用時，得於三月中大算時，由住持或都監，監院等，提出修正之，孫大總統中華民國臨時約法第二章第五條，中華民國人民一律平等，無種族，階級，宗敎之區別，第六條，人民有得享信敎之自由權，第一條本條例所稱寺廟，以左列各款爲限，一，十方選賢叢林寺院，二，傳法叢林寺院，三，剃度叢林寺院，四，十方傳賢寺院庵觀，五，傳法派寺院庵觀，六，剃度派寺院庵觀，七，習慣上現由僧道住守之神廟，八，其他關於宗敎各寺廟，其私家獨立建設，不願以寺廟論者，不適用本條例，第二條凡寺廟財產及僧道，除本條例有特別規定外，與普通人民受同等之保護，前項所稱財產，指寺廟所有不動產及其他重要法物而言，所稱僧道，指僧尼，道士，女冠而言，第三條凡著名叢林，及有關名勝或形勝之寺廟，由該管地方官特別保護，前項特別保護方法，由內務部參酌地方情形定之，第四條寺廟，不得廢止或解散之，第五條凡寺廟，在歷史上有昌明宗敎陳績，或其徒衆恪守清規，爲人民所宗仰者，得由該管地方官開列事實，詳請該管長官，咨由內務部，呈請大總統，分別頒給左列各物表揚之，經典，法物，扁額，第六條各寺廟得自立學校，其課程，於經典外，須酌授普通敎育，寺廟創辦學校時，須呈請地方官立案，其從前已設立之學校亦同，第七條寺廟須向地方官署呈請註冊，其應行註冊事項，及關於註冊之程序，由內務部另以規則定之，第八條凡寺廟財產，應按照現行稅則，一體納稅，第九條凡寺廟現有財產，及將來取得財產時，須向該管地方官呈請註冊，第十條寺廟財產由住持管理之，寺廟住持之傳繼，從其習慣，但非中華民國人民，不得繼承之，前項住持之傳繼，須向該管地方官呈請註冊，第十一條寺廟，不得抵押或處分之，第十二條寺廟財產，不得藉端侵佔，並不得沒收或提充罰款，第十三條寺廟所屬古物，合於左列各款之一者，依照現行保存古物法令辦理，一，經典，二，建築，雕刻，繪畫，及其他屬於美術者，三，歷代名人遺迹，四，爲歷史上之紀念者，五，與名勝古迹有關係者，前項物品之保存，由住持負其責任，第十四條凡寺廟，久經荒廢，無僧道住守者，由該管地方官查明保護，另選住持，第十五條關於僧道之一切敎規，從其習慣，但以不背公共秩序及善良風俗者爲限，爲整頓或改良前項事宜，得由叢林僧道舉行敎務會議，第十六條凡僧道開會講演，或由他人延請講演時，其講演宗旨以不越左列各款範圍者爲限，一，闡揚敎義，二，化導社會，三，啓發愛國思想，第十七條凡僧道有戒行高潔，精通敎義者，准照第五條規定辦理，第十八條凡寺廟僧道受度時，應由其度師出具受度證明書，載具法名，年貌，籍貫，及受度年月，交付該僧道，並由度師呈報該管地方官備案，其在本條例施行以前受度者，由該僧道請求度師，或相識寺廟之住持，或僧道二人以上，爲出證明書，並由該度師，或住持，或爲證明之僧道，呈報地方官備案，第十九條各寺廟僧道或住持不守敎規，情節較重者，該管地方官，得申誡或撤退之，但關於民刑事件，仍由司法官署依法處斷，第二十條凡寺廟住持違背管理之義務者，該管地方官申誡或撤退之，寺廟因而受損害者，並任賠償之責，第二十一條違背第十一條之規定，抵押或處分寺廟財產時，由該管地方官署收囘原有財產，或追取原價，給還該寺廟，並准照第十九條規定辦理，因而得利者，倂科所得總額二倍以下之罰金，若二倍之數未滿三百元者，倂科三百元以下之罰金，第二十二條依前三條規定撤退住持時，按照第十條第二項之規定，另立住持，第二十三條違背第十二條規定，侵佔寺廟財產時，依刑律侵佔罪處斷，第二十四條本條例，自公布日施行，其以前敎令公布之管理寺廟條例，廢止之，―普陀駁船不大，只能容載十人，新定規則，卽限此數，―駁船中釘有船牌，寫明號數及船夫姓名，如遇風浪，中途勒索，除令水陸警查察外，香客可記明船牌，報告警所跟究，惟風浪大時，船夫須多用人力，亦應於規定之外，酌量加給酒錢，―篼子轎夫，挑夫等，新定規則，取保給照，方准營業，並給符號，佩帶衣襟，以資識別，如無符號者，可不雇用，以防疏失，―轎金，担力，酒資，分段限定數目，開列清單，由警所蓋印，公佈周知，矯從前需索之弊，香客上岸出香，此項錢文交所居寺庵執事僧開付，如香客體恤苦力，從優犒賞，亦宜令執事僧經手，幸勿直接開付，致效尤請益，糾纏不清，釀生毆詈，―香期，有一種游僧，瞎僧，到山化小緣，成羣攔路，扳轎，牽衣，騷擾可厭，現已從嚴查禁驅逐，其殘疾瞎僧，則收入淨土堂，惟化小緣僧，其中實有眞貧苦行者，礙難槪禁，現規定，以席地坐化四字爲限，香客對於此項僧，多多施捨，結緣獎善，遇有站立募化者，切勿施予開端，如有扳轎，牽衣等舉動，可知照警察及巡照僧拘究，―寺院庵堂，款待住客，力求完備，不覺而入於靡麗奢侈，殊非清淨道場所宜，縣知事杜漸防微，迭諭沙門，力崇樸素，香客之來，或崇奉敎相，或流連光景，人都高尚，住亦暫時，對於居停，幸勿責備求全，共挽澆風，以維佛土，―詞客騷人，興來題詠，已令僧徒備有筆札，幸勿題壁，題亦不久刮去，轉惜佳句不傳，有一種惡少，以猥褻字畫，污疥名勝牆壁，殊損公德，幸自戒之，如不遵依，派警拘究，―山中賭博，鴉片，均所嚴禁，犯者拘懲，罪連容留之主僧，主僧報告者，免罪，仍照章提獎，君子懷刑，各其注意，但消遣賭酒食，不以金錢爲目的之娛樂品，不在此限，至僧徒，雖娛樂之賭，亦犯清規，有犯必懲，―普陀佛地，葷腥宰割，向所嚴禁，各寺均不設葷廚，香客到山，允宜素食，如萬不能素食，只可酌帶罐頭，切勿公然以血肉之品妨害香積，―婦女小孩到山，裝飾宜從淡素，珍寶炫耀，漫藏冶容，戒之爲妥，―梵音，潮音各洞大士示現，誠者見之，佛重螻蟻之生，捨生實屬謬妄，向有示禁，希望香客廣諭癡愚，本知事因公幹到普陀法雨寺，住持循照舊例，率領全寺僧徒，在山門外排班迎接，本知事歉悚不安，當於出寺時，諭免班送，旋到普濟寺，先諭住持，將排班迎送一槪蠲除，查叢林緇衆，誦典焚修，自有清規，遊方之外，尋常酬應尚合屏除，豈可擾以世俗之繁文，苛以官場之縟節，查此種迎送陋例，遠自帝王時代嬗遞而來，今則建國共和，立憲平等，在施者，習焉不察，幾自忘貝象之尊嚴，而受者，謝卻不堅，遂未去餼羊之告朔，楚齊兩失，審非小節之疵瑕，儒釋異源，應有折衷之儀式，嗣後縣知事到山，倘有特別典禮，應俟屆時規定，其尋常巡住，祇須各該寺方丈住持，執事首領，於合宜地方行相當敬禮，所有兩廊僧衆，排班迎送，以及撞鐘擂鼓，升礮泡，扶轎等舊例，自今日始，一律革除，各該僧衆，威儀自重，人格攸關，毋爲無禮之恭，致貽有識之誚，除呈報並分令外，合行示諭，全山緇白，一體咸知，一，凡前後兩寺公務寮及各庵之工人，無論內單卽在內服役者，外單卽在外工作者，均須尋覓妥保，方准進單，嗣後發生事故或逃亡時，均由保人負責，二，前後兩寺公務寮工人，須由該寮頭單卽工頭隨時約束，有不服者，由頭單告明該管客堂辦理，如再不服，送警局懲辦，或驅逐過海，情節重者，送縣，三，前後山篼夫，均由公務寮派人帶坡卽帶領，卽責成帶坡人隨時約束，不准刁難香客，倂額外需索，如違，告明客堂，送警嚴懲，四，公務寮及各庵內外單工人，因事受屈，須將理由告明庵主或該管客堂，靜候查明實情，秉公處理，不得恃蠻行凶以干法紀，五，公務寮及各庵內外單工人，遇事不平，如行凶毆人者，不論其理之曲直，當將先動手者拘送官廳，先行重懲其行凶之罪，後再爲判斷是非，六，遇有事端發生，如有從中挑撥及附和者，查明，一倂送官嚴懲，七，禍端釀成，其主動及附和者或畏罪逃匿，除責保跟交外，當將該凶姓名，年貌，籍貫開明，呈請官廳，備文關提，歸案懲辦，八，遇有庵中出香須用篼子者，各篼夫，須由公務寮指派頂數，不得漫無限制，爭先奪後，強拖香客等情，如違，報警拘究，九，遇有偷竊柴樹及蔬，蓏等物，當酌量情形，交該管客堂，轉送警局嚴辦，或徑送警局訊究，不准私自弔打，如違，嚴懲不貸，十，本規則，由呈請縣署核准布告施行，明澹凝居士王應吉，素虔奉大士，萬曆壬寅，患痰火疾，水漿不能嚥者七日，九月朔前子夜，夢乘肩輿，循大河滸，忽顚墮水中，鱗甲之類，種種當前，因念此輩，吾嘗啖之，今乘此爲難矣，恍惚若有挾其兩臂起崖上者，仰首視之，則赤日懸空，觀音大士倚崖而坐，善財，龍女，鸚鵡，淨瓶之屬具列，以手捫衣不溼，因叩謝，大士謂曰，汝本善知識轉身，素虔奉我，故來相救，但汝殺業頗多，致有是病，若能戒殺，汝病卽愈，王曰，此夙心也，謹受戒，大士曰，我有醍醐，與汝飲之，王捧杯一吸而盡，其杯似玻璃，內外通明，醍醐色黃且碧，味殊清洌，不類世間濃郁，飲畢叩謝，倏然而覺，餘香猶在脣吻間，徧身雨汗，移時清涼，心胸開爽，進粥飲之，精神頓囘復，自後遂盟心戒殺，自作紀靈戒殺衷言，誌其事，名山勝境，本仙眞棲息之鄉，絕島荒嵎，爲賢者避世之地，伊人宛在，遊子關情，茲山安期寄迹，豔灑桃花，抱朴固形，名留丹井，鶴年孝通夢感，學佛知歸，柳莊相自僧傳，與人爲善，不獨增名山之聲價，更以助正法之流通，志流寓，瑯琊人，避秦亂，至山修煉，嘗以醉墨灑成桃花紋，故寺西南有桃花山，字子眞，九江壽春人，漢成帝時，爲南昌尉，見王氏權盛，漢祚將移，乃爲疏，從縣道上書，福本微官，又爲奸黨所抑，不報，福見時事日非，遂棄官，佯狂吳市閒，後有人見福於山，明萬曆閒，僧如迥以梅岑之椒爲福煉丹處，重創梅福庵，以存古蹟，按裘志云，漢書本傳如此，亦不敢附會增益，又引宋陸游曰，梅公之去漢，猶鴟夷子之去越，變姓名，棄妻子，舟車所通，何所不閱，彼吳市閒，人偶傳之，而作史者，因著其說，倘信吳市而疑斯山，不幾乎執一而廢百，梅公之去，如懷安於一方，則是以頸血，丹莽之斧鉞也，山麓之泉，甘寒澄澈，珠霏玉雪，與子徘徊，酌泉飲之，亦足以盡公之高而歎其決也，乃謂，子眞旣可從吳市至會稽，獨不可從會稽至洛迦乎，會稽曰梅山，此曰梅岑，會稽有子眞泉，此亦有子眞井，余信子眞於洛迦，猶陸先生信子眞於會稽也，又按，裘志．流寓祇載梅福，許志增安期生，亦尚有說，至全祖望，梅福，安期外，又增梁鴻，考邑舊志，或說鴻避亂梁橫山，或說東霍第三山，不及普陀，未審謝山所據何書，故略之，字稚川，高密人，究覽典籍，尤好神仙之術，著書號抱朴子，山中有葛洪井，相傳爲煉丹之井，按許志謂，縣在唐開元閒，以洪曾煉丹於是，洪號葛仙翁，遂名縣爲翁山，此說殊非，抱朴子，論古仙者之樂，以登名山爲上，而以海中大島嶼，若會稽之東，翁洲之類者次之，翁洲卽翁山，則洪所著書，已有翁山之名矣，翁山，當爲三國時，葛玄得名，玄爲洪族祖，號仙翁，曾採藥海山，洪號稚川，隱羅浮，傳有履化蝶事，許以翁山，謂因稚川得名，實沿定海縣志之誤，未加深考也，字致和，號頤庵，昌國蓬萊鄉人，學道於袁松溪，泰定閒，入侍內祠，以精禬禱，數遣代祀名山，京師大旱，祈雨輒應，有司治決河，投其鐵符，水勢漸減，主鄞之玄妙觀，建玉皇閣，賜號太虛玄靜明妙眞人，嘗修煉此山云，字立夫，又字淵穎，金華人，性好遊，嘗東出齊魯，北抵燕趙，及還江南，復遊海州，歷蛟門，浮海東尋梅岑山，觀音大士洞，登磐陀石，見曉日初出，海波盡紅，瞪目長視，思欲起安期，羨門而與之遊，作，膾傳一時，西域人，父職馬祿丁，徙居武昌，至正閒，淮兵渡江襲武昌，鶴年從兄吉雅謨丁爲昌國令，徒步往依焉，薦章凡九上，皆不受，旣而兵戈四起，匿翁洲海島，隆冬衣不掩脛，有饋遺者，雖饘粥費無所受，憂憤歡愉，皆發之於詩，其七律，至今膾傳焉，字廷玉，士元子，幼襲父學，於書多所觀覽，壯益爽秀，嘗遊補怛洛迦山，僧有別古崖者，善相，見而奇之，謂其眼光如電，法當以術顯，因以相家之術授焉，洪武中，遇姚廣孝於嵩山寺，謂之曰，公，劉秉忠之儔也，幸自愛，後廣孝薦於燕王，召至北平，王雜衞士類己者九人，操弓矢，飲肆中，一見卽前跪曰，殿下何輕身至此，九人者笑其謬，珙言益切，王乃起去，召珙宮中諦視，曰，龍行虎步，日角插天，太平天子也，年四十，鬚過臍，卽登大寶矣，已見藩邸諸校卒，皆許以公侯將帥，王慮語洩，遣之還，及卽位，召拜太常寺丞，賜冠服鞍馬，文綺寶鈔及居第，帝將建東宮，而意有所屬，故久不決，珙相仁宗曰，天子也，相宣宗曰，萬歲天子，儲位乃定，珙相人，卽知其心術善惡，人不思義，而畏禍患，往往因其不善，導之於善，從而改行者甚多，性孝友，自少安貧養志，親疾甚，籲天祈減年以益親壽，疾果瘥，有以役他徙者，委之金百鎰，不相聞者十餘年，後其人歸，以金還之，封識如故，友人以事逮而沒，珙收厝以歸其母，待族黨有恩，立朝小心慎密，每建言，爲上所眷愛，後居家，好吟詠，能畫竹，所居城西，繞舍栽柳，自號柳莊居士，永樂八年卒，年七十六，賜祭葬，贈太常少卿，字亞泉，順天文安人，官御用監太監，涉獵經史，精書法，時故相蘭谿趙志皋爲敎習，器重之，萬曆三十年壬寅，奉命齎帑金千兩，蒞山建藏殿，三十二年甲辰三月，殿成報命，繪圖以獻，踰年，復齎金二千兩以竟前績，至丙午秋竣事，先後在山八年，拮据經理，區畫盡善，性儉約，一蔬一飯外，無所需，山中無義之徒，每有謀私利以墜戒律，隨甫至山，若輩遠遁，山寺爲之一清，鼎新之後，又博求儒紳，輯爲志乘，寺僧建生祠以祀之，崇禎朝內官，懲魏忠賢之敗，挾資來山，載滲金銅觀音一尊，至道頭，未知適從，向大士前卜筄，鎭海吉，遂送入後寺，今奉圓通殿內，又施己資千餘，莊嚴淨土，甲申，聞變出山，年餘再來，竟隱山中，至沒，僧德之，爲建塔，歲時設供，號稚山，常州武進人，崇禎甲戌進士，歷官至禮部尚書，姚江黃宗羲招公居四明，答曰，從王所在，待盡而已，遂退居普陀，舟山師潰，公曰，吾老矣，不及此時尋一塊乾淨土，卽一旦疾病死，其何以見先帝，謝諸君子於地下哉，乃復渡海入城，至文廟右廡，設高座，積薪其下，捧先聖神位，舉火自焚死，所著詩文甚多，白華僧去微收藏，後爲四明萬履安取去，按，許志謂公流寓白華庵，說本定海縣志觀公有詩，說似可信，而公又有詩，無凡靜室，乃寶稱庵，而朱緒曾昌國典詠云，吳忠烈寓室，余尋其遺迹，僧云，在棲眞庵，今廢，然棲眞庵卽眞顯庵，萬曆三十年，督造張隨改名，忠烈寓所，當以無凡靜室爲是，字友蓀，號彤庵，慈谿人，崇禎十三年進士，魯王監國，連擢至兵部尚書，東閣大學士，魯王駐舟山，以疾請休，嘗至普陀，與禮部尚書吳鍾巒相盤桓，舟山破，復從王，至金門艤舟南日山，遭風沒於海，字之冕，鎭海人，官定海把總，康熙二十八年，賜金建寺，總兵藍理派良錫率兵看護，前後居守甚久，建寺時之規畫馳驅，亦良錫力爲多，爲人守正不私，僧衆賴以相安，普陀近山多礁石，行舟趨避孔艱，良錫於短姑道頭高懸一燈，光照徹夜，舟行在數十里外見之，加額喜曰，見佛燈矣，抵洛迦道頭矣，人咸稱便，理愛其敏練老成，遂不更調，於是挂弓天山，繡佛鈴閣，一花一石，緩帶登臨，昔有仙尉，今有福將，亦千古佳話也，鎭海人，家貧，父早世，衣棺悉貸，年十五，僦屋普陀，賣腐爲業，一日，其母使人趣之歸，將至，始知母將去室，以聘錢償債欠，某涕泣不勝，抵家拜母畢，疾趨投水濱，見者力援之，踰時始甦，負以歸，母子抱持大哭，母曰，兒心吾知之，無然，吾不嫁矣，某血淚迸湧，終不出一語，里人感其意，羣醵金償娶者，娶者毀婚帖，堅不受償，某叩首曰，聘金不可不償，衆情亦不敢負，願立券加息，陸續措償，娶者始受半去，事定，仍至山理舊業，知縣繆燧聞之，歎曰，此孝子也，遺以錢粟，幷允常繼以供母，謝不受，後再訪之，無蹤迹，若論法門理體，本言說之遠離，而在娑婆衆生，以音聞爲能入，故西來直指，亦說楞伽，東山道場，偏宣般若，不有粲花妙舌，安令頑石點頭，茲則眞歇開宗，傳洞山之寶鏡，孚中繼軌，稱濟室之白眉，古鼎生蓮，舌根不壞，紫柏弘法，身相長留，潮音得宏機偉辯，別庵亦卓論精修，以標月指，作暗室鐙，志藝文，眞歇語錄二集眞歇清了著，見普陀列祖錄，五燈會元二十卷大川普濟著，見清四庫全書提要，是書取釋道原景德傳燈錄，駙馬都尉李遵勖天聖廣燈錄，釋維白建中靖國續燈錄，釋道明聯燈會要，釋正受嘉泰普燈錄，撮其要旨，會爲一書，故曰五燈會元，以七佛爲首，次四祖，五祖，六祖，南嶽，青原以下，各按傳法世數載入焉，蓋禪宗自慧能而後，分派滋多，有良价，號曹洞宗，文偃，號雲門宗，文益，號法眼宗，靈佑，慧寂，號溈仰宗，義玄，號臨濟宗，學徒傳授，幾徧海內，宗門撰述，亦日以紛繁，名爲以不立語言文字爲不二法門，實則轇轕紛紜，愈生障礙，蓋唐以前，各尊師說，儒與釋爭，宋以後，機巧日增，儒自與儒爭，釋亦自與釋爭，人我分而勝負起，議論所以多也，是書刪掇精英，去其宂雜，敍錄較爲𥳑要，其考論宗系，分篇臚列，於釋氏之源流本末亦指掌憭然，固可與僧寶諸傳，同資釋門之典，故非諸方語錄掉弄口舌者比也，五會語錄孚中懷信著，見普陀列祖錄，四會語錄古鼎祖銘著，見普陀列祖錄，古鼎禪師銘公，以臨濟十七世孫，四坐道場，爲黑白之所宗仰，一旦，祝釐浙江省垣，現白光三道，丞相康里公見之，極加敬禮，未幾將示寂，語其徒曰，觀世音蓮臺至矣，安坐而逝，及火化，舌根，齒牙，數珠俱不壞，五色舍利燦爛無數，國史危先生已摭其行業，爲文勒諸碑，而四會語錄未有序之者，師之得法上首，今天界禪寺西白金公，屬濂作之，濂覽已，合爪言曰，是眞正語，是不著有無語，是雷轟電掃語，學者隨所悟入，如慈雲徧覆，法雨普沾，大小根莖皆獲生成，非入正知見，具大力量者，孰能與於此，嗚呼，世安復有斯人乎哉，非謂果無之也，求其眞淳無偽若師者鮮也，濂旣爲敍其事，復歆豔之，歆豔之不足，復作伽陀一章贊之，大千語錄大千慧照著，見普陀列祖錄，䂐逸語錄祖芳道聯著，見普陀列祖錄，剖璞語集朗徹性珠著，見舊志，林樾集履端海觀著，見張忠烈集，世之闢佛者，率以浮屠氏爲外敎，而瞿曇氏亦往往逃於枯空，謂不如是則非禪也，然東林慧遠，白社風高，未嘗不陶情吟嘯，則詭於禪之外非禪，而拘於禪之中者亦非禪也，夫善易者不言易，今使進禪而賦詩，而字摹貝葉，句勒曇花，則亦偈而已，何名爲詩，夫詩本性靈，而禪亦性靈，要自有活潑潑地者，此卽禪機也，普陀端公者，吾未知其禪理何如，而微吟高詠，絕非枯空者可比，彼豈欲以詩名鳴哉，毋亦禪機所觸，不禁其洒洒洋洋矣，余偶得其數什而諷之，固無貝葉曇花風味，以是知端公能超於禪而不拘於禪者也，端公之師朗公，有秋興數十首，清微宛淡，業剞劂傳世，而端公復能繼其宗風，眞不愧傳衣鉢矣，是爲序，按，履端，名海觀，於淨業之餘，以言寓道，興至留墨，鄞陸中書寶稱爲詩僧，見舊志，忠烈所序詩，殆隨便鈔錄者，非林樾全集也，梅岑新詠芥舟著，見張忠烈集，從來儒墨分席，然詩律可通於禪，禪鋒每寄於詩，是何以故，蓋詩家格律甚精，不避空虛三昧，而禪家機鋒相觸，原其風雅三摩，故禪有魔，而詩亦有魔，而詩稱聖，禪亦稱爲聖，超悟者本無殊趨也，芥舟上人，以遠公宿根得生公妙解，振錫名山，玄風晻曖，禪悅之餘，遂成梅岑新詠，騷耶，偈耶，讀之如坐光明藏矣，是使騷人雕風鏤月，總是拈花，釋子研敎參宗，無非夢草，提起法幢，高翻騷甕，直疑大士現身，豈僅老僧饒舌，則滿恆河沙皆詩也，滿恆河沙皆禪也，有聲聞者，當作如是觀，卽無色相者，亦當作如是觀，三山語錄三山著，見楊雍建撰，通元詩集通元照機著，見范煒撰，詩必隱逸者能之乎，非也，隱逸者棲遲山林，身閒心靜，其地其時俱可以爲工詩之具，故古今來隱逸者之詩率多傳耳，從兄，今號通元者，幼慧而寂，與余輩羣從，出就外傅，輒不喜經心塵務，甫十七，竟逃浮屠，從師卓錫於洛迦之栴檀，迄遣徙入內，則居慈水之壽峯先覺寺，所到，修舉廢墜，光寵祖庭，及海禁弛則又還普陀，主大寺方丈，良以道聲慈味爲壇場屬望故也，予自釋褐，奔走風塵，羈棲外吏，塤篪絕和者且數十年，雖鬚眉笑貌，忽忽如夢，求一見不可得，又安知兄之能詩也乎，曩歲在辛丑，予嘗一過梅岑，兄是時尚不與予言詩，及今復閱三十餘年，兄道益高，心益古，貌益臞，神益旺，而詩亦益工，客有從海外來者，屢屢爲予言之，予思一見其詩，遂亟請以來，讀之，而乃知兄，不獨成佛當在靈運前，卽爲詩亦不許僧彌難也，兄之詩，清眞蒼朴，發抒性靈，亦不甚拘格律，如高山飛瀑，寒林著雪，非不磊落爛熳也，要其體質玉潔冰清，絕不惹一點脂粉塵𡏖氣爲可貴耳，由是言之，詩則兄工，知則我獨，重修宗譜通元照機著，見舊志，四明名山大剎以補陀爲最，大士現靈于前，高座禪宗似續于後，奕葉傳燈皆井然有序，而不可紊，普陀寺中興于始祖普賢，嘉靖閒，我十世祖本空師，卓錫於此，精專三學，悟空五蘊，遐邇嚮化，適遭倭變，朋徒西竄，遄歸姚江之玉皇殿，聚徒熏修，隆慶間，總督劉公迎囘山中，避居西天門之圓通庵，焚修益虔，講誦不倦，遠近聞風者莫不奉爲金仙，尸之祝之，于是歎空師之道力，爲能與佛祖靈山相得益彰也，海氛內徙，鞠爲茂草者十餘年，機率徒侶隱居先覺，悵然南望，非朝伊夕，今際聖天子明德，海隅清宴，得返故林，而空師之遺迹，煥然一新，是亦普陀興廢之一大機也，舊譜，序于明周侍御公，惜其年久漫漶，僅有大略，乃偕玄孫心明修輯而新之，夫自嘉靖迄今，不及二百年，而廢興者再，亦可以知世事之無常，而先澤之可恃矣，願我子孫，永守清規，努力精進，歲時俎豆，綿綿不息，庶幾始祖普賢及空師之衣鉢重光，而普陀之香火弗替，普陀列祖錄潮音通旭著，刊本，名山大川，固雖天造地設，莫不因人而傳而重者也，茍不因人而傳而重，則古今天地，古今山川，豈達摩之後始有嵩山，仲尼之前竟無洙泗耶，天造地設者固多，其有幽閉而終不之傳者，漠然而終不之重者，可勝限計哉，是皆未得因人而傳而重者也，普陀一山，卓越海涯，屹立巨浸，大經具載，乃普門示現之區，實列祖宏法之地，又不可以尋常形勝並論也，自宋至明，禪宗世出，眞歇唱導於前，祖芳振興於後，無何，滄桑變易，甲乙風成，法鼓不鳴百餘年矣，嗟乎，四十代烜赫祖師泯焉無聞，誰之責歟，予忝爲末裔，承乏茲山，切恐祖德靡揚，山靈見鄙，是以求諸羣集，考諸舊志，實於此山闡法住持者，或得一句一偈，或僅得其名，一皆歸諸山志，閒有缺典，惟俟淵博之士採而補入焉，復刻是篇以表彰之，且見四十代老古錐，面目猶在，百歲老祖宗譜潮音通旭著，見舊志，夫萬派之流，必溯源而出，千丈之木，必託根而固，曾是耆年碩德，光前垂後者，可不特爲表彰以示不忘乎，予自承主此山，旣表普賢道誠禪師爲合山之祖，其孫四，而本空圓獻禪師爲西天門祖，其徒三，而無瑕明通禪師又爲旭等數十家之祖也，無瑕通祖聿修厥德，勵行純全，壽登百齡，爲世福田，受徒十人，皆英賢鉅略，增重名山，若吾宗奇峯才祖，尤其傑然者也，探本窮源，非德厚流光而能若是乎，古人視履考祥，本諸身，徵諸子孫，有不彰彰較著者哉，是用前歲旣新其墓，今歲另系其譜，蒸嘗必恪，後進必書，樹名山之赤幟，昭來學之司南，謂非法門之盛典歟，惟在後之子孫，永言繩武，弗替引之，卽是百歲老祖長在而不滅矣，故特表而出之，以示不忘云，潮音語錄五卷潮音通旭著，刊本，余，閩人也，壤接四明，自髫年卽識有南海普陀大士顯應狀，私心嚮往之，三十年來，馳驅戎馬，百戰餘生，自分根器薄劣，不獲於宗門一酬宿緣，爲此生憾事，然生平不妄殺一人，不僇一已降，將士則稟承於大士慈悲敎居多焉，前歲聖駕南巡，稔悉定海爲東南勝地，而普陀洛迦又爲天下第一靈山，特佈帑金，虔修寺宇，蓋聖天子之留心敎典至矣，邇因定鎭虛席，命理改鎭茲土，誠千載一時之知遇也，予自顧何人，膺此重寄，蒞鎭之後，乘片帆赴紫竹栴檀林，齋心禮大士像，上祝聖壽之無疆，皇圖之永固，意至深且切也，瞻拜之下，見寺中大衆濟濟雲集，盡屬雁行，而欲於其中覓一如來眞子爲人天眼目者，而究不可得，無乃法門一大缺陷耶，爰是詢之諸僧，訪之郡薦紳先生，僉以潮音師對，擇日熏沐禮請，強而始至，至之日，四衆圍繞，升堂說法，如電掣，如雲湧，如拈花微笑，深心宏願，務使末法衆生同歸於智海而後已，諸方耆年不能不爲避席，彼天童之渾金璞玉，萬年之河傾海注，兼而有之也，抑余又有說焉，潮音洞爲菩薩顯現之處，自來以宰官身得覩自在法相者，由宋迄今，有王舜封，黃龜年，史越王浩，顏頤仲，張蓬山，曹立諸人，載之志乘，歷歷不爽，今余以誦帚鈍根，歸心敎海，積誠所感，亦幸遇三十二應身之一，維時同行屬弁，無不共目共見，業已另載入中，是余於此山，實有夙契，而今又適得以洞名名其法號，豈非大士默相昭示，使宣揚大乘於千萬世者乎，於其語錄之成，而略序之如此，夫道有歧乎，迷者歧之，夫道有言乎，迷者言之，由迷者歧道言道，而道斯晦矣，無迷者歧道言道，而道亦晦矣，過在迷者不極其源，而道將無以白於天下，曷言乎極其源也，儒者窮理盡性而不能化，以其雜於情識也，道者修精葆元而不能泯，以其留於形命也，其惟釋氏乎，若人欲識佛境界，當淨其心如虛空，空無自性，故能生萬物而不倦，空無定位，故能容萬物而不礙，空無本體，故能歷萬劫而不壞，斯道其誰能證之，從上佛祖，以及天下善知識，未有不親證斯道而能踞師子座，導利人天者也，南海潮音和尚，自吃放參齋後，一味陸沈，偶承當道舉於稠人之中，卽時伐鼓升堂，一鳴驚人，每每提倡，實能化形迹，融萬彙，如人食蜜，中邊皆甜，敎化大行，典型後學，其嘉惠寧有盡乎，昔二十五果位聖人，從二十五有，各證圓通，我潮音和尚惟以一條白棒，穿卻三敎，直指當人本命元辰立地處，日有航海南詢者，當諦聽究竟了義法門，予齒雖長，僅見潮師一斑，今樂於告人，因發其端如是，吾宗無語句，實無一法與人，祇者連篇累牘，從甚處得來，須知從上諸聖，建立化門，入水救人，觀機逗敎，不得已，示一機，垂一境，如風行大野，雁過長空，掃絕支離，不留朕迹，得非悟處超卓，親見作家，豈彼沈言短販之流可同日而言也，所以古之人，因雨洗澹紅之語，成枯木見而歎曰，此人親見先師來，我同門潮音和尚，夙承願力，主席普陀，擲龍宮之大寶，普施羣生，剔太白之眞燈，照開一切，拈椎豎拂，直指惟心，不露鋒鋩，全昭顧鑑，洵哉，法苑祥麐，宗門之標幟也，余年垂老，承乏平田，一覩茲編，得毋加額，信古人親見先師之語豈偶然哉，於是乎序，潮音隨錄一卷潮音通旭著，刊本，續燈正統別庵性統著，見王日藻，佛敎之以燈名其傳也，自然燈佛始有其名，取其光明不息，同乎日月之義焉，顧有顯則有晦，有燄則有熄，此亦盈虛消長之不能免者，日月猶蝕，而况於燈乎，至於統之爲義，則益嚴矣，惟其道，不惟其人，惟其人，不惟其時，吾儒自二帝三王以後，寧可架漏千年，不許漢文，唐太接統三代，則釋氏可知已，嗟乎，燈不長照，斯續者貴，統不少假，斯正者尊，甚矣，別公禪師續燈正統之編，爲詳而核，慎而公也，別公爲三山來禪師高足白眉，英年受囑，自蜀臨江，先宏敎於高峯，南下至甬東，遂主席普陀之法雨，法雨爲明大智尊者開闢道場，別公繼而昌之，然智以苦行證道，非禪宗也，法雨禪宗開法第一代，則自我別公始矣，嚮使別公道不修，學不講，聞望不實，則何以奔走英賢，奐輪福地，又何以特立普陀，塤篪老宿，乃其書故具在也，標眞領的，揚芬漱潤，殫十數年之功，成茲偉秩，若左之傳，遷之史，可以鑑古今而考得失，博聞見而治身心，其紹先啓後之功，豈世之擎拳豎指，標榜虛名者，可同日語耶，昌黎有言，荀與楊擇焉而不精，語焉而不詳，若是書，則可謂語詳而擇精矣，予衰老杜門，年來與健庵，珍示諸公修香山洛社故事，暇則閒取釋氏遺文汎覽流觀，雖不能徹其精要，亦庶幾得其指歸，今年癸酉春，別公寄予是書，且丐爲序，繙閱之餘，知其上紹精微，下刪妄濫，續五燈之未備，仍白禪師續燈之名，而加以正統之號，其立意可謂嚴，而用力可謂勤已，抑予又聞大慧之徒九十四人，俱數傳而止，惟懶庵之後多傳，至公，以不絕如線之危統，而乃能大其光，宏其燄，然無盡之燈，照一時而及萬古，若別公者，非古人所稱，必荷門基一不爲少者哉，遂序其大意如此，先聖有云，西方有大聖人焉，不治而不亂，不言而自化，自達摩傳其道入東土，其爲道也，不立文字，敎外別傳，明心見性，了生脫死，予初探其門庭，竟無所得，且於履踐毫不相應，然遇出世宏法之士，擎拳豎指，棒喝交馳，一語一默閒，儼若過屠門，不能禁其大嚼也，壬申春，泛南海，登普陀，得晤別庵和尚，與語連日，知爲大慧十七世孫也，贈額而還，次年以所集續燈正統徵序於予，予旣不能窺其門庭，又安敢於和尚前作誑語哉，然細詳是編，以南宋爲始，要歸於今日，補集五燈之未備，是之謂續燈也，以濟洞分列，各清其授受，表章二桂之昌榮，是之謂正統也，燈續而統正，將見燈燈不滅，千載流光，直使人人明心見性，了生脫死，梅岑稿別庵性統著，見裘璉，士之幼負慧性，遺世而逃於禪者，必有魁傑不可束縛之氣，故雖入空門，其才力所至，類能旋轉擘畫，興衰舉廢，以寓其兼善天下之心，此則其同於吾儒者也，至其遺棄萬有，娛情泉石，靜心高致，發爲清響，則莊子所稱天籟者也，吾儒攖罹塵網者，往往多不及焉，洛迦法雨別公，蜀之夔人，負奇氣長才而隱於禪者，生時父有異兆，童齡出塵，壯年受囑，可謂奇矣，自其主席此山，翦荊棘，驅麋鹿狐兔，首創紺殿紅樓於奇巖秀壑之閒，規畫所至，鉅細畢張，十年之閒，遂爲聖朝興建菩薩道場莊嚴之首，余疑其心勞力瘁，而不暇爲和平要渺之音，抒洩山川奇宕清淑之致矣，別公則不然，長章短句，興會淋漓，懷古悼今，纏綿情致，蓋雖專門名家，精研茲道者，莫或先之，嗚呼，別公，奈何其多才，而又奈何其逃於禪也，戊寅中秋，余以志事入山，與別公盤桓泉石，披裛煙霞，廬峯金山，未之或遠，暇日，出其所梓梅岑稿，屬爲序，余屈首窮經，二毛瓠落，經世問道，一不可自信，以視別公何如哉，然於詩，則少而嗜焉，老而習焉，雖不能登李，杜之堂，入鮑，謝之室，自謂甘苦有得，褒評賞諷，津津不倦，遇別公而不相傾倒，吐所欲言，不幾負此名山也哉，爰不辭而爲之序，別庵語錄三十八卷別庵性統著，見嚴曾榘，余嘗讀昌黎，以衡山之神靈而郴州之氣之清淑也，謂其蜿蟺扶輿，磅礴鬱積，必有忠信材德之士生其閒，夫忠信材德之生，固非茍焉而已，處則爲天地扶植其綱常，出則爲國家贊襄其德業，又或逃禪學佛，破迷謬，解束縛，以導斯民于清淨之途，蓋不獨擔肩彼敎，提倡而昌明之，而于聖君賢相，勝殘去殺之化，爲多所裨益焉，是則昌黎之三致意于一篇之中，洵有味乎其言之也，今別庵和尚，四川之夔州人也，巫山巫峽，瞿塘灩澦之閒，險奇壯麗，甲于荊梁，固知其神靈不異於衡山，而清淑之氣且遠過于郴州，和尚慧業夙根，幼卽歸身浮屠，持梵行，精進堅確，旣長受付囑於三山老人之門，蓋潛心敎外，融證妙諦，遂自三山而上，爲鐵壁，爲吹萬，源源本本，直接宗風於大慧，學徒信仰，人士歸依，乙丑始說法於蜀之高峯，丁卯則出蜀振錫來吾浙，止南海之普陀，道風日茂，聲望彌重，四方書帛之要請，殆無虛歲，戊辰一攝杭之永壽，丁丑再攝杭之聖因，己卯主席于吾邑之徑山，今歲庚辰豎幟於無錫之慈雲，每幢蓋所至，其徒之先後奔走者數百人，遠邇緇流之贏糧而雲集者數百人，至若薦紳先生，耕氓野老，與夫販夫販婦之想望其容光，幸側承其槌拂者，殆不可以數計也，其亦盛矣哉，其昌黎所謂忠信材德者，非耶，當和尚之初止普陀也，普陀適遭殘廢，頹垣攲壁，無莊嚴色相之觀，和尚振其道力，次第經營，己巳春，皇上巡幸江南，名徹宸聰，特賜帑金以大其締造，迨己卯春，六龍再駕浙省，和尚率衆迎鑾，遂蒙召對，顧問備至，帑金再賜，宸翰疊頒，夫庶僚下吏固有終其身，思一覲天顏而不可得者，况乎綸綍之煌煌，賚予之重疊，尤非所敢妄冀也，而和尚獨克荷寵休若此，又以歎忠信材德之果不獨擔肩彼敎，而化理之裨益爲有當於天心者在矣，法嗣翠崖，玉峯輩，纂其語錄三十八卷，分集摘要錄四卷，徑山錄一卷，梓行於世，遣侍者澄照走京師問序於余，惟余嚮往有年，屬者聖因，徑山之席，且先郡邑之士大夫，通殷勤，效戒道前驅，徒以繫官於朝，不得一識面以快生平，然竊念大慧當年，固終老吾邑之徑山，而開明月之堂以延無垢矣，今五百年，而和尚旣嗣其宗風，復來其舊地，意者和尚爲大慧於今日，余方爲無垢於他年，彼明月堂中之笑語，從容爲我俟之可耳，于其問序也，而倂告之，分集摘要錄四卷別庵性統著，見嚴曾榘，徑山錄一卷別庵性統著，見嚴曾榘，高峯宗旨纂要均別庵性統著，見裘志，按，是錄係古心，別庵記在杭州覲見康熙，奏對各事也，見灴語錄見灴空焱著，見許志，自佛敎東行以來，天下之名山大川，半爲蘭若，其閒鍾乾坤之靈，顯菩薩之蹟，甲宇內而稱最勝者，指不四五屈，一燈相傳，必有善知識其人，卓錫住持，闡揚宗敎，或豎指伸拳，或拈花汲水，悉爲旨趣所流露，舉示傖夫，雖重譯講解，而亦難以喻其意也，補陀洛迦山爲大士道場，孤峙海中，自宋迄今，歷發帑金建造寺宇，而本朝爲尤渥，爰有前，後二寺，地雖分，而規模無異，使世之人，知大士之神充滿洋溢，蓋亦瞻之在前，忽焉在後之意耳，後寺住持見灴禪師，學有淵源，窺探上乘，凡值天雲晝垂，海水夜嘯時，直欲掀翻八極，喝破大千，然遇雨晴花發，禪靜堂空，又未嘗不瞬目揚眉，歷指恆沙於萬萬也，以故上堂說法，殺有巴鼻，語必透宗，意歸無上，凡其豎拂披衣，總令諸天合掌，其徒輩側聞而備錄之，將以付梓，一航飛渡，問序於余，余燕地一書生也，門外漢詎足以語此，旣而開其卷，則性靈洞達，如有所得，可解者解之，不可解者以不解解之，而卒亦無不解之解，乃知禪師語錄，初不在語，正在無語處，得之，則無語處皆其所語，其爲語也，不亦大哉，方擬公餘之暇，駕舟奉謁，與師攜手於潮音，梵音之閒，瞻大士之慈悲，俯洪波之噴薄，試啓片言，直求指示，生平之願，可以慰矣，奈何匏繫之根，未能卽爲斬斷，敬題數語，聊申嚮往，惟禪師不拒門外，他日從容求示，細領棒喝，見灴詩文集見灴空焱著，見許志，普陀列宗錄海南性著，見續藏經，僧家竹枝詞一卷開霽德輝著，刊本，嗟乎，佛法至今日，其不絕如縷乎，古時出家難，試經方度，官給度牒，秉戒後，參訪知識，無刻不以向上爲念，故晉，魏，唐，宋以來，千餘年閒，高僧輩出，了悟者代不乏人，朝廷尊師重道，優禮有加，異於常數，蓋上以此事爲重，下亦不肯自輕也，今時出家易，僧衆愈多，眞衲愈少，無論鄉曲小廟，除應酬經懺外，不知修行爲何事，宗敎律淨，杳焉不聞，師無以爲敎，弟亦無以爲學，卽通都大邑，名山巨剎，亦往往重外而輕內，舍本而逐末，以集緣興造爲急務，置身心性命爲緩圖，拈花之旨，西來之意，大半束之高閣，欲求佛道之盛，其可得乎，戊戌春，晝長無事，偶將僧家所行，衍爲俚詞，以示徒輩，自入山以至捨報，得題四十有八，俾知若者上品，若者下流，若者當法，若者當戒，生大慚愧，發大勇猛，樹精進幢，被堅固鎧，思與賢聖比肩，不屑與流俗爲伍，庶幾不無小補，噫，諸佛世尊，爲一大事因緣故，出現於世，無非欲人開示悟入佛之知見，方暢佛之本懷，顧末世衆生，障深根鈍，頓悟爲難，計惟有念佛一門，十方諸佛所共讚，歷代祖師所共勸，橫超三界，帶業往生，人人可行，圓頓直捷，永明壽禪師曰，但得見彌陀，何愁不開悟，是到家以後，直與宗門無二無別，若不出此，東鑽西搕，盲修瞎煉，貢高我慢，增長無明，自以爲修行可以了生脫死，吾不知其可也，倘不務正修，作爲無益，一轉瞬閒，報緣已盡，隨業飄流，不能自主，甚至袈裟下失卻人身，不更大負入山之初志乎，汝曹其勉旃，吾師孤峯老人，悲象敎之陵夷，慨獅蟲之熾盛，有志上進者，參禪念佛，靡所適從，無意眞修者，隨波逐流，罔知振作，爰將僧家所行之事，作竹枝詞四十八首，以示徒輩，描寫逼肖，搜括無遺，或貶或褒，直言不諱，眞可謂眉毛拖地，一片婆心矣，修等親承棒喝，拳拳服膺弗敢忘，顧私之一家，何如公之一世，俾初入佛門者，咸知法戒，清夜捫心，陡發猛省，豈非啓迪後進之一助乎，夫偈頌拈提，詩歌賦讚，或闡向上之旨，或宏淨土之宗，古人著作，汗牛充棟矣，是編別創一格，非雅非俗，亦諷亦箴，實足補前人語錄所未備，願新發意者，各取一編置諸案頭，時一展誦，山歌也，村謠也，實警語也，閒有不拘韻處，毋以詩律衡之可也，西方樂詠一卷開霽德輝著，刊本，修淨業工夫，以信願行爲三資糧，尤要在欣厭二字，欣者欣極樂，厭者厭娑婆也，嘗見畢生念佛，臨終不得生西，仍爲宿業所牽，無他，欣厭之心不切耳，蓋平日於西方境界，不盡了了，彌陀經，雖背誦爛熟，大都信口滑過，不求甚解，故不欣，娑婆之苦，習慣多生，苟且偷安，得過且過，或更貪著五欲色，聲，香，味，觸，又財，色，名，食，睡，名五欲，故不厭，不欣不厭，淨業奚成，楊提刑曰，愛不重，不生娑婆，念不一，不生極樂，應爲易兩字曰，愛不斷，不出娑婆，念不一，不生極樂，念如何一，欣極故一，愛如何斷，厭極故斷，今述西方樂以助欣，又述八苦八難以助厭，每日晨興盥漱畢，焚香一炷，西向端坐，將此詠朗誦一徧，深信西方眞有如此之樂，則欣羨之心油然生矣，再將八苦詞細讀一徧，痛念娑婆實有如此之苦，萬難忍受，則厭離之心蹶然起矣，旣欣且厭，發願持名，刻不容緩，更將八難詞苦吟一徧，則戰栗危懼，誓必今生了辦，不肯姑待來生，如此，則信願行三資糧備矣，極樂歌註釋便蒙一卷開霽德輝著，刊本，清楊璜，字希周，當塗人，世居官圩栗樹墳，會兵擾其鄉，匿妻妾與子於林中，以身守壟，兵來，見墳內有衣冠者，將執之，璜急，赴水死，子甫十齡，見父溺，亦號哭奔投於水，時順治丙戌三月十六日也，璜妻陸氏悼夫無後，誓斷血肉，迎佛像於家，旦夕慟哭念佛，忽夜夢一嫗攜一子至曰，贈汝，醒而歎曰，願妾張氏遺腹生子，則菩薩之賜也，歲暮，生女，陸氏泣曰，已矣，丁亥春，集族長告曰，夫旣無子，薄產當分諸姪，吾得粗給衣食以撫此女，言訖復哭，族長不忍，云俟小祥，爲璜作佛事議分，及期，具會親族，散齋之夕，亦三月十六日，女哭不已，妾抱就枕，忽如夢魘，憒憒不醒，女怪啼益甚，嫡疾呼始覺，抱女入手，則已不復是女身矣，陸大驚，族人羣集，見面目依然，惟私處生長男根，其旁尚有血痕，衆咸詫異，始悟菩薩靈爽，前夢不虛，競至佛前臚拜，更名佛賜，次日，觀者闐門，張縣令取兒庭驗之，猶未信，問其家族，僉曰，脫兒變非眞，姪輩不願分其田產耶，令乃釋疑，歷朝國運，原有災祥，末劫佛門，豈無興廢，衆生業重，魔難頻來，然稽大藏之經函，永懷皇澤，閱萬年之簿籍，追念先型，他如石刻題名，遺傳芳迹，海山物產，共詡瑰奇，凡各門所未收，匯此門而無漏，志志餘，予在四明舶局日，同官司戶王璪粹昭郡檄往寶陀山觀音洞禱雨，歸爲予言，寶陀山去昌國兩潮，山不甚高峻，山下居民百許家，以漁鹽爲業，亦有耕稼，有一寺，僧五六十，佛殿上，有頻伽鳥二，營巢梁棟閒，大如鵯鵊，毛羽紺翠，其聲清越如擊玉，每歲生子卽引去，不知所至，三韓外國諸山在杳冥閒，海舶至此，必有所禱，寺有鐘磬銅物，皆雞林商賈所施者，多刻彼國之年號，亦有外國人留題，頗有文采，按四庫書提要云，邦基，南北宋閒人，著墨莊漫錄十卷，爲宋說部之可觀者，此云寶陀山居民百許家，云有一寺，當在眞歇了禪師未至普陀結庵以前，故有漁鹽耕稼之民居，寺僧僅止五六十也，至定海廳志頻伽鳥注，引名山勝槪，載張邦基普陀山志，考普陀，自元盛熙明以前，無作志者，名山勝槪云云，未審所據，文殊，普賢，觀音，地藏，皆久成佛道之法身大士，以度生心切，徧界現身，又欲衆生投誠有地，故文殊示應迹於五臺，普賢示應迹於峨嵋，觀音，地藏示應迹於普陀，九華也，世有以地，水，火，風分配四大名山者，乃不知地，水，火，風爲四大之義，而以己見妄會之，不可爲據，然九華地介江表，五臺，峨嵋雖遠，亦在內地，計程可到，獨普陀孤懸海外，可謂遠且險矣，且歷朝來，無論貴賤善信男女，緇流羽衣，遠近纍纍，無不函經捧香，頓顙繭足，梯山航海，雲合雷奔，來朝大士，方之二峨，五臺，九華，殆有加焉，普陀爲定海懸島之一，自梁建不肯去院，至宋卽名達帝庭，敕建寶陀，眞歇講經，漁戶七百餘悉棄舟去，已爲異事，元更遣使降香，賜帑賜經，不絕於道，裘志言，結宇以奉大士，無慮三四百家，其在此時歟，明洪武二十年，起遣定海，寺殘僧散，蕩爲荒煙蔓草者百餘年，成化時，漸漸興復，嘉靖三十二年，又復內徙，隆慶六年，又事興復，至萬曆中爲極盛，自萬曆至清初，纔數十年，海氛不靖，屢遭寇擾，至康熙十年，定海縣廢，僧復內徙，寺院殘毀，存者十無一二，二十三年，海禁大弛，僧歸故土，旋蒙賜金建寺，規模較宏於前，其時白華，梅岑，磐陀，栴檀，雙泉，舊業不衰，隱秀，柏子，無垢，創興突過，以上四句見裘志近更土木繁興，各寺院，舊者新之，隘者廓之，黝堊丹雘，競尚美觀，輪舶日至，香客達於域內外，山中以普濟，法雨兩寺分疆管轄，無論精藍，茅篷，均受節制，如精藍中，有施主打上堂齋，如意齋，千僧齋，卽挂牌表示，闔山僧均可趕齋，其兩寺有香客給施茅篷米糧錢物者，則挂牌，其餘精藍則貼帖，至時，各茅篷僧，持牌去領，一茅篷只許住一僧，偶有二僧共住者，只領一分施物，年道好，或有餘，否則不足，薪則自行覓取，苦行之僧不虞乏食，兩寺所有田地，只供半年齋糧，不足則募諸施主，輿臺之屬，香市時，則任擡挑，無事時，則種菜砍柴，因受僱於寺庵，故能受其約束，山中除僧庵外，無居民，市場所列之肆亦遵僧規，無爲而治，井井有條，自今年起，警察歸地方官派出，非如前此之由僧人充任矣，裘志云，本山兩寺及各靜室，僧衆約三千人，外此惟春閒香客，冬臘戒徒，兩時來人爲多，一頓食米至二十四石，今第以普濟一寺言之，歲費薪柴，銀幣二千元，食糧人衆時，一食需米五石，由是推之全山，其人數之衆，食米之多，較康熙時，不知增若干倍矣，舊志載明屠隆詩詠，曰梅灣春曉，茶山夙霧，古洞潮音，龜潭寒碧，天門清梵，千步金沙，蓮洋午渡，香鑪翠靄，洛迦燈火，靜室茶烟，陳朝黼又有磐陀曉日之詠，凡十有一，裘志以舊十二景，名皆不雅不眞，擇最勝且切者表出之，曰短姑聖蹟，佛指名山，兩洞潮聲，千步金沙，華頂雲濤，梅岑仙井，朝陽湧日，磐陀夕照，法華靈洞，光熙雪霽，寶塔聞鐘，蓮池夜月，凡十有二，旣與屠詠多歧，且曰擇最勝切者，知前此山景，人各異說，茲姑以裘所表出者爲定，至裘又於十二景外，增貢艘浮雲，香船蔽日，廛客環春，戒徒擁雪，四景，許志譏爲蛇足，非過論也，名山道場多矣，幽遠清淨無如茲山，數十里中無居民，葷酗不聞，塵譁都絕，一也，豚豕鵝鴨，槪不畜養，殺機不作，腥羶永除，二也，香客到處，乞丐絕迹，眞成極樂世界，三也，裘志云爾，今亦猶然，山中惟養牛，以備耕種碾米之需，老則飼養，至死而瘞埋之，養雞，有至十年者，高大如鶴，羊則肥皙馴伏，裘志言法雨寺有一羊，能通人意，呼之隨至，與之食，屈前一足，令其全跪，則雙足俱屈，今不聞有此矣，山中不產虎豹，蛇多不噬人，傳爲大士之靈，惟麞鹿野豕，多害稻蔬，猿鼠常擾庫廚，山僧堵牆柵木，種種防衞，守好生之戒，不敢呼獵人驅殺之，舊志云，然今則蛇仍多而不噬人，麂頗多，麞鹿野豕則絕迹矣，堵牆柵木之舉，比昔稍疎緩云，山中自遷徙後，舊植凋殘，惟柏無恙，大者至二抱餘，龍壽庵羅漢松二樹，亦大至合抱，語本裘志，今則承平，幾三百年，凡二抱，合抱之木，所在多有矣，裘志言，物以方名，必易地不良而後可，此說得之，然認紫菜，石花菜爲普陀特產，又非，蓋二菜，凡海巖上均有之，故普陀少有方物之可言也，小白華，本高數尺，春開極香，名曰山礬，以葉染黃不借礬而成色也，海岸孤絕處補陀山澤者，以謂小白花，卽此花爾，山之名小白華者，以此，白華頂後之茶山產茶，可愈肺癰血痢，故雖少而可貴，向與蓮爲貢品，歲費數百金，清光緒閒，經化聞悟稟請官廳裁之，山中靈鵲，二月十九日聚鳴，烏鴉聚則香客至，舊志云然，今亦未見常然也，四明貢物，其一爲洛迦之蓮，催生子，亦名長生蝸，生海沙中，普陀所出無幾，他處土人撿之，售于普陀各店鋪，香客購去以備婦女臨產之用，藏于乾淨箱篋中，永遠不壞不死，故有長生蝸之名，若有難產者，至誠念觀世音菩薩，用溫和開水熱恐湯死此物，冷恐有礙產婦，吞一粒下，兒卽時生，隨卽向兒手中取之，男在左手，女在右手，洗淨藏之，屢次可用，此物不經普陀山轉則不靈，以故別處無有賣者，余初聞喫之催生，卽在兒手拿出，疑絕無此理，以爲喫下肚去，當歸大腸，何能卽入子宮，況兒在母腹，外有衣胞，兒之手足拳曲如衣服之褶疊擠緊，何能伸手取持此物，民國七年，有陜西朝邑同鄉劉芹浦來訪芹浦乃歷代書香，盛德君子，聞余說及，謂曰，天下事有不可以凡情測度者，公所說之理則誠然，事則公未之見，吾家祖傳有一粒，每逢自家及親朋婦女生產常用之，所用不計其數，後被人借去，云失之矣，不知眞失也，抑昧之也，爲之痛息，次年到揚州，與張瑞曾居士述與芹浦酬答語，彼云，吾家向有一雷震子，凡婦女生產，吞之，兒卽生，其物卽在兒手，取而洗淨，藏以備用，用過許多次，後被人借去不還，云已失之矣，天地之大，事物之繁，雖聖人亦有所不知焉，此世閒事尚不可以凡情測度，況佛菩薩之境界乎，所可惡者，店鋪恐人不相信，謂此名醋鼈，能催生，放醋中卽會動，偶以醋試之，果驗，而不知其一經醋蜇卽死，便不可用矣，一般文人，由見聞此說，不加深察，遂循聲附和，謂爲實然，如朱緒曾昌國典詠謂見醋卽活，因以醋試之，果如珠之走盤也，周公謹亦言，長生蝸，置之醋中則活，正字通謂有雌雄，置醋中，雌雄相逐，逡巡便合，卽下卵如粟，此種無稽綺語，深可痛恨，不知令多少人起試心而害物命，若猶以此所試過者催生，則悞事，或悞人性命，此等文人，後世必難免無因而妄受人害之禍，而不知其由于前生欲以文自豪，妄造謠言之所致也，可不哀哉，所言生子則誠然，此物上規圓而下平，其底下有幾帀文路，愈向中愈密，久之，于中心脫出一小者，卽是生子，其大者，中心便成窪形，非如前之平平也，故藏之久久，則見多矣，須詳察死活，死者不可用，若通身帶溫潤微紅若肉色者，則是活者，若通身枯白，無一點溫潤微紅若肉色者，則是死者，又此物善消紅腫眼疾，人之眼中，無論何物，俱不可加入，唯此物之活者，縱一二分大，揭眼皮放入眼內，絕無絲毫難受相，若好眼，彼不肯鑽入，手一離，隨卽落出，若眼有紅腫熱病，放之則隨便按按，自會鑽入，不但不覺磣礙，並且不見眼皮何處有高相，與未加此物一樣，其後便無所知覺，迨眼病已退，則自會鑽出，但人不知覺，十有九失，若放入眼，時常留心，或可不失，然而難矣，以彼在眼中，人絕不覺知故，此亦不可以理判斷者，雷震子，卽萬年青所結之紅果，當打雷時，隨卽墮地者，若在前後，均無有效，夫催生子尚易得，雷震子更難得，然有比此二物更有益而求無不得者，惜人多不知，使人各知之，則此二物均可不用，婦女難產，總因宿世今生殺業所致，若平素愛惜物命，戒殺護生，常念觀世音菩薩聖號，則業障消除，生產自易，卽平素不知念菩薩，臨產能至誠懇切念，及照應眷屬同爲之念，亦能平安速產，母子兩全，且又種大善根，其利益何可限量，有謂臨產裸露不淨，念菩薩名，恐獲罪咎，不知佛菩薩視一切衆生如親生兒女，兒女若墮水火，求父母救，父母必不以彼衣冠不整齊，身體不潔淨而棄之不救，又如日月麗天，淨穢等照，了無分別，但在吾人分上，固應致誠盡敬，方可仰冀垂應，力能爲者，必須身心同皆致敬，力不能爲者，須一心恭敬，而身形邊固可不須死執著也，有種喫素念佛，不知變通之人，因家中有婦將產生，遂出外寓月餘始歸，謂被血衝，從前所念之經呪皆無效，其知見崖板以致違情悖禮有如此者，故于此表而出之，以冀一切通皆平安而生，母子均吉，所生之子，皆孝友仁慈，福壽康寧，處則表率鄉邑，宜室宜家，出則平治天下，護國救民，吾人雖欲早生西方，亦願世有賢人善士爲國家社會之倡導，此所以朝暮馨香祝禱者，欲其一一如願也，舊志云，語之佳者，以爲最在几寶嶺，明萬曆己未高鳴謙題，舊志於所在地與題者之姓名，均未詳，次之在仙掌石，題者無考，又次之在西茶山，題者無考，書之工者，趙承旨之爲最在達摩峯，清吳雲焦山志．碑刻，趙孟頫畫蘇東坡像，書小楷，石刻條載，明嘉靖茂苑文嘉云，松雪小字，如玉枕蘭亭，補陀巖碑及玄元十子像，俱石刻之佳者，然十子像多剝損，補陀碑已不傳，惟蘭亭尚存，據此，知趙承旨又有補陀巖碑，惜山中無可考見，董宗伯之埒焉在妙莊嚴路白華庵側，又有聯語鐫石，龍泉之次之在白華庵右，其他在佛頂山雲扶石下，明總兵雲閒侯繼高題，在西方巖，明萬曆丁巳，寧紹參將劉炳文題，在几寶嶺，明萬曆三十九年秋，提督福建．蒲州都督楊鳴麓題，在几寶嶺，上有二字，江東扶輿張可大題，在無畏石，題者未詳，在南天門，定海左都督藍理題，在慈雲石，會稽陶望齡題，，，，，，，皆自可觀，然如明侯大將軍繼高題三字，參將何汝賓於磐陀石題五字，總兵李應詔於法華洞題四字，清衡陽彭玉麟在佛頂山題四字，會稽陶濬宣在磐陀石題八字，皆書法之工者，亦不能盡略焉，明洪熙元年冬十一月十二日，建文謁大士於潮音洞，按明史紀事本末載，永樂二十二年，帝東行，與史彬遇於旅店，言及榆木川事，帝不勝感歎，卽至彬家，具酒肴於重慶堂，帝上坐，程濟東列，彬西列，彬從叔宏者，嘉興縣史家莊人也，感帝恩，談及往普陀，宏曰，當具糧隨行，帝行，戒彬曰，有叔在，爾勿往也，宏從之去，十一月至寧波，抵定海，渡蓮花洋，至普陀，謁大士於潮音洞，永樂於二十二年七月十八日崩，皇太子八月十五日卽位，次年方稱洪熙元年，王夢弼鎭海縣志作洪熙元年正月，及定海縣志作洪熙元年冬，俱非是，嘉靖三十三年，官兵敗賊於普陀，賊舍舟登山，據塹自衞，參將俞大猷潛遣奇兵，由巡檢隩入卽司基，百戶鄧城，武舉火斌，黎俊明，陷陣先登，賊敗走茶山絕頂，翌日，鄧城由東北千步沙進，火斌由鸚哥巖進，黎俊明由中路進，劉恩至統大兵居後隩，四面俱進，大勝，仍環守之浹旬，值他島賊至，精悍異常，鼓譟四合，官兵腹背受敵，火斌，黎俊明死焉，應襲魏本，康阜亦同遇害，斌兄，指揮同知火雷請於當道，爲之立祠，與俊明並肖像於其中，萬曆三十九年十月望日，晡時，鎭海寺食鍋，已受米與水發炊矣，忽懸浮五六寸，凡一日許，始漸下復其處，越歲閏十一月十九日，諸寶剎及僧寮廚庫盡燬，四十年壬子十二月五日，曁四十一年癸丑正月五日，普陀寺鍋漲，亦如鎭海，萬曆閒，敕僧如迥等爲僧錄司，賜紫衣，於是出入擁黃蓋，導旌吹，相襲爲榮，至清通旭時，改講創禪，乃盡革焉，魯王監國元年丙戌卽清順治三年，王至舟山，威鹵侯黃斌卿拒不納，次補陀，己丑冬，有僧自日本來，名湛微，言於蕩湖伯阮進曰，日本之師可得也，誠得普陀山慈聖李太后所賜藏經爲聘，兵必至矣，時定西侯張名振當國，進以告之，乃連名上疏請，仍召馮京第爲使，而以澄波將軍阮美副之，日本界上之例，凡他國客舟至，必有班船來訊客之出入，馮公告以普陀賜經爲聘，乞師，其王聞之大喜，已而知湛微偕來，則怒，初湛微在長崎，狡獪多端，欲自尊大，急捕之，以其爲中國人也，乃逐之，日本法，不殺中國僧，有犯則逐，再犯則戮及同舟，湛微欲自結於日本而不得，馮公始知爲其所誤，美欲殺之，馮曰，此亦中原之不幸也，殺之何益，乃放諸荒島，復載經而還，按，舊志作阮俊，又未詳乞師事，且謂裝入東洋，大魚攩舟不得動，阮悔過，亟返所載，語皆失實，不可從，清康熙四年乙巳，紅毛，以鄭氏踞其巢窟，遂浮海劫掠，五月十三日，揚二艘抵山，鬚髮皆紅黃色，腰臂各縛短礮十餘，用火石觸之，隨手輒放，百發百中，斧甚利，口上有釘，其他弓矢器械甚多，初至，向僧索菜，每手豎一食指，分頂上如角狀，口復㘞㘞作聲，蓋云牛也，僧不敢忤，指坡閒牛，令自取，卽礮斃數頭，次日佯言欲作好事，誘僧入舟索金寶，遂統衆入寺，毀像，剖其中靈寶，及僧蓄，歷代頒賜，金佛，銀鉢，玉環，瑪瑙，珊瑚，如意，錦繡旛幢帷褥，一空，已復斫廚，出御賜藏經，褫函袱，裂經，纏脛股，至船，則碎投於海而去，於是僧藏盡空，寶地殘毀，不可言矣，八月復來，掠牛畜去，比三次至，僧衆斬木揭竿，備與相鬥，遂不登岸，普陀常住，有一行僧，夢神運一船牛角，分與不法僧，未幾，卽有遣海之命，康熙四年，遭紅毛蹂躪，法雨寺大鐘，爲大智手鑄者，亦被載去，至咬𠺕叭國門，鐘頓重，不可舁，遂置城外，雍正元年，其地忽有聲如雷，晝夜不絕吼，衆異，掘之，而鐘出焉，或以告監寺法澤，澤閩人，謀於所熟洋商，請歸，六年至南澳時，澤族兄許良彬總鎭於澳，許爲載囘，適九年春，發帑修建，澤爲寺住持，彬陞授閩水師提督，乃轉託粵浙封疆諸大吏，宛轉浮運，至十一年欽工告竣，衆僧於十月三十萬壽日開場祝聖，而鐘適以是日至，蓋沈埋外夷沙土中者，六十餘年矣，近一人，得白石觀音於海底，上有龕，宛肖補陀巖狀，雕鏤精細，不知何來，後歸閩賈，明侯繼高遊記，往余得吳道子所繪大士像，質素而雅，近又得閻立本所繪，則莊嚴而麗，二人皆唐名手，余幷勒之石，植於寶陀寺前殿，今石旣無存，裘志以下各志亦未一語及此，惟楊枝庵殿壁閒，有石刻大士像，石高一丈三尺，廣八尺，像右中閒有唐閻立本畫五字，上端有重刻普陀大士像，普陀聖像，摹自閻公，一時妙墨，百代欽崇，迄今寺燬，石付祖龍，廟貌鼎建，瞻對無從，旁搜遺迹，建以新工，嗟嗟，無色無相，佛性本空，色色相相，佛敎斯宏，用期世世，奉茲靡窮，明萬曆戊申，寧紹參將劉炳文立石於普陀山之楊枝庵九十五字，像左中閒有明定海備倭梁文，台州庠生劉聚福仝勒十六字，下端有武林孫良鐫五字，詳其前後文義，侯氏原勒，早燬兵火，此卽搜侯勒閻繪之遺迹，而重刻之，其不植於寶陀而植於楊枝庵者，以該庵爲炳文所建也，佛敎經典，至唐可稱大備，於是有開元釋藏之目，以千字文編其函號，厥後代有增益，有宋藏，元藏，明藏，清藏之異，𥳑冊繁重，印購不易，寺剎之得邀頒賜者，視同珍祕，普陀於明萬曆閒，前，後兩寺，五賜藏經前寺三次，後寺兩次，具有敕文，都六百七十八函，清康熙十年，以海寇猖獗，廢縣遷僧，致多遺失，惟普濟尚存一藏，乾隆中，又賜新刻清藏一藏，法雨，慧濟二寺，亦各於光緒閒請有清藏，共七百二十四函，目錄一函在外，經貯於匣，匣貯於廚，廚門匣檔，徧書字號，雖卷帙浩瀚，而依號尋檢，亦甚便利，欲讀誦研究何種經論，按目錄字號，請之卽得，茲將函卷數目，撮略標出，藉知大槪，按目錄五卷，在字號外，其目錄卷一之初，乃大乘經，般若部，自天字起，至翔字止，共十九種，七十二函，七百二十卷，寶積部，自龍字起，至推字止，共三十七種，十七函，一百七十卷，大集部，自位字起，至殷字止，共二十六種，十四函，一百四十卷，華嚴部，自湯字起，至率字止，共二十六種，二十二函，二百二十卷，涅槃部，自賓字起，至食字止，共十三種，十函，一百卷，以上名五大部，五大部外重譯經，自場字起，至罔字止，共二百五十種，四十二函，四百二十卷，以上目錄卷一終，卷二，則單譯經，自談字起，至念字止，共一百六十六種，二十九函，二百九十卷，以上皆大乘經，小乘經，阿含部，自作字起，至璧字止，共一百三十七種，二十八函，二百八十卷，單譯經，自非字起，至竭字卷第五止，共一百零二種，十六函半，一百六十五卷，以上皆小乘經，宋元入藏諸大小乘經，自竭字卷第六起，至命字止，共八十二種，五函半，五十五卷，以上目錄卷二終，又從目錄卷三臨字起，至言字卷第七止，共二百十八種，二十九函，二百八十七卷，統合目錄卷二竭字卷第六起，至目錄卷三言字卷第七止，宋元入藏諸大小乘經，共計三百種，三十四函半，三百四十二卷，以上屬經藏，自天字號至言字號，計二百八十四字零七卷，合板二萬九千零九十九塊，五萬六千七百三十七連，大乘律，自言字卷第八起，至初字卷第四止，共二十五種，四函餘，計四十七卷，小乘律，自初字卷第五起，至受字卷第四止，共五十七種，四十七整函，合前初字中六卷，後受字中四卷，恰滿四百八十卷，以上律藏，自辭字號至受字號，計五十二字零七卷，合板五千八百六十五塊，一萬一千四百七十六連，大乘論，自受字五至十，計二種，共六卷，以上目錄卷三終，又從目錄卷四傅字起，至逸字卷第六止，共九十種，五十函少四卷，計四百九十六卷合卷三內受字末之六卷，共計五百零二卷，小乘論，自逸字卷第七起，至弁字止，共三十七種，七十三函多四卷，計七百三十四卷，宋元續入藏諸論，自轉字起，至通字止，共二十三種，五函，五十卷，以上論藏，自傅字號，至通字號，計一百二十八字零六卷，合板一萬三千塊，二萬五千三百三十五連，西土聖賢撰集，自廣字起，至漆字止，共一百四十七種，十九函，一百九十卷，合計板二千一百四十塊，四千一百九十四連，○此撰集合前經律論名正藏，○以上目錄卷四終，其目錄卷五，是此土著述，自書字起，至機字止，共二百一十種，二百三十九函，二千三百九十卷，合計板二萬八千四百十一塊，五萬五千六百三十二連，除乾隆三十年，及三十四年，撤出五種，計六整函，二半函，另二卷，共七十二卷外，只二百零五種，二百三十三函，二千三百十八卷，○以上目錄卷五終，上來合經律論三藏三藏各分大小乘，加西土聖賢撰集，名正藏，再加此土著述之續藏，統名全藏，亦名大藏，亦名龍藏龍者，隱顯變化，普施法雨，無論何種根性，悉令受其法潤之謂，藏者，深固幽遠，無窮無盡之謂，此清刻者，又曰清藏，合計一千六百六十二種，七百一十八函，七千一百六十八卷，無論卒讀，卽寓目亦良不易，爲錄其槪目，以見一斑，佛法者，生死苦海之舟航，無明長夜之鐙炬，本吾人卽心自性之理體，爲一切世出世法之根源，衆生迷之，則長輪生死，如來悟之，則徹證涅槃，故我世尊愍生未悟，乘大願輪，示生世閒，以己所悟，開導一切，以先覺而覺後覺，冀後覺以同先覺，于是隨順機宜，廣說大小權實之諸法，直指人心，俾見純眞無妄之妙性，第機有萬品，莫暢我佛度生之本懷，而特啓淨宗，用示卽生了脫之要道，如此諸法，備在佛經，而況歷代菩薩祖師，高人傑士，宏宣佛法，冀報佛恩之著作，又復不勝其多，此等諸法，皆爲九法界之恃怙，盡未來際之津梁，功德利益，窮劫難宣，若非宿植善根，歷劫莫聞名字，儻能依之修持，自可親證菩提，以故宏法大士無不多方宣演流布，以期同沾法潤也，梁陳閒，有傅大士者，彌勒菩薩化身也，以佛經意義廣大微妙，普通人民無緣受持，欲令一切人，同種勝善根，遂立轉輪藏，敎人推令轉，若能推一帀，或復十百帀，卽與一大藏，結最勝因緣，其法先建一殿，須數丈高，四面設樓爲備安置請出諸經也，中閒安藏，先于地下開一圓穴，約八尺深，周圍踰丈，中鋪最厚方石，以安藏柱，柱高與藏相等，去地二尺餘，於柱之周圍，作一平輪，橫施二木，作十字形，以爲推轉之據，地外作蓮華座，座上安蓮華，華上作八楞層龕數層，以大藏經貯於各面各層各龕，藏前供佛，示有所依，有人欲推，先須禮佛，然後入穴去推，須三四人，少則難動，多則每方均可二人，或推三帀七帀，或十百帀，隨推隨念佛號，以故名轉輪藏，大士設此妙法，又發大願，若有轉此輪藏者，卽與一切經典皆有因緣，承此善根，近則消除業障，增長福慧，遠則斷惑證眞，成等正覺，吾人但當以此功德囘向淨土，則可於現生出離五濁，直登九品，從茲親炙彌陀，追隨海衆，必至圓滿菩提而後已，嗚呼，茫茫三界，芸芸衆生，其有幾人得聞佛法，每一思及，不勝悲痛，又有仗宿善力，得世智辨聰，妄以己見闢駮佛法，謂三世因果，六道輪迴，皆是佛家騙人之說，形旣朽滅，魂亦飄散，三世六道從何而得者，由此邪見，自悞悞人，盲引盲衆，相牽入火，以是之故，致令世道人心陷溺至極，縱欲挽囘，莫能救藥，願有智者，推情度理，鑑古證今，大聲疾呼，提倡三世因果，六道輪迴之事理，爲天下國家肇太平之基，爲自己身心啓解脫之路，普陀寺萬年簿普陀，卽今之普濟，明萬曆三十三年，敕賜護國永壽普陀禪寺額，至清康熙三十八年，始改賜普濟禪寺額，潮音和尚於康熙三十七年圓寂，故此簿爲其手立，故名普陀寺萬年簿，萬年云者，無盡之詞也，物莫不有盡，年則無盡，以年紀物，有盡者均無盡也，普陀爲天下名山，大士現身之所，其境地靈異，梵宇精嚴，山乘載之，邑志詳之，天地閒一無盡道場也，然而運會所至，興廢迭更，亦幾不免滄桑之感，今天子廓清海宇，嘉美靈山，特賜帑金，鼎新增勝，弛禁以來，諸番入貢，洋賈貿易，無不繫泊是山，瞻仰告酬，方使張帆遠達，四方之人，焚香頂禮，絡繹至此，更無虛日，潮音上人，道明朴雅，卓錫其閒，闡宗門之妙諦，祝國祚之靈長，億萬斯年，靡可紀極，而殿堂樓舍，一切供用器具，悉載如左，蓋有是年，則有是物，聖德無疆，名山不朽，豈直萬年云爾哉，脫謂建造艱難，措置不易，姑留此以示後人，則萬物無常，曠觀者猶不屑屑於此，余知非上人意也，簿之說匪一，有鹵簿，例簿，文簿，貲簿之名，此蓋所謂貲簿者歟，萬年云者，期其後人守而勿失，傳之久遠，而無有艾也，雖然，有天焉，補陀於擾攘之際，當遷圮之辰，守大士棲山者寥寥，謀朝夕而不得，何暇計及萬年哉，况釋氏之業與四民小異，有家者，遺之子孫，釋則託諸他姓，秦與越不可知，一再傳而念其先師者幾人矣，然猶慮其不慎也，惡其流於弱也，惡其爲人所侵奪也，又惡其自爲紛紜也，遂立爲簿，自像設堂殿，大藏賜物而外，所記者，繚垣幾許，丈室幾弓，庭堂幾處，齋寮庖湢幾所，器用若干，退宇田廬幾地，原田菜圃，竹木泉石巖壑何所止，歷歷載之爲界，昭不可紊之規，以貽法嗣，其盛衰興廢，固所不謀，亦曰我則未嘗替也，此凡在叢林立名萬年之說也，閱其簿目，覩其艱辛而敍其所以然者，知定海縣事澄江繆燧也，圓通道場，彌三際而不增不減，普門風範，卽萬法而無欠無餘，亙古亙今，如如不變，有情無情，法法圓融，雖千佛出世，了無有興，縱三災迭起，又豈有敗，此觀音大士補怛名山，眞如實際之究竟景象也，至於應化門頭，則法隨緣起，道在人弘，興廢通塞，各有由致，溯自慧鍔始祖開山於梁，眞歇禪師開宗於宋，以及元之孚中，清之潮音，悉皆道高一世，德感九重，丕振宗風，廣布玄化，普使四海同被慈雲，六道共沾法雨，猗歟休哉，何其盛也，爰自潮音以來，兩蒙敕修，世守成規，家風不墜，至咸豐初，髮匪肇亂，人民塗炭，香火多年斷絕，用度由是缺乏，法器什物皆不舒用，凡住持進院，自所置者，退時仍復搬囘本庵，縱有留者，皆作昂價交盤，甚至破敗不堪，一文不值之物，一體照新價交，如市之打店鋪者，貨物器具悉賣新主，所謂常住者，只空屋經像而已，弊由兵燹，亦無足怪，至後世道太平，香火鼎盛，仍復安於故習，毫未改革，餘曾理院務，詳知其由，今於文蓮老和尚退院之時，蒙諸老和尚幷諸房法眷委此重任，竊念普濟乃天下名山，菩薩道場，由梁至民，世經十紀，年滿一千，今旣忝膺此任，敢不勉力籌度，興利除弊，培植常住元氣以仰副諸公爲法爲人一番至意，因言，常住體屬十方，非住持一人私有，所有財政，理宜全歸常住，凡錢財穀米，莊嚴什物，無論常住舊有，卽本人所置辦者，亦不得退時攜去及作價交盤，而住持進院花費，須本人自任，不得耗費常住，如是則常住日見豐足，法道隨之隆盛，文蓮老人聞之歡喜，願將交盤洋一千若干元，一筆勾銷，其什物有破敗不堪者提出，同衆棄去，有可用者，按新舊名色，登此打交盤萬年簿，後所置者，一體登簿，其住持幷常住財政規矩，悉仿諸方叢林，惟選舉住持，仍須本寺各房子孫，是之謂子孫十方，願茲後，凡爲住持及膺職事者，各發菩提心，培植常住，則不慧一念愚忱，與文老一番婆心，不落空亡，咸有實益矣，因略敍原委，以冠簿首，得最勝之地，方可宏最勝之道，建非常之事，必須待非常之人，宗匠出，則本立道生，哲人亡，則法殘敎弛，雖否極泰來，屬於天運，而革故鼎新，實賴人爲，法雨常住，肇始於大智老人，中興於別庵統祖，規模宏敞，法道興隆，嗣後歷代住持雖無大樹立，然皆恪守成規，家風不墜，及至兵燹後，住持不得其人，遂致一敗塗地，殿堂寮舍坍塌破壞，法器莊嚴百無一存，諸房法眷見此景象，咸皆束手，不敢承當，於同治十一年，衆強先師公立山老人住持，荒垣破屋，竭力修葺，兢兢業業，十有餘年，自天王殿，至藏經閣，悉皆重新，其餘工程雖未盡復當日舊制，而大局已有可觀矣，至光緒十一年，以老病退隱，命先師聞老人繼席住持，先師纘承舊緒，發廣大心，凡師公力未暇及之工，一切殿堂寮舍，或創或修，無一處不使一新，凡咸豐年閒押出桃花莊稻田，盡行贖囘，又以欲轉法輪，須仗莊嚴法器，十餘年來，上自龍藏佛像，下至桌凳牀榻，凡所須用，般般具足，然老人大願雲興，恨不得十方僧衆咸萃一堂，往昔祇園復現今日，爲法，爲人，爲常住，爲大衆之心，如喪考妣，如救頭然，日夜焦思，憂勞成疾，至二十三年冬，修建尚未畢工，而老人竟齎志西逝矣，如自愧德涼，兼無作略，因廁門牆，委理院務，承此未了公案，只得竭力擔當，於是奉先師遺命，邀諸法眷，公舉定公繼席住持，如仍居舊職，至定公退隱，荷蒙法眷委此重任，雖知弗克擔荷而不容推卻者，以先師公案尚未了畢故也，由是夙夜經營，莫敢或遑，拌此身心，謹成師志，三年之內，所有事宜悉皆清楚，可以交代，不累他人，故今謹同法眷，備將常住所有鉅細什物，一一登記，俾後之莅住持位，膺職事職者，知前人爲轉法輪，置辦什物，一番苦心，大不容易，各加愛惜，無或暴殄，使守成之功，媲美創業，纘緒之德，追蹤開山，億萬斯年，永無替廢，庶可法輪與願輪而常轉，千古恆守舊家風，國恩共佛恩以並報，奕世常霑新雨露，夫前之無始，後之無終，包太虛而無外，入微麈而無內，清淨光潔，湛寂常恆，無生無滅，離相離名，在有非有，居空不空者，眞性也，至於攬地水火風之身，乃筋骨血肉之聚，方生卽滅，纔榮便悴，衆骨支撐，如以木爲屋，一皮包裹，猶以泥糊壁，裏面盡屎尿膿血，外頭生垢汗髮毛，蛆蟲棊布，蚤蝨星羅，假名爲人，實我焉在，而且以眼耳鼻舌身意之閒家具，奔馳於色聲香味觸法之荊棘林，由是起貪瞋癡之無明，滅戒定慧之正智，五蘊本空，誰肯一照，六塵無性，人皆認眞，致令萬苦俱集，一靈永昧者，幻身與妄心也，圓覺所謂一切衆生，種種顚倒，妄認四大爲自身相，六塵緣影爲自心相者，此也，若論眞性，則非聖非凡，無朕無兆，亙古亙今，恆自如如，從何以記其年月，陳其薦獻，若論幻身，則生同傀儡，死作塵土，妄心，則陷境生滅，毫無實義，又何必留鳥迹於空中，繫清風於江上也哉，但以本山恆規，凡爲住持及有名德僧，皆立公堂，以爲後人遺念，予自弱冠，出家於圓通茅篷，意謂有此把茅蓋頭，斗室容膝，足矣，豈知世相無常，隨時遷變，檀信日衆，輸粟布金，年久月深，不知不覺，遂變之爲梵宇精藍矣，而又合山法眷以予篤厚老成，強攀之爲法雨主人，然自愧德薄，何足光揚法道，屢次告退，只住四年，緬想古人，慙惶無地，又何敢引以爲例哉，諸法子徒弟輩固請不已，因幡然曰，吾生不能宏闡宗風，利益彼等，若設公堂，亦可以作當頭棒喝，令彼春冬二季，懸影祭祀時，忽念曰，此老某某年生，某某年沒，於今又經幾許年月，因知人命無常，速如電光，一息不來，便成後世，從茲發憤修持，求生西方，由是拌除幻妄身心，還復本有眞性，與彌陀老子共優游於清淨寂滅之域，以永享夫常樂我淨之樂，則亦不無小補云，遂令撥桃花莊田若干畝，使其輪流經管，以充兩季祭祀之資，乃援筆而爲之序，佛以正法敎天下，而復立像法者，以正法深微幽奧，初心難測，有像法在，使轉輪與聽法者，皆於是乎準焉，故必建寺，寺者，聚也，言三寶之所聚也，入門列四天王者，表護世功在前也，中坐慈氏者，表當念卽可入一生補處位也，向內建韋天者，尊其道肅三洲，向佛而擁護也，三世佛者，表三世代禪，而覺體不動也，殿中左右列應眞諸天者，表眞俗二諦互顯中諦也，觀世音擁於殿後壁者，普門示現也，後有樓閣者，普賢萬行，爲諸佛之長子，而因緣果滿也，像法之大意如此，裘志云，殿宇幽深，取足以供佛，廚寮寬廣，取足以安衆，器物堅緻，取足以應用，至於佛相，尤不可嵌綴珠寶金銀，其他供養莊嚴之具，皆不必過於華美，泰極而否，盈過而昃，必然之理也，殷玉此言，與長蘆宗賾師頌云，天生三武禍吾宗魏太武，周武帝，唐武宗，釋子還家塔寺空，應是昔年崇奉日，不能清儉守眞風，實相闇合，夫佛法不住資生，行乞取足，日中受供，林下託宿，趙州以斷薪續禪床，宴坐三十年，藥山以三篾繞腹，百丈一日不作則不食，法門遺規，古德清操，本後起者所宜取則，况盛衰倚伏，理有固然，彼役志紛華，競趨時尚者，益宜知所慎矣，竊以佛法大無不包，小無不舉，世出世閒，各盡其致，卽就綱常倫理之世閒法，在有道者觀之，亦未嘗異乎出世法，故法華經說，得法華三昧者，一切治世語言，資生業等，皆順正法，皆與實相不相違背，如佛之化俗五戒，不殺卽仁，不盜卽義，不邪淫卽禮，不妄卽信，不飲酒卽智，五戒與五常無二，孰謂佛法不兼儒法乎，惟其出世閒之法，將以昇濟神明，復還大覺，非夫積以歲月工夫，凝心禪定，專其慧照，則生死根本不能遏絕，故如來首嚴之以戒律，於不殺也，豈獨遠庖廚，離聞見，卽殺機亦所常斷也，於不盜也，豈惟不與不取一鍼草，雖盜機亦所當滅也，於不淫也，豈惟遠邪正男女色，雖淫機亦所當寂也，於不妄也，豈惟言有信，離綺飾，雖妄機亦所當盡也，如此之戒，必出家者之能事，有家累者非其分矣，蓋出家之戒，必使輕重俱斷，皎若冰霜，禪定智慧自然發現，經云，戒能生定，定能生慧，此之謂也，是以拜辭父母，捐棄妻子，鬀除鬚髮，不事飾好，非背恩也，將以昇濟二親於道德也，非絕後也，將以紹隆法王之覺胤也，非毀父母之遺體也，將以杜絕其染緣也，非甘其粗糲也，將以斷多欲多求之心也，今說者必以是而歸罪於釋子，又何異以毀形歸罪於泰伯，絕嗣歸罪於夷，齊，衣冠歸罪於神農乎，且如來所說之道者，大公至正之道也，卽含生本有之眞心，雖在聖不加，在凡不損，良爲私惑所覆，物欲所昏，生滅不停，使蔽其眞常，往來無住，使病其圓滿，昏動待謝，使擾其明靜，茍非捨俗出家，則戒何由而淨，定慧何由而生，譬如精金非假百鍊，古鏡不借重磨，何以爲良器，鑑妍醜哉，今論者又每以自私短於釋氏，不知佛學之自私者，乃自覺也，公天下之大本也，蓋必自覺然後覺人，亦猶伊尹天民先覺，以斯道覺斯民之謂也，亦大學之道在明明德之謂也，第佛學之新民者，非止於使民人正三綱，立五常而已，將使天人共導，凡聖同超，彼我無殊，怨親平等，皆躋正覺之場，共游解脫之海，所謂不令一人獨得滅度，皆以如來滅度而滅度之，故須先以神通駭動，次以智辯宣揚，應以佛身得度者，卽現佛身而爲說法，應以菩薩，辟支，羅漢，天龍八部，國王宰官，居士長者，男女等身得度者，皆示現之而爲說法，如是覺他新民者，其用大，故自覺明德也，其體深，茍非然者，何異以未完不固之舟，濟多人於惡海，自他俱溺，其理必然，是故吾見世之稱聖者，人道而已矣，在此而未必在彼，能人而未必能天，於其生也，譬若懸疣，於其死也，同歸朽壤，未若釋迦之光明寂照，徧於恆沙，金相寶嚴，神通妙用，示生示死，掩肉眼之厭常，不去不來，契那伽之妙定，然如來之悟也，悟凡夫之迷，凡夫之迷也，迷如來之悟，而人者不貴己靈，埋沒佛性，反乃罪其貌異恆人，言殊常典，遽欲人其人而火其書，非得有力大人爲之金湯，將使其輩無噍類矣，是以魏武滅佛法，未三四年而文成大興之，周武滅佛法，不五六年隋文帝大興之，唐武滅佛法，不一年而宣宗大興之，宋徽宗欲滅佛法，後爲宰臣懇諫，而意爲之少囘，後復大興之，以佛道慈忍，雖有神通威權而不爲之，故佛昔於靈山會上，以法囑累國王大臣爲之匡護，非有私於子孫也，使佛法得行於世閒，含生同躋於壽域耳，唯爲佛弟子者，益當堅其道力，以清淨自居，庶紹隆三寶，陰翊治道，以副金湯之德可也，大士於久遠劫前，已成正覺，而示居左輔，攝度念佛者，亦十劫有餘矣，大士於十方國土，爲作依怙，而寄迹白華，現形四攝者，亦千年已外矣，而迷子止淨等，不惟於無量劫前沈溺苦海，卽大士逆流而出，救度衆生，而終不遇也，不惟逃逝他方，畏近師座，卽大士垢衣執器，方便近子，而竟不覩也，嗚呼，一念無明，萬劫從墜，撫膺自疚，眞冶盡七金山，不能鑄此錯，淚枯四海水，不足盡其悲也，今幸宿世善根，得聞大士名號功德不可思議，慈悲弘誓不可思議，普門示現不可思議，無作妙德不可思議，稱名得解脫，禮敬不唐捐，如飢得膳，如貧得寶，如囚得赦，如溺得援，斯誠歷劫難逢之慶幸，千生未遘之勝緣也，此而不求大士援拔，則火宅永無出期，故雖知大士無苦不救，無樂不與，而弟子則幻夢之苦不敢厭，鏡花之樂不敢求，至心頂禮，唯一之祝願在離濁世而生淨土，遠惡友而親善人，棄胞胎而蓮花化生，捨分段而一生補處，雖惑不能斷，不妨帶業往生，念不能一，得以願力成就，惟大士慈父，實哀憐之，實攝受之，更願自歷劫以來，直至今日，所有一渧之善，一塵之福，皆迴向一切衆生，願所有衆生，離一切苦，得無量樂，從此兵革銷沈，雨暘時若，人無夭札，家有覆藏，賢才登進，姦宄囘心，佛日之耀，萬古長明，淨土之宗，九界共仰，掬忱以獻，如病夫之告良醫，之死靡他，似嬰兒之投慈母，民國十三年歲次戊辰二月吉日，和南拜上，數典不能忘祖，念開創之維艱，飲水所貴思源，識淵源之有自，世事滄桑，每多變幻，文人紀載，不厭頻繁，茲志創於盛氏，續自侯公，厥後屢有增刊，迄今差臻詳備，蓋善作尤貴善承，肯堂必祈肯構，謹傳先德，共報佛恩，志敍錄，九州之山川具載於書傳，山海之詭奇亦見於圖記，其來尚矣，謹按補陀洛迦者，蓋梵名也，華言小白華，方廣華嚴言，善財第二十八參，觀自在菩薩與諸大菩薩圍繞說法，蓋此地也，然世無知者，始自唐朝，梵僧來覩神變，而補陀洛迦山之名遂傳焉，盤礡於東越之境，窅茫夫巨浸之中，石洞嵌巖，林巒清邃，有道者居之，而阿蘭若兆興焉，似非好奇探幽，乘桴浮槎者，罕能至也，惟我皇元，際天所覆，均被化育，梯航所及，靈迹悉著，至於茲山，瞻拜相繼，肸蠁昭答，不可勝紀矣，然圖志脫漏，言辭庸謬，四方何傳，僕，頃因謝病，偶在海濱，恭叩靈躅，旁搜經籍，首集自在之功德，繼考洞宇之勝槪，若夫由心所見，光景斯彰，因緣有待，廟塔興建，具載於篇，能游目者，不起於座，飛神於大方之外，當知清淨光明，廣大悲心，與菩薩無二，推惻隱之端，躬行於日用之閒，非徒空言也，倘欲南詢，亦必問津於此，而與善財同乘般若慈舟，共達毘盧性境，入海印之三昧，證大悲之法門，圓解脫之深因，滿普賢之願海，補陀洛迦山在東越之大海中，望扶桑日輪，湧出水底，咫尺閒，金光絢赫，五色敷瑩，泰山日觀，不足奇也，大士觀音坐此道場，自始興迄今，無片文隻字紀錄，以垂考證，龜茲盛熙明氏旣來遊息，卽事爲文，中具四品，其一以梵語譯華言，言菩薩功德也，其二以山川地理言，言奇蹤勝槪也，至於三，四，則以歷代官民祈籲靈感，與夫今朝之祝釐賚予言，言所崇信莊嚴也，熙明生居西域，世與佛鄰，善誦佛書，深達梵語，故於楞伽祕密之典，傳習小白華之事，不啻若自其口出，矧於身親炙之，而不敷揚演說其詳乎，近地有號安期鄉，蓬萊鄉者，景物歷歷可翫，意者，秦皇，漢武爲聲聞所誤，倘得見之，亦何有海上別爲神仙之求耶，熙明所述爲不誣，住山僧睿上人，以其傳來請誌，是亦東南一偉觀也，故書以遺之，按清康熙裘志．事略門云，盛有上，中，下考三篇，又著品四篇，一曰，一曰，一曰，一曰，以其文不雅馴，且非志體，故不全載，而節取其文，入，，，，，所遺者，止雜引竺經梵呪等詞耳，朱緒曾昌國典詠云，余於丙午六月遊此山，於藏經中此係以所藏之經書爲藏經，非欽頒之梵筴藏經也，錄元人盛熙明補陀洛迦山傳，凡七篇朱氏所見，裘志所據，皆流通本，非藏經本，相傳光緒初，定海設局修志，有抄本，其篇數正相同，文詞雖不雅馴，要其經營草創，爲山志之權輿，裘志節取其文，而不注明所出，未免迹近掠美矣，勝國時，盛熙明氏以西域之裔，深通祕密之典，迺著補陀洛迦山傳，分爲四品，由是菩薩之功德，山川之奇勝，與夫歷代祈籲祝釐之虔，應感靈瑞之異，彰彰較著矣，然而卷帙陋小，流傳未布，使天下通都大邑，道里遼曠，嚮慕而不可至者，卒弗獲一展卷而臥遊矣，且今之叢林，自往年倭亂之後，廢而復興，已非昔日之舊，其沿革又不可以無志也，余不佞，承乏來浙，涉歷海洋，首謁大士於補陀，周覽之餘，問寺僧，山有志乎，始出熙明著傳，則紙敝墨濡，幾成蠹𥳑矣，蓋熙明至今已二百三十餘年，其四品所載，亦大都爾，入我明來，香火益崇，著述益富，迄今無有紹熙明而爲之傳者，余喟然曰，名山巨剎旣不可無載述以示於後，况聖母慈聖皇太后刊印藏經，而我皇上純孝承志，敕遣內使齎經降香，來錫普陀，余旣勒之貞珉，與茲山並峙矣，於此，又烏得無志，謀於海憲潛山劉公，公以屬之郡大夫武陵龍公曰，必儀部屠長卿先生也，乃就而請業焉，不數時，彙次成帙，而不佞乃申一言於末𥳑，夫世之儒者，諱不言佛，若戎臣武士，又輒謂威克厥愛，與慈悲之旨弗類，以愚思之，佛之大端，以慈悲爲體，以化導爲用，其要以使人人趨善而背惡爾，孟子曰，以不忍人之心，行不忍人之政，非慈悲之謂乎，孔子曰，己欲立而立人，己欲達而達人，非化導之謂乎，余武人也，麤鄙弗學，顧平日耳剽先生長者之言，而知驅惡而使歸於善，除逆而使效乎順，是眞有味夫慈悲化導之旨者，况覩熙明盛典，而不樂觀此志之成也哉，茲歲仲春，余督哨海上，舟過補陀，禱大士曰，我佛靈赫，尚克相余，俾我師貞吉，少效尺寸，以上報天子，未幾，倭奴竊發，窺我邊界，皇威丕震，我是以有花腦浪岡之捷，謂非大士默相之功，可乎，志成，適有此役，因並記之，時萬曆己丑夏五月旣望，震旦國中，三大道場，西峨眉以普賢，北五臺以文殊，而我東海補陀以觀世音，西北距佛國不遠，道法漸摩，近而且易，東海僻在深阻，聲迹荒遐，衆生沈淪，熏染五濁，如來重愍之，茲觀世音之開化補陀，津梁娑竭，良有以也，峨眉，五臺，深峭雄拔，秀甲神州，而補陀獨立大瀛海中孤絕處，尤爲奇特，善信航海朝謁大士，肩駢趾錯，無論中華，卽天竺梵僧亦往往單瓢隻履，閒關而至，殆無虛日，而吾鄉士大夫顧反畏風波，罕登涉者，海上文人，恆標勝靈區，詫奇五嶽，託之竹素，而補陀一志獨闕焉，乃使大敎壅閼，外道喧豗，則何貴操管綴文者哉，開府侯大將軍乃謀之兵使者劉公，郡大夫龍公，纂修補陀志，爰尊今上，奉聖母命，頒賜藏經制敕及御製序文，冠諸𥳑端，而圖繪山海巖洞，殿宇形勝，次第裒集古今名賢著作，彙爲一書，復屬道民刪定，乃爲稍削舊詩之俚謬，增入時賢之合作者若干篇，復以道民所自爲記頌韻語附焉，三君子之闡揚敎典，開迪蒙愚，厥功不細，詎惟山靈海若欣豫，亦如來之所印可也，萬曆己丑春，弢光居士屠隆撰，流沙以西，有昆崙縣圃，之罘以東，有蓬萊三山，赤縣神州，名洞天福地者，雖可僂指，大都爲仙靈託迹，獨東海補陀，稱佛道場，昔襄城鼎湖，迹肇軒后，包山洞庭，祕發龍威，柱下老史，宣尼讚以猶龍，清虛沖舉之學，實自此昌明焉，惟時固不聞有能仁氏之敎也，有之，亦迦毘身毒，彼國自爲奉行爾，東漢之初，漸流震旦，其道以超脫爲貴，空寂爲宗，而獨露靈明，謂之見性，吾儒者固嘗昌言排之，而高明特達之士，往往褰裳染指焉，蓋士方苦世法跼蹐，而一聞擺落之言，卽豁焉如縛者之得釋，士方苦世途炎囂，而一領清淨之旨，卽灑焉如暍夫之飲冰，佛惟以擺落爲言，士之近擺落者易入焉，佛惟以清淨爲旨，士之近清淨者易入焉，非惟無妨於儒，亦足助儒敎之所不及，此我皇上握符御世，闡敎明道之意也，大哉王言，刑賞所及，權衡制之，刑賞所不及，善法牖之，生成之表，別有陶冶矣，補陀洛迦之山，孤懸大瀛海中，空闊迥絕，秀甲神州，一躋覽其上，輒有憑虛御風，超越塵𡏖之想，不佞猥叨職事，仰宣皇上清淨奉道開化德意，而用以牖俗淳風者，守臣責也，若夫儒佛之理之精者，不佞烏能知，則敬以俟當世之大參同君子焉，補陀，震旦一大道場也，應感肸蠁，靈迹奇聲，著於歷代，明州，古稱文獻地，馳藝苑之名，修伽羅之敎者不乏，奈何今始志，而又屬帥臣也，君子曰，是可以卜世矣，海上島嶼，星布棊列，引睇三韓，日本，近在眉睫，國初，湯信國請徙而部之內地，補陀猶留一僧一价，以奉香火，世廟時，東夷擾我海壖，所過殘破，補陀遂燹於兵，居無何，汪直俘而海波復寧，說者歸之靈貺焉，維時萬曆丙戌七月七日，瑞蓮產慈寧宮，抽英吐翹，絕殊凡種，九日，瑞蓮再產宮中，重臺結薏，又殊前種，主上大加賞異，敕中使出示輔臣，圖而詠之，於是聖母敕中使，二航蓮花部主法像，及續鍥藏經四十一函，並舊鍥藏經六百三十七函，直詣莊嚴妙海，鎭壓普門，答靈貺而結勝果也，主上孝思錫類，綸綍宏宣，善信皈依奔走，蓋雲合而坌湧焉，大德滲漉，盛治郅隆，靈貺昭赫固莫盛於今日，而帥臣因得優游容與，從事鉛槧，揚搉今古，有散帙緩帶之風矣，且知崇三寶，振禪悅，篤皇家之祐，培人天之因，穆哉侯君，羊叔子，曹武惠，其流亞耶，洛陽興廢，卜世盛衰，不佞孚亦於今日補陀之志卜之，是亦臣子祝釐之一念也，萬曆己丑午月望日，補陀爲祝延名山，著靈大士，白華載於內典，黑龍呪於梵音，故無志也，志輯於侯大將軍，以汎海選勝，罝弋見聞，彙列成帙，今且嗣而鋟之矣，以余所聞父老言，補陀屼懸海上，去縣三百里而遙，外控諸夷貢舶孔道也，然而代有隆替，則時地劫會偶逢，非大士慈靈代有覺迷也，今上道揆在宥，皇極建中，迺廣孝治，奉兩宮慈旨，遣中使頒經披繡，祝延萬年，而海宇屢豐，兵革不作，於茲三紀，福國庇民，應若蓍蔡，夫非冥冥之所默佑也哉，先是歲己亥，前殿災，甍礎俱燼，獨大士金相自若，而護法關神亦不毀，此其故可曙已，今茲屢廑詔諭，中使毖飭鼎新厥宇，告竣也宜哉，矧其時汎舳艫，諸島防援，賁相望於滄溟，鯨觬無敢動焉，此實我皇靈伊濯，孝慈昭假，而大士如爲助流宣化也，志補陀者儻亦遵揚風美意乎，故曰，事不軌物，則君不舉焉，言不微中，則臣不獻焉，苟其持之有故，言之成理，君子嘗樂道之矣，謹拜手序，成志者，寺僧性能也，倂書之，按序云，志輯於侯大將軍，今且嗣而鋟之矣，則邵序爲鋟侯志而作，故標題曰，而蛟川詩話云，邵輔忠山志八卷，鎭海縣志據之，殆一時未加查考，而以鋟志爲輯志也，普陀故有志，茲載輯者何，重鼎新也，志者，所以彰往示來也，惟是山川式靈，又重之以王命，其再造也，將必有興廢之迹焉，雖再輯之可也，普陀僻在一隅，不比中原逶麗，然而四大之一也，天傾西北，聖主御焉，地極東南，古佛出焉，神道設敎，聖人不廢，是宸翰所護持也，曷可泯諸，蓋普陀古剎也，興而廢，廢而興者數矣，是舉也，其鏹發諸內帑，其工督諸內遣，惟壇宇依如，惟名與制煥如，是廢興一大際會也，故曰雖再輯之可也，志凡爲卷者五，爲類者十有七，纂撮於諸文學之手，而不佞裁焉，前志重在山，要以顯佛靈，今志重在寺，要以尊君貺，是是編之大旨也，敬表而序之，時萬曆丁未四月旣望，普陀山志六卷，明周應賓因舊志重輯，凡六卷，十五門，而應賓自序稱五卷十七門，勘驗卷帙，並無缺佚，未審何以矛盾也，按，應賓重修山志，距侯志成書時，僅一紀有半，其時御用監張隨奉命建殿，又博求儒林，輯爲志乘，是志之作，殆承張之意也，茲依四庫勘驗，標曰六卷，以存其眞，―立說著書，固貴博洽，亦戒撦塡，點鬼疥駞，非所尚已，茲土遠淹溟渤，近接暘嵎，非惟希連烏秅，可恣冥搜，抑亦三神閬風，足誇烏有，較諸黃帝以前，益荒唐矣，是編，非關切普陀信而有徵者，槪不錄，―自我宣父有老子猶龍之歎，西方聖人之說，於是三敎並隆兩大，拘儒俗子，蚍蜉撼樹，不自量耳，歷觀古賢哲，莫不殫究楞伽，廣交緇褐，白社金山，其最著者，夢得曹溪佛衣之銘，逋翁如意盡輪之贊，皆以好辭闡揚義諦，其他繙藏譯典，解經注品者，不可勝紀，懷白，蘇之軌範，寄鮑，謝之文章，雖慚固陋，竊有志焉，―觀音，文殊，普賢，俱稱大士，而觀自在獨爲圓通敎主，悲憫衆生，現諸神變，隨機攝導，較二聖尤溥，由是稟奉皈嚮，傾動法界，然曇典雲興，儒言星落，稍因所見，輯揚微妙，故特於靈異外，加讚誦一門，―五臺，二峨，山川旣勝，又在域中，自古迄今，名公鉅卿及文人才士，遊屐成林，錦囊飛雪，不勝載焉，是山雖聯吳越，終限波濤，遠者無論，卽如王，謝流寓山陰，白，蘇歷官杭州，皆選勝好遊之夫，密邇名區，不航一葦，豈非憾事，所以風流闃寂，文獻無徵，不但作者尠見寡聞，貽譏大雅已也，―自古勝壤名區，必賴高人韻士而著，逸少之於山陰，子厚之於柳永，長公儋耳，升庵六詔，卽此數子，可槪古今，余至茲土，自觀海禮山外，一邱一壑，必經親履，發抒靈秀，探討幽奇，不敢抄陳襲謬，見笑山靈，第惜滄桑轉換，兵燹淪胥，不但所聞異辭，抑且無聞可異，具敖不識，淄澠莫辨，所可掩卷歎息者，此耳，―輿地，首重名山大川，有川如海，可謂大矣，舊志不入，陋之甚矣，今先海於山，山在海中也，若洋，若港，依類附焉，至於泉潭池井，則又另立云，―洛迦之外，惟梅岑爲古，以漢壽春梅子眞得名，子眞至不至，未可知，然史旣稱福佯狂吳市，又云相傳仙去，則遯荒島嶼，理亦有之，其餘峯巖洞壑，多從梵經取義，又或舊無此名，一經題石顏茅，輒相呼謂，雖面目不眞，義類可從者，皆仍之，閒有俚鄙不堪，唐突林泉者，偶易一二，而仍附存舊名，以便考核，―神道設敎，易辭彰彰，靈異一編，流傳悠遠，匹婦小兒皆能道之，聲光所被，弗可掩也，其餘增入諸則，歷求確據，並非影響，鈍根傅奕，狂種阮瞻，慎弗少見多怪，顧駱駝言馬腫背也，―釋門之有法系，猶儒家之有道統，朱子云，寧可架漏千年，不許漢文，唐太接統三代，誠有見也，普陀，自梁慧鍔開山，代有聞人，至宋眞歇，首倡宗風，自後自得祖芳，一燈遞照，無何季葉，改禪爲講，法鼓無聲，直至潮公，別公，續燈接寶，由是二寺英賢傑出，誠山中之盛遇，，各附於梵宮法產之末云，―梵宮法產，雖曰攸關，實係規模久遠，志家往往以事鄰鄙瑣，略而弗詳，謬矣，茲備載之，所以昭法守，杜侵漁，示久遠也，―志難矣，志禪林更難，尊重失體，必將弟孔子於桑門，筆削過嚴，不煩作董狐於鹿苑，皆不可也，又况事文義類，多異儒言，進班馬而談龍象，必變色而趨矣，璉以譾劣，謬學詞章，今歲，總戎藍公命志洛迦，循分測涯，實虞隕越，然而最勝之境，不忍委於他人，知己之恩，豈得辭於轄土，用輯斯編，垂著作於名山，仰慚大匠，俟討論於他日，快覩鴻文，洛迦，海外名山也，爲普門大士親選道場，自梁迄今，近千年，其閒興廢屢矣，莫盛於南宋，有元及明萬曆，以余觀之，其廢也，莫不有由，其興也，莫不有自，主聖臣賢，績熙務舉，於是海宇清宴，民物康阜，則閒以其暇，新梵宮而究竺典，此亦上下和平，優游無事之一徵也，而不然者，寇盜充斥，家室愁咨，乖風沴氣，鼓扇塵寰，則雖有佛敎，且無所施，此古今之大較矣，補陀兩寺，遭故明之末，鯨氛俶擾，島嶼霧迷，先皇帝赫焉震怒而廓清之，未幾，轉徙內地，於是朱宮紺闕蕩爲冷烟寒風者，且二十年，我皇上文德覃被，聖武布昭，土宇版章，盡域中而截海外，向者棘虛之地，莫不含哺擊壤於其中，二十八年，翠華南幸，因故元戎黃公乘閒奏地方事宜，遂遣員賜帑，再造梵宇，而普陀，鎭海，玉毫重現矣，明年，黃公宣移鎭茲土，凡黃公未竟之緒，遂不獲辭，於是宣一人之盛德，鼎三寶之巍宮，惟鉅惟細，悉理悉張，龍象滿山，鼓鐘震谷，莫不慶海不揚波，而祝天子萬壽也，猗歟盛哉，余旣樂觀其成，歲時期汛，𥳑徒揚帆，登臨其上，輒爲吾民加額昇平，戊寅中秋，山僧以志事來請，余爲之代延修輯，鋪張揚厲，鼓吹休明，己卯春，六龍復南狩，兩寺主僧，迎鑾謝恩，荷天顏喜悅，溫旨從容，隨頒御額，再賜帑金，且遣中使登山，給運黃瓦，敕住持速完未竣之工，錫命重三，誠爲異數，維時志成未梓，丐言弁首，余何言哉，旋乾轉坤，敉寧宇宙者，聖天子德也，黼黻鴻猷，翊贊盛化者，賢宰相百執事力也，闡揚道聲慈味，俾上覺慈尊潛孚默佑於冥冥中者，諸上人職也，余遭時竊祿，謬鎭海疆，何言矣哉，披覽志文，彬彬郁郁，大雅不羣，世不乏知言者，而余亦幸受知人之明，則余所不辭者爾，是爲序，晉之乘，楚之檮杌，紀事則同，而獨推春秋，重先聖之筆削，白之續燈，明之會要，編統則一，而獨尊會元，取大川之刪訂，惟茲洛迦，白華著迹，正法明如來證道於往劫，不肯去觀音選勝於後梁，遞代廢興，創承不易，侯公創志於前，周君載輯於後，紀事編統，略而未備，無何山海交訌，幾於文獻無徵，幸我皇上，佛心應世，海宇清平，朱提發自帑藏，金經頒由內府，梵剎借以重興，法輪從茲大轉，鎭臺藍公，力肩斯事，厚幣碩士，重志鼎新，得我殷玉裘公，腹飽珠璣，筆走霞霧，草創潤色，一氣呵成，頓令山川梵剎，規制人文，頑者秀，樸者華，拙者巧，沒者存，隻字片言，別開生面，上纂千年之墜緒，下啓百代之鴻猷，僅寸朱毫，十方普潤，一點墨水，兩處成龍，按，是志目次，卷一，，二，，三，四，五，，六，，七，，，八，九，，十，十一至十四，歷朝國朝，，十五，稿成，法雨寺鐫板行世，會康熙南巡，覽其書而善之，命侍衞記其姓名籍貫以去，璉年譜稱南海志，省去普陀二字也，道光時，秦耀曾修山志云，裘志，紫竹林尚有一冊，殘缺不完，難資稽核，知其時已少傳本，今法雨寺退院開如和尚有是志，卷面題光緒十四年六月二十四日，卽日本明治二十一年八月一日，於上海樂善堂寓樓，邂逅普陀山化聞大和尚，談論經典甚愜，因知普陀山志久已失傳，卽以此書持贈，幷誌數字，日本岸吟香合十，下扣岸櫻之印一顆，開如爲化聞嫡嗣，故得而藏之長生禪林，亦幸事也，其門云，向見一二修志家，抱負不高，識見更小，不公不慎，鄙俚方言，猥雜滿紙，不知其屬筆時，已是覆瓿不堪，而猶妄意垂世行遠，將自己詩文坌竄其中，閱之增厭，然繙閱全書，題詠諸作亦多竄入，列爲一門，屬浙海於普陀，，，寥寥一二事，不成卷帙，究嫌未當，許琰云，前志所作，閎肆極矣，然而不免詞費，普陀山志，觀音大士之書也，非儒者之所預，山在定邑境，明府之事也，非軍府所宜知，今志成，主僧請序於余，余遂取而序之，蓋有說焉，夫茲山之屢興屢廢，他作固詳之矣，約而論之，以有尚之者則興，有戕之者則廢，一壞於黃毛之突如，再病於海疆之未靖，其大槪也，當此之時，爲普陀計者，不患佛法之不廣，徒侶之不蕃，舟車之不通，米粟之不至，其所慮者，廣洋重譯，或有意外耳，余於辛巳之秋，受事翁洲，閱歲，小有雈苻之警，偵之，乃剽劫白徒，撲之旋滅矣，昔漢龔遂治渤海盜，乞上緩之，奏曰，此皆陛下赤子，盜弄兵於潢池耳，賣劍買牛，賣刀買犢，此其事也，功成而不居，謗至而不避，此人臣之義，盡之而已矣，余兩過普陀，登梅岑白華之頂，茫茫遙海，無往不通，爲名山高僧戒心者再，及見禪學濟濟，規制肅肅，豈惟羨法席之雍容，亦以知主僧之能事，洒然寄之嘯歌，吾無慮矣，因與蓉浦繆明府述之，亦曰，吾二人者，今日首尾名山，是不可以不言也，爲之序，名山大川，在處有之，或因人而傳，因地而著，仙客騷人，高蹈肥遯者，指不多屈，於是乎，噪名宇宙，特書國乘者，往往然矣，若夫普陀，則竺乾家棲託之名山也，自佛敎入中土，圓通大士以耳根法門化導茲方，遂指是山爲應身說法之地，屹立洪濤，紅塵隔斷，有潮音，梵音兩洞，相傳大士現身處，當今聖主頒賜有加，與天下臣民共植福田，雖潮汐之險，飛帆穩渡者，歲以千百計，誠慈悲方便之靈區，引人入善之勝地也，向予出守四明，竟不得徹簿書之餘暇，一葦問道，厥後縱遊宦海，許國西東，而名山嚮往之私，惙惙然熱於中，未嘗一日去諸心也，旋奉綸音沛下，巡撫滇中，宣布聖人至化，中外太和，戊戌歲，虔範滲金大士像，遣使送供梵音洞，覆閣三楹，略示莊嚴，將使四方趨叩者歡喜焉，勇往焉，雲奔川赴，響應樂從，未嘗不爲同善者之一助，區區之私，敢云邀福乎哉，自惟備位素飧，上承高厚殊恩，有加無已，用藉大士之洪慈，使普天億庶同登仁義之門，永祝天壽無疆，垂衣致治，靡及之心，稍盡夫萬一者如此，是年爲予五旬母難，住持繹堂專使將意，因得披閱山志，伏見御書天藻之瑰麗，名公碩士題詠之清新，峯巒之森列，花木之珍奇，洋洋溢溢，如親到名山，親登佛地者矣，雖萬里殊途，而靈山方寸何嘗閒於毫末，因尾數言於諸公之後，他時一瓢一笠，踏徧祇林，圓吾夙願，亦未可知也，山靈有知，其勿謝予，普陀遷圮屢矣，自潮音禪師卓錫，因而大振，余曾敍之，今潮音已爲古人矣，而其徒珂月增修山志，致書於余，欲更有所言，余旣未登名山，躬承妙相，所謂圓通之殿，說法之場，山川洞壑變現之所，略無一涉，何從而敍之，若寄之於意擬想像之間，謾爲立說，則亦何裨於精藍而冀其有當於大士哉，珂月曰，前此寺工未竣，志事悤卒，今者崇宮峻宇，畫棟雕楹，上摩青天，而下瞰滄海，鐘板六時，食者萬指，檀施訖於重譯，先和尚之勤可謂至矣，且鉅費出自大盈，寺額標於天藻，是未可以言歟，余悚然無地，爲之握管，然吾所言，顧珂師所未備者，閒嘗論自昔好道之君，有事於普陀者，皆有求於大士者也，聖天子在上，無所不載，無所不覆，巍巍蕩蕩，民無能名，加意於名山，殷勤大士，延見法席，賜以溫綸，錫之宸翰，此亦事之偶然，爲仁育所不遺，無所爲而爲之者也，是役也，紀事以實，浮偽者，隻字弗存，出言以公，阿比者，片詞勿立，垂後行遠，接物利生，爲此山千古文獻之徵，是則皆可言也，因敬書之𥳑端而答之，四明東南際大海，其靈異秀特，聳峙於烟濤浩淼中者，爲普陀洛迦山，卽華嚴經所稱補怛洛迦山，普門大士示現地也，南溟隩區，靈迹卓著，自梁貞明中，創建梵宇，代加崇飾，載在前志，具可考見，我朝德濡陬澨，澤沛寰垠，海波不揚，氛霧澄廓，荒壖絕島，殷阜不異內地，普陀以名山淨土，善信皈嚮，裹糧問津，揚帆徑渡者，趾踵相屬，聖祖仁皇帝翠華南幸，特允守臣之請，再賜帑金，興修寶剎，賜前寺額曰普濟羣靈，後寺額曰天花法雨，奎章宸翰，昭垂於億萬斯年，我皇上建極綏猷，海宇寧謐，宵旰勵精之暇，游心內典，得最上乘，深維法門廣大，功德不可思議，重以聖祖祝釐勝地，是用虔心崇禮，發帑遣官，載加修葺，兩寺大工，同時告竣，各賜御製碑文記事，青珉巨榜，照燭瀛波，普濟住持僧繹堂，監院僧本善，躬逢盛際，敬仰天光，恭紀殊恩，增輯志乘，所以輝麗靈山，傳示奕葉，意至遠也，志成，馳書都下，屬爲之序，仰惟聖天子，陶育羣黎，利用厚生，正德躋仁壽之域，薄海內外，無一夫不得其所，諴民阜物，直與天地化育同其功用，而惠鮮懷保之念，日切於淵衷，宇內名山大川，明神所宅，可爲蒼生禦災捍患，錫福延禧者，罔不虔修秩祀，而茲山以大士道場，敬禮崇奉，再賁天章，是可以仰見聖主勤民之至意，與菩薩濟世之慈緣同其廣博周徧，凡斯五風十雨，歲稔時和，沐膏澤而泳大化者，皆大士慈悲所默相，實聖天子至德之感孚也，基生長海濱，叨侍禁近，遙瞻靈嶠，有桑梓敬共之義，故不辭弇陋，颺言𥳑端，按許琰志．凡例云，康熙三十七年戊寅，普濟，法雨二寺請裘殷玉修輯，稿成，法雨旋卽授梓，普濟又請朱，陳二公重加增削，至四十四年乙酉，始梓，遂與法雨所刊，小同大異，四庫存目云，是志所述，本末頗具，而敍事宂沓無法，秦耀曾志．例言云，是志每卷開載編輯姓氏，或列朱，陳，裘三人，或列陳，裘二人，或列朱一人，成之旣非一時，訂之亦非一手，體例不分，難免紕陋，合諸說觀之，其得失亦可知矣，例言曰，自郡縣之有志，而二氏之書，泉石烟霞之記，往往而見焉，然十洲，三山，多指神仙之事，且有無不可知，惟普陀片石，孤懸海中，爲普門勝地，覺迷拯溺，歷有明徵，爲之說者，亦其慎哉，吾是以志佛不敢旁及，志山不敢子虛，志事不敢齊諧，志辭不敢月旦，悉依舊聞，實以近事，蓋此書之大凡也，若夫琳宮之廢興，香灺之盛衰，學人之聚散，與世滄桑，不無俯仰，正不必以彼抑此，資我懸河耳，東坡曰，大悲者，觀世音之變也，誠然，則有不變者在矣，其義甚深，不可思議，今志普陀，但言普陀大士，卽如法華佛說一切普應種種功德，及諸書雜見，悉所不載，以見此爲白華實錄也，四明詞客，首尾名山，著有普陀新志，其巖壑川原，土地疆埸，無可增損，惟普濟，法雨兩寺，與先時小異，然亦際會之奇，加以人事之備，山閒，隩裏，亭梁之外，靜宇，田庵至一百六十六所，可謂盛矣，任質者議疎，務襃者少當，謂圓通敎主總攝羣倫，一切衙官，恐非確論，亦知梅岑曉月，不隔峨眉，滄海橫流，依然九子，三大士，四名山，是同是異，何有何無，就使白，蘇而在，作如是觀矣，觀自在本丈夫身，普門品云，應以婦女身得度者，卽現婦女身而爲說法，是以開元畫院，寶冠珠絡，用著坤儀，曁歷代慈宮，遂生崇信，以天下養猶未足，乃邀福大慈，祝延靡罄，孝之至矣，雖爲百世則，可也，大地精藍，無慮千億，屢興屢廢，惟此佛場，皇帝每念夙因，博施罔外，覽名山之鞠草，憫緇衆之無歸，賜帑有加，函經布藏，宸翰所垂，在在指點，至嘉與臣民，同其福善，聖人之心，直與天地齊其量矣，山中之書，頌其萬一云，義山藍公，始事洛迦，勤亦至矣，獨惜朱梁迄茲，幾一千歲，但載內廷賜予，未聞朝士布金，豈爲時久遠，姓氏無傳乎，志所不當略也，且南海乘桴，非比坦途尋佛，鯨濤颶母，身命以之，故匹夫單婦，雖斗粟尺布，不可謂非大布施，編年書繭，豈曰無因，貴客素封，何妨附志，今如定帥施公，奉詔詣山，宣綸錫帑，此聖朝殊恩，使臣大小姓氏咸勒之，俾無遺焉，普陀舊志，今日之文獻也，太羹玄酒，未免羲皇上人，後志妍辭麗管，點染山林，自是騷壇一座，但所記，康熙三十八年前事，癸未春，聖駕南巡，駐蹕武林，召見寺僧，殷勤大士，命使函香，頒綸賜帑，事關盛典，不敢不述，用是增修是志，附於𥳑末，以冀久遠云，按，繆公是編無傳本，其稱後志妍辭麗管云云，殆指裘璉志言，其稱癸未春聖駕南巡，至附於𥳑末云云，殆所增者祇癸未後事，至稱志佛不敢旁及，稱志普陀，但言普陀大士，稱南海乘桴，非比坦途尋佛等云云，語皆審慎翔實，足爲修山志者南鍼，茲編之作，竊取斯旨，普陀山者，觀世音大士顯化道場也，大士以三觀入三摩地，圓通慈悲，欲度衆生，隨觀隨感，皆登善果，故獨以觀名焉，凡山可以無志，普陀之山，而有大士，則不可無志，志普陀者志大士，卽志大士之志也，應化靈迹，歡喜悲仰，向善之念，觀而感，感而興起，斯大士之志，而志大士者亦當作如是觀，蓋與柱下之志掌故，郡邑之志風土，名同而旨異也，歲己未，余浮游觀覽，南至於定海，適普陀住持僧法澤，以明府海門黃公命，請修山志，遂駕艆䑼，出沈家門，抵南海，去定又百餘里，汪洋無涯，覺坐艇如飛鳶，站站水中，極人生之大觀，入山，崚巖怪洞，具有靈氣，又眞天下奇觀，陟前，後兩寺，則聖祖仁皇帝，世宗憲皇帝，二聖御碑，穹窿摩雲，金殿珠宮，輝煌奪目，自古梵宇壯麗之觀，又無以踰此矣，夫惟神靈之所留遺呵護其閒，故海不揚波，山輝川媚，而列聖善與人同之量，神道設敎，亦遂崇奉之至於斯也，借非大士孤島絕崖之域，其何以觀之哉，旣而法澤出前志，屬余重訂，余曰，前有志矣，重訂奚事爾也，曰，勝代之志者草創未具，太羹玄酒猶有古質之味焉，後此踵而增華，矜博炫麗，浮且雜，閒所不免，徒解作揄揚釋子語耳，於大士之志，吾懼其不足以觀也，且雍正九年，發國帑，重修建，聖恩隆重，寺之規制，皆已改觀，前志固未之及也，其曷可緩，余曰，大士之志，以善誘人，敎人以觀入道，善觀大士者，不在於山志，而於人志，自觀而心，自善而身，則不必觀志可也，觀志而愈有所觀感，可也，若使入勝境，閱勝志，而貪癡無改，殘忍依然，未見聖若不克見，旣見聖亦不克由聖，大士之志，其愈滋戚矣，而又何以仰體我列聖神道設敎之德意乎，校閱月餘，刪繁亂，補缺略，閒有一二宰官所作，釋氏藉爲檀護者，不能盡去，正恐後之視今，猶今視昔，其果可以觀焉否耶，法澤爲余族弟，少寓余業師梁邨蔡先生里中之清泉巖，與師交遊最密，後爲普陀法雨寺住持，料理欽工，備極勤勞，戒行精嚴，緇素悅服，吾師在都時，嘗以詩寄訊，蓋眞能志大士之志者，故於是志尤惓惓云，書成而序之如此，乾隆四年己未暑月之朔日，定邑在東南海中，普陀去定又百餘里，普陀山志志普陀也，而非徒普陀之志之爲也，勝國以來，東夷蹂躪，洛頑逋逃，定且度外置之，普陀之荒頓者，幾五六十年，迨我聖祖仁皇帝，盛德神威，率海悉臣，於是開復定邑，興修普陀，賜以普濟，法雨宸額，兩梵並峙，至雍正九年辛亥，世宗憲皇帝復大發帑，遣官督建，余時承乏定邑，欽工重大，法雨主席者老不耐勩，合山兩寺僉舉今方丈法澤者，戒行嚴卓，道氣精深，遂延以住持，俾主山事，而余亦樂定之民淳俗樸，政𥳑刑清，得以奔走悉心於經理也，三年工竣，兩寺之規模巍煥，又復改觀矣，法澤每念受恩深重，思再輯山志以垂之遠，又慮紕漏潦草，祇仍前志之失，則又無以爲名山之光而誌皇恩於永久，遲而未輕舉者數年，適去夏，許太史瑤洲先生來定，余謂法澤，向所謀志乘之修者，時哉，弗可失矣，乃聘往山中，取前志，刪蕪正謬，補其未備，校輯旣成，得卷二十，目如其卷，一山之靈勝具焉，兩寺之規制詳焉，不蔓不支，弗誕弗陋，昔柳子厚謂於司馬子長取其潔，若是志也，可謂潔矣，值余久蒞於定，上官謬以最聞，荷蒙恩旨，陞補山右，法澤以余之將去定也，急欲余一言以序，余曰，當海波之揚也，定且爲蜃宮蛟宅之區，何論普陀，何暇計普陀之志，自我國家德威遠播，四海統御，百神懷柔，而後定有邑治，而後普陀屢賜修建，佛有剎，僧有寮，輝煌晃耀，爲天下香臺冠，則余之得與民休息，含哺歌衢，簿書之暇，又得訪靈蹤，搜勝槪，而百千數披緇者流，亦得習靜焚修，講律安禪，優游巖洞烟霞之中，蒐纂乘書，以貽久遠，皆我列聖天覆地載，恩施無外，而我皇上重熙累洽，德敎洋溢，俾率土之濱，同享昇平之福之賜也，山志之修，表佛光於歷劫，卽誌皇恩於萬年，夫宣揚盛美，使天下咸知德意者，守土臣職也，况辛亥之歲，欽工之建，余實躬逢其盛而親執其役，有不樂是志之成以歌頌揚扢於無旣也哉，是爲序，乾隆五年庚申傳柑後二日，普陀山兩寺，在靈鷲峯下者爲前寺，曰普濟，光熙峯下者爲後寺，曰法雨，蒙聖祖仁皇帝御筆題額，肇錫嘉名，爲慈聖延禧，表大士靈迹，世宗憲皇帝丕纘前徽，恢揚法願，復賜帑金，重加崇飾，兩朝天章，穹碑載勒，炳耀海天，輝煌寶地，披覽圖志，巍乎稱盛矣，普濟僧繹堂旣以舊志屬序，而法雨僧法澤又以雍正九年重建，聖恩隆重，賜愈多而制愈崇，前志未及，將復纂修新志，亦來請序於余，蓋普陀名山，兩寺古剎，舊之紀載大都相同，而澤公又將修而益之也，余詳考海山之形勝，洞壑之幽奇，殿宇之莊嚴，靈異之顯著，仰見兩朝崇敬，佛力宏深，善信皈依，慈航接引，千百年香火道場，雖其閒不無廢興，而至今日則崇高焜耀，實爲宇內梵剎冠，非際會我國家昇平康阜，海波恬若，豈能獲覩斯盛，法運之昌，愈益以徵世運之隆，佛光猶是，江山不改，而一沐熙時之景象，經天家之寵錫，山不枯童，若益而高，海不狂嘯，若益而深，梯航絡繹，函香崩角，佛亦若益而靈，舊志之所紀載且將日新而月盛矣，况又欣逢我皇上躬承大統，累洽重光，四宇寧謐，百神孚佑，洪濤浩淼之區，靈山孤峙之境，無不庥庇恩光，涵濡德化，此固兩寺中持鉢披衲之徒，日夜頂香虔禱，而願延聖祚於萬年者，則澤公之圖志其新，是亦祝釐之忱之所不容自已者乎，吾知斯志一成，兩寺之景可見，兩寺之情亦可見矣，按，是志目次，卷首，卷一，二，三，四，五，六，七，八，九，十，十一，十二，十三，十四至十六歷朝國朝諸，十七至十九歷朝國朝諸，二十，觀其凡例，似明侯志，周志，清裘志，朱志，其時俱獲見之，擇善而從，宜高出諸志之上，乃，，，可倂而不倂，，，可合而不合，，居全書之半，可節而不節，門沿裘志例，先之以海，所以位置普陀山之在南海，其說更曲，惟云山志本無事星土，云是山以菩薩而名，是山皆蹟，是蹟皆古，云菩薩不藉證而靈，亦不藉證而後知爲菩薩之山，依舊志而刪裘之，，依裘志而刪朱，陳志，等門，甚爲有見，至門，有乾隆三十七年事，門，有三十八年李國樑序，宋如林序，均後人續竄，非原書之舊矣，普陀距定海縣治二百餘里，卽華嚴經所稱補怛洛迦山，觀世音菩薩示現道場也，五里未至，嵐翠撲眉，千步尚懸，飛濤濺踝，陵虛之閣，忽峙虹邊，殊狀之峯，或標島外，余流覽圖記，企慕山川，馳心有年，而遊訪未果，會王青甫表兄來宰是邑，庚寅歲，余主講於斯，接近祇林，緬懷卓錫，載訪沙界，豈憚拏舟，庶幾一溯迦蘭之施園，暫履須達之布地，顧累牽俗事，仍阻幽探，迨次年暮春，競渡蓮洋，克攀蘿徑，蔭法雲於六合，地入三摩，揚慧日於九天，門開八正，洵海澨之奇觀，招提之勝槪也，於是古龕對佛，精舍繙經，締交季潭之上人，契心曹溪之弟子，有鴻崑開士者，身列祇洹，志殷繙輯，守往籍於炱朽蟫斷，摭羣言於錦粲珠零，乃以山志遺文囑爲讎定，余撫是編而竊慕焉，夫紺園碧殿，沈佺期常賦少林，鹿苑龍宮，駱賓王亦誇廣果，希蹤方外，不越中原，至若維摩之室，遙隔鵬溟，彌勒之龕，孤撐鰲極，此可頌者一也，自象敎西來，妙法東注，普賢旣傳願海，如來亦有化城，然娑婆緣深，觀音爲最，乘如意輪，大方便力，濟苦難於五濁，拯煩惱於三塗，白毫光裏，現瓔珞之全身，金色花旁，示栴檀之瑞相，莊嚴具足，黼繢周施，此可頌者又其一也，衆釋所居，非無毀院，諸佛攸館，不乏市田，至若層楹刻桷，宸章煥夫日星，免賦蠲租，寵命沛夫雨露，鱗鱗碧瓦，崇臺則三百朱欄，策策烏犍，膏壤則十千青畝，此可頌者又其一也，生，融之學，獅座頻參，觀，肇之名，雁堂共仰，雖結茅伊始，眞歇法乳無傳，開業相沿，大智禪裔莫考，然五蘊俱空，皆悟無生之理，諸漏已盡，恆持不染之心，此可頌者又其一也，烟波無際，時泛仙槎，雲壑相鮮，屢停客屐，轉奔雷於谷底，龍氣猶腥，盼朝旭於崖巔，羊押乍熟，飛泉瀝滴，宜儲調水之符，石寶玲瓏，忽動買山之計，相與參玉筍禪，禮米汁佛，此可頌者又其一也，遊懷旣愜，逸藻獨摛，賭吟而鉢響頻催，紀實而筆花爭舞，文疑宿構，同申般若之宗，詩具別裁，悉寓毘尼之敎，正不特公權羨其書額，元章欣其隸碑，此可頌者又其一也，任昉述異，本自淹通，王嘉拾遺，無取繁縟，良以靈花忍草，咸證道心，蠕動蠉飛，共含佛性，納須彌於葶藶，鸚鵡呼王，悟世界於優曇，象猴爲友，嗅來薝蔔，卽是妙香，聽到頻伽，無非瑞雀，此可頌者又其一也，夫盛熙明備考於前，侯繼高纂志於後，處優出劣，裒輯不乏通儒，照軫充箱，採獲幷多佳手，然條流粗立，典要未明，欲煑鬯以燒薰，必簸糠而揚秕，附名欲傳不朽，定文須恃相知，又况鳳毛龍甲，孰與收藏，鳥剝蟲穿，每虞散佚，洵貫串之非易，繄譏正之維艱，乃蒙馴虎名宗，食鳩上品，丐余增訂，索我弁言，幸舊本之猶存，遂新編之競製，合是非於一口，審得失於寸心，勿錄者，豈是遺珠，所登者，要皆完璧，督繩削墨，共辨毫釐，縷析條分，聿昭經緯，遂使貝文快睹，手眼化以千千，祕典齊宣，生靈度乎萬萬，武谿龍㵎，恍披廬岳之圖，金闕瑤臺，疑討瀛洲之記，時道光十二年壬辰三月三日，普陀在東越大海中，梵語補怛洛迦，華言小白華，釋言海岸孤絕處，蓋震旦國中，一大道場也，周遭四十里，或曰百里，自梁貞明中，始立佛寺，卽不肯去古院，宋元以來，代有創建，迨我聖祖仁皇帝，世宗憲皇帝，錫額勒碑，發帑修建，天章睿藻，丕煥祇林，洵爲海外名山，第一香剎，山中僧寮，不下七十餘所，緇流及外方挂單，約計一千餘衆，田產無幾，齋糧不給，余宰是邑，心竊憫之，而力未能逮，會有佃民余姓等，與山僧互爭新漲沙塗，余申詳大憲，所有朱家尖，竹頭浦，順母塗等處，塗場五千三百餘畝，可築塘成田者，二千餘畝，應請推廣皇仁，歸僧報墾，幷會同鎭海郭明府，親詣塗場勘丈，始得徧歷寶山，佛前頂禮，有前寺承恩堂鴻崑上人者，戒律精嚴，功行苦卓，恆以纂修山志爲己任，恰秦遠亭表弟主舟山景行書院講席，囑余轉丐，代爲增修，余按是志，前，後兩寺共有兩本，康熙三十七年，前，後兩寺同請裘璉修輯，稿成，後寺旋卽授梓，前寺又延朱謹，陳璿二公增削，至四十四年始梓，遂與後寺所刊小同大異，乾隆四年，後寺又請許琰重修，鐫板行世，而前寺所刊斯志，迄今又逾百年，其閒沿革廢興，讎校誠不可稍緩，返棹後，山僧將入志各條函寄來署，囑遠亭表弟，取舊志詳加考訂，汰其有餘，補其未備，詞不涉於支離，例必歸諸典要，閱一載，纂輯甫畢，分爲二十目，就𥳑刪繁，瞭如指掌，書成，索序於余，余曰，九華，峨眉，五台，與普陀同爲諸佛說法道場，然三者皆爲內地，惟普陀遙隔重洋，迥殊塵境，而四方梯山航海，函香膜拜者，較他處尤盛，此皆列聖崇信禪宗，神光普照，而釋子之徒，咸得優游蘭若，守缺抱殘，蒐輯山乘，以垂久遠，披是志，而海山之形勢，洞壑之幽奇，殿宇之輝煌，示現之靈異，胥在乎是，共仰佛力之慈悲，益徵聖恩之汪濊，夫講耕鑿以安慧命，裒冊籍以闡淨因，二者不可偏廢，余旣樂是志之成，而幷願闔山僧衆持戒安禪，羣體列聖嘉惠雙林，神道設敎之至意，此余之厚望也，南海普陀山，觀音大士說法道場也，昉於梁貞明中，宋元而後，代有修建，我朝尊崇倍至，巍煥增新，砌琉璃之地道，五色蓮花，裝瑪瑙之天宮，七重行樹，峙名山於海外，成勝院乎寰中，此皆列聖神光普照，崇信禪宗，題額勒碑，宸章赫濯，蠲租發帑，寵錫輝煌，緇流得以潛修，黎元因而覺悟，瞻茲梵宇，共仰慈航，俾清淨寂寞之濱，發恭敬慈祥之念，神道設敎，有微權焉，蓋聖朝以胞與爲懷，佛力以救度爲量，大千世界，徵普濟之慈悲，億兆生靈，荷仁恩之廣大，造福專於錫福，壽世卽以壽人，幸際恬熙，得安康阜，有由然矣，今者鴻崑上人重修寶陀山志，再煥大藏經函，敬加考訂之詳，快覩闡揚之偈，業追象貝，功繼馬鳴，開覺路以金繩，渡迷津於寶筏，將見慈雲徧覆，共樂世界之清涼，行看甘露均沾，普受佛家之富貴，謹誌不朽，用附巵言，至於結香火之因緣，樂巾瓶之供養，以及形勢之勝，僧徒之繁，皆略而不陳，懼贅也，是爲序，按，是志門類卷數悉仍許志，惟倂許志，附於，另添一門，爲不同耳，然本於朱志，許已駁之，而仍沿之，未免去取失當，山志，自裘輯後，兩寺各自延修，往往詳己略人，是志尤甚，雖出自住僧偏見，而秉筆者究難辭其咎也，至山圖前後載有前寺修建處所，助田碑記，鴻崑扁音，核其年分，當爲後來寺僧續竄，非耀曾原書所有也，接手書，夙昔懷抱山志一事，將有達於實現之一日，凡事必種佳因，方收良果，因果之閒有應及時商榷者，囘憶客臘，在山談及此事，只覺山志亙九十餘年未修，積久更難徵考，其續修體例應仍舊抑改新，曁是否應請邑儒修訂，在僕固毫無成見，但慮及經費維艱耳，當奉師言，曾與居士陳性良議及，費由伊認，書由師修，並云，山志應以大士爲主體，凡大士之若本若末，若事若理，以及隨類現身，尋聲救苦之感應事迹，擬廣爲搜羅，彙萃成書，此係內典功夫，當然非異人任，且復談及九華山志，妄改字句之有心滅佛，又如舊志之將清初御碑一道漏載，太不經心，詳繹師言，無非謹慎，九華，吾未之見，如舊志之舛漏，誠屬無可諱言，普陀，應以大士爲主體，僕固極端贊成，但祇輯感應，究似觀音世家而非山志，僕虛擬折衷辦法，將山志分內，外兩篇，內篇感應，外篇則仍舊志門類增減而繼續之，例如經證可刪，倂入內篇也，天章可刪，國體變更也，而民國約法，信敎自由，頒布管理寺廟條例等項，則須增入，其藝文一門，僕主刪除，緣藝文有關掌故者，應分析訂入各門，其登臨山水，流連光景之作，載不勝載，應別輯普陀．藝文志一書，十年一集可也，夏初奉到手書，言感應一篇有許止淨居士擔任，促僕進行各門，僕擬折衷辦法已蒙採納，當覆書以採訪，編輯屬之邑儒，並以經費爲言，今又奉示許函，規定頌體，已更進一步而有具體辦法，則各門纂修，亦應同時並進，查邑儒王雅三，王樵暾，湯爾規，孫釐卿四君，均品粹學純，足徵文獻，上年邑志竣修，已兼注意山志，今加延聘，最爲合宜，惟師長西序，僕宰地方，對於此事，只可居於提倡之例，仍以兩寺爲主體，山志規模小於縣志，自合以最節省，最捷速之方法爲之，惟四君散處各鄉，晤談不易，現將師先後來函，許君原函，並僕此函，錄稿專送傳觀，徵求意見，得覆奉告，一面希致兩寺方丈耆舊，預爲籌畫，於相當時期，推一代表來縣，與僕先行接洽，再爲詳悉之規畫，官如傳舍，僕去就無常，竊盼及早圖維，於任內觀成，了此一重心願也，民國十一年七月二十四日，關於普陀修志一事，荏苒半載，時刻在心，最近覆印光法師一函，談議經過，略具函內，錄稿陳詧，竊維志普陀以觀音爲主，自屬言之成理，與各門編纂，事不相妨，諸君於修邑志時，關於普陀九十年來人物事蹟，諒爲採訪所及，抑或須另起鑪竈，重行採訪，又或別有參考書籍，可資甄擇，以及各門應增應減，體例爲創爲因……弟學術空疎，毫無成見，務祈發抒卓裁，詳悉示知，俾與印師折衷定議，一面接洽方丈，擬議辦法，日前來城，於寓所得我公手敎，並印光法師及許居士止淨各函件，客中膠擾，無暇細詳，旋里後，覆加披覽，知印師身入空門，導揚宗風，修山志，以觀音爲主體，亦固其所，但旣名爲志，將以顯山川之名勝，表創造之功勳，以及建革之由，中興之業，自應詳爲羅列，俾無遺憾，我公答以折衷辦法，分內，外兩篇，始有志例可言，山圖延精於測繪學者繪之，分山境全圖，名勝分圖二種，形勝分山，峯，嶺，巖，石，門，洞，沙，隩，灣，地，㵎，泉，井，池，境，及附錄各子目，梵剎倂舊志，，而爲此門，以普濟，法雨，慧濟爲梵剎，餘各庵堂爲精藍附之，各茅篷，各廢庵，再依次附之，營建除梵剎外，凡亭，祠，碑，坊，道路，橋梁，屬於工程者隸之，禪德凡僧人精修禪律，創建有功者，不論方丈住僧，均立傳，隸此門，僅爲方丈，別無建白者，另爲住持表，附後，檀施國體旣改，佛法又平等，仿雲林志例，立此門，凡自帝王至齊民，施助巨款者，悉隸之，流寓照舊志，而正其體例，規制第一先錄叢林普通規約，及普陀兩寺特別規約，能依此而行，方可以爲僧，方能受公私護持之益，以故次二則凡民國約法之信敎自由，與管理寺廟條例，及公私文令規章等之爲維持是山秩序而設者，悉隸之，藝文凡僧人著述成書者隸之，舊志之藝文，詩詠，均散附各門各條，不與焉，志餘仿雲林志例，凡事在必載而類無可歸者，隸此，敍錄仿俞樾鎭海志，近上海續志例，敍載歷次修志者之姓名及序例，而以此次重修，我公與印師等往來函件附焉，綜上各門，視舊志已屬創例，况我公定爲內，外兩篇，尤爲前此所未有，此外，若經證，感應等類，均內篇事，我公所謂非異人任者，可無贅言，上年修輯邑志，普陀雖有訪稿，然對於專志之材料，究嫌缺略不備，此次必須慎選訪員，以專責成，彥聞清同治閒，慧濟寺住持信眞，頗有道行，因寺門外常產竹筍，致礙行走，後經信眞懺禱，筍遂絕，性好施與，於定海南郊體仁局，助田三十餘畝，長塗揆文義塾，助田二十餘畝，此亦僧人之傑出者，類此者，不知凡幾，是在爲訪員者，詳爲搜求，免致挂漏，管窺之見，是否有當，伏祈裁詧，一爲山志，云普陀修志，已設所採訪，近主任了藏大師來述，所採無多，從古修書最難，不必遠徵，第就定縣志事，已可爲鑑，山中人視此事太易，印光法師佛學精深，而於修訂體例，與鏞見尚未臻密合，除迭與函商，與面陳憲臺外，復有應述者數端，如原志山圖，與坊本同一陋劣，知事曾稟盧督辦，請借陸軍局圖，以關軍機未准，是非以新法測繪經緯圖不可，名勝風景，非用照片不可，總之，非多費工本不可，原志乃道光初所修，前此，尚有兩寺各修之本，近閱中華書局預約續藏經目內，列有一種，書似元人所著而久佚在東洋，此外，凡茲山古乘，均應博求參考，與道光志比較，擇善而從，庶修成之書，少增聲價，邑儒王雅三，擬有修纂體例，已送印師，所擬固涉繁難，但言修書，似亦不宜過從𥳑易，卽照𥳑易辦法，就原志各門而續增之，其爲事亦非容易，例如，，等門，關係物權之所有，移轉種種，至爲複雜，採訪之始，不加審核，一經裁判，便成證據，後來訟累，何可不防，復次，一門，據了藏云，絕無而僅有，是烏乎可，道光志，迄今將滿百年，此百年中，詎無名宿高僧或起自普陀，終於別剎，或來從遠域，卒老名山，又或始終他處，中涉普陀，是非用種種方法徵求不可，今旣言修志，倘遺漏湮沒，豈非罪過，此僅愚慮所及者，恐此外又多困難，除函商印師外，所望道尹主持者，又其一，民國十一年冬，棠蔭移杭，瞬經三月，想賢令尹鳴琴而治，著述清興當不減在定時也，補陀志事，月初由開如，了餘兩上人函邀到山，告以採訪略已就緒，卽委彥爲編纂主任，彥維山志較難於縣志，溯自道光初纂修後，迄今已閱百年，歷時旣久，採訪本屬不易，况山中雖多名緇，究以持戒焚修爲天職，對於修志各事，故錄旣少傳述，近事亦涉渺茫，徵文考獻，深苦無從著手，一難也，吾輩素讀儒書，於梵典未窺門徑，往往一開卷，雖名詞亦不能徹曉，何論玄旨，率爾操觚，易滋謬誤，二難也，因請渠設立局所，延請通人，收集思廣益之效，而結果以艱於籌款，故不設局，不延同事，除大士事蹟及經證等類由印老擔任外，其餘各門，訂將訪稿絡續郵寄，屬爲彙纂，成書後，再呈我公鑑定，而開如上人旋出康熙時裘璉志一冊，該書由前法雨住持化聞得自日本岸吟香，披閱一周，知其長於詞華，暗於志例，茲擬革舊改新，各門事實，舊志旣語焉不詳，訪稿又缺略不備，兼之學識俱短，惴惴然，時以負疚佛菩薩，有辜我公之望爲懼，因又請開如上人，一面搜求各名山志，各參考書，一面督促採訪主任，依照所定門類詳確採訪，寧濫毋𥳑，以便斟酌去取，分別甄錄，嗣後能否照辦，尚無把握，該門類，去年曾呈鑑核，現在應否增損，還祈我公詳悉示覆，得以張其膽而壯其氣，民國十二年癸亥三月八日，普陀修志，已與開如和尚訂定，甚慰，所定門類，俾採訪者依此搜求，自是正辦，修志以採訪材料爲要素，尤望多加指點，並用種種方法，以廣蒐羅，否則恐難完美，山中財力，近亦外強中乾，且意見參差，成事甚屬不易，惟開如一人熱心提倡，而確有力不從心之苦，此則望公曲諒而善處之，印光佛學極深，而著述似非所長，然爲人坦白，肯受商量，志之體例，因徇其觀音爲主之義，略分內外篇，卽弟所擬，將來卽照此意做去，但仍宜隨時與渠商之，書成鑑定，最好請讓三同年，弟無此才望，又吏事無暇也，癸亥三月二十三日，民國九年庚申，膺邑令馮公秉乾之聘，與修定海縣志，其時曾偕採訪主任俞君兆熊，合請馮公兼修普陀志，卒以二者並舉，絀於緇費不果，辛酉秋，陶公鏞，來任縣事，銳意提倡，與印光法師，開如，了餘兩長老，一再函商，先設所採訪，徵求山故，至癸亥春，兩長老以書來屬爲山志編纂，彥維幼從先君子佩韋府君讀，涉獵儒書，於佛乘略無皈嚮，重以周甲邁齡，衰遲自棄，何敢繼前賢翰墨留名山佳話，旣憶清宣統己酉閒，挈子祖安遊是山，登臨餘暇，披閱秦志，知其體例多可議處，相與以未遇時節因緣而修正之爲憾，旣幸遇之矣，造因得果，桑梓敬恭，義無多讓，遂以書諾之，旋到山與開如輩協議進行方法，假定採訪門類，並搜求元明來各舊志，惜書多不傳，僅得康熙時裘輯一冊，取囘卒讀，又知許，秦兩志之繼此而作者，大率抄襲陳謬以塞責，補闕訂訛，事誠有待，因就訪稿斟酌賡續外，搜覽近屬各縣志，各名山志，及傳記竺典之有關是山者，參互考證，得據以校舊志之訛，補舊志之缺，考辨舊志之所未辨者，各若干條，分別部居，依類相從，竭一年又四月之力，始脫稿，自形勝迄敍錄，爲目十有一，卷如之，靈異一卷採自孫君貽謀稿者爲多，揆諸史遷整齊故實之旨，其有合乎，然而後梁至今，年歷千餘，滄桑幾更，其閒遺聞軼事，詎能徧觀而盡識之，觀世音菩薩，早證菩提，久圓覺道，安住寂光，原爲悲心太切，故復現菩薩身，助佛揚化，及以四不思議無作妙德，十四無畏，三十二應，種種方便，度脫衆生，其慈悲益物，尋聲救苦之事迹，古今記載，眞紙不勝書，卽最近親聞之靈驗，亦多難枚舉，今略述一二，以供閱者啓發正信焉，民國二十一年，滬上中日戰事，凡屬眞心奉佛之士女，同處危地，獨比左右鄰居之非奉佛者，少受損失，多得安隱，其最險最奇最著者，卽閘北世界佛敎居士林，在槍林彈雨之中，日機擲彈，多在其處，林外四周通炸成焦土，唯林屋之上受二十餘炸彈，無一爆炸，還有一大半人高之極大炸彈，落於其中水𣶯汀天井上，亦不炸，其原因，祇爲有鄧奠坤居士一人安住其間，不怖不逃，力念觀音菩薩名，卽於四周火堆之中，保全此莊嚴之大好道場無恙也，其他如費範九，遇鐵絲網，現孔而出險，錢居士，入強盜手，示病而放還，郭振聲，於同船大衆遭劫之中，獨令賊目不見而倖免，曹運鵬，於仇人羣集圍繞之下，俾其當面不識而逃生，此皆由虔念觀音，化險爲夷之靈驗，森親見其人，親聞其在印老前所說之實事，惜今限於紙幅，不能多錄及詳說，現爲二版補空，特略述此，經云，觀音妙智力，能救世間苦，誠不我欺也，願同倫諦信，常常持念，共荷帡幪，以暢大士悲懷，亦不慧之所深望也，
浙江鄞縣阿育王山，為四明名山，距寧波城東四十四里，山中有寺，曰阿育王寺，寺中有一舍利塔，藏置舍利子，乃釋迦如來真舍利，自印度流傳至中華，時放光明，相傳西晋太康中，有幷州劉薩訶者，於會稽得見寶塔湧自鄮峰，此寶塔光明騰耀，色青如石，中懸寶磬，周以天王及諸佛菩薩，義熙元年，敕鄮山造塔亭，禪室，度僧住持守護，南朝宋文帝元嘉中，得迦葉佛爪髮，乃詔造木浮圖三級以藏之，梁武帝普通三年敕建殿堂，賜額阿育王寺，明萬曆年間，泰和郭子章撰明州阿育王山志，因普陀山志例，條以義類，立以十門，門說四偈，門門各為一卷，其十門為，地輿融結，舍利緣起，塔廟規製，王臣崇事，神明效靈，瑞應難思，福田常住，高僧傳法，提倡宗乘，玉几社詠，地輿融結者，通論地輿與別論鄮山，記地理也，舍利緣起者，記釋迦如來真身舍利寶塔之緣起也，塔廟規製者，記阿育王塔之建造也，王臣崇事者，錄帝王名臣有關本寺之文字也，神明效靈者，記神靈顯異也，瑞應難思者，記軼聞顯異諸事也，福田常住者，錄檀越佈施造塔建田碑記也，高僧傳法者，記高僧傳法行誼也，提倡宗乘者，記歷代住持禪師也，有文獻者記之，無文獻者存其目，玉几社詠者，錄有關藝文，體例特殊，全屬釋氏文獻，至清乾隆年間，住山釋畹荃復輯其藝文，纂續志，釐為六卷，未分門類，所錄藝文，略按時代先後為序，末卷錄有先覺考，所以補郭志之遺也，乾隆二十二年以正續合刻，都十六卷，兹據中央圖書館藏清乾隆二十二年正續合刊本景印，余生平事佛，率以名理取勝，多採諸最上乗門，與吾靈臺有所發明者而雅尚之，至於一切報應因果等說，皆置而弗問，中年宦轍四方，多更事故，凢有所求，屢著肹蠁，時雖或問，問而未加詳焉，殆萬曆𢈏子，奉命討播酋，以孤軍冐重圍，舉家百口入於萬死一生之地，恐畏百至，雖委身於國，聴命於天，而未嘗不有禱於三寳，禱即應，應即審事，非影響加之與，關侯通於夢寐，播酋授首，多頼神助，余於是不惟於報應之道加詳，而於生平所尚名理益著，近奉㫖歸養，乃捨宅建忠孝寺，皆所以報國恩，荅神貺，以彰至理之不誣也，吾兒孔延，孔太，孔陵，皆與余同茹荼甘，昭格見聞，故於此道頗遵庭訓，陵兒以今歳壬子，當天王網羅多士之秋，將試鉛槧於留都，乃先渡錢塘，踰鄮嶺，覲阿育王寺真身舍利，一入殿堂，如善財之升彌勒樓閣，無着之登竹林精舍，已禮舍利，獲覩種種祥瑞，宿種既萌，法雨復潤，未𤼲者𤼲，已𤼲者長，即於塔前發種種誓願，施寳龕一座，製以旃檀，餙以七寳，鏤刻精緻，巧奪人目，復施種種供具，兼為勸募修葺塔殿，重新先朝御製扁額，當是時，有祕藏理法師爲住持，理公通名理，諳教相，勗徒衆，精焚脩，莊嚴淨土於是焉頼，理公嘗有意於山志，乃持是編以示吾兒，吾兒歸，復持是編以進余，余念育王寺為天下第一叢林，盖借重於如来舍利光眀，自晋太康，厯六朝，唐，五代，宋，元，至我皇明萬暦壬子，千有三百四十九年，其間靈異事蹟，國朝典故，士庶投誠，文人翰墨，使如國之有史，家之有乗，日錄而年編之，不啻汗牛充棟已也，乃今觀其所集，不過錄之碑碣，抄之藏典，僅得數萬餘言，至於名公唱和，又皆取實於小師，考信於野錄，不無亥豕魚魯之訛，余每閱斯文，未嘗不置卷太息，因倣侯開府，屠儀部普陀山志，條以義類，立以十門，門說四偈，門門各為一卷，譌者正之，缺者補之，𠰥髙僧，則尋傳燈錄，補之以傳，刪取機緣為宗門提唱，使後之作者随類而編入，無續集之勞，盖將舍利為如来，衆製為說法，余偈為注脚，如華嚴塵說剎說，依說正說，主伴重重，無非華藏莊嚴，不亦四眀三佛地之一盛事乎，因為之序，西昌郭大司馬精忠純孝，𣗳闢土之勳，世拜壐書無虗歲，公獨歸功於佛佑，帥其家茹澹忍苦，內外竭施，慮不克報慈恩，則又嚴餙鄮山舍利塔，志聖始末，𡸁之永久，其叔子太，季子陵，及育王理公，皆蓮域再来人也，每向予述舍利靈光，恍如親見如来，即一相好備知三十二相，即一光眀備知百千億光，而一一相好，一一光眀，曲盡自性不思議之變化，要以人人具有靈光，患在自作二見耳，佛雖放光，寔乃開眼衆生，衆生雖不放光，寔乃不開眼佛也，今震旦獨眀州有舍利塔，自余少覽圖記，不無詫于其說，亦自笑夏蟲之難語氷，未敢以窣堵湧地為荒唐矣，己遊其處，諸靈異蹟具在，塔質青瑩古怪，鐫鏤生動，非人巧所得摹，不必俟暗發光，為世神物，可無思議矣，云舍利是如来靈骨，又有髪舍利，肉舍利，未必象質可數，有此殊相，佛成正果，棄捐六根，知有相之不存乎世也，獨其神奇融結，茶毗不燬，則為舍利，要亦不必盡然，如洞師歸誠於文潞，一祝滿瓶，則直取之懐矣，文捷行遶，軍持速緩，去住神變無方，則惟其人之名矣，咸平佛牙似汗湧身，飛空墮地，即汗即珠，又無幻之不真題，諦諸普門舍利不盡於此，而舍利靈変可略睹於此，余所得睹，一磬懸塔中，不盈三寸，舍利懸磬中，歷代崇奉示現，所稱如芡實，已如彈丸，已如瓜，最後如車輪，種種現相，道費而隱，俗之讋懾或在于此，而余所敬奉，則以其永保法輪長無災害，非他道院經藏得與較隆替以為神耳，自佛入中國，其遭時廢興，亦似與元運相乗，始或傾王公，奔九州，而既則頺垣廢圃，灌莾亍鼠鴞狐狢之塲，又其甚而為夙力頑悍所攘削，雖金剛迦聖亦不能以其力士神通為佛訶護，阿育古剎，何以得至今千三百年無恙哉，自晋而梁天監，普通，注嚮無論，迨唐而武宗汰天下沙門，毀梵宫，塔止越州府庫，毋敢以渺易有損也，宋元賜額施帑，恭迎大內，備極香火供養之隆，入眀宣宗十年，遣禮官諭祭自學和尚，尤為異數，恢拓自今，堂殿煥巍，碧甍雲擁，緇流戒潔，旦昏儼顒，住持正理，慈定無瑕，慧通三乗，又能以其暇纂集育王山志，宇內名流咸為讃善，脫非神靈長護不遷，有此耶，吾之獨崇舍利塔以此，或曰，塔自薩訶拜祈湧地，到今千三百年乃有志，何曠也，當為善知識化身有待耳，且佛存寂，千載一瞬，正亦不謂遠矣，余為志序，不叙因果報應，而因果報應自在，或又清曰，塔無毀與，曰，佛亦滅度，何有於塔，有滅，有長不滅，而佛自在，宣律師云，沉冥之相，以理括之，未曾持觀，不可以語，噫嘻，即余得觀，當復何語，余所爽然，昨宵清話，舍利在空中，塔是空中影，吾與理師相視嘆，共證此題，梵語舍利羅，此云身骨，惟我世尊，於曠大劫，以金剛心薰修金剛三昧，直至成佛，曾無異念，故變緣生五蘊幻身成金剛體，即如來法身，常住不壞，永無生滅，佛十身中有力持身，此其一也，是以如來應現娑婆，示生迦維，說法四十九年，化緣已畢，於拘尸羅城娑羅林雙𣗳間，入大涅槃，時彼國王如法茶毘，得舍利八斛，分為三分，天上，人間，龍宫各起塔供養，而人間八國分之，摩伽陁國阿闍世王得其一分，有八萬四千顆，至阿育王，有大神力能役鬼神，乃碎七寳末，造八萬四千塔，遍散四洲，而南𨶒浮提為身教地，故塔居多，其來震旦者一十有九，唯金陵長干與眀州鄮山顯赫最著，予幼出家長干，屢覩光瑞，種種不可名言，雖未至眀州，蚤聞感應之徵，今見理公所寄育王山志，讀之，感而嘆曰，此我本師現在世間說法處也，夫舍利者何，乃一真法界常住真心廣大光眀之體也，諸佛證之為清淨法身，菩薩修之為金剛心地，衆生迷之為阿賴耶識，其不壞者為佛性種子，名佛知見，以其衆生本具，故佛出世特為開示，使其悟入，祖師西來，指之為心印，是知衆生與佛無二無別，第染淨熏變之不同耳，以眾生無眀業力念念薰蒸，故感四大五蘊腥臊臭穢不浄無常敗壞之身，其不壞者，為輪廻業果，厯劫不忘，菩薩以之為定慧薰習，得意生身，調伏衆生，淨佛國土，其不壞者，微妙功徳，成就莊嚴，唯佛證之為清浄法身，常住寂光，身土不二，其現大身，則無量光眀相好，居華蔵莊嚴，名實報身，其現小化，則丈六金身，示生人間，與民同患，而衆生見者，但見緣生之佛，不見法身真體，将顯法化無二，無常即常，故入般涅槃，而留舍利攝受衆生，名力持身，以示金剛不壞，法身常住世間，本無生滅去来之相，故所現光相種種瑞應不可思議，随衆生心感而應現者，即法身應機說法，以離言三昧直指衆生本有佛性，欲令見者當下了悟自心，頓見法身不生滅性，此與靈山踞座，末後拈花，有何異哉，故佛出世說法四十九年，無非指示此一大事，而於法華一會開示衆生佛之知見，以此知見即法身慧命，故云此經在𠁅，應以七寳起塔，况佛知見又為文字所障，至𠰥諸祖直捷示人，而形於棒喝譏呵怒罵之間，而人又以機鋒目之，将謂別有玄妙，故悟之者希，今者親見法身如來覿面為說不生滅法，而人不悟諸己，槩以光明瑞相視之，誠謂當面錯過矣，可不哀哉，且而人也沉淪多劫，流轉生死，今者何幸何緣，一遇希有難遭之事，猶自迷頭認影，豈不有負真慈，自昧本有，可不為之大哀歟，昔佛於法華會上，自說法身壽量常住不滅，比但托之空言，未有𠰥此見諸行事之深切著眀者也，惟普賢以十大願顯示法身，乃曰請佛住世，勸轉法輪，常随佛學之三者義昭於此，初僧會至長干，吴主孫權命求舍利，期以七日，不應，展三七日，中夜猶不應，會稽首而哀請曰，佛以慈悲為心，苟不應，則使此方衆生斷滅佛種矣，於是痛舉佛號三稱，遍身毛孔血汗迸灑，即聴瓶中鏗然有聲，光燭天地，啟之則舍利宛在瓶中矣，劉薩訶身陷地獄，将無出期，乃聴梵僧指求舍利為懴罪地，故感寳塔從地湧出，是知康為人，劉為己，均皆普賢勸請之意也，𠰥夫種種莊嚴供養，守護讃歎者，豈非常随佛學者歟，且也佛性之在衆生，固其迷矣，𠰥夫般𠰥光明常然而不昧者，𤼲於行事，𠰥世之忠臣孝子，志士仁人，凡所施作致君澤民而為不朽之事業者，豈非法身所𣴑衍乎，其厯代帝王崇奉興隆者，詎非法王之利見乎，總之，無一眾生而不具有此性，故見聞随喜禮拜供養者，無異親承接足，即布身命，罄所有，竭內外施而為莊嚴，特為自性受用地耳，𠰥夫一覩舍利，頓破無眀，了悟法身，長揖生死，永出迷途者，是在上根利智，夙具聞薰，緣熟於當下者，不無其人也，由是觀之，累代王臣興建於前，太宰陸公，相國沈公重興於昔，司馬郭公及諸公子再振于今，且托法身於毛端三昧，以見不朽，是又皆普賢願輪所持也，鄮山住持理公，豈佛稱空生，身子為長老乎，予自信靈山一會儼在目前，說法音聲熾然無間者也，故特書此，以告見聞随喜禮拜供養者，不得以色相求之也，伏讀憨大師所撰舍利記，合掌讃歎，誠為第一希有，𠰥非文字般𠰥從三昧流出，安得具大辯才，善說法要如此，余謂住持理公曰，此記住處即舍利塔，普願法界一切衆生皆以香花供養而敬禮之，理公，字秘蔵，余同參兄，宛陵人也，今梓而布之，為作随喜功德，余不及覩阿育王寳塔舍利，相傳終涉影響，迨其詳載郭大司馬志中，壹𠰥勗余聞思修者，而其住持秘藏，顧強余圓滿末後一句，又作何見解乎，大約舍利者，釋迦文定力所証，佛不愛骨，故涅槃施焉，王不愛寳，故窣堵波布焉，能究斯㫖，悲度一切，即忠可盡瘁，孝可竭蹷，身外長物，庸何愛哉，而司馬氏之愛河且蚤清矣，當播酋未平，百口深入荒徼，從兠劔中磨鍊一過，卒能底定，以奏無前，此其中，壹惟報君顯親，先已樹基得定，而後乃歸為方外，適也舉室茹素，相為勤施，甚至大忠孝寺不靳重貲新之，其于世不屑屑然，光明種子直自性了之耳，矧類相感應，其子𠰥孫不親覿靈光也哉，于是公子孔太，孔陵輩，續阿育王之舉，各捐修塔殿，俾鎮海邦，祝萬年，代父捨者子也，爲君祈者臣也，又非自利福田而已也，育王山志者，總載于大司馬郭公，校正于少宰周公，而贊成於海內諸縉紳，名公，居士者也，卷凡若干，與夫撰碑，立傳，文辭，詩疏，犁然具載，前朝殿燬，簡籍煨燼，古未有志，先師在日，㥬蒐博采，獲比隣胡隱士家藏本，考索讀之，若登山之有梯，浮海之有筏焉，時先師承太宰陸公之命，及禮部給劄住持，羈于殿事，未竟厥志而隻履西歸矣，理以顓蒙，謬承衣缽，綿力是懼，旦夕拮據，幸免墜緒，至傳天台教觀，實得于有門大師而已，濫登講席，適之逢大司馬郭公重建宋高宗御製佛頂光明之塔，即以育王山志為請，公欣然命筆，浹旬而成，遂為一代鉅典，鄮峯玉几，如增而高，豈特舍利輝煌而已哉，誠為佛法金湯，不可得而思議者也，理謂如來演說如筏喻者，法尚應捨，何況非法，則此山志殊覺贅疣，不知文以載道，道由文顯，淂魚兎而執筌蹄固非，捨筌蹄而求魚兎，亦非也，故曰，渡河須用筏，到岸不須舟，敢以告夫文字性離者，粵惟菩提道塲，基抵金剛，匪兹堅固，曷居法王，諦觀舍利，塵塵覺帝，神聖所都，孰言容易，是卽靈山，是卽摩竭，須彌有壞，此無震裂，咨爾山靈，異爾比丘，作難思想，呵護勤修，志地輿融結，𧓍衣生曰，人間世何所有，三才而已矣，曰天，曰地，曰人，天位乎上，地位乎下，人位乎中，天何所有，氣而已矣，氣無其形，空而已矣，地何所有，水土而已矣，金木火，皆土之變也，故知，天，五行之消息者也，地，五行之變化者也，人位乎中，又得五行之性情者也，然則天雖位乎上，亦位乎下，地位乎下，實位乎中，故曰天如卵白，地如卵黃，第此方論天地六合，爲言得其形似而已矣，方外爲言天無涯而地無涘，論涯涘者，約一佛化境也，何以言之，葢一佛化境，謂之三千大千世界，有百億日月，百億須彌山，百億大海水，百億鐡圍山，百億四大洲，鐡圍繞其外，海水聚其內，須彌嶼其中，四洲羅其下，日月照臨乎其上，百億鐡圍之外，更有一大鐡圍總括之，以形如棊布，總之以枰，大千外更有大千，不知其紀極，故曰天無涯而地無涘，然則載山岳者海，載大海者地，載大地者水，載水輪者火，載火輪者金，載金輪者又風輪爲之執持也，故楞嚴云，覺明空昧，相待成搖，故有風輪執持世界，乃至寳明生潤，火光上蒸，故有水輪含十方世界，是則地依乎水，水依乎火，火依乎金，金依乎風，風無所依，依空而已，故曰天位乎上亦位乎下，豈非上天之上復有大地，大地之下復有上天，橫論世界已如彼，𥪡論世界又如此，天豈有涯乎，地豈有涘乎，今之論山源者，曰中國五岳七山皆自崑崙發源，夫世界初成，豈有先後，髙原平陸一湧而纎悉畢具，不觀之洪水初落乎，江河之畔，沙聚壘壘，髙者下者，竣者夷者，是水之洮汰也，風之皷擊也，醯鷄而五岳之，螻蟻而七山之，南柯之王將遷都而長安之矣，今之大地亦若是也，然則古之論山源者非乎，曰，亦是也，第究其山而不究其水，亦不究其氣，非不究也，究之不得其經也，以余言之，山無本末，水有源流，氣寓其形則聚，不寓其形則散，形者山也，故曰乗風則散，界水則止，故今之論源約其氣，論氣約其水，若曰山源，豈其然乎，然水無定止，因山而爲源，山無自體，假氣以爲因，葢山之形勢必中髙而邊下，如人身之有頂𩕳四支相爲髙下，旣非先頂而後支，豈可以頂𩕳爲源而四支爲流乎，雖然一身莫尊乎頂，氣之所聚非頂也，衆山莫尊乎祖，氣聚非祖也，然有大聚焉，小聚焉，始焉，中焉，末焉，聚而復散焉，散而復聚焉，中國名山祖於西域雪山，其次崑崙，又其次爲五岳七山，離而復合，合而復離，又有合而不離，離而不合者，不知其幾，合而不離者其氣聚，聚則成焉，離而不合者其氣散，散則敗焉，又有成而貴焉，賤焉者，合而復離，離而復合，如父生子，子生孫，子又爲父，孫又爲子，或子貴而父賤焉，子賤而父貴焉，貴貴賤賤，父父子子，直趨大海而後已，故曰界水則止，育王山去府治四十里，其源始於天台，天台山有九峰，形如八葉蓮花，華頂峰當其中，是爲花心，正東一峰，謂之摘星，自摘星峰發支，至奉川爲二，一支爲仗錫，爲雪竇，一支爲金峩，爲護聖，由陬溪管江爲雲峰，天童太白山，育王山實以太白山爲近祖，自太白，衍爲玉几峰，一支去東南二里而止者爲白雲山，一支於東北過峽起髙頂爲鄮峰，卽舍利湧出之所，今上塔是也，鄮峰凢爲二，一於本身抽三小支，一短支爲列祖方墳，次長者爲大殿坐山，又一次長者爲下塔西退居，此本身之脉絡也，一於孝順嶺過峽起髙者爲赤堇山，由赤堇又過峽爲寳幢山，形如鉢盂，又謂之鉢盂山，山之形勢自西而南，自南而東爲玉几，從東過北爲鄮峰，由北至西爲赤堇，自西環南爲寳幢，盤廻不出十里，縱橫不外千武，左折右曲，東瞻西顧，古稱六殊勝，八吉祥，非虚也，寺景之勝者，有迦葉左足跡蹈巨石上，覆以石亭，謂之佛跡亭，去亭咫尺涌現巖，乃塔涌之所，去鄮峰絕頂，天空海濶，可以四望，謂之極目亭，又謂之望海亭，由亭而下有損巖，巃嵸嶻嶭，土山之中偶生片石，亦竒觀也，古鐫損巖二字，故名，巖下有小澗，澗水潺湲不絕，理法師累石以渚其流，山水輝映，竹木交翠，巖之上下可列坐十數人，聞幽溪師偕元素，休遠，慧日，秘藏相與煮茗，賦詩其下，方丈後有仙人巖，葛仙翁書才坤二字，寺東有妙喜泉，泉因妙喜老人得名，文見乎碑，去泉半里許有金沙井，去井數十步有龍潭，潭上有龍王祠，龍卽靈鰻，菩薩護聖濟民，屢著肹蠁，有司歲致祭焉，玉几山有大權洞，七郎巖，赤堇山有飛來巖，明堂嶴有鬼谷祠，靈巖有塔峙嶴，去育王十里有烏石嶴，相傳有僧隨阿育王安舍利塔，未得道者墮地化爲烏石，石上現袈裟紋，明顯可觀，又有月現巖，上有暈如白月，故名，石傍有七佛潭，古稱七佛澡浴其水，故名，嶴底有窣堵波，慧逹大師靈骨瘞焉，大率山不自勝，因人而名，此山自太古來，土阜而已，一有舍利，便與名岳爭光，歷代王臣崇奉之，髙僧護持之，文人讃詠之，人亦有身，念念煩惱，佛豈無身，塵塵相好，戒定餘勳，萬刼不壞，機息應滅，不滅者在，八萬四千，此當其一，如析栴檀，一卽一切，物轉卽人，轉物卽佛，觀象得意，斯人彌勒，志舍利緣起，四明阿育王寺，釋迦如來真身舍利寳塔，按僧統贊寧傳，世尊入王舍城乞食，路傍有童子戯沙，卽以沙為麨，殷勤奉施，佛授記曰，此童子，吾滅度後，於閻浮提作鐵輪王，四大洲中悉皆臣伏，取吾八塔真身舍利，造八萬四千塔，於一夜役諸鬼神往四天下供養，佛滅度後果符昔記，時耶舍尊者於五指間放八萬四千道光明，諸天夜义衆各隨光中徃四天下，遇八吉祥，六殊勝地，乃安一塔，此其一也，西𣈆太康中，幷州劉薩訶弋獵爲生，病至死，見一𣑽僧語曰，汝罪重，應入地獄，吾愍汝故，宜徃洛下，齊城，丹陽，會稽有阿育王寳塔䖏，頂禮懴悔，得免，旣蘇，出家，名慧逹，徧求會稽海畔山澤，莫識基緒，夜聞地下鐘聲，精誠懇切，三日，寳塔從地湧出，光明騰耀，色青如石，髙尺四寸，廣七寸，五層露盤，四角挺然，四面窗虛，中懸寳磬，周以天王及諸佛菩薩，善神，聖僧，天神繞塔，像極精巧，逹每聞鐘聲，見塔，悲喜懴禮，瑞應頗多，劉薩訶者，利賓菩薩示現也，唐僧宗亮詩云，銕輪王使鬼神功，靈塔飛來鄮嶺東，有客不隨流水去，磬敲疏雪細雲中，東𣈆丞相王導初過江，有道人來告曰，昔與阿育王同遊鄮縣，安真身舍利寳塔，阿育王與真人捧塔飛空入海，諸弟子中有未得道者，攀引不及，一時俱墮，化爲烏石，石爲人形，上有袈裟紋縷，郡守褚琰取看，竒之，至今村名塔墅，𡒃名烏石，義熈元年，敕鄮山造塔亭禪室，度僧住持守護，宋元嘉中，遣陳精幷僧道祐廣興創建，掘基下得石函，盛玻瓈鐘，覆以銅鏡，又金盒盛銀罌，安三法身舍利幷迦葉佛爪一，髪一莖，文帝詔造木浮圖三級藏之，竟陵王欲增成五級，夢神告曰，此塔三十年後有大力人增添，梁武普通三年，敕建堂殿房廊，賜額阿育王寺，大同五年，上座僧綬奏木浮圖隳損，敕岳陽王蕭𧦴增脩至五層，施金五百兩，鑄金銅像四百軀，寫經論五百卷，鑄四大鐡𪔂以鎮四角，傳武帝，昭明二真安塔內，𧦴尋取石函內舍利三顆浴之，呪曰，浮者進上，其最大者浮，乃遣主書吳文寵，僧璉等四法師同進，因敕免莊賦，給兵士三千人，置營防衛，一時名士傾心皈向，陳宣帝遙敬，度二七僧，唐太宗時瑞現尤數，永徽間，䖏士張太元聞塔前誦金剛般若，垂拱間，士曹唐元默迎塔到越，忽飛在西家屋上，卽送還本寺，中宗敕送供施，招僧棲曠，如法香火，國清智晞尊者到寺，禮八萬四千拜，旋繞數周，忽紫文印於臂，方整明亮，終身不沒，臨終謂弟子曰，衆聖封印，心無虛焉，吾定生彌勒內院矣，武宗澄汰沙門，塔止越州府庫，宣宗重興教法，塔入開元寺，鄮山僧論請，觀察判官蒯希逸判歸育王，大中𢈏午歲正月，八千餘人傳塔供養，天華紛紛散落如雪雨，以手擎，旋取旋化，夜初放五色光明，是年新羅僧盗塔，手捧繞亭亘夜，而行不離本䖏，懿宗咸通中，觀察使楊嚴奏度三七僧精嚴香火，且云，舍利寳塔靈異，寔國內福境，天祐中，太守黃晟迎塔歸奉化，登舟頓重，衆力莫舉，錢武肅王貞明二年十二月，遣弟鏵幷僧清外等，具船舫香花迎塔，明年上元夜回，止西陵岸，祥光明照，江中如晝，武肅王躬扶綵舁，從行至羅漢寺，廣陳供養，一僧頂戴，手搦一角墮地，隨手安著，屹然不動，虔禱至晚，其角火星迸散，始知神力補鑄，丁丑歲，敕造木浮屠九層，舍利塔安七寳龕中，累歲大會多睹光明，據感通傳，天人云有塔二，今鄮縣是阿育王古塔，乃薩訶求出者，人天㳟敬也，小塔是賢劫初佛者，中有迦葉臂骨，羅漢將徃鐡圍山，非人所見，又按僧從廓記，宋紹興間，髙宗書佛頂光明之塔六字，淳熙二年閏九月廿一日，皇子判府魏王愷體塔製，度以金造成，奉安寳塔於中，自贊四章，刻塔四旁，當年十一月廿八日，孝宗遣供奉李裕文降香傳宣迎塔，五日塔至，帝素饍，焚香瞻敬，未有所覩，屏左右再祈再禱，忽舍利塔尖上涌現如月輪相，次日帝又祈禱，舍利復現，寳塔兩角如水晶珠，是日敕從廓入內問法，賜妙智禪師之號，廿九日皇太子精誠祈禱，舍利現寳塔相輪第二層，纍纍如水晶珠，次年正月七日，帝於碧琳堂瞻敬，舍利現塔角，如淡金珠，是日書妙勝之殿四字賜本寺奉安，仍賜行者度牒五道，錢萬緡，敕徐德榮與從廓奉塔還山，又按僧行彌續傳，大元至元十一年，丞相伯顏南征，天下歸仁，憐占加僧錄安撫江南僧尼事，明年三月奉㫖迎寳塔，五月抵開平府，百官四衆爭先迎暏，如面覿紫金光聚，奉安華嚴寺，大集衲侣𣑽唄歌誦，竟七晝夜，𥁞誠尊奉，留一月，奉㫖送大都大昊天寺供養，九月一日遷置玉塔寺，集諸國僧凢一十萬人，於禁庭，萬歲山，皇太子府，鎮國寺，太廟，中書省，樞宻院及府庫等䖏立十六壇塲，有司供具餚饍燈幢，金珠間錯，示極尊嚴，爲國祈福，初三日車駕親臨玉塔寺致敬，是夕瑞光發現，貫燭寳塔相輪之表，自相輪分色，祥光東射禁庭，晃耀奪目，天人共睹，殊勝之盛，未有若此，明日奏聞，皇情大悅，初八日大赦天下，初九日畢會，賜禪講大德衣銀幣各差，施牒廣度僧尼，遣憐占加大師，南方大德慈祥宣使張德慶，忽盧兒等，迎捧南歸，敕所過州縣，導引入境，以福黎民，十二月十九日抵鄞，邦人驩呼鼓舞，塞途溢巷，如赤子見父母之歸也，明日抵玉几，大師擎捧寳塔，宣傳玉音曰，佛以慈愍視一切，去住何分南北，但天龍侍衛化攝有方，滯於愛執，寧忍捨鄞，况海東之民，皆吾民也，其不汝執，俾福是邦，言未旣，空中瑞現，纍纍如珠，紺紅五色，光彩散亂，萬人稽首歎曰，吾佛光明之所照，吾君聖德之所被也，恩賜御香，繒布，金銀等，復令省府州縣供給所需，增搆寳殿，不日告成，自得神聖感應頗多，未能具述，今摘其本末幷圖畫塔像，以便緇素瞻禮者，娑婆教主釋迦牟尼佛，經三阿僧祗刼脩行，將成佛道，從兠率天宫降神中天竺迦毘羅衛國淨飯王摩耶夫人胎，當此土周昭王二十六年甲寅四月八日午時，從母右脇生於毘藍園中，十九歲逾城出家，於雪山中六年行滿，當周穆王癸未臘月八日，夜覩明星，成等正覺，說法四十九年，七十九歲於拘尸羅城說湼槃經，當穆王五十三年壬申二月十五子夜，入般涅槃涅槃，𣑽語，此云滅度，謂已滅煩惱，已度生死，拘尸城人秉佛遺囑，依輪王法用七寳莊嚴金棺，無價白㲲殮金色身，將欲茶毘茶毘，𣑽語，此云火化，天龍人鬼火不能燒，如來以大悲力從胸中出三昧火，漸漸茶毘，經三七日，帝釋天先取右畔上頷牙舍利，還天起塔供養，爾時世尊大悲力故，碎金剛體成末舍利八萬四千顆，惟留四牙不可沮壞，拘尸城人以八金壜各受一斛，盛佛舍利入城供養，時八大國王各各舉兵來爭舍利，有烟姓居士告以如來忍法，用息其爭，分作八分，拘尸國得一分，波尸國得一分，師伽國得一分，阿勒國得一分，毘耨國得一分，毘離國得一分，迦毘國得一分，摩伽國得一分，各於國中起塔供養，是謂閻浮提八舍利塔，昔世尊入王舍城乞食，路遇童子聚沙爲戯，見佛威儀，心生歡喜，卽以沙土爲麨，殷勤奉佛，佛卽受之，乃授記曰，此童子，吾滅度百年後，𨶒浮提中作鐡輪王，有大威德，四大部洲悉皆臣順，取吾八塔真身舍利，造塔供養，滅後果符昔記，阿育王有大神力，能役鬼神，於一夜中碎七寳屑成八萬四千寳塔，每塔安舍利一顆，時阿羅漢耶舍尊者於五指端放八萬四千道光明，阿育王令諸夜义各隨光明徃四天下，遇八吉祥，六殊勝地，乃安一塔，計震旦國中有十九䖏，四明鄮山所湧之塔是其一也，𣈆武帝太康三年壬寅，有幷州離石人劉薩訶弋獵爲業，病死，見一𣑽僧謂曰，汝罪重，應入地獄，吾甚憫汝，今洛下，齊城，丹陽，會稽並有古塔及浮江石像，悉是阿育王所造，可勤求禮懴，得免此苦，旣蘇，改業出家，更名慧逹，如言南行，至會稽海畔山澤遍求莫得，正煩惱間，偶聞鍾聲殷殷響地下，慧逹竭誠懇求，三日，忽見寳塔從地湧出，光明騰耀，其狀青色，似石非石，髙一尺四寸，方廣七寸，露盤五層，四角挺然，中懸金色小鍾，舍利綴於鍾下，圓轉不定，繞塔四周，俱是鏤空諸佛菩薩，金剛聖僧，八部等像，神工聖迹，非人力所及，塔之肇始，寔於斯時矣，自舍利顯跡西𣈆太康壬寅，歷代王臣咸覩祥瑞，興建殿宇，竭誠崇奉，入我皇明，至今上御極，已一千三百餘年矣，其間興替，歷歷可考，萬丙子秋，平湖陸五䑓公特來瞻禮，初見舍利，大如芡實，已如彈丸，已大如𤓰，最後大如車輪，五色變幻，光彩射日，語具公所撰疏中，于是謀之司府四明士夫，命本山僧法悟重建塔殿，下立石浮屠髙二丈許，䂓製倣寳塔，而藏寳塔於其中，工未半而法悟歿，公復謀諸沈相公，屠儀部，訪延台教沙門傳瓶繼董其事，山門，廊廡，僧室，禪堂，百堵雲興，石塔塗金，榱題藻繪，旛幢寳葢，金碧輝煌，真東南之寳渚也，瓶公歿，弟子正理奉劄住持，加護守成，亦禀師範，壬子歲，泰和郭司馬公兩公子孔太，孔陵，先後到山瞻禮舍利，咸覩光相，各有撰識，宿種旣萌，法雨復潤，未發者更發，已發者增長，卽於塔前發弘誓願，奉施旃檀寳龕一座，法筵供具，種種悉僃，旣精且好，復爲勸募，脩葺殿塔，重新先朝御製扁額，𣑽語舍利者，如來之靈骨也，又翻堅固子，又翻珠子，葢累劫戒定之餘勛，金剛妙體之遺烈，人身有八萬四千毛竅，以逐妄輪廽故，成八萬四千塵勞，佛身亦有八萬四千毛竅，以返𡚶歸真故，成八萬四千舍利，金剛堅固，不可沮壞，遺澤留芳，福彼塵劫，使末世衆生恭敬瞻禮，結當來成佛之緣，豈小補哉，四方道俗不悉顛末，住持理公乞余表出，使遠來隨喜者庶知厥由云，夫聖德遐邈，冠絕人天，理妙六經，神高百世，超羣有之遺蹤，越賢良之勝迹，化緣旣終，從俗韜光，故雙樹八枝，隨義所表，舍利八分，亦遂緣感會，入金剛定，預碎全身，欲使福被天人，功流海陸，至於牙齒髪爪之屬，頂葢目睛之流，衣鉢瓶杖之具，坐處足蹈之迹，囊括今古，聖變無窮，祥應荐臻，瑞光頻朗，賢愚共覩，豈猜來惑，且如三皇，五帝，夏，殷，文，武，孔丘，莊，老，惟聖惟賢，共遵共敬，莫不葬骨五泉，遺塵九土，聲光寂寞，孰識其蹤，罕知生福，奚感來報，豈比能仁大聖形影垂芳，應感之道不窮，敬仰之風逾遠，紹化迹於大千，抜沉𡨋於沙界，舍利者，西域𣑽語，此云骨身，恐濫凡夫死人之骨，故存𣑽本之名，舍利有其三種，一是骨舍利，其色白也，二是髪舍利，其色黒也，三是肉舍利，其色赤也，菩薩，羅漢等亦有三種，若是佛舍利，椎打不碎，若是弟子舍利，椎擊便破矣，又菩薩處胎經云，世尊告諸大衆，念我古昔所行功德，捨身受身非一非二，今當爲汝說一形法，諸佛全身舍利，盡在下金剛剎中，金剛剎厚八十四萬億里，下有諸佛碎身舍利𥁞在彼剎，彼有佛剎，名曰妙香，佛名不住，如來十號具足，今現在說法，佛告大衆，碎身舍利下厚八十四萬億里，國土清淨，佛名徧光，十號具足，彼佛今現在說法，復下有國土，名施無盡藏，佛名勸助，復下有國土，名法皷，佛名善見，彼土乃有全身舍利，過去億千萬佛皆留舍利，彼土舍利，我亦有分，又海龍王經云，爾時諸龍白佛言，今世尊還閻浮利地海中，諸龍無所依仰，惟加大哀，佛滅度時，在此大海留全舍利，一切衆類皆得供養，轉加功德，速脫龍身，疾得無上正真之道，唯佛𡍮恩，威德兼加，所願得果，佛言，善哉，從爾所志，須菩提謂諸龍言，一切人天，舍利須徧，普蒙獲濟，卿等求願，使佛舍利獨全奉侍，一切衆生何緣得度，諸龍答言，唯，須菩提，勿宣斯言，無以己身限礙之智，以限如來無極之慧，如來聖德無不變現，三千世界各各化現，佛全舍利不增不減，普現一切，譬如日影現於水中，佛亦不生亦不滅度，云何欲限如來智慧者乎，須菩提聞，默而無言，佛歎諸龍，仁等賢明，誠如所云，無有異也，如觀佛三昧經云，佛初留影石室，在那乾阿羅國毒龍池側，阿那斯山岩南，有五羅剎女與毒龍通，恒降雨雹，百姓饑疫，已歷四年，時王禱祀呪，龍，羅剎女氣盛，呪術不行，王長跪合掌，讚佛通慧，應知我心，願屈慈悲，灮臨此國，爾時如來往至彼國，龍興雷電，鱗甲烟焰，五羅剎女眼如掣電，時金剛神手把大杵，杵頭火然如旋火輪，燒惡龍身，龍王驚怖，走入佛影，如甘露灑，見諸金剛，極大惶怖，爲佛作禮，五羅剎女亦禮如來，龍王於其池中出寳臺奉佛，佛言，不須汝臺，但以羅剎石窟施我，諸天各脫寳衣拂窟，佛攝神足獨入石室，令此石上變爲七寳，時龍爲四大弟子及阿難造石窟，爾時世尊從石窟出，時龍聞佛還國，啼哭雨淚云，何捨我，我不見佛，當作惡事，墜墮惡道，佛安慰龍，我受汝請，當坐汝窟中，經千五百歲，佛坐窟中，作十八變，踊身入石，猶如明鏡在於石內，映現於外，遠望則見，近望不現，諸天百千供養佛影，影亦說法，迄今猶現，如菩薩處胎經云，時八國王共諍舍利，有一大臣名優波吉，諫八國王，何爲興兵，共相征伐，爾時帝釋卽現爲人，語王言，我等諸天亦當有分，若共諍力，則有勝負，幸可見與，勿足爲難，爾時阿耨達龍王，文鄰龍王，伊那鉢龍王語八王言，我等亦應有分，若不見與，力足相伏，時臣優波吉告言，諸君並止，舍利宜共分之，何須見諍，卽分爲三分，一分與諸天，一分與龍王，一分與八王，分甕受一石餘，此臣以蜜塗甕裏，以甕量分，諸天得舍利，還於天上，卽起七寳塔，龍得舍利，還於宫中，起七寳塔，臣優波吉著甕舍利幷甕，亦起寳塔，灰及土量得四十九斛，亦起四十九寳塔，闍維處亦起寳塔，髙三十九仞一仞七尺，又阿育王經云，八國王諍舍利，各起兵，天帝釋自下曉喻，以金甖分之，闍王其數各得八萬四千舍利，惟有佛口一髭無敢取者，以闍王初來，得舍利及髭，還大歡喜，作樂動天，難頭禾龍王化作人身，到泥洹所，道逢闍王，還語王言，可持一分見與，王言，不可得，龍王言，我是難頭禾龍，能舉卿國土著八萬里外，磨碎成屑，闍王怖懼，卽奉佛髭與之，龍王卽還須彌山下，起水髙八萬四千里，起水精瑠璃塔，闍王終後，阿育王得其國土，時有大臣白阿育王言，難頭禾龍先輕闍王，奪佛髭去，阿育王聞，大瞋怒，卽勑諸鬼神王作鐡網鐡𦊨，縱𦊨須彌山下水中，欲縛取龍王，龍大驚怖，共設計言，阿育事佛，當伺其臥，取宫殿移著須彌山下水中，其瞋必息，卽便遣龍捧取育王宫殿，王臥覺，不知是何處，見水精塔髙八萬四千里，喜怖交心，龍自出謝言，闍王自與我佛髭，我不奪也，佛在世時與我要言，般泥洹後刼盡之時，所有經戒及袈裟應器，我皆當取，藏著是塔中，彌勒來下，當復出著，阿育王聞此言，大謝，實不知此，龍王便使諸龍還復王宫殿，置於本處，又十誦律云，佛般泥洹，八國皆來求舍利，各舉四兵，八軍團遶，有一婆羅門姓煙，髙聲大唱言，諸力士，舍利現在當分作八分，諸力士言，敬如來議，更復唱言，盛舍利瓶，請以見惠，還頭那羅聚落起塔，時畢波羅延那婆羅門復請燒佛處炭還國起塔，時拘尸城力士得第一分起塔舍利，卽於國中起塔，波婆國得第二分舍利，還歸起塔，羅摩聚落拘樓羅得第三分舍利，還歸起塔，遮勒國諸剎帝利得第四分，還國起塔，毗兠諸婆羅門得第五分，還國起塔，毗耶離諸利昌得第六分，還國起塔，迦毗羅婆國諸釋子得第七分，還國起塔，摩伽陁國主阿闍世王得第八分，還王舍城起塔，姓煙婆羅門得盛舍利瓶，還頭那頭聚落起塔，畢波羅延婆羅門得炭，還國起塔，爾時閻浮提中八舍利塔，第九瓶塔，第十炭塔，自此已後起無量塔，又阿育王經云，㫺阿怒伽王欲取阿闍世王所舉舍利，阿闍世王著洹河中作大鐡劔輪，使水輪轉著舍利處，種種方便，取不能得，問蓮華比丘云，何可得，比丘答言，擲數千斛柰，著中可得止輪，尋用此語，以柰著於水中，偶試一柰，柰隨機𨵿孔中，劍輪卽定，更不廻轉，然大龍王守護，都不可得，王時問言，何由可得，答言，龍王福勝，無由可得，問言云，何知彼福勝，以金鑄作龍像及以王像，以秤稱之，重者福勝，卽時稱量，龍像倍重，王見此事，卽勤修福，旣修福已，復更鑄像，復更稱量，王像，龍像稱量正等，王更修福，復更鑄像稱看，王像轉重，王知像重，將諸軍衆往到水邊，龍王自出獻種種寳，王語龍言，阿闍世王遺我舍利，我今欲取，龍王自知威力不如，卽將王至舍利所，開門取舍利與阿闍世王所造油燈，始欲𥁞儩，舍利旣出，燈亦盡滅，王怪而問蓮華比丘云，何阿闍世王裁量油燈，至取舍利方始乃滅，尊者答言，彼時有善筭者，計百年中用爾許油，用如是計故使至今也，如大悲經云，爾時世尊告阿難，我滅度後，若有人乃至供養我之舍利如芥子等，㳟敬尊重，謙下供養，我說是人以此善根，一切皆得湼槃界，盡湼槃際，若有造立形像塔廟，乃有信心念佛功德，乃至一華散於空中，我說是人以此善根，一切皆當得湼槃界，盡湼槃際，佛告阿難，若有衆生以念佛故，乃至一華散於空中，如是福德，所得果報不可窮盡，若有衆生以至誠心念佛功德，乃至一華散於空中，於未來世當得釋天王，梵天王，轉輪聖王，於其福報亦不能盡，施佛福田，不以有爲果報所能盡邊，我說是人必得湼槃，盡湼槃際，乃至若有畜生於佛世尊能生念者，我亦說其善根福報，當得湼槃，盡湼槃際，若有三千大千世界滿中四沙門果及辟支佛，如甘蔗竹𥯤，若有人能若現在，若滅後起塔供養，若一劫，若減一劫以諸稱意一切樂具㳟敬尊重，謙下供養，若復有人於諸佛所，但一合掌一稱佛名，如是福德，比前福德，百分不及一，千分，百千億分，乃至迦羅分不及一，何以故，以佛如來諸福田中爲最無上，是故施佛成大功德神通威力，予𧶽養歸來，頻念四明鄮峰舍利靈塔未得一瞻禮焉，葢以先司馬年髙，予不便越行，遣兒孔太，孔陵，孫承炅，先後詣明州頂禮舍利，壬子春，陵携男承炅至鄮峰，時已漏下二皷矣，陵夜分扣𨵿，晤住持理公，理公卽以頃所夢境相示，一見恍如夣中，更有種種竢驗以异日，陵是夜亦有竒徵，明晨頂禮育王塔，陵初見舍利如黍米，綴金鐘下，次日復見白珠如芡實，白燄籠珠外，炅初見觀世音菩薩首頂小塔敷坐塔內，又見一青龍啣二珠下𡸁，甲寅，太詣謁舍利，初見如紅珠，又如白珠，禮補陀返，復詣妙勝殿，請理公及同業净侣薰修懴法，四日乃見兩金鐘懸四珠，作𤤽珠色，旋轉鐘內，兒輩歸，各陳所見，予東向稽首，再嘆希有，我佛世尊塵剎度生無有疲厭，其難思議如此，至若緣起，及西𣈆訖今王臣所覩瑞相，與夫崇奉之盛，予已詳載育王山志，不具書，書兒軰所覩於塔圖下，爲瞻禮者作光明種子云，佛無隂界入，云何現色相，無有湼槃佛，舍利何緣有，舍利旣不有，育王以何緣，布塔遍閻浮，薩訶㳟敬禮，從地而涌出，現四明鄮山，千百有餘年，種種示神異，有諸佛子等，頂禮舍利塔，或見玻璃色，或見琥珀色，或見𤤽珠色，或見淨琉璃，或見雜色寳，或見花果色，或見如來形，或見菩薩形，或見聲聞形，或見天龍形，或有禮塔者，見空無所有，若以多人觀，一時互同異，若以一人觀，後先各差別，咸稱未曽有，此是何境界，現此不思議，我云此舍利，非有亦非無，是佛淨法身，卽是相海身，亦是應化身，不離育王塔，妙住莊嚴海，不離此㣲珠，全具十力威，熾然放光明，自性離生滅，究竟如空華，諸法實相印，善來諸佛子，頂禮於此塔，不以色相見，不以無相見，無能亦無所，無分別計度，淨心如虚空，見諸相常住，是真禮舍利，是名見如來，我欲以伽陀，讃頌於舍利，舍利妙難思，言辭相寂滅，於不可說中，而以言說讃，祗云法王法，法王法如是，夫三寳利見，其來久矣，但以信毀相競，故有感應之緣，自漢洎唐，年餘六百，靈相肸蠁，羣錄可尋，而神化無方，待機而扣，光瑞出沒，開信於一時，景像垂容，陳迹於萬代，或見於旣往，或顯於將來，昭彰於道俗，生信於迷悟，故撮舉其要，以明始末，舍利表塔者，昔如來行乞，有童子戲於路側，以沙土爲米麨，逆請以土麨奉佛，因爲受之，命侍者以爲土漿，塗佛住房，足徧南面，記曰，此童子者，吾滅度後一百年，王閻浮提，空中地下四十里內，所有鬼神並皆臣屬，開前八塔所獲舍利，於一日夜，役諸鬼神造八萬四千塔，廣如衆經，故不備載，此土卽洲之東境，故塔現不足以疑，西晉會稽鄮縣塔者，今在越州東三百七十里鄮縣界東，去海四十里，在縣東南七十里，南去吳村二十五里，案前傳云，晉太康二年，有并州離石人劉薩何者，生在畋家，弋獵爲業，得病死，甦，見一梵僧語何曰，汝罪重，應入地獄，吾愍汝無識，且放今洛下，齊城，丹陽，會稽，並有古塔及浮江石像，悉阿育王所造，可勤求禮懴，得免此苦，旣醒之後，改革前習，出家學道，更名慧逹，如言南行，至會稽海畔山澤，處處求覓，莫識基緒，逹悲塞煩惋，投告無地，忽於中夜聞土下鐘聲，卽遷記其處，剡木爲剎，三日間，忽寳塔及舍利從地涌出，靈塔相狀青色，似石而非石，高一尺四寸，方七寸，五層露盤，似西域于闐所造，面開窗子，四周天鈴，中懸銅磬，每有鐘聲，疑此磬也，繞塔身上並是諸佛菩薩，金剛聖僧，雜類等像，狀極微細，瞬目注睛，乃有百千像現，面目手足咸具備焉，斯可謂神功聖迹，非人智所及也，今在大木塔內，於八王日舁廵邑里，見者莫不下拜念佛，其舍利者在木塔底，其塔左側多有古迹，塔側諸暨縣，越舊都之地，以句章對鄮，剡等四縣爲之，諸暨東北一百七里大部鄉有古越城，周迴三里，地記云，越之中葉在此爲都，離宫別館遺基尚在，悉生豫章，多在門階之側，行伍相當，森聳可愛，風雨晦朔，猶聞鐘磬之聲，百姓至今多懷肅敬，其迹繁矣，諸暨西北百里新義鄉有許公巖，地誌云，晉時高陽許詢，字元度，與沙門支道林爲友，每相從歷覽山水，至此乃棲焉，晉辟度爲司徒掾，徵不就，後詣建業，見者傾都，劉恢爲丹陽尹，有名當世，日數造之，歎曰，今見許公，使我遂爲輕薄，京尹於郡立齋以處之，至于梁代，此屋猶在，許掾旣反，劉尹甞至其齋曰，清風朗月，何甞不恒思元度矣，句章縣西南一百三十里明鄉有四明，天台，赤城，瀑布等山，天下稱最，東北百四十里有沙塘道，廣數丈，入海百餘里，地記云是秦皇追安期先生於蓬萊，至沙而息，故此塘道至今宛然，鄮縣古城在句章東三百餘里，昔閩越所都，其靈塔卽縣界孝義鄉也，地誌云阿育王造八萬四千塔，此之一也，宋會稽內史孟顗修理之，山有石坎，方可三尺，水味清淳，冬溫夏冷，輿地誌云，阿育王，釋迦弟子，能役鬼，神，一日夜於天下造佛骨寳塔八萬四千，皆從地出，案晉沙門竺慧逹云，東方兩塔，一在於此，一在彭城，今秣陵長干又是其一，則有三矣，今以經驗億家一塔，計此東夏，理多不疑，且見楊越卽有二塔，廣袤九城，故有之焉，會稽記云，東晉丞相王導云，初過江時，有道人神彩不凡，言從海來相造，昔與育王共遊鄮縣，下真舍利起塔鎮之，育王與諸真人捧塔飛行虛空入海，諸弟子攀引，一時俱墮，化爲烏石，石猶人形，其塔在鐵圍山也，太守褚府君云海行者述，島上有聚烏石作道人形，頗有衣服，褚令鑿取，將視之，石文悉如袈裟之狀，東海不遠島上，是徐偃王避地之處，宮郭古基宛然，昔周穆西巡登崑崙山，偃王乃有統焉，穆王聞之馳還，日行萬里，偃王避之於此，晉孫恩作逆，寄仙妖以惑衆，築城自衛，其處猶存，梁視普通三年，重其古迹，建木浮圖，堂殿房廊周環備滿，號阿育王寺，四面山繞，林竹葱翠，華卉間發，飛走相娛，實閑放者之佳地，有碑頌之，著作郎顧允祖文，寺東南三十五里山上，有佛右足跡，寺東北二里山頭，有佛左足跡，二所現于石上，莫測其先，寺北二里有聖井，其實深池，鰻魚俗號爲魚，菩薩也，人至井所禮拜，魚隨出來，賊過偽禮，魚出，賊便以刀斫之，因斷魚尾，自爾濳隱，魚不時出，有至心邀請禮拜者，但噴水而已，初有一僧聞塔來禮，處所荒涼，恃食爲難，有一老姥患腳，來爲造食便去，如是怪之，去後𥝠尋，乃入池內，據量卽魚所化也，其塔靈異往往不一，大略爲瑞，多現聖僧繞塔行道，每夕然燈，於光影中，現形在壁，旋轉而行，且列數條，多則詞費，貞觀十九年，敏法師者，禹穴道勝，歷覽聖迹，依然動神，領徒數百，來寺一月，敷講經論，士俗咸會，夜中有人見梵僧百餘繞塔行道，以事告衆，寺僧曰，此事常有，不足可怪，自古至今，四大良日，遠近來寺建齋樹福，然於夜中，每見梵僧行道，誦經，讃頌等相，永徽元年，會稽處士張太元於寺禮誦，沙門智悅獨與太元連牀而寢，半夜聞誦金剛般若，了了分明，二人靜聽，形心欣泰，乃至誦訖，丁巳之秋，乾陪侍御胡公廵方海上，道經鄮山，有阿育王舍利塔在焉，維時乾與副總戎張公先至，具威儀畢，捧塔瞻視，但見金鐘𪔂峙，中若懸絲繫白珠一顆，然珠頂畔有㣲黑點，僅毫芒云，側視之無異，而色㣲黃，少頃，就坐大士像後，再捧視之，更見白處彷彿面孔，黑處彷彿髮際，俄而衣裳具焉，幾於幻矣，張公所見，或白或黃，未有定，胡公則見紅珠一顆，若豆許大，側視之，色亦㣲黃，衆觀眩騖，各抱疑情，王子𨼆几假寐，合掌恭敬頂禮，白佛而問曰，維茲舍利，一真所凝，胡彼此之異見，又前後之弗同，願祈慈悲，豁我愚矇，于時有護法童子，偃仰如来鼻息間，逡廵匍匐而言曰，四十九年說法，變化具足三十二相，發揮妙用無窮，法身向上，蝦䗫吞眀月而無影，竿頭進步，金鱗翻白浪以滔天，斯則舍利之神通，那容俗眼之執着，傍有自了漢呵呵大笑，𢷤童子於堦下而告之曰，若亦知萬物生於心，死於心，機在目乎，寳王剎現一毫端，是何因緣，大法幢建㣲塵裏，詎容擬議，見見而不囿於見，總屬妙明變化，轉物而不轉於物，寧以聖凡殊觀，柰何舍近取遠，似乎騎驢覓驢，童子不肯，各相爭執，忽然地裂，湧出風魔和尚，披髪佯狂，跳上寳座，攘取舍利塔子，抱於懷中，大言曰，太乙未判，誰識名數，爻象未立，誰辯青黃，老和尚饒舌，已屬多事，臭骨頭尚在，猜甚古董，吾誓與俱沒，拋向東洋大海去也，言畢向東直走，大衆扳援，勢不能敵，相率號泣，求救於王子，王子曰，此夫氣盛，難以義奪，不若因以與之，告之曰，子之神力，萬夫辟易，斬草須是除根，何不將釋迦大士同携拋却，和尚曰，如是，如是，回頭向前撤取寳座，忽見八萬四千寳塔空中出現，釋迦大士百千億身頂立空中，十方世界一時震動，所抱寶塔亦從懷中躍出，復還故座，和尚目搖心悸，頂禮悲泣，王子輩復爲懺悔，空中現像一時寂滅，清寧如故，王子通身汗流，如寐初醒，時萬四十五年重陽前三日也，禮舍利塔，獲覩放光，初見火如莆萄，有光燄色貼金鐘右，再見鐘內一金珠梧子大，似結蒂分幹系荔枝兩朶，雙𡸁竝懸，紋如螺旋下銳，光芒閃爍，旁另有一珠豆大，透明射日，色如水晶，又若琉璃之籠火，流動不定，復躍出鐘外，合眼少選，再加注瞻，单顯金鐘垂五𧢲，內外明極，正中懸一顆金珠，別無夾雜，總之金光晃耀，眩人心目，不逾一時，神通變異乃爾，釋迦文佛示寂後，有舍利八斛四斗，天竺國阿育王造八萬四千塔以安奉之，役使鬼神散布四天下，而鄮山居其一，其從地湧出因緣，有別傳，不復詳，相傳塔以七寳合成，及余所覩，非木非石，似漆非漆，四角五層，玲瓏不由雕餙，實爲希有，余以凢根劣器，念欲瞻如來真身舍利不可率易，偕道侣白民，衲子果如，象河，虔禮千佛名經六日，第七日侵晨，兩臂然香七炷，供養如來，以發大願，畢，雙手捧持寳塔南靣立，從下隙中睨視之，久而見金鐘空無有也，已而，鐘之右現一點金光，循光而得舍利如赤豆許，色如之，已竒矣，因發心欲三見之，巳刻，復捧塔向南跪而觀，則舍利從中懸，其大小色澤如前，而金光旋繞半寸許，良久不散，然胸中有㣲疑，得無金鐘有光混耀其間乎，又復捧塔北靣跪，目尚去塔尺餘，未及覷，而金光如芡實大者，隙中冉冉𡸁下，夫金鐘在最上，而舍利在其中，今所見之金光，不惟離金鐘，亦離舍利，靈異若是，余豈有夙因乎，據衆目所見，有見紫光者，有見白光者，有止見舍利本色者，有一無所見者，種種不一，随根應之，如來之攝化幻矣，卽余一人三見而三不同，幻之幻者也，見舍利光後，白民曰，此卽如來平等光也，從此無心作記，恐炫衆耳，次日，將行而雨，又次日，復雨，午餘稍晴，以爲次蚤決行矣，一夜大雨如注，五皷，動一念，豈如來欲余紀其事以發衆生信心乎，晨起遂命筆書於道謙禪師之方丈，顯出世之非偶，時萬丁巳仲春之廿有七日也，次招寳山，年友許石虹㩗合山洞列海錯強予𡮢，不能𨚫也，同行馬君促予爲寳幢之遊，予恐酒肉穢，觸不虔，馬君曰，吾年六十矣，知重來何日，予惻然，爲問途，倩得兩竹兠舁行，晌刻而𨑰，萬丁巳春仲，同芥簝竹＋艹果如随喜佛舍利後，坐雨金粟禪房，道謙禪師出卷，索墨戯爲灑一枝，時有小願，以游戯作佛事，賦得舍利殿柱一聯，資𠜇供養，不避破戒耳，將行，又雨，乃各書小作，以記一時法喜勝緣，佛無以住，心函太虚，乾坤作殿，是亦蘧廬，芥子可大，須彌可小，帝釋樹剎，植竿已了，殿凾寳塔，塔凾虚空，惟佛舍利，小大相融，人亦有塔，中藏舍利，敬佛慢人，爲佛慢去，志塔廟䂓製，釋迦佛舍利寳塔，葢昔阿育王親承佛記，吾滅度後，取吾八塔真身舍利，造八萬四千塔以藏之，此其一也，自西𣈆太康間，有劉薩訶者，神人指示云，會稽有阿育王寳塔，汝往頂禮，於是薩訶自并州精誠敬禮，至於鄮山，忽一夜，寳塔從地湧出，光明騰輝，逮至皇宋淳熈丙申，凢八百三十餘年，爲國家植福之地，固非一日也，紹興間，㳟蒙光堯壽聖．憲天體道．性仁誠德．經武緯文太上皇帝親灑宸翰，𧶽佛頂光之塔，可謂千載一時之幸矣，又至淳熈二年十一月二十八日，今上皇帝遣天使入內，內侍省西頭供奉官李裕文到山傳聖㫖，降香宣迎釋迦如來眞身舍利寳塔，詣行在所，仍著住持僧臣從廓，同侍者一人，行者五人，㳟奉香火，迎請前來，五日到國門，卽時入禁庭觀堂供奉，皇帝進素饍，詣舍利寳塔前焚香瞻敬，未有所覩，於是皇帝屏左右，静坐良久，再焚香祈禱，有頃，舍利於塔尖上湧現，如月輪相，次日，皇上又進香素饍，焚香瞻禮，舍利復現寳塔兩角，如水晶珠，是日蒙聖恩宣押臣僧從廓入觀堂，遂獲瞻望清光，聖恩下逮俯𧶽，宣問佛法大意，廓自惟山林野朴，遭際如此，豈勝榮幸，得㫖𧶽妙智禪師，廓卽時望闕，謝恩祗受，至二十九日，皇太子有請寳塔，願一瞻敬，皇帝復遣元宣天使奉塔徃東宮，皇太子焚香瞻敬，精誠祈禱，舍利現寳塔相輪第二層，纍纍然如水晶珠狀，又淳熈三年正月七日，皇帝又進素饍，於碧琳堂焚香瞻禮，舍利復現塔角，如淡金珠，是日親灑宸翰，書妙勝之殿四字賜本寺奉安寳塔之所，奎光炳耀，一寫而成，此有以見皇帝崇奉佛教有由來矣，仍𧶽行者度牒五道，賜錢萬緡，降出寳塔，御香得㫖，令徐得榮同廓奉寳塔還山，及迎御書殿額入寺，熏修種種佛事，以侈上賜，仰祝皇上陛下聖壽無疆，廓不敢蕪詞妄加緣餙，第摭其言以爲之記，庶幾昭示萬古，增光佛日，四明阿育王山有佛舍利塔，其來舊矣，光明顯現，爲一方植福之地，名徹海宇，無問識與不識，莫不加敬，我光堯壽聖．憲天體道．性仁誠德．經武緯文太上皇帝亦異其事，葢嘗灑宸翰，目以佛頂光明之塔，余自幼年聞之，願見而不可得，淳熈甲午之冬，被命來鎮茲地，今年四月十一日，因徃廣利禪寺㳟視御書，遂獲瞻禮，誠心一啟，不俄頃間，毫光發現，青紅交眩，變示不一，乃始知佛大神通，歷千百之乆而靈像無乎不在，是足以驗前日傳聞之不妄也，既覩此異，思欲信以傳信，默成一讃四章，章四句，用見皈依無盡之意，且體塔製，鍍之以金，造成一座，奉安寳塔於其中，敢以讃語刻于塔之四旁，庶乎保護尊仰永永無窮云，佛法之在天下，猶元氣之在一身，與生俱生者也，先天地而非始，窮今古而非終，包恒沙界而不見其大，極隣虚際而不爲之小，與王化表裡而爲治，自非上聖挺生，孰臻其妙而運六合於胸中，㳟惟大元皇帝，神武天縱，得佛心法，拓皇業於八荒，繼大統於千載，當至元十一年冬，乃命承相伯顏率師南征，天下歸仁，㒺敢或後，宣授大沙門僧錄憐占加大師等號，安撫江南僧尼事，又明年三月，奉㫖至慶元府阿育王山廣利禪寺迎奉釋尊真身舍利寳塔，五月北抵上都，百官四衆爭先迎覩，如面覿紫金光聚，奉㫖安奉於開平府華嚴寺，大集衲侣𣑽唄歌誦，竟七晝夜，盡誠尊奉，留一月，㫖送還大都大昊天寺供養，至九月初二日遷至玉塔寺，詔集西夏諸國僧尼共一萬員，於禁庭，萬壽山，皇太子府，鎮國寺，太廟，中書省，樞宻院及府庫等䖏立十六壇塲，有司供具肴饍酥燈華幢之奉，金珠間錯，駭目動心，示極尊嚴，爲國祈福，初三日車駕親臨玉塔寺致敬，是夕瑞光從壇發現，貫燭玉塔相輪之表，自相輪分金色祥光，東射禁庭，晃矅奪目，天神共覩，悲喜交集，殊勝之盛，未有若此，明日奏聞，皇情大悅，初八日國師表請，乃大赦天下，聖德與佛法同一滂流，初九日滿，散大會，宣賜禪講大德名衣銀幣，各有差施，牒度僧尼，是日敦遣憐占加大師，南方大德慈祥宣使張得慶等迎奉南歸，敕所過州縣導引入境，以福黎元，十二月十九日抵鄞，海人歡呼鼓舞，塞塗溢巷，如赤子之見其親之歸，又明日抵玉几，大師擎捧寳塔，宣傳玉音曰，佛以慈憫視一切，去住何分南北，但天龍侍衛化攝有方，滯於愛執，寧忍舍鄞，况海東之民皆吾民也，其不汝執，俾福是邦，言未旣，空中現瑞，纍纍如珠，紺紅五色，光彩散亂，萬人稽首歎曰，吾佛光明之所照，吾君聖德之所被也，恩𧶽御香，繒布，金銀等，復令省府州郡供給所需，增搆寳殿，邃以軒宇髙深雄麗，不日告功，如天成地涌，上薄雲漢，於是邦人爭損廩帑，山者獻材，工者獻巧，人自恊力，圖立寺功，皆自聖心崇敬有以率其趨善也，佛滅度，去今二千餘年，世與道胥喪，人根愈劣，非極紺宇像設莊嚴之麗，無以革汙鄙而去誠敬，以作副人天之奉，又豈特侈上𧶽而已哉，先是，寺不戒于火，一夕而燼，塔附安別院，今還故䖏，非帝力不能爾也，世謂名山福地與國同休，今元聖御寓，混一車書，則寺之重興，光掩前古，可立而待，昔戯沙童子受佛懸記爲輪王位，冶寳成塔，植福𨶒浮，夷考古今，的非偶然，若夫𣈆，宋，梁，陳，唐及伍代帝王，崇信名賢，欽奉事跡僃見於僧統贊寧所述敘傳，有宋累朝寵錫，載於名臣蘇軾，樓鑰二記，至今與奎畫相照映，若我聖上，奄有華夏，崇尚佛乗，逾半萬里，遣使宣入，所歷州縣，士女摶顙聚觀，翹誠瞻禮，皆爲道種，利益宏深，聖功邁前，今佛古佛隱顯攝化，又非肉眼之所能窺，謹述宣𧶽再造殿宇及寳塔北還顛末，附于贊寧所著傳後，庶來者知所考焉，四明古鄮𡶶，釋迦舍利涌現之地，自𣈆太康建東西二塔，東塔䖏勢左特孤峻，海上森衛隂翊，態度無不可悅，興造以來，中間興廢不可稽攷，慶厯六年，住山常坦禪師更其舊制，始刻記銘，政和年間，真戒大師曇振，紹興十二年無示禪師介諶，淳熈七年佛照光禪師，皆嗣而葺之，獨於椽柱，時雨隂漬，日久寢壞，率未能易，命髙僧擇微爲記，書題壁間，以告後人之繼其志者，嘉定二年春，温陵沙門大明一再登臨，環視塔院，方患其局促，不足以表先佛遺跡，忽覩壁間文，嘆曰，此記似爲我設，當與振起之，是年夏五月，塔崩二角，明年八月，大風擊屋，木㧞者萬計，塔頂鈴索擺掣俱斷，又明年八月二日，風雨益號怒，塔益狼狽，堂宇殿軒周廻悉以頹，枕藉無有遺餘，遂募衆緣，革去心柱，更鑄相輪，重飾珠層級，斁敗悉從整治，開拓基趾，增築垣墻，爲屋凢一百五十楹，皆更造焉，塔殿前後塑爲十八應真，補陀大士寳相，門檻莊嚴之具靡不畢僃，崇奉之禮於是爲稱，落成之日，山中𦒿舊雲衲遊覩，瞻仰贊歎，不復有前人之遺恨矣，明持住山如庵惠崇書來求記，余曰，釋迦不出世，亦無有方所，育王無所造，耶舍亦非藏，無一法可取，無一法可捨，以何爲是塔耶，塔旣不可得，又疇有隱者，四聖六凢，森羅萬象，帝網交光，重重海印，無縫寳塔，是䖏發揮，又何爲非塔耶，旣皆舉是，疇有新故耶，當知是塔，非有非無，非隱非顯，非是非非，非新非故，又何假土木瓦石，金碧丹青而後爲是塔耶，明曰，雖然，譬如琴瑟箜篌，雖有妙音，若無妙指，終不能發，我以無作之作，成此無功之功，其以無說之說，爲我記之，不亦可乎，遂摘其言，爲記始末，惟昔法王降神度人，將歸寂滅，以智燄鍊形，所留瑩徹如珠璣而堅固者，舍利也，其王阿育製八萬四千之寳箧，象頼宫闕，分貯以遺天人者，塔也，世傳太康中，有神西來，奉舍利塔，陵虚跨海，駐鄮峰者，乃其一也，峰初瞰海，海漸爲桑田矣，原神之審形勝，踞高明，將使天龍鬼神，水陸蠢動之輩，咸獲瞻禮，以承惠澤歟，義熈敕創塔亭禪院焉，厥後肹蠁著而祠事嚴，載卜平衍，覆以浮圖，環以宫室，其在齊陳之際乎，歷代至我朝，彌光顯矣，粵稽𡸁跡，則稱上塔，其地峻㧞，風雨震轢，棟宇每速朽，以營繕之計，如真戒大師及佛照禪師，悉能留意，當大慧杲公聿興，其徒微上人居之，髙尚不出，而上塔名益彰，嘉定沙門大明撤而所之，至大以降，住山曰東生，曰月江，亦繼經葺，至正初，傾圮殊甚，適僧自悟者從上海縣至，嘗得其師野牛教以清苦自勵，雪窗禪師悅之，字之曰無生，俾主客兼務營搆，悟結茅峰頂，習禪，忘𥨊食，又罄衣資，儲木石之費，故時益慕羨，逮謀諸𦒿宿元輿，智起，智珠軰，僉施財爲倡，徧叩藩鎮貴人及四衆，捐金捨廩，解佩投珥者沓至，未幾，井幹崢嶸，洞戶窈窕，然燈飛華，陟降若在天上，殿堂院宇以次俱成，其像設則靈山之一會，賢刼之千尊，寳陀之應化，神祗拱衛之森列，儼然鍾磬鏗輷乎林谷矣，始歳戊戌，畢工於丙午秋，廣設齋筵七晝夜以落成，恒延廿餘禪侣，日待盤以食之，亡疲苶，余自京謝病，寓田野間，從方丈元虚照公遊，因嘆，悟之成功，詎非數也，夫法身無相，以塔廟示神變，而成壞必待於搘扶，况世之家國哉，元虚喟然曰，經不云乎，若人靜坐一須臾，勝造河沙七寳塔，寳塔必竟化爲塵，一念静心成正覺，葢欲人知有象俱空，而靈明獨耀也，今夫扶層霄，睇滄溟，洞八極，氣朗神虚，塵消境亡，廓然遊於法界，尚無成正覺者，若七寳微塵之成壞，等空華耳，雖然，塔因山以增，山以塔而有靈，升髙元覽，目擊道在，猶慈氏引童子重重樓閣中，則此䖏是解脫門，而造者具成功德，誠宜有述，其勿辭，余聞而異之，阿育王寺九十四代住持和尚廣福公，苦節堅脩，勵志紹述，憫上塔爲舍利寳藏也，風雨震凌，圬墁脫漏，柱石𣣱傾，岌岌頹圮之間，慨然以啓承爲任，罄其香燈衣鉢贏，敦請境清僧世華，萬鵬𦔳以勸募，四方檀越如宣義郎李公傑軰，咸施財市工相恊之，不亟不徐，始役於正德壬申年，至丁丑始落成焉，凢七層寳塔，六圍簷宇，前山門，後佛殿，左右廊廡，齋脩，庖湢，莫不嚴整，創立禪堂連屋，飯供坐悟善衆，像塑三寳，諸天，十八羅漢，四金剛，八菩薩，土地，聖僧，綵繪金碧，爲之煥然，復念大雄佛殿，下塔院宇脩葺尤所當亟，集材冶甓，革腐𪔂新，輪煥輝映，以表一方之望信竒觀也，合山比丘請堂文鐫石以紀之，堂聞佛教深微，主於利濟，捨身脩性，其教也，世傳釋迦文佛以眞身舍利施布寰區，阿育王造八萬四千寳塔以貯之，而四明鄮峰留其一，自𣈆至今千二百餘年，寺有興替，舍利自如，天生福公，起廢興頹，克復山門，舊貫加宏麗焉，有功佛教大矣哉，爲佛有道，定於心，成於覺，了於空尔，定而覺，明而道，質灰而光不滅，生滅而靈自存，毫竅之光，不隨湼槃而俱盡，固其謂也，惟鍊形以智，用智以神，神者，形之用也，內典云，一念善緣，勝造浮圖七級，葢覺通神應，則目擊道存，所謂舍利湧出地中，駕自海上，降以鬼物者，咸在了悟而已，福公，姓朱氏，字如海，別號容庵，葢成正覺而翊教法者，不可以無銘，釋迦如來眞身舍利寳塔布于天下，𣈆太康中，離石人劉薩訶感病危篤，逢𣑽僧語曰，汝罪深，當入地獄，宜徃會稽尋阿育王所造舍利寳塔，頂禮懴悔，冀可逭云，薩訶懼，抵會稽，遍索之，無所得，一夕，登鄮峰，聞鍾磬聲，卽加精禱，越三日，寳塔從地湧出，神光騰焯，塔青色似石，崇尺有四寸，廣七寸，露盤五層，四角挺前，面開窓牖，中有磬聲，如人拊擊，繞塔佛，菩薩，僧，天人等，妙相嚴好，非智巧所能及也，義熈元年，安帝敕建塔亭禪室，度僧十有四人，宋元嘉中，遣使陳精及僧道祐重創祠宇，鑿地得石凾，盛玻璃鍾，覆以銅鏡，合銀罌，安三法身舍利幷迦葉佛爪一，髪一莖，表進文帝，詔造木浮屠三級藏之，梁普通三年，增修建寺，自是以來，歷代尊奉，宋開寳間，僧統贊寧爲之傳，淳熈間，沙門從廓，至元間沙門行彌，皆有紀述傳于世，其二塔當鄮山之椒，鉅海之衰，其三下塔，今去廣利寺五十步玉几峰之麓，明覺寺住持元輿所重建也，先是，至正二年，行宣政院使西夏髙公納麟知叢林積敝，舉諸山名德百數十人布列衆剎，雪窓光禪師繇姑蘇之開元寺遷阿育王，居十有六載，四方景慕，學者雲集，旣百廢具興，方圖經營下塔而不及爲，元輿則師度弟子也，乃命之曰，吾於兹山庶幾盡心焉，獨下塔役必歷歲月而後可成，汝勉諸，師示寂已久，元輿䂓度有年，悉發其衣盂之資，計之不足以共費，遂謀及山中之𦒿舊，施各有差，方司徒國珎舍巨木爲塔心，海會寺住持枯木榮公，周君仲髙寔紀綱之，僧清辨董公無怠，木石咸具，白於住山大千照禪師，撤舊塔而新之，始工於至正廿四年七月四日，越四年成，崇十有三丈五尺，廣二丈三尺，中爲級道，下設世尊象，環列十六應眞，天神衛護，前爲山門，後建殿五間，几筵香燈，無弗俻者，置田若干畝，以資其用，元輿服承先志，久而益勤，緇素欣贊，今約之裕禪師謀勒石以紀其始末，致沙門若來所述，屬臨川危素文于石，惟劉薩訶求覓寳塔，莫識其緒，悲惱煩塞，投告無所，久之廼獲見塔，晝夜精勤禮相懴悔，厥今寳塔巍巍，有目者咸覩，有耳者皆聞，非難見如薩訶之時，然而膠於利欲，昧於因果，投身惡𧼈不自知，雖有此塔，與無塔同，則元輿望於四衆者孤矣，元輿，字象先，田所在施者之名，具列如碑隂，素嘗銘雪窓之塔，約之師有夙昔之雅，故宜不得而讓焉，敬惟如來應現，妙色顯於三千，正覺韜光，遺形傳於八萬，是以塔湧靈山，影留石窟，刻檀𦘕㲲之儀，鑄金鏤玉之狀，全身碎身之迹，聚塔散塔之竒，而灮曜重昬，福資含識，致使英聲遐美，邪徒結信，肇啓育王之始，終傳有唐之初，自歷代繁興，神化非一，故經曰，正法住，正法滅，如觀佛三昧經云佛留影石室，在那乾呵羅國毒龍池側，佛坐龍石室窟中，爲龍作十八變，踊身入石，猶如明鏡在於石內，映現於外，遠望則見，近望不現，諸天百千供養佛，佛影亦說法，又集經云，忉利天城東照明園中，有佛髪塔，城南麤澀園中，有佛衣塔，城西歡喜園中，有佛鉢塔，城北駕御園中，有佛牙塔，又智度論云，天帝釋取菩薩髪及衣，於天上城東門外立佛髪塔，衣塔，又育王傳云，王得信心，問道人曰，我從來殺害不必以理，今修何善，得免斯殃，答曰，唯有起塔供養衆僧，救諸徒囚，賑濟貧乏，故譬喻經云，王宮內常以四事供養二萬沙門，盡心禮敬，不可具述，王曰，何䖏可起塔，道人卽以神力，左手掩日灮作八萬四千道，散照𨶒浮提，所照之處，皆可起塔，今諸塔䖏是也，時王欲建舍利，將四部兵衆至王舍城，取阿闍世王佛塔中舍利，還復修治此塔，與先無異，如是更取七佛塔中舍利，至衆摩村中，時諸龍王將王入龍宮中，王從龍索舍利供養，龍卽分與之，時王作八萬四千金銀瑠璃玻瓈篋，盛佛舍利，又作八萬四千寳瓶以盛此篋，又作無量百千旛幢傘葢，使諸鬼神各持舍利供養之具，勑諸鬼神言，於閻浮提至於海際，城邑聚落滿一億家者，爲世尊立塔，時有國名奢叉尸羅，有三十六億家，彼國人語鬼神言，可三十六篋舍利與我等起立佛塔，王作方便，國中人少者，令分與彼，令滿家數而立爲塔，時巴連弗邑有上座名曰耶舍，王詣彼所，白上座曰，我欲一日之中，立八萬四千佛塔徧此閻浮提，意願如是，時彼上座白言，善哉，大王，尅後十五日，日正食時，令此閻浮提一時起諸佛塔，如是依數，乃至一日之中立八萬四千塔，世間人民興慶無量，共號曰阿育王塔，又大阿育王經云，八國共分舍利，阿闍世王分數得八萬四千，又別得佛口髭，還國道中，逢難頭禾龍王從其求舍利分，阿闍世王不與，便語言，我是龍王，力能壞汝國土，阿闍世王怖畏，卽以佛髭與之，龍還於須彌山下高八萬四千里，於下起水精塔，阿闍世王得還國，以紫金函盛舍利，作千歳燈火，於五恒河沙水中塔藏埋之，後阿育王得其國土，王娶夫人身長八尺，髪亦與等，衆相具足，王令相師觀之，師言，當爲王生金色之子，王卽拜爲第二夫人，後還有娠，足滿十月，王有緣事宜出外行，王大皇后妬嫉，便作方便，共欲除之，慕覓豬母卽應產者，語第二夫人言，卿是少甫爾，始產不可露面視天，以被覆面，卽生金色之子，灮照宫中，盗持兒去，殺之，卽以豬子著其身邊，便罵言，汝云當爲王生金色之子，何故生豬，便取輪頭拍，囚內後園中，令服菜，王還，聞之不悅，久久之後，王出行園，見之，憶念，迎取歸宮，第二夫人漸得親近，具說情狀，王聞驚怪，卽殺八萬四千夫人，阿育王後於城外造立地獄，治諸罪人，佛知王殺諸夫人，應墮地獄，卽遣消散比丘化王，王發信悟，問比丘言，殺八萬四千夫人，罪可得贖不，道人言，各爲人起一塔，塔下著一舍利，當得脫罪耳，所云塔者，或云塔婆，此云方墳，或云支提，翻爲滅惡生善䖏，或云斗藪波，此云護讚，若人讚歎擁護歎者，西梵正音名爲窣堵波，此云廟，廟者，貌也，卽是靈山廟也，故華嚴經偈云，始欲旋塔，當願衆生，施行福祐，究暢道意，遶塔三帀，當願衆生，得一向意，不續四毒，又賢者五戒經云，旋塔三帀者，表敬三尊，一佛，二法，三僧，亦念滅三毒，一貪，二瞋，三癡，又三千威儀云，遶塔有五事，一低頭視地，二不得蹈蟲，三不得左右顧視，四不得唾塔前地上，五不得中住與人語，佛何爲者，慈愍含靈，王何爲者，仁濟蒼生，王卽是佛，佛卽是王，佛法久住，王法彌昌，亦有賢臣，國之輔弼，兩者並行，順王敬佛，順王伊何，行王政令，徵佛伊何，續佛慧命，志王臣崇事，如雜阿含經云，爾時世尊晨朝著衣持鉢，共諸比丘入王舍城乞食，時彼世尊光相普照，如千日之焰，順邑而行，時彼有兩童子，一者上姓，二者次姓，共在沙中嬉戲，一名闍耶，二名毗闍耶，遙見世尊來，三十二大人相莊嚴其體，時闍耶童子心念，我當以麥麨，手捧細沙著世尊鉢中，時闍耶合掌隨喜而發願言，以惠施善功德，令得一天下繖葢王，卽於此生得供養佛，乃至得成無上正覺，故世尊發微笑相，爾時阿難見世尊㣲笑，卽便合掌向佛白言，世尊非無因緣而發㣲笑，世尊以何因緣而發㣲笑，爾時世尊告阿難曰，我今笑者，其有因緣，阿難當知，我滅度百年之後，此童子於巴連邑統領一方，爲轉輪王，姓孔雀，名阿育，正法治化，又復廣布我舍利，當造八萬四千法王之塔，安樂無量衆生，如偈所說，於我滅度後，是人當作王，孔雀姓，名育，譬如頂生王，於此閻浮提，獨王世所尊，佛告阿難，取此鉢中所施之沙，捨著如來經行處，令當生彼處，阿難受教，卽取鉢沙捨經行處，阿難當知，於巴連弗邑有王，名日月護，彼王當生子，名曰頻頭婆羅，當治彼國，彼復有子，名曰修師摩，時彼瞻婆國有一婆羅門女，極爲端正，令人樂見，爲國所珍，諸相師輩見彼女相，卽記彼女當爲王𡚱，又生二子，一當領一天下，二當出家學道，當得聖迹，時婆羅門聞彼相師所說，歡喜無量，卽莊嚴女嫁與此王，王見其女端正有德，卽爲夫人，前夫人及諸婇女見其夫人來，作是念言，此女端正，國中所珍，王棄捨我等，乃至目所不視，諸女卽使學習剃毛師業，彼悉學已，爲王料理鬚髪，料理之時，王大歡喜，卽問彼女，汝何所求欲，女啓王言，唯願王心愛念我耳，如是三啓，時王言，我是剎利灌頂王，汝是剃毛師，云何得愛念汝，彼女白王言，我非是下姓生，乃是髙婆羅門之女，相師語我父云，此女應嫁與國王，是故來至此耳，王言，若然者，誰令汝習下劣之業，女啓王言，是舊夫人，婇女令我學此，王卽勑言，自今勿復習下業，王卽立爲第一夫人，王恒與彼自相娛樂，仍便懷體，月滿生子，生時安隱，母無憂𢚰，過七日後，立字名無憂，又復生子，名曰離憂，無憂者，身體麤澀以其施沙得相似果，父王不大附捉，情所不念，又王欲試二子，呼賔伽羅阿，語婆羅門言，和尚，觀我諸子，於我滅後，誰當作王，婆羅門言，將此諸子出城金殿園館中，於彼當觀其相，乃至出往彼園，時阿育王母言，承王出向金殿園館中，觀諸王子誰當作王，汝今云何不去，阿育啟言，王旣不念我，亦復不樂見我，母復語言，但往彼所，阿育復啟母言，今便往去，願母當送飯食，母言，如是，當出城門，時逢一大臣名曰阿㝹羅陁，此臣問阿育言，王子今至何所，阿育答言，聞大王出金殿園館，觀諸王子，於我滅後，誰當作王，今往詣彼，王先勑大臣，若阿育來者，當使其乗老鈍象，又復老人爲眷屬，時阿育乗是老象，乃至園館中，於諸王子中地坐，時諸王子各下飯食，阿育母以瓦器盛酪飯送與阿育，如是諸王子各食飲食，時父王問師言，此中誰有王相，當紹我位，時彼相師視諸王子，見阿育具有王相，當得紹位，我若語言，王愁不樂，卽語言，我今總記，王報言，如師所教，師言，此中若有乘好乗者，是人當作王，時諸王子聞彼所報，各念言，我乗好乘，時阿育言，我乘老象，我得作王，又言，此中有第一座者，彼當作王，諸王子各相謂言，我坐第一座，阿育言，我今坐地，是我勝座，我當作王，又言，此中上器食者，此當作王，乃至阿育念言，我有勝乗，勝座，勝食，時王觀子相畢，便卽還宫，時阿育母問阿育言，誰當作王，婆羅門記誰耶，阿育啟言，上乗，上座，上器，上食當作王，王子自見當作王，老象爲乗，以地爲座，素器盛食，秔米雜酪飯，時彼婆羅門知阿育當作王，數修敬其母，其母亦重餉婆羅門，若子作王者，師當一切善得吉利，盡形供養，時頻頭羅王邊國德叉尸羅反，時王語阿育，汝將四兵衆伐彼國，王子去時都不與兵甲，時諸從者白王子言，今往伐彼國，無有軍仗，云何得平，阿育言，我若爲王善根果報者，兵甲自然來應，發是語時，尋聲地開，兵甲從地而出，卽將四兵往伐彼國，時彼諸國人民聞阿育來，卽平治道路，莊飾城郭，執持吉瓶之水及種種供養，奉迎王子，而作是言，我等不反大王及阿育王子，然諸臣輩不利我等，是故違背聖化，卽以種種供養王子，請入城邑，平此國已，又使至伐佉沙國，時彼二大力士爲王平治道路，諸天宣令，阿育當王此天下，汝等勿興逆意，彼國王卽便降伏，如是乃至平此天下至於海際，時父王得重疾，王語諸臣，吾今欲立修師摩爲王，令阿育往至彼國，時諸臣欲令阿育作王，以黃物塗阿育體及面手腳已，諸臣白王言，阿育王子今得重疾，諸臣卽便莊嚴阿育，將至王所，今且立此子爲王，我等後徐徐當立修師摩爲王，時王聞此語，甚以不喜，黙然不對，時阿育心念口言，我應正得王位，諸天自然來，以水灌我頂，素繒繫首，時王見此相貌，極生愁𢚰，卽便命終，阿育王如禮法𣩵父王已，卽立阿㝹樓陁爲大臣，時修師摩王子聞父崩背，今立阿育爲王，心生不忍，卽集諸兵而來伐阿育，阿育王四門中，二門安二力士，第三門安大臣，自守東門，時阿㝹樓陁作機關木象，又作阿育王形象如騎象，安置東門外，又作無煙火坑，以物覆之，修師摩旣來到，阿㝹樓陁大臣語修師摩，王子欲作王者，阿育在東門，可往伐之，能得此王者，自然得作王，時彼王子卽𧼈東門，卽墮火坑，便卽死亡，有一大力士名曰跋陁申陁，聞脩師摩終亾，厭世，將無眷屬，於佛法中出家學道，得阿羅漢，時諸臣輩我等共立阿育爲王，故輕慢於王，不行君臣之禮，王亦自知諸臣輕慢於我，時王語諸臣曰，汝等可伐華果之樹，殖於刺棘，諸臣答曰，未嘗見聞𨚫除華果而殖刺樹，而應除伐刺棘樹而殖果實，乃至二三勑令伐，彼亦不從，爾時國王忿諸大臣，即持利劍殺五百大臣，又時王將婇女眷屬出外園中遊戲，見一無憂𣗳，華極敷盛，王見此華樹與我同名，心懷歡喜，王形體醜陋，皮膚麤澀，諸婇女輩心不愛王，憎惡王故，以手毀折無憂華樹，王從眠覺，見無憂樹華狼藉在地，心生忿怒，繫諸婇女，以火燒殺，王行暴惡，故曰暴惡阿育王，時阿㝹樓陁大臣白言，王不應爲是法，云何以手自殺人諸臣婇女，王今當立屠殺之人，應有可殺，以付彼人，王卽宣敎立屠殺者，彼有一山，名曰耆梨，中有一織師家，織師有一子，亦名耆梨，凶惡撾打繫縛小男小女，及捕水陸之生，乃至拒逆父母，是故世人傳云凶惡耆梨子，時王使語彼，汝能爲王斬諸凶不，彼答曰，一切閻浮提有罪者，我能淨除，況復此一方，時彼使輩還啓王言，彼人已得，王言，覓將來耶，諸使呼彼，答言，小忍，先奉辭父母，具說上事，父母言，子不應行是事，如是三勅，彼生不仁之心，即便殺父母已，然後乃至，諸使問曰，何以經久不速來耶，時彼凶惡具說上事，以具啟王，王卽勑彼，我所有罪人，事應至死，汝當治之，彼啟王言，爲我作舍，王爲作舍，極爲端嚴，唯開一門，亦極精嚴，於其中間，作治罪之法，狀如地獄，彼凶惡人啓王，乞願若人來入此中者，不復得出，王答言，當以與願，彼諸徒主往詣寺中，聽諸比丘說地獄事，時有比丘至，誦地獄經，有衆生生地獄者，以熱鐡鉗鉗開其口，以熱鐡丸著其口中，次融銅灌口，復以鐡斧斬截其體，次復杻械枷鏁檢繫其身，次復火車鑪炭，次復鐡鑊，次復灰河，次復刀山劍樹，具如五天使經所說，彼徒主具聞比丘說是諸事，開其往處，所作治罪之法如彼所說，案此法律而治罪人，又一商主入海十年，採諸重寳還到本鄉，道中值五百群賊，殺於商主，商主之子見父死及失寳物，猒世出家，遊行諸國，次至巴連弗邑，過此夜已，晨朝著衣持鉢入城乞食，誤入屠殺舍中，時彼比丘遙見舍裏火車鑪炭等治諸衆生，如地獄中，尋生恐怖，衣毛皆豎，便欲出門，時凶惡主卽往執彼比丘言，入此中者，無有得出，汝今此死，比丘聞說，心生悲毒，泣淚滿目，爾時凶主語比丘曰，汝今必死，何所憂𢚰，比丘復以哀言答云，乞我少時生命，可至一月，彼凶不聽，如是日數減止七日，彼卽聽許，時此比丘知將死不久，勇猛精進，坐禪息心，終不能得道，至於七日，時王宮內人有事至死，送付凶惡之人，令治其罪，凶惡將是女人著臼中，以杵搗之，令成碎粖，時比丘見是事，極猒惡此身，時彼凶惡人語此比丘，期限已盡，比丘問曰，我不解爾之所說，爾時彼凶惡主執彼比丘著鐡鑊油中，足與薪火，火終不然，假使然者，或復不熱，凶主見火不然，打拍使者而自然火，火卽猛盛，久久，見開鐡鑊葢，見彼比丘鐡鑊中蓮華上坐，生希有心，卽啟國王，王卽便嚴駕，將無量衆來看比丘，時彼比丘調伏時至，卽身虚空，猶如雁王，示種種變化，時彼比丘而作是念，我今伏是王，多有所導，攝持佛法，當廣分布如來舍利，安樂無量衆生，於此閻浮提，盡令信三寳，以是因緣故，自顯其德，時阿育王聞彼比丘所說，自於佛所，生大敬信，又白比丘言，佛未滅度時，何所記說，比丘答言，佛記大王，於我滅後，過百歲之時，於巴連弗邑有三億家，彼國有王，名曰阿育，當王此閻浮提，爲轉輪王，正法治化，又復宣布我舍利於閻浮提，立八萬四千塔，佛如是記大王，然大王今造此大地獄，殺害無量民人，王應慈念一切衆生，施其無畏，令得安隱，時彼阿育王於佛所極生敬信，合掌向比丘作禮，我得大罪，今向比丘懴悔，我之所作，甚爲不可，願受我懺，勿復責我，愚人今復歸命，時彼比丘度阿育王已，乗空而化，時王從彼地獄出，凶惡白王言，王不復得去，王曰，汝今欲殺我耶，彼曰，如是，王曰，誰先入此中，答曰，我是，王曰，若然者，汝先應取死，王卽勑人將此凶惡主著作膠舍裏，以火燒之，又勑壞此地獄，施衆生無畏，又雜阿含經云，阿育王言，我今先當供養所覺菩提之樹，然後香美飲食施設於僧，勑諸臣唱令國界，王今捨十萬兩金布施衆僧，千甕香湯溉灌菩提樹，集諸五衆，時王子名曰拘那羅，在右邊舉二指而不言說，意欲二倍供養，大衆見之，皆𥁞發笑，王亦發笑而語言，嗚呼，王子乃有增益功德供養，王復言，我復以三十萬兩金供養衆僧，復加千甕香湯洗浴菩提樹，時王子復舉四指，意在四倍，時王瞋恚，語諸臣曰，誰教王子作是事，與我興競，臣啓王言，誰敢與王興競，然王子聦慧利根，增益功德，故作是事耳，時王右顧視王子，白上座耶舍曰，除我庫藏之物，餘一切物，閻浮提夫人婇女，諸臣眷屬，及我拘那羅子，皆悉布施賢聖衆僧，時王子等及比丘僧以甕香湯洗浴菩提樹，時菩提樹倍復嚴好，增長茂盛，時王及諸群臣生大歡喜，時王洗浴菩提樹已，次復供養衆僧，時彼上座耶舍語王言，大王，今有大比丘僧集，當發淳信心供養，時王從上至下，自手供養，復以三衣及四億萬兩珍寳嚫五部衆，䞋願已，復以四十億萬兩珍寳贖取閻浮提宫人婇女及太子群臣，阿育所作功德無量如是，又雜阿含經云，阿育王問諸比丘言，誰於如來法中行大布施，諸比丘白言，給孤獨長者最行大施，王復問曰，彼施幾許寳物，比丘答曰，以億千金，王聞是已，彼長者尚能捨億千金，我今爲王，何緣復以億千金施，當以億百千金施，時王起八萬四千佛塔，於彼一一塔中復施百千金，復作五歳大會，會有三百千比丘，用三百億金供養於彼，彼衆中，第一分是阿羅漢，第二分是學人，第三分是眞實凡夫，除私庫藏，此閻浮提夫人，婇女，太子，大臣施與聖僧，四十億金還贖取，如是計較，用九十六億千金，乃至王得病，欲以滿億百千金作功德金，願不得滿足，便就後世，時計校前後所施金銀珍寳，唯減四億未滿，王卽辦諸珍寳，送與雞雀寺中，法益之子名三波提，爲太子，諸臣等啟太子言，大王將終不久，今以此珍寳送與寺中，今庫藏財寳已竭，諸王法以物爲尊，太子今宜斷之，勿使大王用之，時大王自知索諸物不復能得，所食金器送與寺中，時太子令斷金器，勑以銀器，王食已，復送寺中，又斷銀器，給以銅器，王亦送寺中，又斷銅器，給以瓦器，時阿育王呼侍者言，汝今憶我恩養，汝持此半阿摩勒果送雞雀寺中，作我意，禮拜諸比丘僧足，白言，阿育王問訊諸大衆，我是阿育王，領此閻浮提，閻浮提是我所有，今者頓盡，無有財寳布施衆僧，於一切財而不得自在，今唯此半阿摩勒果我得自由，此是最後布施檀波羅蜜，哀愍我故，納受此施，令我得供養僧福，時彼使者受王勑已，卽持此半果至雞雀寺中，至上座前，五體投地作禮，長跪合掌，具向上座說前王敎，時彼上座告諸大衆，誰聞是語而不猒世，時彼上座令此半果一切衆僧得其分食，卽敎令研磨，著石橊羹中，行已，衆僧一切皆得周徧，時王復問傍臣曰，誰是閻浮提王，臣答王言，大王是也，時王從臥起而坐，顧望四方，合掌作禮，念諸佛德，心念口言，我今復以此閻浮提施與三寳，隨意用之，時王以此語盡書紙上而封緘之，以齒印印之，作是事畢，便卽就𥁞，爾時太子臣民葬送王已，諸臣欲立太子紹王位，中有大臣名曰阿㝹樓陁，語諸臣曰，不得立太子爲王，大王在時，願滿億百千金作諸功德，唯減四億不滿億百千，以是之故，全捨閻浮提施與三寳，欲令滿足，今是大地屬於三寳，云何而立太子爲王，時諸臣聞已，卽送四億金送與寺中，卽便立法益之子爲王，名三波提，釋迦佛入山修道六年而成，所成者何事，請師明說，臣伏蒙陛下親灑宸翰，問，釋迦佛入山脩道六年而成，所成者何事，請師明說，牀頭一拂子，舉放以皆非，臣近蒙陛下親灑宸翰，賜臣頌一首，特頌百丈再參馬祖因緣，肝膽洞然，不隔毫髪，陛下超然獨脫，不滯意句，直與古人默契，豈獨臣僧以此一頌與陛下相見而已哉，臣不敢私藏，刊之堅珉，以示萬世，皇祐中有詔，廬山僧懷璉住京師十方淨因禪院，召對化成殿問佛法大意，奏對稱㫖，賜號大覺禪師，是時北方之爲佛者，皆留於名相，囿於因果，以故士之聰明超逸者，皆鄙其言，詆爲蠻夷下俚之說，璉獨指其妙與孔，老合者，其言文而眞，其行峻而通，故一時士大夫喜從之遊，遇休沐日，璉未盥潄而戶外之履滿矣，仁宗以天縱之能，不由師傳，自然得道，與璉問答，親書頌詩以賜之，凢十有七篇，至和中，上書乞歸老山中，上曰，山卽如如體也，將安歸乎，不許，治平中，再乞堅甚，英宗留之不可，賜詔許自便，璉旣渡江，少留于金山，西湖，遂歸老于四明之阿育王山廣利禪寺，四明之人相與出力建大閣，藏所賜頌詩，榜之曰宸奎，時京師始建寳文閣，詔取其副本藏焉，且命歲度僧一人，璉歸山二十有三年，年八十有三，臣出守杭州，其徒使來告曰，宸奎閣未有銘，君逮事昭陵，而與吾師遊最舊，其可以辭，臣謹按，古之人君號知佛者，必曰漢明，梁武，其徒葢常以藉口而繪其像于壁者，漢明以察爲明，而梁武以弱爲仁，皆緣名失實，去佛遠甚，㳟惟仁宗在位四十二年，未嘗廣度僧尼，崇侈寺廟，干戈斧質，未嘗有所私貸，而升遐之日，天下歸仁焉，此所謂得佛心法者，古今一人而已，璉雖以出世法度人，而持律嚴甚，上嘗賜以龍腦鉢盂，璉對使者焚之曰，吾法以壞色衣，以瓦鉄食，此非法器，使者歸奏，上嘉歎久之，育王爲浙東大道塲，地髙無水，僧衆苦之，紹興丙子，佛日禪師杲公受請住持，周旋其間，命僧廣㳟穿穴茲地爲一大池，鍬鍤一施，飛泉湓涌，知州事姜公秘監，見而異之，名曰妙喜，阿育王山廣利禪寺住持佛日圓明普濟禪師悟光，剙建承恩閣成，使以來請，書其歲月，刋之兹碑，以示永久，葢自雙林唱滅，像教東流，有國家者咸知信問，而無能若我朝之致其隆極者，凡九州四海，名山福聚，至於遐陬絕域，萬里之外，靈蹤異跡，靡不搜訪而加禮焉，惟兹山乃釋迦如來眞身舍利寳塔之所止，宜其蒙被帝力，尊崇奓大，非它山所得而比倫也，舍利始出於西𣈆，歷宋，梁，陳，隋，唐，五代暨宋，其隨機赴感，發祥現瑞，殊勝希有，𢎿諸傳記，所述可見已，世祖皇帝底定南服，而茲山入于職方，首命奉迎寳塔，妥安於內苑之萬嵗山，上都之龍光華嚴，大都之聖壽萬安諸大剎，及諸官置十六壇塲，車駕親臨瞻敬於聖壽萬安，百寳光明從壇而起，髙貫寺塔，遙燭禁廷，皇情大悅，函命護送還山，仍賜以名香金幣，勑行書宰臣郡長吏，增搆殿宇，髙深雄麗，視昔加倍，四衆莫不踊躍欣慶，得未曾有，列聖相承，逮令天子，歲時函香遣使，賜予尤渥，會法席偶虚而寺幾廢，今太慰納麟公時爲行宣政使，求擇德行兼美，可任其事者，於是光由平江之開元受請來補其䖏，至正二年七月也，光說法之暇，重新門廡，殿堂，庫庾，庖湢之屬，且𥁞復豪家所據諸莊田土園林，而貲以爲奉養者一無所缺，學徒雲集，內外不下千人，光以爲寺之所宜，有幸已畢具，而天使下臨，祗肅無所，乃出上所賜幣帛若干，白金爲兩二百，市材僦工傑閣，以嚴使命，列楹三十有六，架霤九，屋之以間計者七，其崇四十九尺，廣，加其崇三十尺，脩，去其廣六十尺，飛欀步檐，方櫺曲楹，悉稱其度，名之曰承恩閣，上設像坐，而卽其下爲傳宗之堂，後爲方丈之堂，費有不給，則繼以經用之餘貲，民不知而官不與焉，庀役於九年之冬十一月，訖工於十年之春二月，前人未及爲而今爲之，其作始之自，固不可不書也，昔大覺禪師懷璉歸老茲山，於其君之賜有所弗受，不欲以爲易物也，乃獨思所以彰吾君之賜，如恐弗及，不忘以下報上也，璉之辭讓，光之㳟敬，同出於古者之所謂禮，則其爲道宜大，無不同也，所可書者，豈直經之勤，營締之美而已哉，光，蜀人，族楊氏，別號雪窗，嗣於明宗慧忍禪師德海云，廣利東泉曰蒙源，玲瓏萬竅通，聲淙淙，出無窮，良施工，不落空，銘泉者爲誰，山僧妙喜翁，四明阿育王山廣利禪寺，在城東四十里，阿育王山卽鄮山，昔在周厲王時，東天竺國有阿育王造寳塔八萬四千，貯釋迦文佛眞身舍利，命耶舍尊者放光，役諸鬼神分布於四天下，而鄮山當其一，故更名之，𣈆太康三年，幷州獵師劉薩訶受𣑽僧指授，卽改行爲僧，易號慧逹，徧求舍利於洛下，齊城，丹陽，皆弗獲，行至會稽之鄮山，忽聞地下鐘聲，慧逹哀求益切，越三日，忽舍利寳塔從地湧出，其相青色，似石非石，髙一尺四寸，廣七寸，五層四角，光明殊勝，慧逹見已，悲喜交集，而塔之出現實肇於斯時矣，義熈元年，安帝始搆塔亭覆護，而度二七僧守之，宋元嘉中，文帝增創祠宇，且以封襲嚴，斵木爲浮屠三層函之，梁普通三年，武帝又命建殿堂房屋奉之，賜額爲阿育王寺，大同五年，帝令其孫嶽陽王蕭𧦴改浮屠爲五層，繪帝暨昭明太子二像藏焉，仍賜黃金五百兩，造銅佛四百軀，寫經論五百卷，鑄四鐡𪔂以鎮四角，尋蠲復其賦，調給兵三千，設營防衛，陳先帝度僧守塔，如義熈之數，唐中宗遣使賜金，又下詔加護之，至武帝朝，幷省海內佛寺，塔歸越州官庫，宣宗立，像教重興，又入於開元寺，鄮山僧愬于觀察判官蒯希逸而還之，懿宗咸通中，又度僧三七人守之，梁貞明二年，錢武肅王遣弟鏵等迎塔作禮，明年正月囬止西陵岸，放光照江中，其明如晝，又改浮屠爲九層，第三層置七寳龕，用以貯塔，周顯德五年，寺災，文穆王又請致武林龍華寺，新其浮屠，其層如前數，而藻餙有加焉，中龕雜用百寳，範黃金爲座，懸珠瓔以莊嚴之，宋初，寺又新，大中祥符元年，復賜以廣利爲額，拓爲十方禪剎，其主僧自宣宻素公始，可考見，宣宻五傳至大覺璉公，名振天下，仁宗待以殊禮，詩頌十七篇遺之，熈寜三年，大覺爲搆宸奎閣，蘇文忠公軾實記其成，大覺日與九峰韶公，佛國白公，參寥濳公講道一室，扁曰蒙堂，叢林取則焉，髙宗卽位，以寺爲舍利所宅，親灑宸翰，賜名曰佛頂光明之塔，大覺十五傳至大慧杲公，紹興間來領寺事，四方學徒川奔濤涌，而食或弗繼，乃於奉化忠義鄉海隄塗成田一千七百畆，名般若莊，大慧四傳至玅智廓公，纉承益䖍，淳熈元年冬，孝宗之嗣魏王愷出鎮其土，二年夏四月瞻舍利，毫光發現，青紅交絢，變幻不一，更用黃金爲塔，而藏寳塔於中，冬十有一月，孝宗遣內侍省西頭供奉官李裕文取塔入內，玅智護之行，舍利見於塔頂如月輪相，又現兩角如水晶珠，若此者三，御書玅勝之殿四字，俾揭於塔所，玅智再傳至佛照光公，緇錫坌集，不減於昔時，盡鬻𧶽賚之資，市田四千餘畆，視大慧加三倍焉，名吉祥莊，佛照十五傳至笑翁堪公，有權貴人至寺，戱問曰，舍利何在，笑翁指道傍松謂曰，此䖏卽有，已而松枝皆放光，貴人驚異，卽寺之門巷，建二石塔以表之，笑翁又倣古制，累石爲塔者三，列於寺右，以瘞僧之歸寂者，宋季寺又災，寳塔附安別院，元至元十三年春三月，世祖命使者奉塔至開平龍光華嚴寺，尋遷燕都聖壽萬安寺，命僧尼十萬於禁庭，太廟，青宫及諸署建置十六壇塲，香燈花幡奉之，備極尊崇，世祖親幸臨之，夜有瑞光從壇發現，燭貫寺塔相輪之表，又自相輪分金色光，東射禁中，晃耀奪目，世祖大悅，命僧錄憐占加送塔南還，更賜名香金繒，詔江浙省臣郡長吏建治舍利殿宇，笑翁十二傳至頑極彌公，適際良會，遂以詔書從事，曾未幾何，甍棟雄麗，如天成地湧，上薄雲漢，寳塔還于故䖏，頑極四傳至橫川珙公，道被華夷，禪學爲之中興，僧伽來依法輪者，至無席以容，二十二年大建堂宇以居之，橫川珙四傳至東生明公，德業孔嚴，水雲奔湊，乃傾己橐，購余氏海塗之田一千餘畆，名其莊曰廣利，東生五傳至雪窓光公，寺復新，豪家所據諸莊田土園林，盡復之，且以詔使之臨，祗奉無所，至正十年春二月，又造承恩閣七間，黃文獻公溍爲之作記，雪窓傳之性空逹公，大千照，自宣宻至扶宗宏辯禪師約之裕公，已歷六十三代矣，禪師以笑隱訢公法子入我國朝，自廬山圓通補選其䖏，戒律精嚴，言行一致，智慧福德皆絕，出乎等夷，從洪武初元以迄今，燕坐十年，宗綱丕振，風雨不動，安如泰山，寺之耆舊竭其力而翼贊之，有若岳林住持元輿築黃賢塘，得田二千畆，名報本莊，有若僧伽師効，率其屬元輿，智起，智寜，智華，處仁等，市史氏之田一千餘畆，名中義莊，二莊皆與般若爲隣，大佛殿則又智起葺之，撤其房廬爲下蒙堂，則白雲住山智珠營之，補東塔院者，沙門自悟也，造西塔院者，又元輿也，西塔肇建於唐元宗，東塔在迦葉足跡之左，卽寳塔所湧之地，下至雜室，則又出於智寜之力也，凢寺制宜有而摧敗不支者，悉舉而更之，禪師念締搆之難，不可無以示來者，俾其徒師秀至浦陽山中徵文以爲記，嗚呼，大雄氏眞身舍利，乃戒定慧熏脩所成，必八吉祥，六殊勝之地方妥安之，其在震旦者一十有九，惟阿育王山顯著特異，自𣈆逮今，歷一千九十七年多，國王大臣以及氓隸，靡不皈依，金重寳，施之弗吝，當其祥光發現，瞻之仰之，不趐嬰孺之思父母，蓋如來以慈悲願力攝受有情，神通廣博，隨念而應，所以啟功德之信心，祛塵勞之妄念也，何其至歟，然而臨師位者，多名世之士，秉法門之正令，颷旋霆奔，一入其庭，心空疑釋，致使舍利之盛，久而滋彰，名重五山，光昭佛日，此亦幽明兩致其極者也，禪師起繼芳躅，益殫志慮，當鼓魚寂寥之時，熾然建立金碧燦爛於水光山色間，淛江東西，未見有如斯之盛者，是宜詳記之，使後人扶植於悠久也，寺東一里餘有聖井，靈鰻在焉，相傳隨塔而至，呼爲護塔神，折鮮花誘之，輒二紅蟹導之而出，因作淵靈廟祀之，以與塔相𨵿也，特附見焉，大雄氏開宗演義，而阿難陁獨以多聞解佛所說，如水傳器，筆而傳之，微斯人，則藏之大訓未必流布廣遠如今日也，達摩直指法門，不立文字，而六祖大師乃曰卽此數語，亦是文字，然則文字固不可廢與，葢因文悟道，則文字爲階，妄道溺文，則所知爲障，楞嚴法喻數端，而慶喜方悟微㫖，法華授記，必歷多刼乃應供正覺，此本末輕重之辨也，自佛法入中國，中國比丘得法而能文者不可殫記，永樂間，頤菴禪師以臨濟正宗薦蒙太寵，然常結交士大夫，如金太僕輩不過以詩僧目之，余讀其詩，乃歎其深悟心法之要，而時人未之識也，其讚華嚴經曰，如大圓鏡，暎徹大小，一切無遺，不壞有爲之相，不著無爲之理，贈圓覺會主曰，發清浄心，不墮邪見，遠離幻化，六根四大皆令空寂，法性平等，如金旣銷，不重爲礦，事障理障，畢竟不生，贈獨峯曰，日月山川，草木雲電，覽乎目，觸乎耳，莫非妙浄明心所有之物，能於此而證之，則心境混融，物我雙泯，嗟乎，此皆其心法有本而時出之，故沛然無礙而足以明道闡敎，非深知輕重之辨者能之乎，其他詩文，亦皆朗然絕俗而無寒儉之氣，與貫休，如壁不相高下，大抵發於心得之餘，未可以言語品題之也，頤菴之五世徒曉無作與余遊，無作亦通儒佛書，能詩，而尤精進於三摩，葢又得頤菴之正宗者，間以序請，遂不辭而筆之，余少時覽閱圖記，明州阿育王寺有釋迦佛眞身舍利寳塔從地湧出，甚慕異之，乃萬丙子居先大夫喪，旣襄大事，以九月旣望渡浙江，上鄮山禮塔，冀資先大夫𡨋福，至則塔櫝藏于寺僧之室，余命僧奉至佛殿㳟拜，啓觀，髙尺有四寸，廣七寸，體質殊異，莫辨其何物所成，中懸小金磬，覆如葢，徑可寸許，舍利綴于磬之下，圜轉不定，余初見如珠，其大如芡實，已如彈丸，已加大如𤓰，如車輪，五色變幻，光彩射日，不可迫而視矣，時偕友胡考寜見白色大如梧子，相隨二童子見如菽粒青色，餘人悉無所見，余歡喜踊躍，自念凢夫淺薄，奚以感大聖人瑞應若是，實先大夫德善神超之應也已，復周覽遺蹟，憮然興嘆，竊惟此塔在我東夏已歷千三百餘年，𣈆，梁，唐，宋之盛王，有建塔亭者，有搆塔殿髙百尺者，有造沉香浮圖黃金塔以護藏者，逮今亭殿外塔皆廢，而使如來舍利辱在僧室，喧囂庫隘，不足以彰示靈異，肅人敬嚮之心，夫舍利爲天人師累刼薰修所成，飛空湧地，神化不測，人旣易褻之矣，安知其不砉然轉而之他世界耶，于是謀之有守巡巡海太守諸公暨四明賢士大夫，重建塔殿，殿下立石浮圖而藏塔于中，浮圖制如塔，髙廣什之，殿五楹，周列廊廡，門垣，雖未能𥁞，亦以致翼奉之誠，慰人天之仰，鞏皇圖，奠海宇，寜非第一最勝事乎，浮圖之費，余與一二故人勉任之，殿廡，門垣，至今未就，兹住持瓶公戒律氷清，法門龍象，將乞施于四方卿士，余謹序而告焉，若夫塔事始末與先朝崇奉，見蘇文忠，宋濳溪諸大儒之文，不論著也，余病寓西湖淨慈寺，遇錢唐徐子裁，約遊四明，以八月十六日渡江同歸，抵府城延慶寺，遇永嘉王仲律與任上人，共談阿育王寺舍利之竒，欲往觀之，而李之華父子適來顧，余笑曰，此吾東道主人也，遂以廿三日平旦，具酒殽，拏舟行，午至寳幢，舍舟步徃，望見寺門可里許，遇一老者當路，人人爲肅揖，甚㳟，衆皆笑，其未同也，已而抵寺，僧趨走出迎，入坐，茶罷，僧稽首曰，昨夜伽藍示夢，曰殿宇將頺，明晨大檀越至矣，今而公果來，幸爲留意也，余不信，僧從袖中出幅紙曰，早以夢故，請卜者吴金爲卦，得家人與大畜，此其繇詞也，適送出寺門，望見數客，即指示曰，前來者必檀越矣，卜者，正路傍肅揖老人也，余大竒之，余素不甚信佛，自丙典試應天，病寓報恩寺，取楞嚴經觀之，始服其議論爲先儒所未發，後觀宋史，杜祁公因朱醫而觀楞嚴，乃恨其晚，至以咎張文定公不蚤相告，則古人固未𡮢不信也，是以比歲喜閱楞嚴，愈閱而愈信，今年春又以病尋醫武林，寓淨慈，閱大般若經，雖未竟，畧解其大意已，又得六祖壇經，觀之，其所謂頓教，正與孟子道性善，言必稱堯舜者合，因深悔覺悟已遲，而習氣未能除也，今兹示夢，豈余退悔一念有足以感通於神明耶，抑余稍有夙緣，當不至墮落，故神明猶欲以啟發之耶，僧因出募緣䟽簿，余乃稽首世尊，援筆而爲之䟦，稍出㣲貲，以爲之倡，獨愧平日未嘗修證，不足爲人所信服，恐終莫之從也，已而觀舍利，詰旦又觀之，果竒甚，與少時所見復不同，因爲書二律付僧，又往烏石觀劉薩訶骨塔，正舍利所湧出䖏，其山勢面背佳甚，不與寺同也，遂歸，又爲之記以遺僧，俾藏之以爲後人信，僧即住持明見弟明耀也，嘉告入僧夢卦兆呈周易，夫佛者，覺也，覺，破迷也，衆生之迷非一，而如來大覺故，迷無不破也，佛非徒自了，以救世也，自了則聲聞辟支，號爲獨覺，救世則大乗無上，乃稱慈悲，膠有礙實，煩𢚰結縛從此而生，故佛氏以空宗捄之，萬緣俱空，立臻超脫，作姧飭偽，欺紿傾奪于是焉起，故佛氏以真諦救之，一誠不妄，永越沉淪，灑揚枝一滴之水，則火坑大地悉化清涼，通慧燈一線之光，則九幽酆都遍照皦日，愚夫悍婦，王化之所不能治，而開以佛法，則惕爾皈心，驕卒猛將，誅殺之所不能懾，而臨以如來，則悚然拱手，富貴婬穢者，方當慾心熾盛，而一臨莊嚴寳座之前，則五臟三焦之火頓滅，貧窮困阨者，不勝愁苦煎熬，而一聞假合虚幻之㫖，則利害死生之念遂輕，細觀五濁世界種種不淨，種種無常，種種惡境，種種苦𧼈，而佛氏並皆超之，體圓潔則超不淨，妙眞如則超無常，證善果則超惡境，臻極樂則超苦𧼈，山河大地亦有變滅，而佛性則無變滅，人天賢聖亦有退轉，而佛位則無退轉，歷永劫而獨存，愍衆生而普度，故自通都大邑，以至窮鄉僻野，亡不尊崇，自王公貴戚，以至閭巷小氓，咸知信向，叢林蕭寺，丹碧遍乎名山，寳座金身，瓔珞充乎震旦，演大法于龍象，則翾飛蠕動超昇，布威音于魔軍，則羅剎鳩槃懾伏，發善心三寳，以斯因緣，可滅波羅夷罪，誦佛號一聲，如是功德，能銷億萬劫災，豈非恢恢碧宇覆幬群生，浩浩滄溟吐納百谷，不可思議，無或唐捐者哉，四明阿育王寺者，南贍勝區，東越名剎也，劉薩訶得舍利于此山，實出精誠之感，陶宏景授梵戒于兹剎，乃成勝力之尊，道塲香火殆逾千年，善信依皈故非一日矣，乃邇來殿宇傾頺，僧徒零落，宗風衰替，佛法凌遲，隆惻焉憫之，是用拜手而裁短䟽，齋心而告十方，伏願賢良搢紳，善信男女，修萬行首破慳貪，尊六度力勤布施，大則車金輦玉，總是善緣，小則披草抽氊，無非勝果，畚抔土于崇山，功存積累，灑滴水于大壑，澤無津涯，慧眼之所鑒觀，如來之所授記也，隆不勝歡喜祈願之至，謹䟽，粵自西天闡教，宏開方便之門，東土流傳，尤切皈依之地，布金而祇園肇建，流銀而寳殿斯成，是必財灋雙施，用能人我皆度，雖莊嚴佛土，等諸相于空花，顧修證菩提，種善根于勝果，斯實無邊功德，敢亡有漏因緣，阿育王寺者，祇奉釋迦文佛真身舍利之地也，昔我世尊降神兠率，託體摩耶，澡練神明，用無生而得道，勤行精進，繇虚靜以圓通，始出四門，終超九劫，拈青蓮於靈山會上，化金粟於婆羅樹間，玉委闍維，珠留毘勒，耶舍放光而分布，法自天開，薩訶聆嚮以哀求，相從地湧，鄮山標其勝蹟，震旦號爲名區，寳剎琳宫，應赤烏而剏造，蘃珠貝葉，從白馬以敷宣，灋侣雲翔，元宗飈涌，蘓學士之雄文炳若，宋潛溪之麗藻昭如，是誠欲界仙都，人寰淨土矣，詎意末劫之多災，遂致四兵之洊厄，蓮花𣑽宇，鞠爲榛莾之墟，靈鷲道塲，幾作鯨鯢之窟，奢摩絕迹，皈禮無階，南太宰陸公，宫詹少宰沈公，佛地位人，法門宗主，契三乗之最上，悟四大之本空，興慈悲心，發大宏願，仍舍利之舊址，建藏塔之新宫，朱拱崔嵬，朗摩尼于慧日，瑤階軒敞，護法寳于慈雲，道俗同瞻，人天共仰，維兹大雄之寳殿，猶然棟宇之傾頹地，是化城僅著清涼之號，居同火宅，誰瞻妙好之容，佛豈無緣，時成有待，兹遇觀察使者暨于守土諸公，操不染心，登無上覺，或搴帷問俗，憇止禪𨵿，或露冕行春，過逢僧話，歎佛緣之廣大，悲象教之凌遲，申飭比丘，總持戒律，住持明見，禪僧如𥛥等，夙悟淨因，勤行好事，六時禪誦，手披竺國之編，一味清齋，口嗜桑門之食，銖積寸累，鳩工庀材，懼𤢜力之難支，冀衆心之樂助，用告宰官居士，善男信女，撒貪癡網，結喜捨緣，石火電光，念色身尚非我有，龜毛兔角，顧長物焉用多藏，取彼阿堵之餘，散此剎那之頃，或金錢，或布粟，咸作檀施，或瓔珞，或寳珠，皆充佛供，庶使摩霄紺殿，平臨玉几之峯，崒地精藍，遠暎金沙之界，塔標䨥闕，拱法像以中峨，𪔂鎮四𡸁，擁妙香而圍繞，寳幢前導，松枝現出如來，福地遙連，竹院皆稱般若，何幸叢林之增勝，敢忘檀越之歸功，利益與恒河水同深，福德等須彌山並大，萃稍窺內典，頗解真言，慙無施宅之緣，徒有侫佛之癖，欣與四衆共觀厥成，謹疏，鄞邑故稱三佛地，多古剎，徃徃據依名山，竒勝環麗，擬於上都，若阿育王寺，則玉几憑其前，金沙護其左，昔利賓菩薩於是求獲舍利，有寳塔湧地之應，葢其尤著者也，寺初僅有塔亭以護舍利，後廼建殿，賜額，鑄佛，寫經，實剏自蕭梁之代，以迄於我明，下上千數百年間，雖時有興廢，而崇禮有加，祥具宋學士景濂碑志中，其在今日，則兵凶之所耗敝，豪右之所侵蝕，一切殿宇皆頹圮剝落，鞠爲蒿莾荊棘之區，而昔所稱黃金七寳㳟敬崇奉者，且櫝而藏之僧舍中矣，丙子之歲，今司寇平湖陸公來游兹山，瞻禮舍利，目覩五色變幻，因爲檀施，稍葺舊址，建樓樹塔，三數年來，舍利殿已煥然一新，而大殿則猶未之及也，住持僧明見等竊咨咨慨之，謀繼爲修復，以終司寇公之意，乃請之郡邑大夫官爲給藉，屬比部高君，儀部屠君各爲之䟽，將持以乞於四方，而工力鴻鉅，日惴惴唯不任是懼，忽一夕夢伽藍神謂曰，爾無憂，大檀越且至，事其濟矣，僧窹而疑，卜之淂吉，質明而剡源司成戴公實來，僧語故且出其繇詞，公慨然曰，余兹行實以游陟至，而神乃見夢，殆夙緣耶，當力成以無負靈貺，遂捐橐中裝爲之倡，因爲文紀其事，於是明見等乃彙次異時名公碑記，與今疏文顯跋，刻之成錄，以示不佞，不佞竊聞，莊嚴清淨，故稱佛土，善根德本，要在夙植，當世尊修行時，至於委棄王位而不顧，割截身體而不恤，而河沙七寳布施福德，則般若經已具言之，何者，慳貪癡愛總屬凢夫，慈悲喜捨乃皈佛道，是知供佛非佞，福田在心，今兹大衆豈無確秉信心，力肩善事，棄象馬如脫屣，捨資財若遺跡者乎，則兹山之勝，行具復振，夢卜之徵，庶爲不虚，而不佞亦且樂觀其成矣，因爲序，次其願末，以畀明耀，俾擕之行橐，以與四方善信觀焉，世人執壽者相，爲諸佛善巧逐破，吾以壽者相祝無漏禪師，抑爲諸佛出廣長舌而發諸讃歎，師習天台教觀，嚴持戒品，吾以丙子歲九月渡江，禮育王寺所藏舍利，光明照耀，一以喜夫獲斯勝預，一以慨夫殿宇蕪毀，已而謁師，試一接晤，溦激之曰，法從奚自，卽云，台教之人，與諸釋經家，以及禪宗，本出一途，惟台宗爲上首，後世淺識之流，彼彼睚眦，遂使人間寥寥，不復知有天台教觀，吾師妙峰上座，痛如來慧命不傳，傳者不入究竟，旦夕與諸經論深爲較讐，其疏鈔訛繁者正之，流離者合之，以成一家講席，所從無師智而流出者，頼其齒頰珠玉，以之爲進脩，吾以師爲妙峰師之入室弟子，結爲法親，游諸世外，蛟門沈公，赤水屠公，同心敦請，作其育王住持，不數年而殿宇山門及諸廊廡禪堂，舍利塔座，俱復嚴餙，海內盡知，師以戒德感人，而勝緣易就，乙未冬十一月二日，師之四十誕日也，吾知師不執壽者相，不執無壽者相，不離壽者相，不即壽者相，昔如來所說壽量，即無量阿僧祇劫，豈在是耶，對有量而言之也，即淨土之無量壽，亦對此土之有量壽耳，若觀音爲補䖏大士，亦無量之有量也，師之壽者相，亦三觀義也，在壽者相，假也，無壽者相，空也，以空假而不即不離，中道勝義諦也，且師住䖏群峰繞翠，閒雲徃來，松色隂隂，泉聲決決，室中只一佛像，爐香，蒲團，布衲入禪，以佛語爲止兒啼之黃葉，隨事而捨，首楞嚴之宻因無論師爲，示現比丘身，與諸佛之護念，即受世之幽清，而壽者可卜矣，吾以壽者相祝無漏禪師，抑爲諸佛出廣長舌而發諸讃者以此，甬東阿育王寺之勝，所從來舊矣，其舍利殿之西偏有木二本，森鬱可愛者，娑羅樹也，萬癸未肖兼蔡公自留都儀部郎擢守吾郡時，移種植此，今已十年所，昔李北海撰娑羅碑，稱其宻幄足以綴飛飈，髙葢足以𨚫流景，迄今膾灸人口，葢兹木本非中夏所有，余嘗登太華峯，其上葢有娑羅坪，坪以娑羅得名，而樹則僅存老𠏉，殊尠芬芳，以公所植視之，大不類，豈公素證聖果，獨標靈異耶，其爲檀越，功德無量，是惡可泯也，適余讀禮山中，偶偕李遇齋太僕遊覽及此，因有感而記其歲月，庶幾比于甘棠云，公名貴易，字道生，戊辰進士，今爲浙江按察使，閩之同安人，經者，契經也，謂上契諸佛，下契衆生之心也，又經者，徑也，謂衆生所繇至於佛乗之徑路也，如來以千聖之妙理，而悟之於心靈，又以心靈之妙理，而宣之於金口，又以金口之妙理，而載之于黃卷赤軸，謂之載道之文，非世間外典文字之比也，學人悟道於經文，則是得魚兎而忘筌蹄，泥經文而遺大道，則是執筌蹄而失魚兔，得魚兔而忘筌蹄，故阿難有結集之功，執筌蹄而失魚兔，故逹磨有不立之訓，逹觀大師，宻藏和尚，與陸太宰與繩，馮司成開之諸公，重刻經律論三藏，制爲方冊，同于外書，便于流通，余嘗云，以內典同外書，得無起世人褻經之漸，乃開之謂，輕褻有之，流通亦廣，以流通之功贖輕褻之罪，是如來之所寬也，余曰，否唯不，唯舍利殿秘藏上座，年少聦慧，博通教典，將來且應天官之請，據雲光之座，欲遍讀方冊以恢見聞，願我軰𦔳成之，饒益人天，耳目法界，入三摩地，種八福田，是亦一時盛事也，葢聞三寳藉十方以護持，萬法本一心而造作，是以天開聖剎，咸登白社之壇，佛演真經，普葢青蓮之宇，𣑽筴貝葉，來自西天，玉軸琅函，廣流東土，固宜剏桀閣以珍藏，極莊嚴而供奉，我明州爲三佛道塲，育王爲四山領袖，金沙，玉几，標山水之靈，殊勝，吉祥，宛祗陀之景，自舍利湧現於烏巖，經律負馱於白馬，肇基𣈆室，騰光歷朝，建九層浮屠，造七楹經閣，有承恩閣以報寵命，有宸奎閣以煥文章，無異堂，不二堂妙相尊嚴，明月軒，碧梧軒僧僚棲止，世遠莫稽，明興鼎盛，舍利殿成，佛靈有感，藏經閣闕，法寳無尊，住持理公，教觀精修，慈悲逈蘊，欲建藏經之閣以爲法寳之區，暨法堂，禪堂，東院，西院等，持冊而視不佞，不佞白之家大人，鄉搢紳生踴躍心，起津梁願，然大廈非一木所支，白裘豈一狐所製，崇山畚群土而成，巨浸匯衆流而浩，爲此遍叩十方檀信，八閩賢良，或捨梁棟之材，或施椽桷之具，大以成大，小以成小，無量福德，不朽功勛，一草一木之良因，千劫千生之妙果也，惟願法界有情，同入檀波羅蜜，諸內典並如來金口所說，妙義元詮不可思議，金錍拱翳，寳筏度迷，獨華嚴八十一卷，廣陳法界，普示津梁，力用宏深，功德奧衍，爲諸經之鄧林滄海，余𡮢約而論之，苟通妙義，則八十一卷華嚴無過一句，如其不通，单提半偈纏不了葛藤，阿育王舍利殿無漏法師開華嚴道塲，大集緇素，諷誦三年，顧徒衆旣盛，山寺荒涼，無從取捨齋供，未免藉乎檀波善信君子，有能供養沙門，福田無量，許君華藏法界香水大海，彈指可到，在昔釋迦世尊滅度後，闍維得舍利八萬四千，阿育王以神力分散四大部洲，供養我震旦國十有九䖏，四明鄮縣其一也，𣈆時劉薩訶東來脩誠，舍利塔從地中湧出，遂建道塲，二千餘年來，累著靈異，近代平湖陸與繩太宰隨喜舍利，感現神光，大如車輪，遂發心重修殿宇，延無漏法師住持本山，其後慧廣師來，復感化佛全身，得未曾有，乃發三昧火焚其四大，以報佛恩，而舍利之名益顯赫於海內，無漏言笑不苟，戒德精嚴，其徒秘藏則慧朗洽聞，蚤通教典，青年說法，即髙臘耆宿讓之，兩登講席，多所開悟，爾者無漏示寂，首揆沈公念名山常住不可無人，屬禮曹給劄拜官，以秘藏充常住，遠近善信僉謂得人，夫沙門好修德，行無闕𡗞，而教典不聞，短於講說，議者謂之啞羊僧，講師諳教義，學有聲矣，而修持不力，戒行有瑕，議者謂之能言鸚鵡，六祖目不知書，頓悟入道，而壇經一部理趣斐然，雲光說法，至感天雨花，而脫不遇逹磨，終難紹承祖位，斯沙門之所以貴行解相應也，秘藏旣精通教典，又瑩潔好修，人天共欽，自他俱利，名山其有興乎，頃台宗有人，門風丕振，燈公開化於幽溪，芳公闡教於鑑水，秘藏繼之，台宗其有興乎，余與沈公並護三寳，公子雲將護法修行，更益翹勤，樂名山之有人，而舍利之光明無量也，於是乎言，葢聞佛性圓明，常瑩瑠璃之色，法身清淨，恒開薝蔔之香，惟釋迦如來悟真空而登大覺，圓智以入三摩，西證道於天竺，東流法於娑婆，住世七十九年，化身百千萬億，慈悲願力，普度群生，廣大神通，包含萬有，由是世界閻浮半爲𣑽剎，名山勝水盡屬僧寮，我四明阿育王寺，釋迦文佛舍利道塲，先白馬以分置，後赤烏而肇興，耶舍放光，慧逹現瑞，湧浮圖於鄮嶺，騰寳焰於松枝，龍天圍繞，緇素皈心，塔額光明，親揮宸翰，殿顏妙勝，寵錫御書，王公貴戚，輦金輿玉以莊嚴，白叟黃童，航海梯山而頂禮，儼若飈旋霆奔，川涌波馳，求現如來瑞相，快瞻妙喜之容，崇奉隆於前代，東坡之碣彰彰，靈異著於屢朝，潜溪之文炳炳，歲萬丁丑，平湖陸太宰目覩吉祥，爲檀越倡，王司寇躬逢殊勝，作功德主，吾鄞屠儀部及不佞，啟六度慈門，樹三寳赤幟，總爲能仁之砥柱，佛法之金湯，敦請無漏律師鼎建塔殿伽藍，丹碧榱題，輝映乎玉几，虹霓甍棟，洸漾於金沙，彷彿鷲峰，依稀鹿苑，上以祝釐聖壽，下則奠安海邦，猗歟盛矣，夫何頻年以來，不無摧朽，積累氷霜，瓦石爲之圮圻，飄搖風雨，橑桷因而傾頺，頂蓮華寳葢以淋漓，翻貝葉經文而滴瀝，本住沙門，安得據蒲團而脩淨業，十方雲衲，無從憩瓢笠而面慈尊，於是住持僧秘藏理公矢心重葺，乏布地之金，徵䟽於予，乞寰區之施，夫巍峩寳殿，剙固甚難，而老大工程，脩亦不易，自非廣作津梁，焉能亟新輪奐，所願宰官長者，居士善信，共興隨喜，大作檀波，夫佛法圓通無礙，如風之過樹，月之行空，入而不有，涉而無心，野馬也，須彌也，無不徃來，而實無徃無來也，世顧有以因緣幻合認爲真身，不則稿木死灰，塊然獨存，皆墮邊見𡗞，不知，即有假也，離有空也，不即不離，雙遮雙照，斯中道義諦乎，天台智者大師，始濬止觀之源，妙在雙忘，四明尊者衍其脉，妙峰法師嗣其流，而有門師復䟽其派，台教且駸盛於東南，而名山甬水，講席獨寥寥焉，時平湖陸五臺太宰，一至阿育王寺，感舍利祥光，輒偕屠儀部及家大人捐俸搆殿，以翼奉之，即檄無漏瓶公住持兹山，瓶公獨持𣑽唄，一念事佛，庶幾過量人也，廼有髙足秘藏理上人者，俗饒姓，宛陵世家也，神氣清朗，性慧機靈，嘗受業於兄博士弟觀我君，通儒佛書，雅慕出世間法，遂發宏誓，願剗草持戒，苦行焚修，歷名山聖水，隨掩紫阜禪𨵿，三心不住，四相俱遣，已證如來三昧矣，至登寳座，闡法清涼，直令如來印可，幾落天花，而環聽者如夢甫覺，酲初醒，葢傳有門之心印，而闢金繩之覺路，其功德不可勝道者哉，彼台宗嘖嘖稱上首，而海內縉紳諸公，輙傾葢爲把臂交，厥有繇矣，頃瓶公示寂，則住持宜屬上人，且周太史命本師付囑在耳，僉議允愜，而上人固遜法兄慧日，適家大人請禮部劄至，命上人冠帶住持，領衆焚修，祝延聖壽，邑大夫魏公隨錫華額曰總持教觀，噫，豈機緣福德，數固有定耶，上人自是當升猊座，爲諸四衆時時說法，而天台教觀且潢然四逹矣，或曰，上人修淨土妙觀者，今廼不免盤桓世諦，得無遠菩提乎，余曰，不然，夫真空湛然，具足諸相，妙有圓照，纎塵不立，有住者，身也，不住者，心也，昔如來化千百億身，大士現種種形，遊諸國土，即若太空浮雲，雲去而影不滯，而空性湛湛，明鏡矚物，物去而形不留，而照性如如，彼客境塵緣，曷足罣礙乎哉，襟宇方君，元素潘君，與上人方外芝蘭也，以余爲佛法之金湯，故求余叙，余遂筆之如右云，予從海上遊補怛洛迦，還至育王寺，一齋宿，明旦，舍利殿焚香禮拜，堂僧啟龕出寳塔，予捧向東諦視，見金鐘鮮明耀目，懸坐金佛一尊，大如指，同遊者各異見，再捧視之，見金鐘五角綴小彈丸，晃耀蕩漾，不可正視，久之俱寂，但見垂一珠，黃白狀如琥珀色，僧衆贊爲希有，至午，復請觀之，始見鐘有稜，底平若有文，舍利從中出，紫色，小指大，長一寸有竒，經二三刻不變，鐘底文久視之不能辨，有同行者以不見舍利光爲恨，予曰，否，否，佛地光明時時現前，何待舍利始放光耶，逾月逹金陵，遇育王住持理公秘藏謁予于長干里僧舍，謂，舍利殿剏始太宰陸公，歲乆漸圮，泰和郭陵舄覩舍利異相，發心製七寳龕，業有成，復欲勸緣修葺殿堂，莊嚴一切，是檀波羅蜜最勝功德，乞一言𦔳郭公子願力可乎，羅子曰，佛法入中國，宗教並傳已滿塵剎，唯栴檀像，阿育王塔，長干里報恩寺塔三者爲佛寳，如來涅槃後，像教爲尊，此三寳即真佛出世，况育王舍利靈變莫測，隨人根器顯示諸相，尤爲神竒，旃檀，報恩在兩都，官家時時供養，而育王寺僻在海濵鄮山最幽，非發心堅決不得至，貴人車塵逾益稀尠，夫佛寳最神竒，最宜崇奉，而官家遠，貴人不得數至，即欲崇奉，勢所不能，故能發心莊嚴鄮山者，比諸發心，百千萬分不及一，郭生如是發心，如是莊嚴，亦檀波羅蜜之優曇花也，而因郭生發心者，功德與之齊等，無有髙下後先，不佞貧，客邸更貧，贈人以言不敢讓，因綴禮舍利因緣，贊郭生之成，夫舍利者，乃如來戒定之餘勳，佛像者，爲衆生功德之廣聚也，昔者世尊霜林滅度，所遺舍利八萬四千，震旦國中十有九䖏，唯阿育王山顯著特異，自𣈆逮今，歷千有餘年，上至皇臣，下及民庶，莊嚴皈依，可稱盛矣，邇者平湖陸太宰公，祗陀再世，紺殿重新，乃樹石浮屠於殿中，而我守庵大師又謂徒石不足以偉舍利之尊，乃餙之以黃金，遶之以欄楯，巍巍乎，恍恍乎，真若靈山之地湧，淨土之幻出矣，功卒而住持理公秘藏相謂曰，舍利固光明矣，柰無佛像乎，乃問序于余，余曰，舍利，如來之遺體也，佛像，如來之遺影也，然遺體不可多有，遺像則易可彷彿，是以舍利則宜秘奉於寳塔，佛像則宜髙顯于嚴堂，兩者備矣，庶使清信之士，未覲舍利，先覩如來，見佛像願生㳟敬之心，啟舍利再發難逢之想，而福田善根不於兹而深植乎，是知舍利寳殿而佛像尤不可無，夫精藍𪔂建，緣固藉乎資成，海衆雲臨，功尤先於博施，兹吾明阿育王寺舍利殿者，釋迦如來真身所在，以無住之住，住兹鄮城，神光忽從地湧，以非通之通，通彼塵劫，梵樂遠自天來，誠與峩嵋，五臺比肩，補怛洛伽並駕也，求現光現瑞之竒，四方響應，聚乃聖乃凢之衆，千里星奔，柰何寺臨海僻，殿處山陬，峯高玉几，几可安禪，井滿金沙，沙非飯本，余自少至老，徃來車塵馬足，強半在紛囂，雖垂魚秉笏，頗多烟霞癖，惜未訪翁洲金塘，借鹿渾伊連以洗五濁塵染，至于鄮峰，洛伽之靈踪異跡，尤所皈心，而不得一禮，然已栩栩神飛矣，其地深山大澤，髙僧宿衲每出其中，四明廣利禪寺住持理公，戒珠朗耀，悲願宏深，可謂智者之台宗再振，慧逹之寳幢復建，欲眷眷流通大藏，屬余爲之䟽，嗟夫，空門顧有隱淪之竒，結茅堂，蜜幽僻，絕塵問之，則豹啼猿嘯，石冷泉寒，其莫逆也，一意空寂，謂無衆生可度，世尊且以焦芽敗種呵之，使無度世之願，而法不可宏矣，良由衆生根有利鈍，故法有頓漸，慨拈花之㫖旣杳，而三乗五教隨衆生機緣而成就衆生，世尊以一音演一切修多羅，塵沙國土無量諸菩薩，無量諸聲聞緣覺，一切四衆天人，以及有情無情，無量阿僧祗衆生，隨類皆得解脫，世尊說法，爲破暗燈，爲渡海筏，衆生聞法，如病得醫，如貧得寳，此法乳飲法子，慈恩實無盡，自雙林示寂，佛不可見，經，佛語也，聞佛語即面奉滿月能仁也，理公頃將請藏還鄮，大轉法輪，自利利他，真震旦殊勝，增此段因緣，已爲三世諸佛手摩其頂，衣覆其體，惟宰官居士，清信士女，共舉施助，一沙一塵，得福甚多，不可具說，余多生多障，塵劫塵勞，沉淪綺語業海，老而厭離，於法寳不啻饑渴嗜之，又愧福不圓修，困頓嵐烟毒霧中，揮戈擊劍，魔撓萬狀，今幸脫纏縳，寄傲長林豐草，無心出岫矣，它時移雲裝於玉几金沙，借山下幽溪爲鴟夷五湖，更得諦聽理公爲四明衆生作大獅吼，廣說教乗，但言智者與慧達兩師在常寂光中，亦出廣長舌，歡喜贊嘆無量耳，原夫舍利云者，乃骨肉髪之英，而戒定慧之所熏脩也，我佛熏脩累劫，三昧之餘，得舍利八斛四斗，其三之一留人間者，阿育王役驅神鬼，一夕造寳塔八萬四千，分置四大神洲，而震旦得十有九，鄮山阿育王寺所藏塔，則十九之一也，相傳瞻禮之際，間或放大光明，五色煜燿，隨人根緣，靈變莫測，至若平湖陸太宰見光如車輪，豫章涂光祿見金龍盤踞，則垂之序記最異而可徵者也，萬甲寅之春仲，予居先君喪，襄葬以後，約同志者南禮補陀，爲先君祈資𡨋福，返之日，遂至鄮山瞻禮焉，同行者爲董信伯，張孔時，陶君𠁗，余家六兄伯瑞，七兄伯趙，九兄伯兼，季弟伯神，而豫章郭太乙，常山詹仲光則皆後先至補陀，遇諸途而過從者也，初捧塔視之，見塔內懸一小金鍾，鍾內綴一白珠，或如黍米，或如豆，或如蓮子，雖大小稍殊，其爲白珠同也，獨季弟則見一物如新菱出殼，兩角垂𢇁，𢇁綴以珠，張孔時見珠色如蒲萄，爲少異，遞視將周，信伯方旁睨，忽大呌，曰，塔內露紅光一片，如桃瓣，莫可迫視，余𥝠念，舍利光稍稍現矣，獨恨根緣淺薄，不獲一覩靈異，因逓取塔再捧之，纔入手，見金鍾冉冉下垂，長大與塔等，鍾東南角放金光，宛曲若電光，止䖏結一金蓮花，大可寸許，花光灼爍，流轉作飛舞狀，倏化爲兩鍾並懸，鍾角俱有明珠，晶熒皎潔，宛然月光，少頃，則兩鍾復化爲兩金蓮，倒垂若覆，時陶君𠁗亦見兩鍾，頗與余同，余每覩一竒，輙大聲稱揚，曲道其狀，旁聞者罔不歡喜讃歎，合掌投體而退，住持理公因爲余言，昨歲有一豫章郭童子，止見觀音大士頂塔而立，餘無所見，童子即郭太乙之猶子也，太乙尊公爲青螺先生，舉家崇信，作無量功德，此童子必菩薩化身無疑，若余夙性愚癡，少不信佛，每見人談佛，輙橫口與辯，不勝不休，年來頗覺皈依，然尚未能深究其㫖而篤信其教也，何根何緣，忽覩此異，豈我佛慈悲，憐憫於愚癡夫更爲切至，故特現瑞相種種，以發其信心，庶幾不終淪墮耶，因記其顛末而系之以偈，嚴儀卿云，詩有別材，非𨵿書也，予竊疑之，廼今於四明州之玉几峰得覩名言祇𣗳有曉發，追憶余友慧日者，屏居阿育王寺莎羅林中，故其所著以娑羅名，志地也，先是母藏知空，穉齡入道，一瓢一鉢，多依雲水之踪，載咏載歌，不墮聲塵之習，閒成韵語，寜事推敲，暢彼幽悰，居然風雅，尔乃年甫四旬，遽掩娑羅之雙樹，草餘一帙，堪分舍利之千光，嗟乎，神鍔沉輝，智炬失燄，撫今追昔，益感無常，斷簡殘編，忍捐虚篋，比者隱鱗居士，搜選厥遺，秘藏法兄，謀鋟諸梓，敦方外脊令之好，行寰中文字之檀，人貴於物，物靈於人，非謂倒置，一念之真，矧彼脩利，自稱大權，亦有羅漢，役鬼因縁，金沙之井，靈鰻夭嬌，魚中有龍，効靈非小，人亦有龍，自不知聖，辜負己靈，埋沒佛性，志神明効靈，靈鰻者，不測之神物也，按感通傳，南山道宣律師問天神陸元暢曰，四明聖井靈鰻應現如何，荅曰，護塔菩薩也，寳塔東來，相隨而至，沿古抵今，四方道俗以名香異花引而觀之，咸見游泳於澄泉之內，井在阿育王寺東，可一里餘，兩山夾路，下可百步，隂沉可畏，故無旱暵隂霪，常湛湛然，中引脉而出，冷然涌溢，鰻也欲出，則有二紅蟹先行，若前驅耳，身長一尺五寸，其餘大小應量不可測也，首鼻如黿龜，聳雙耳，腦有金星，或現銀星，其尾如鱧，其色黃黑，其鬐長銳，潜泳水中，有慢慠之𧼈，盤旋梵下，有㳟遜之形，夭嬌焉，蜿蜒焉，掬而嗅，無魚龞之腥，投而沉，無網釣之懼，實謂龍類不藏者也，泉有飲者，差疾滅罪，相傳謂之聖井魚，謂鰻菩薩也，唐僧宗亮詩云，散盡殘雲碧甃開，靈魚石縫露星腮，寒生鏡底長清淺，泉脉流從印土來，咸通十年，刺史柳韜，判官蘇乗，各領家屬遊寺，遍觀靈跡，不信鰻魚，捕入桶中，封歸州宅，約三日無兆即烹之，至期開烹，殊無所覩，差人至井，見游泳跳躍，其年有僧到寺禮塔，三年爲誓，有了角兒爲之供侍，不須工價，期滿禮畢，酬直不受，乃告曰，吾是井鰻，𦔳師禮塔耳，一僧到寺，相貌竒異，至井見鰻，掬之歸院烹之，旣久，唯留涎沫，往井看驗，廵甃而行，貞明二年，錢武肅王迎舍利寳塔於錢塘，造九層浮圖，由是靈鰻不見，寺僧頻齎名花，誘之無蹤，咸謂徃衛寶塔耳，同光丁亥歲十一月，武肅王夢一菩薩首戴結鰻花冠，兩掖挾蟹，因問大師法崇其故何祥，答曰，是阿育王寺聖井靈鰻來護塔耳，乃命近都戴詮徃井視之，止見一鰻，即遣近侍吳頊，五都將何新，同僧清福，宗韜，備香花徃迎銀星小鰻，時氷雪正嚴，而吸花宛轉，遂於塔西就山根鑿三井安之，凢遇佛生日，道俗咸集，必齎花至井，誘之則躍而出，見者莫不傾心也，癸巳年，重修阿育王寺，見在聖井游泳，方知靈鰻護塔，來去無常，不可思議哉，丁酉歲，大師因勝充寺綱紀限滿，交付下次見鰻爲証，同守碧甃，經月無蹤，上山伺之，見在路側，仰腹青膖，蠅蟻交唼，同見僧雲相謂曰，此是靈物，不可謂殞，以木盛之，埋於石畔，俄爾見在井中騰躍，遂聞于文穆王，降香敬之，辛丑歲，明州境上阿育王寺界多風滛雨，鄉老皆言靈鰻歸井，頻有見者，寺僧惠與道侣數人至井，見游跳如昔，戊午歲，錢塘井亭煨燼，井泉亦竭，王命再造起磚井，尋隂竇，杳無遺蹤，咸謂靈鰻已先歸四明聖井，僧皓卿上狀言，王若建九層浮圖，靈鰻自可迎歸，癸亥十月，王遣錢仁晃，褚延昌押花舫，設佛像，選髙德僧昱從，守賢，子蟾，賛寜，預馬遠詣鄮山阿育王寺井所，開建道塲，即日便得靈鰻，子蟾又於露井得小鰻，同罌盛歸，明日，威儀將發，天飛細雪，皆言天花矣，夜泊州西，即失小鰻，衆皆驚異，平旦，舟發西渡，申刻已到餘姚，其神速又如此，旣逹江岸，文穆王躬扶罌入，廣興佛事，戊辰八月中，鰻見外井，燭照中井，別見三五鰻交橫跳泳，時衆或見滿井，皆不可定也，明州太守迎歸本廳，作法會祈禱，忽見青菸而殞，太守秘之，送還聖井，啟罌投之，則舉跳入穴矣，嘗試論之曰，南方澤國，炎土山墟，或習坎之間，或麓陘之穴，在隰澗者謂之溪鰻，䖏井窟者謂之土蟯，今會稽應天者謂之螭蜃，則大禹帝鎻之，南康江滸者謂之小龍，則許真君禁之，昔有不信者，或烹之化沫，或食毒害人，彼不附浮圖，不護聖迹，猶或變化難測，况此菩薩之應現耶，或問曰，旣爲菩薩，水族何勝此嘉稱，答曰，華嚴會中，㣲塵衆類皆受佛子之稱，經云，法身流轉五道，名曰衆生，衆生與佛心更無差別相，所稱何怪哉，曰，菩薩紀質分形，故無定約，何謂鰻類，答曰，且龍之變化也，或鱧或螺，爲梭爲鯉，豈定形耶，又應以此身得度者，即現此身而爲說法，今觀靈鰻也，護寳塔，利羣生，若兠率蜂王警諸天而談䟦致，靈山龍女破五障而趣菩提，交光於星宿海中，牙映於帝網珠內，是知菩薩，不必手擎如意，身挂花鬘，然後始謂之，但隨所應現護寳塔耳，賛寜輒搜旣徃，顯神化之無方，安識將來在聖朝之獨久，後之徵驗，引而伸之，乾道二載夏六月不雨，農以病告，郡用故事，分遣僚屬並走群祀，乃檄柄與權節度推官王道，禱于淵靈廟鰻井，且俾迎鰻以來，廟在東郡三十五里阿育王山廣利禪寺，井凢七，相去數步，水僅盈尺，葢鰻之所居，鰻寔能致雨，故歲旱又禱於是，柄，道被命，以甲申至寺，具香花，集僧，俱步入祠下，焚香致意，梵唄鐃皷，繞井三帀，未見也，柄懼齋戒弗䖍，無以格神之靈，且亢晹之月久，害必及民，顧何以復于郡，又再拜而告曰，太守閣學趙公，治民事神，無不用誠，幸以民之旱，俾柄有求於神，神何嗇焉，羞淵濳而不見，使千里禾稼坐至於槁，甚非太守望神之意，亦神之羞也，少焉，蜿蜒浮遊於祠東第二井，舉沙囊以迎之，遂躍以入，僧俗驚喜，咸曰，鰻不常出也，昔時至禱者率一二日乃見，未有若是之速也，乙酉以鰻入郡城，置于白衣觀音寺，建道塲，雨雖即應，而未沛然，越己丑，太守乃躬率群官致敬，奉鰻于郡治禱焉，是日天乃大雨，明日又自晝雨，凢三日，髙下霑足，市井田野歡呼歌舞，皆知所自，逮壬辰，又遣柄送歸鰻井，旣拜，雲興雨作，及寺乃止，翌日，定海亦以鰻歸，先我而至，盤旋數刻，逮是之入已，始俱不復見，嗟乎，鰻之爲靈也昭昭矣，柄自念承乏劇邑，公有租賦，民有衣食，其責在己，平時愚陋，益已見於政事間，當遇歲旱，旣不能坐薪自焚，示信百里，深有愧於前古，又豈能感𡨋𡨋之神哉，竊謂太守有憂民之心，神有及物之功，神之靈，非太守之誠有不能格，民旱，非神之賜有不能蘇，吾太守以誠而致雨，自念以始，千倉萬箱，家給人足，其神之力歟，敢敬書于石，若鰻之變化靈應，聞于舊者贊寜傳云，茲不復述，我聞世尊，神用莫測，所餘舍利，大海一滴，一滴之水，大海全收，迷其廣大，棄海認漚，故此舍利，波騰性海，出沒隱顯，神通自在，或見異相，或覩竒光，難植者植，慶喜洋洋，志瑞應難思，西𣈆太康中，并州劉薩訶弋獵爲生，病至死，見一𣑽僧語曰，汝罪重，應入地獄，吾愍汝故，宜往洛下，齊城，丹陽，會稽有阿育王寳塔䖏，頂禮懴悔，得免，旣蘇，出家，名慧逹，徧求會稽海畔山澤，莫識基緒，夜聞地下鐘聲，精誠懇切，三日，寳塔從地湧出，光明騰耀，色青如石，髙尺四寸，廣七寸，五層露盤，四角挺然，四面窗虚，中懸寳磬，周以天王及諸佛菩薩，善神，聖僧，天神繞塔，像極精巧，逹每聞鐘聲，見塔，悲喜懴禮，瑞應頗多，宋元嘉中，遣陳精并僧道祐廣興創建，掘基，下得石函，盛玻瓈鐘，覆以銅鏡，又金盒，盛銀罌，安三法身舍利并迦葉佛爪一，髪一莖，文帝詔造木浮圖三級藏之，竟陵王欲增成五級，夢神告曰，此塔三十年後有大力人增𣸸，梁武普通三年，敕建堂殿房廊，賜額阿育王寺，大同五年，上座僧綬奏木浮圖隳損，敕岳陽王蕭𧦴增修至五層，施金五百兩，鑄金銅像四百軀，寫經論五百卷，鑄四大鐵𪔂以鎭四角，傳至武帝，昭明，二眞安塔內，𧦴尋取石函內舍利三顆，浴之，呪曰，浮者進上，其最大者浮，乃遣主書吳文寵，僧璉等四法師同進，因敕免莊賦，給兵士三千人，置營防衛，一時名士傾心皈向，唐太宗時瑞現尤數，永徽間，䖏士張太元聞塔前誦金剛般若，𡸁拱間，士曹唐玄默迎塔到越，忽飛在西家屋上，即送還本寺，中宗敕送供施，詔僧栖曠如法香火，國清智晞尊者到寺，禮八萬四千拜，旋繞數周，忽紫文印於臂，方整明亮，終身不沒，臨終謂弟子曰，衆聖封印，心無虚焉，武宗澄汰沙門，塔止越州府庫，宣宗重興教法，塔入開元寺，鄮山僧論請，觀察判官蒯希逸判歸育王，大中𢈏午歲正月，八千餘人傳塔供養，天華紛紛散落如雪，衆以手擎，旋取旋化，夜初放五色光明，新羅僧盗塔，手捧繞亭，亘夜而行，不離本䖏，太守黃晟迎塔歸奉化，登舟頓重，衆力莫舉，錢武肅王貞明二年十二月，遣弟鏵并僧清外等具船舫，香花迎塔，明年上元夜回，止西陵岸，祥光照明，江中如晝，武肅王躬扶綵舁，從行至羅漢寺，廣陳供養，一僧頂戴手搦，一角墮地，隨手安著，屹然不動，䖍禱至晚，其角星迸散，始知神力補鑄，宋紹興間，髙宗見光相殊特，御書佛頂光明之塔六字揭於塔殿，孝宗遣供奉李裕文降香，傳宣迎塔，五日塔至，帝素饍焚香瞻敬，未有所睹，屏左右，再祈再禱，忽舍利塔尖上涌現如月輪相，次日帝又祈禱，舍利復現寳塔兩角，如水晶珠，是日，敕從廓入內問法，賜妙智禪師之號，廿九日皇太子精誠祈禱，舍利現寳塔相輪第二層，纍纍如水晶珠，次年正月七日，帝於碧琳堂瞻敬舍利，塔角如淡金珠，是日書妙勝之殿四字賜本殿奉安，至元十一年，丞相伯顏南征，天下歸仁，憐占加僧録安撫江南僧尼事，明年三月，奉㫖迎寳塔，五月抵開平府，百官四衆爭先迎睹，如面覿紫金光聚，初三日車駕親臨玉塔寺致敬，是夕瑞光發現，貫燭玉塔相輪之表，自相輪分五色祥光，東射禁庭，晃耀奪目，天人共睹，殊勝之盛，未有若此，明吏部尚書陸光祖，萬丙子居先大夫喪，旣襄大事，以九月旣望渡浙江，上鄮山禮塔，冀資先大夫𡨋福，至則塔櫝藏于寺僧之室，余命僧奉至佛殿㳟拜，啟觀，髙尺有四寸，廣七寸，體質殊異，莫辨其何物所成，中懸小金罄，覆如葢，徑可寸許，舍利綴于罄之下，圜轉不定，余初見如珠，其大如芡實，已如彈丸，已加大如𤓰，如車輪，五色變幻，光采射日，不可迫而視矣，時偕友胡考寜見白色大如梧子，相隨二童子見如菽粒青色，餘人悉無所見，遂懽喜踊躍，重興塔殿，唐朝范子鄰母王氏不信三寳，鄰逃東都，依廣受寺慶脩律師出家，忽思親，歸寜，父失明，母已故三載矣，因詣嶽廟誦法華，求母生䖏，其夜，嶽帝召謂曰，汝母禁獄，現受諸苦，鄰悲泣請免，帝曰，速徃鄮山禮舍利塔，庶可救也，鄰即詣塔，哀泣禮拜，至於四萬，俄聞呼鄰聲，望雲端，見母謝曰，承汝禮塔之力，得生忉利天矣，倏然不見，明歙縣程子釴，其父中年乏嗣，適友談及舍利塔之靈異，廼欣然齎金徃禱，甚䖍，忽見舍利白光照映，懽喜踊躍，遂傾囊金以施，即歸，妻孕，後產子釴，生而俊秀聦慧，少年聮捷，今爲杭州府節推云，明光祿少卿江右凃杰，萬己亥春，搏顙膜拜，禮畢，捧寳塔而觀之，初見有光如綿，自下而上，已而，縱觀者久之，漸見光明焜耀，充滿相輪，如玻璃琥珀，旋轉不定，於時問諸寺僧，寺僧曰，無見，問諸從人，從人曰，無見，余乃灑然異之，時是二十一日也，翌日，余復竭誠求見，從下視之，仰見黃光圓潔，平如指掌，熟視則成金龍蟠踞狀，頭角崢嶸，鱗甲具備，第凝然不動爾，前所見者，光勝於色，今所見者，色勝於光，余乃再問寺僧及從人，復曰，無見，於是益嘆靈相之異也，明僧真緣，無錫縣人，三十祝髪爲沙門，法名真緣，道號慧廣，遍參宿，禮名山，歷十六年，得念佛三昧，兼悟性宗，萬二十六年四月渡江卓錫四明，禮阿育王塔舍利，光中現釋迦佛法身，師慱悲淚曰，某何德，感如來希有瑞相，誓焚身以報佛恩，道俗遠近來集，疑信者半，與衆期是月二十五日茶毘上塔山，至是日，師取香油塗身，結跏趺坐，厝薪四周，口誦佛號，足下火起，師端坐，岳峙而化，明郡守張文竒，萬二十八年至寺禮塔，自捧諦觀，見鐘內火星五點，光射塔外，與衆同僚各視不一，明萬壬子，泰和郭孔陵携男承炅至鄮峰頂禮舍利塔，陵初見如黍米，綴金鐘下，次日復見白珠如芡實，白燄籠珠外，炅初見觀世音菩薩首頂小塔，敷坐塔內，又見一青龍銜二珠下𡸁等相，陵遂領上願計銀四百捌拾兩重修塔殿，并施七寳，檀香，龕，供具種種，明萬甲寅，泰和郭孔太㳟詣育王謁舍利，初見如紅珠，又如白珠，禮補陀返，脩梁武懴四日，乃見兩金鐘懸四珠，作珍珠色，并覩瑞光種種，遂捐囊金，𦔳修塔寺，明副使上虞徐如翰，萬甲寅之春仲，予居先君喪，襄葬以後，約同志者南禮補陀，爲先君祈資冥福，𨑰之，遂至鄮山瞻禮焉，同行者爲董信伯，張孔時，君𠁗，余家六兄伯瑞，七兄伯趙，九兄伯兼，季弟伯神，而豫章郭太乙，常山詹仲光，則皆後先至補陀，遇諸途而過從者也，初捧塔視之，見塔內懸一小金鐘，鐘內綴一白珠，或如黍米，或如豆，或如蓮子，雖大小稍殊，其爲白珠同也，獨季弟則見一物如新菱出殼，兩角𡸁𢇁，𢇁綴以珠，張孔時見珠色如蒲萄，爲少異，遞視將周，信伯方旁睨，忽大呌，曰塔內露紅光一片，如桃瓣，莫可迫視，余𥝠念，舍利光稍稍現矣，獨恨根縁淺薄，不獲一覩靈異，因逓取塔再捧之，纔入手，見金鍾冉冉下𡸁，長大與塔等，鐘東南角放金光，宛曲若電光，止䖏結一金蓮花，大可寸許，花光灼爍，流轉作飛舞狀，倐化爲兩鐘並懸，鐘角俱有明珠，晶熒皎潔，宛然月光，少頃則兩鐘復化爲兩金蓮，倒𡸁若覆，時陶君𠁗亦見兩鐘，頗與余同，余每覩一竒，輙大聲稱揚，曲道其狀，旁聞者罔不歡喜讃歎，合掌投體而退，照世者火，傳火者薪，食輪先轉，繄我有身，如來應供，維摩托鉢，香積國中，喫飯成佛，古人耕鉢，我今耕田，𨿽曰違律，力田者禪，暖衣飽食，爾今何爲，三學勤修，胡患鐵圍，志福田常住，我聞，語寂滅者，本之以不生，而菩薩不能去資生立法，談逍遙者，存之於無待，而神人不能亡有待爲煩，吉祥之降，帝農教以耒耜，蒼靈之下，后稷俾其播種，故維摩之毘耶，稽首持鉢，尚詣於香積，釋迦之給孤，洗足著衣，猶乞食於舍衛，是知夫食者不獨乎人天，農者豈唯乎政本，阿育王靈塔寺者，晉義熈元年之所置也，昔孔雀氏宿童子之因果，當金人之授記，暨鐵輪位正，寳塔功成，計鳥道之千里，占人寰之一勝，夜叉宻跡以飛行，神僧護影而圍繞，雖方壇氣象，已萌青石之符，而員頂光明，未質白雲之狀，迨觀音應現而指迷，利賓虚求以昭發，全身踊出，僁如多寳之音，一𤓰圓開，宛是樓那之相，神其不滅，道在兹乎，𣈆安帝允釐三才，成就六度，聿圖蘭若，式印招提，景行阿育王，故以育王靈塔爲稱道，徒觀夫輪奐䂓矩，鈎繩剙製，珠軒翠檻，延袤中霄，玉𩆞金池，周羅上界，環海之下流元氣，大地爲衣，圍山之上結太清，諸天作葢，信方廣一都之會也，左赤岸而千里，右青田而一曲，霞標莾蒼，幽幽迷鬼谷之祠，日剎晶明，的的識丈人之館，天花未雨，宿傳龍界之香，地籟無風，時起魚山之𣑽，則知定光諸佛，悔天台之赤城，羅漢群仙，謬崑崙之元圃，法惟神授，道乃人宏，向使輸柯王昧巴連之因，初㣲此塔，迦葉佛晦閻浮之跡，殆曠兹山，葢虛明之絕境，不可得而思義者也，粵寺東十五里塔墅常住田者，宋元嘉二年奉命之所立也，宋文帝秉籙御乾，作娑羅之外護，感闍耶子砂糗之供，制𧶽是田，梁武皇楃樞臨極，爲寳應之下生，見阿育王金粟之果，勅蠲其賦，日月盈止，旣有命以自天，陵谷迭居，終不動其如地，梁普通中，沙門僧綬，兹寺之應眞也，以發行爲道塲，以直心爲浄土，聞純陁良田之喻，遂篤志焉，旣種旣戒，載芟載柞，察地道之化成，觀天道之時變，悟是身無主，始以常住名焉，次有僧濟上人，虚己淨心，紬兹惠業，披衣畫其塍埒，持戒整其疆畔，苗而不秀，有恨何及，逮陳隋之季，䘮亂荐臻，農野蕭條，鞠爲茷草，我皇家執大象，乗飛龍，陟丕上帝之耿命，紹復先王之大業，有山棲曠和上，道尊人傑，德貴天師，中宗孝和皇帝親降璽書，願同金輦，擊鼓而陳其入國，造船而捧其登座，故知二乗行道，不避未證，四果適時，還陞紫殿，雖植衆德本，作南山之福田，種諸善根，存東臯之淨業，初，湖之左右，夾壤二區，榛梗始艾，菑畬粗立，僧徒理勝，力未瞻農，童牧因聞，私竊種藝，和上表蒙俗之貪垢，負𡨋期之幽報，乃推湖西易壟，讓爲閒田，𣀮諍歸之，舂稅就給，唯割湖東十頃，復古賜地，窮海北漸，曾山南麓，樓子根盤以東峙，富都股引而西注，眞陸水膏腴之沃壤，實神靈滋液之奧區，於是奠其畛畷，孚其版籍，農野罷侵，田畯至喜，人到于今稱焉，前寺主簡，晈二法師，僧祗之龍象也，就先疇之畎畆，敦老農之疾續，蕆事作製，簑笠來思者久之，歲功未成，生涯共盡，流沙忽去，荒涼紫陌之田，影壁空存，搖落青園之寺，可爲長太息者矣，有惠炬闍梨，德業淳脩，曾統綱領，道勝之韻，生而能言，禪悅之味，老而彌篤，用能纂其終始，髙軌可追，庀其委積，長算斯遠與，法言沙門，俗姓喻氏，貞己宻行，惠心苦節，今屈知墅任，垂將十年，先是，舃鹵未斥，塗洫未濬，薹稗蘙薈，澷于農郊，夫其心嗇制度，瞬目曲折，荷鍤畚土，堙窪鏟凸，隤竹落，捷石甾，溉髙湊仰，增卑陪薄，分殺水怒，承逹出氣，填淤遊盪而時至，餘彼寬緩而不迫，終古旱害，浸以汙潢，冬不祈於積雪，夏無滎乎小雨，由是湖有千金之號焉，當其春𩾦司載，田事旣飭，產孚甲，毓萌芽，或藨或蔉，實頴實發，上農臺而課長贏，復陽之稼如雲矣，及夫寒蟬記時，農乃登榖，裒積聚，築塲圃，孚不遺秉，𥢵無，庾而督收成，海陵之倉非衍矣，詩云，倬彼碩田，歲取十千，其是之謂乎，百榖旣蒸，萬供旣設，滿以衆香之鉢，薰以毘耶之城，或異聲聞，若化菩薩，虚髙座以影集，時洪鐘而雲臨，敷座而坐，飯食經行，臭若香風，味同甘露，遍滿一劫，周流十方，聞之者得未曾有，食之者咸登正位，白衣之會龍國，無掘鬱金之香，緇裳之集雞寺，不碎菴羅之末，三藏大德，知食金之可貴，一噐沙彌，識麨坋之非重，資我飯色，師之力歟，都維那玄宗，遊方觀化，大融慈誘，火耕水耨，常有助於上農，飛杖浮杯，今載行乎中國，上座釋辨疑，十城之僧主也，神清氣合，金杵發其休徵，寺主釋惠敏，九州之維那也，風骨天成，鉄鎮起其靈相，咸能以如來之衣衣，分如來之座坐，護育王之靈塔，願貿金錢，記育王之聖田，思模石柱，弟子早接蘭書，式典騏驎之閣，晚遊蓮跡，每參鸚鵡之林，賔頭盧之下空，亟見有能之師子，舍那𥝠之入寺，豈謂無知老人，識異博文，才非能賦，阮公不事，曾供香花，顧越有緣，遂瞻碑版，滿笈多之石室，未擲其籌，對輪王之金地，且耕其筆，此寺碑記嘗爲寇盗隳壞，久無竪立，有好事僧惠印，錄寺舊文，藏於篋笥，又與老宿僧明秀，志詮，寺主僧志仁，上座僧棲雲，都維那僧巨嵩，會議重建其碑焉，余美其樂善，會剡越間有隱逸之士曰范的，業文功書，未遇於時，常萍泊雲水間，一日扁舟至明，余邀以書之，𣸸勝境遊觀之一事，畧旣端由於碑後云，紹興丙子，大慧禪師宗杲得㫖住育王廣利寺，師還自嶺南，旣主叢林，湖海衲子輻湊，聚衆一千二百法席，爲天人師，廣利素號望剎，至是食口弗給，有大慧髙弟擇㣲者，衆推苦行，號㣲髙僧，慨然而起曰，吾事大慧，責居遐荒，逮茲去此十有七年，萬死一生，備償難棘，今龍天歡喜，祖道中興，謂爲緣化之倡，乃帥同志二十輩，化八萬四千信士，各捐己帑，名般若會，裒爲求田供衆之資，時郡蔣弍卿，方公滋首爲之勸，遠近樂施，財帛雲委，未幾，大慧有旨移住徑山，其嗣大圓璞公繼之，乃令其徒彥平，就奉化東材請官地海塗圩而爲田，工傭浩博，以般若會所儲，用之不足，又請大慧衣鉢助之，合金十萬緡，施及三年，而大圓順寂，衆又以其嗣普門廓公繼之，時丞相岐國湯公思退，捨金恊濟，又得無相大師靖公捐財，建造莊院，名般若莊，自紹興戊寅至乾道丁亥始克有終，侍御公伯庠作記以美之，而後大慧遷化，門人弟子傳法住持遍九天下，獨㣲公卷而懷之，退䖏廣利上塔，禁足一紀，不出門限，一飯之外，不按俗務，看閱藏經已七過矣，逹官貴人招之不去，其高致追媲古尊宿，豈今日學道者所能彷彿，乾道二年春，予以先公太監大祥，至廣利作佛事，因訪㣲公，公與大慧皆先世道舊，相見慰藉，久之，論及塗田首尾，實㣲公權輿，又欲令小師祖印募縁，甃砌大嶺之上塔磚路數千丈，且曰，他日路成，人將塑像大慧，大圓，普門三善知識，塔院後舍配以造塔，真戒大師振公以八萬四千信士名衘函貯其上，誓將朝夕夤奉，以爲善知識祠堂香火，惟子爲我記之，予巽謝未遑，旣畢，㣲公令祖印持書扣門，其請愈堅，且曰，子不我記，非獨慢我，是慢大慧，予不敢辭，乃爲之說曰，釋迦如來以提婆逹多爲善知識，故蓮華經云，提婆逹多爲善知識故，令我具足六波羅宻，又云，若善男子，善女人，種善根故，世世得善知識，其善知識能作佛事，示教利喜，令入阿耨多羅三藐三菩提，予伸二子，以訂㣲公，諸方衲子多，見善知識者必有其人，能辨緇素則一生參學事畢，脫或未喻，其可以卜度耶，謹記，皇慶二年春，月屆孟陬，育王住山佛日普光大師，書廣利莊目，諉余文以昭不朽，按，師莅事初，慮產薄衆多，時或不粒，大德八年，偶余病，廢塗田出售，隸奉川之梧嶴，遂勸于衆，得前昌國州廣福寺住持碧海克寬及石山惟分，氷房希檗翕然而和，各出錢若粟，所用幾三萬緡，石山，氷房半之，而碧海半之，以共集斯事，於是代石僝功，具畚鍤，芟蕪穢，作岸捍提，防潮汶之虞，是歲臘月，田成莊備，而莊田廣利焉，歲登榖千計，聚山資水利，計亦若干，輸公外，撙之以準，脩理隄岸後，始併斯田與夫山資水利，歸之寺，用贍多衆，乃位四師於莊而祠焉，夫以廣利目莊，則稱誠廣矣，彼嗇夫守金玉，平時一毫莫利於人，而卒爲五家所耗，較之斯舉，固相懸絕，其後之來者，冈知成市繕治之艱，謬悠而居，伈俔而事，寜不有孤厥謀，有能於食等者，於法亦等，於法等者，於食亦等，則師市田建莊之意，爲不虚施，師諱德明，字東生，鄞之昌國人，住山今十有五年矣，自奉化東行七十里，其地橫枕大海，岌乎其不可持者，黃賢磧境也，以言其闢田而莊之者，則寺沙門輿公也，以言其所以作之利害，縣民應氏，林氏諸人，𡮢於黃賢磧境築海爲田，是爲西成，南成寳慶，豐嶼制幹，下坂侯家，西塘盛嶴，歲有風淖，恒𣓉木實土爲堤，時其懷而治之，元至正乙巳，風悍淖怒，而於所謂隄者日已齧去，國朝洪武戊申，颶風復大作，遂廢其田，復爲塗泥，而賦粟猶他日，鄉之老人周覽而歎息曰，是其爲患，庸有旣乎，則又相與謀曰，輿公德可弭難，而才可植業，苟恊誠歸之，吾屬其少休乎，應氏，林氏具以其事請，且約隄成之後，其田皆公有也，公固辭而請益力，則慨然曰，宜咨住山約翁禪師圖之，先師雪窓光公住茲山之日，嘗以僧粥不繼，欲增廣土田以贍之，有志未就而化去，應氏，林氏以是役而投告，是天與也，且有以舒彼之急，亦報吾之師矣，禪師曰，然，首捐衣資𦔳之，於是代石于山，轉木于海，度功即土，率徒相宜導其流而堨之土𣸩，故堤之北，以爲其巨栗，以植之大松以寢之，貫以木杙，聮以竹綯，傳土於中，帖石於外，槩視其堤，無有罅漏，衡從參錯，若以櫛然，而又二爲碶，以渫海水之洄洑衝薄，昔者蛟鼉魚龞之塲，今則膏土沃壤而源，曰之聮絡乎東阡西陌者，井井也，以言其制之大小，用力之多寡，則隄之長四千尺，廣五十尺，高殺其廣三之二，田以計者一千七百有竒，莊以間計者二十有五，度費工傭六萬，錢九萬緡，米三千石，經始於冬癸丑之十二月二十有四日，後乙卯秋九月十日而功告訖也，寺之勤舊永全等，能相以力焉，以言其始終作謀，則鄉以事白之縣，縣上之府，其老於事者，行視可否，然後報下如所議，而速公以蒞之，公復與老人約曰，吾學佛人也，固將以利民，豈可專其田以利，當與若等共之可也，乃爲立契券，仍請有司署其櫝，而秋賦之出於田者，己則任之，遂集得田之家，授之如約，中有欲售於公，則厚與之直，其南成田之出佃東山寺，寳慶寺田之屬，寳慶田者，每歲輸稅尤困苦，至是德公之爲，咸願以田讓公，忘償之直而後受，莊成，請禪師大書今頟，葢不忘乎其師也，噫，何其賢也，世恒言，佛以利益天下，故其集事之易每如此，而不知其徒之賢亦多有以動人爾，公之爲人，寬平而有守，恢廓而有爲，有守合乎仁，有爲合乎義，吾所謂賢而動人者也，况是役也，能知因民所利而利之，而又不以其利歸諸己，又知其師之恩已，而思有以報，原其所爲，一皆禪師福緣感化，是宜信從者衆，而其成功直易今也，然所以致兹成功之易易者，其教使然耶，抑亦其徒之賢有以動之也，嗚呼，此禪師所以欲其有紀於後也，而不沒人善如此，亦以使後人皆知所報也，公字象先，元輿其名，台州臨海人，早從雪窓祝髪于姑蘇之開元寺，及遷阿育王，又從之歷職，嘗改作寺之西塔，搆塔院及置鄞縣工家塘田三百畆﨑頭莊，後出世說法，同郡之明覺撒其寺新之，遷岳林，今陞阿育王，俱有成績可紀云，佛名爲覺，僧名不覺，匪覺宏人，人能宏覺，如來善逝，傳宏者僧，光光相然，是名傳燈，慧逹開山，資始奉律，豈惟兹山，天下表率，唐宋以來，更律爲禪，雖曰傳心，孰非戒先，志髙僧傳法，竺慧逹，姓劉，本名薩訶，并州西河離石人，少好畋獵，年三十一，忽如暫死，經日還穌，備見地獄苦報，見一道人，云是其前世師，爲其說法訓誨，令出家，往丹陽，會稽，吳郡，覓阿育王塔像，禮拜悔過，以懴先罪，旣醒，即出家學道，改名慧逹，精勤福業，唯以禮懴爲先，𣈆寜康中，至京師，先是，簡文皇帝於長干寺造三層塔，塔成之後每夕放光，逹上越城顧望，見此剎杪獨有異色，便徃拜敬，晨夕懇到，夜見剎下時有光出，乃告人共掘，掘入丈許，得三石碑，中央碑覆中有一鐵函，函中又有銀函，銀函裡金函，金函裡有三舍利，又有一爪甲及一髪，光色炫燿，乃周宣王時阿育王起八萬四千墖，即此一也，旣道俗歎異，乃於舊塔之西更豎一剎，施安舍利，晉太元十六年，孝武更加爲三層，又昔咸和中，丹陽尹髙悝，於張侯橋浦裡掘得一金像，無有光趺，而製作甚工，前有𣑽書，云是育王第四女所造，悝載像還至長干巷口，牛不復行，非人力所御，乃任牛所之，徑趣長干寺，爾後一年許，有臨海漁人張係世，於海口得銅蓮華趺浮在水上，即收送縣，縣表上臺，勑使安像足下，契然相應，後有西域五僧詣悝云，昔於天竺得阿育王像，至鄴遭亂，藏置河邊，王路旣通，尋覓失所，近得夢，云像已出江東，爲髙悝所得，故遠涉山海，欲一見禮拜耳，悝即引至長干，五人見像，歔欷涕泣，像即放光，照于堂內，五人云，本有圓光，今在遠處，亦尋當至，晉咸安元年，交州合浦縣採珠人董宗之，於海底得一佛光，刺史表上，晉簡文帝勅施此像，孔穴懸同，光色一種，凢四十餘年，東西祥感，光趺方具，逹以剎像靈異，倍加翹勵，後東遊吳縣，禮拜石像，此像以西𣈆將末，建興元年癸酉之歲，浮在吳松江滬瀆口，漁人疑爲海神，延巫祝以迎之，於是風濤俱盛，駭懼而還，時有奉黃老者，謂是天師之神，復共徃接，飄浪如初，後有奉佛居士吳縣民朱應，聞而歎曰，將非大覺之𡸁應乎，乃潔齋共東靈寺帛尼及信者數人到滬瀆口，稽首𥁞䖍，歌唄至德，即風潮調靜，遙見二人浮江而至，乃是石像，背有銘誌，一名惟衛，二名迦葉，即接還安置通元寺，吳中士庶嗟其靈異，歸心者衆矣，逹停止通元寺，首尾三年，晝夜䖍禮，未嘗暫廢，頃之，進適會稽禮拜鄮縣塔，此塔亦是育王所造，歲久荒蕪，示存基墌，逹翹心束想，乃見神光燄發，因是脩立龕砌，群鳥無敢棲集，凢近寺側，畋漁者必無所復獲，道俗傳感，莫不移信，後郡守孟顗復加開拓，逹東西覬禮，屢表徵驗，精誠篤勵，終年無改，卒於本山，墖烏石嶴，釋宗杲大慧禪師，係宣州寜國縣人，姓奚氏，其母夢神人衛一僧黑頰而隆鼻，造于臥室，問其何所居，對曰，岳北，覺而有娠，及誕之日，白光透室，舉邑歎異，實元祐四年己巳十一月初十日巳時，師年十六，父母知師無䖏俗意，指東山慧雲院禮慧齊爲師，師年十七納僧服，請具足戒于景德寺，自尔智辨聦敏，不假師承，乃至紹興廿六年丙子，師六十八歲，正月離梅陽，十月至寜國，適明州育王山寺使至，准朝命住持，十一月渡錢唐，至明州光孝寺開堂，十五日入院，次年丁丑，師年六十九歲，住育王，裹糧問道者萬二千指，百廢並舉，檀度向從，冠于今昔，寺以衆多食貧，常住陳請海岸閑地，僅得千頃，命工開築以爲南畆，費緡錢十萬餘，師率八萬四千人結般若會，出緡錢以成，歲入用贍齋厨，育王提唱，有語錄一卷，至隆興元年癸未，師年七十五歲，聞王師凱旋，作偈，塵氛一掃蕩然空，百二山河在掌中，世出世間俱了了，當陽不昧主人公，出衣盂，合山清衆閱華嚴經七百餘部，用祝聖壽，保國康民，夏，之寜國上冢葺治還，上復取向賜宸翰，以御寳識之曰賜大慧，七月十二日示㣲恙，大衆力請說法，師委曲付囑曰，汝等各隨所緣，以佛法爲念，十四夜，有大星隕于寢室之後，師聞㣲笑曰，吾將行矣，了賢請偈，師厲聲曰，無偈便死不得也，請不已，偈曰，生也只恁麼，死也只恁麼，有偈無偈是甚麼，𤍠大投筆，吉祥而逝，乃八月初十，全身葬徑山庵後，賜謚普覺，塔名寳光，師俗姓姚，諱讓義，梁溪人，年三十祝髪爲沙門，法名眞緣，道號慧廣，遍參尊宿，禮名山，歷十六年，得念佛三昧，兼悟性宗，萬厯二十六年四月渡江，卓錫四明，禮阿育王舍利，光中現釋迦文佛法身，師慱顙悲淚曰，某何德，而感如來希有瑞相，誓焚身以報佛恩，道俗遠近來集，疑信者半，有一闡提大姍笑，何物闍黎，敢行誑惑，有如熾然而不勝楚且逸，吾必捉而燼之，與大衆期，是月二十五日西歸，卜茶毗上塔山佛跡亭，至是日，師取香油塗身，結跏趺坐而說偈曰，四大妙有有不有，一性真空空不空，忘照何曾有前後，罪福如霜杲日中，厝薪四周，口誦佛號，足下火起，師端坐嶽峙，燃至腰以上，衆懼其體小𣣱，將取薪搘之，師㣲頷曰，無庸，俄而頂上起青光一道，光中現化佛約脩二尺許，金光爍人，胸前兩臂並作黃金色，大衆驩踊者，悲涕者，讃歎頂禮者，聲如沸，亡弗廽心三寳，即闡提亦向師大懴悔云，師初入山，見一黑虎夕坐崖石，有二神人作禮求師授記，師之德行道果，於莵山靈知之矣，世人徃徃疑沙門，即證道何必焚身，大火燋灼，何得不知痛楚，知痛楚者，四大主人，今云不知，主人安在，又有云，或魔馮之，夫焚身供佛，古至德沙門𡮢有之，非創見，師捨幻泡而寳靈光，乃證道果，行人脩色隂空，機熟觀成，則四大枯木耳，性靈離合在手，合則暫寓形殼，痛癢相𨵿，離則跳出虚空，何預枯木，焚枯木奚楚矣，而又疑其魔者，世有魔，豈得無釋證耶，昔法智大師立誓必欲焚身供佛，楊文公請詔㫖，力止之住世，若以師焚身爲魔事，則法智師之立誓焚身者，亦魔念耶，魔馮而楚身，亦或有之，魔力亦能使人不痛焚然，當觀其究竟若何，釋傳瓶，字無漏，姓方，婺州義烏縣人也，幼而聰悟，喜閱竺典，年二十，詣太平縣東山堂僧通菴薙髪，時妙峰覺法師闡教觀於天台山，師從之受業，即於言下大悟止觀之㫖，云，人雖解妙，非修不證，自後恒持𣑽網經．心地品，修行大悲懴法，頂禮六時，寒暑不輟，後從守菴和尚於石城受具戒，披衣托鉢，循乞利生，言笑不苟，戒德無瑕，蔬食布衣，一中而已，兼善瑜伽燄口施食，誠謂𣑽音清雅，令人樂聞，余先考妣咸叨薦悼，萬厯丙子歲，南京吏部尚書平湖陸五臺公謁鄮山塔，見舍利光瑞希有，公忻然發心，始爲檀越，重建育王塔殿，聞師道風遠播，戒節精瑩，公即同太倉王鳳洲司寇，四明屠赤水儀部，及不佞連名具書，請師住持，師諾其請，遂卓錫鄮峰焉，乃丁亥四月八日入院，偕師弟傳餘及諸徒衆，則正理，正昇爲上首，同心出力，募緣修葺殿宇，并豎山門，廊廡，禪堂，僧室，百堵雲興，石塔鍍金，榱題藻繪，幢幡寳葢，金碧煇煌，東南名剎于是稱最，荷蒙慈聖宣文明肅端獻㳟熹皇太后欽差內官監太監張本，賫賜白金鈎環紫衣袈裟一領，令師焚修祝延聖壽，師與郡丞龍公德孚一言之下，針芥相投，法門寳塔悉頼金湯，及公陞留都時，重拈金山東坡故事，腰解銀帶一條，賦詩云休言我帶難爲玉，總是君恩好鎮山之句，叢林一時之盛，莫過於此，師𡮢言，人世虚假，淨土是歸，遠追廬阜遺風，結蓮社於妙勝殿，大集善友數百人，每月初八日三時繫念彌陀佛號，解脫世網，畢志徃生，故遠近黑白悉從法化，余以行驗師，師實蓮域中再來人也，托質忍土，現比丘相，誘掖羣迷，咸得阿惟越致，無論師內秘外現，即化縁修福，真不可思議矣，萬甲寅歲閏九月初二日示㣲疾，索水漱口，沐浴更衣，結跏趺坐，命諸徒衆朗誦戒品，面西安然而逝，法臘三十，春秋四十九歲，全身葬於殿後仙人岩左，其徒理公囑余文記之，故述師行實，噫，我知瓶公滅此生蓮，沼花綻金，渠極樂邦，玉几山於東南爲禪林巨剎，釋迦舍利塔在焉，歲時使者香幣踵至，善士之信奉者，不遠數千里，裹糧以來，非負德望，有學行者，不足以居大德，𢈏子會缺主者，名師鉅德及其徒僉東生師宜䖏是，朝廷因命主之，賜號佛日普光，其爲學，統會要領，探索奧㫖，取空口湛寂爲歸趣，視爲未始有終始，存存返真，德日以隆，學子林立，咸萃焉不捨去，迺廣田以給樓宇廊廡，剏修葺完，視昔爲大備，繇始居以迄于終，二十有七年，冲讓混融，不以䖏大浮圖自矜，師名德明，號東生，古甬東劉氏子，淳祐癸卯，年十六，白父母願入竺乾道，因徃依仗錫月潭澄禪師，澄叩所志，亟曰，將求學佛，遂祝髪，於景定初元二年受具戒開元寺，歴扣諸方，學出世法，希叟曇禪師倡道雪竇，命司客，遊吳興，見道塲頑極彌禪師，彌舉，文殊是七佛之師，甚出女定不得，罔明因甚出得，答曰，春色無髙下，花枝有短長，彌噐之，留于門，居亡何，頑極遷玉几，由悅衆掌鑰，至元己卯，瑞世昌國祖印，爲頑極嗣徒衍慶中興之退建洞雲十方蘭若，將佚老焉，而玉几之命至矣，桷待罪太史幾三十年，每一得告歸里，必入城訪余，相與語藂林舊事，俯仰變故，至拊髀感慨曰，大雄氏之教，東行入中土，合所謂中庸之義，世降俗遷，至於紛紛辨詰，無有止息，甚者或是以務口耳，本真益離，梁氏以後變逾邈數十年，故老凋喪爲可憫，泰定初元，余復南還，見其龐眉鮐背，論議益壯，當湍激漫漶，砥柱中流，非巋然勵行，孰至於斯，三年十二月癸巳，其徒奉遣書貽余，明日即示𡨜，越八日𢈏子，葬寺西偏五十步邇，爪髪瘞洞雲塔，壽八十有四，僧臘六十七，度弟子百餘人，宋自南遷，都虎林，大剎相望，其說法居尊席者，多蜀之大浮圖師，若無凖範公，北澗簡公輩，聲光震耀，號爲極盛，國朝旣混一宇內，蜀土寜謐，學佛之士遊觀東南者，何其未數數然也，禪師悟光，成都之新都縣人，近歲教行江左，德美先哲，奎章虞公集數爲素言，後以事至鄞，訪師於阿育王山，素謂，昔吾鄉佛照師住此山，結知世化行寺興，師名適同，殆非偶然，於是一記矣，而師示𡨜，門人懷本等具事狀來求銘其塔，按，師字公寔，姓楊氏，世有文學顯仕，母張氏，以無子，禱觀音大士，夢授貫珠一顆，遂有娠，及生，有風雨光景之變，幼則儀狀嶷然，性不好弄，父母繼沒，哀慟服禮如成人，舅氏賢公學佛天王寺，師徃依之，日以誦習爲業，賢授僧了冲度爲弟子，間與同學者游䖏，拘坐問會，若素爲禪學者，年十有五，詣大慈寺講席，披閱鈔䟽，慨然曰，以名義爲宗，毋乃滯於見解乎，振衣出峽，徧歴大禪林，至杭聞東嶼海，以法器問師曰，三乗十二分教卽不問，如何是最初一句，師擬答，亟以杖杖逐出，師堅坐堂中，夜半飛蛾撲燈，見之即省，旦造方丈，應答如響，群疑頓釋，師因歎曰，若非及早行腳，遇善知識究明此事，幾困於義解矣，自是益通內外典，充淨慈記室，海公遷靈隱寺，師猶執侍，旣數載，盡啟心要，聲聞日閎，至順元年，平江白馬寺請師開法，朝夕爲學者提唱，清䂓嚴整，時論歸之，元統元年，廣教都摠管府請開元寺，辭弗就，郡守士民強起之，屬天旱，太守道章公請師說法，卽雨至，至正二年，行宣政院使納麟公欲𥁞革僧寺宿敝，首舉師阿育王山廣利禪寺，先是，諸僧構訟，產業淪沒過者半，至饘鬻不繼，師力除其蠹，旬月之間，山川草木爲之改觀，墾田旣復，倉庾日積，殿廊廡下至倉廥，諸屋次第完整，重建祖堂，蒙堂，嚴四天王像於山門，朝廷以釋迦佛舍利所藏，歲頒金幣，至是寵渥益加，師悉以市林木建承恩閣，以侈上𧶽，帝錫師號佛日圓明普濟禪師，結夏盈千人，東南禪席視全盛，盡舉叢林之墜，典嘗三語以驗來者，曰，盡大地是沙門一隻眼，因甚不見自己，曰，透過荊棘林是好手，因甚平地上死人無數，曰，西天九十六種，你是第幾種，僧或由答，師輙打，少有契其㫖者，然師機鋒雖若峻絕，而隨緣開導，其於誘掖接受，亦得人爲多焉，會天童景德寺虚席，行宣政院俾請師兼領寺事，師以五日分會說法，俄得疾，危坐，索紙筆，作書數十通，別所與遊者，遺偈付弟子，戒以進道，勿繆爲吾家種子，語竟而逝，至正十七年六月甲辰朔也，世壽六十有六，僧臘五十有三，後七月𢈏戌，瘞諸所建鄮峰草堂，是時彌月不雨，方暑熾，隂雲涼風，緇素送者填塞山谷，旣掩壙，雲日開朗，睹者莫不加歎，初，師居慈蒙堂，寒暑一衲，淡如也，諸方名德以書幣招之，皆不就，虞公外家楊氏，師至京師，留舘焉，爲文送之，又爲𦘕像賛，雪嶺西來，岷峨最髙，橫絕江海，天風雲濤，佛果一枝，鳳毛麟角，芳躅遠踐，鄉有先覺，可以識師之所造矣，若金華胡先生長孺，魏國趙文敏公，巴西鄧文肅公，天山馬文貞公，皆一時魁士鉅人，相與爲忘年交，師有心要，四會語行於世間，爲詩清麗可傳，門人拾其藁，得二卷，素題曰雪窗集，葢別號雪窓云，所度弟子若干人，嗣法者若干人，建炎三年，圓悟禪師辭雲居，蜀學者欲俱西，圓悟曰，時危峽險，諸居所負，濟北元氣，豈可輕身試險，杲佛日見地明白，與我無異，有未至，宜就決焉，於是卍菴顏，博山本開，兼東山空輩，附麗佛日於歐阜，雲門氣類相感，自成叢林，佛日佩圓悟萬釣之寄，秪欲深藏岩穴，所至，學者争隨之，至紹興間，一十七年之遷謫，千七百衆圍繞，皆於佛日無與，世稱中興臨濟，功其懋哉，佛照禪師又以道德遭際盛明，留宿禁庭，談佛法，啟沃聖心，以成淳熈之治，至北澗翁，內外兼濟之才，脫卍菴之窠臼，凛積翠之風見，凢出於其門者，必才德雙羙，應酬萬變，綽有餘裕者，惟吾先師物初和尚也，師諱大觀，鄞之橫溪陸氏，楚國公佃農師之後，父槐，母周，夢僧跣足入，哦曰，捉月行途路，何由逹本鄉，覺述夢，脫口即誕，時嘉太辛酉六月初十日，齠齔失怙恃，仲父教育，使就舉業，棄之，隨舅氏徃從霅之道塲山北海心禪師薙髪受具，首見育王無凖範禪師，俾掌內記，不就，去依浄慈石田禪師，田問曰，夏何䖏，曰，育王憨布袋在明州𧬒神謼鬼，你來此討什麼，曰，冤有頭，債有主，田曰，你是浙僧，我是川僧，有何交涉，曰，薄䖏先穿，田笑曰，參堂去，夏罷，由侍香遷悅衆，陞掌記，聲光由是日起，會澗翁寓冷泉，訪淨慈，兩翁夜話，滾滾不絕，盡發宗門之秘，師同流拱立潜聽，遂倒心師事，值澗翁起碧雲，挈色徑徃入室，次舉，夫子不識字，逹磨不會禪，師云，含血噀人，澗云，得恁麼大膽，曰，因誰致得，澗云，饒汝三十棒，云，覆水難收，澗呵曰，聞見不足以當大事，何不密密體究，他日，翁上堂，舉永嘉道圓頓教，沒人情，師於言下頓釋疑滯，即趨方丈，未吐，澗翁曰，你會也，師云，會个什麼，翁便喝，師握拳吽吽，隨翁遷道場，淨慈，徵詰無遺，居第一座，瑞世杭之法相，一香爲師拈，昭所自也，遷霅顯慈越象，曰鄞智門，特㫖遷大慈，育王，法席號全盛，行道之餘，爲大慈障海爲田萬餘畆，爲育王新衆屋百楹，不自以爲功，咸淳戊辰夏染㣲疾，而領衆不倦，至六月十五日示衆，卓拄杖云，尋牛湏見跡，諸人吃粥吃飯䖏，折旋俯仰䖏，還見跡麼，迹在牛還在，還見牛麼，露逈逈更由誰，鳴咿咿，擲杖云，人牛俱不見，正是月明時，下座，衆驚，似別衆語，明日忽謂左右曰，吾日迫矣，索紙寫髙麗國王書及檀越諸山遺書十餘幅，遺物皆自䖏分，神色自若，至十七早，索浴更衣，書偈曰，六十八年，不同不別，百骸潰散，序品第一，置筆笑曰，吾臂能健，人信我死耶，攝衣危坐，良久，視之已𡨜，其徒清泰等奉遺體葬寺西隅塔後，與佛照祖塔上下相望，遺命也，度弟子八十餘人，得法於師門者半之，性不潔，周人急，見學者占小善必稱之，葬日，路人出涕，有謄語六冊，六會語一冊，凢五參必取七佛以下諸祖機縁拈頌，代別結座示衆，至大元，門人元熈由百丈來尸淨慈，時雪竇住持覺明書來請曰，先師平生爲人銘，其藏不知凢幾，歿且五十年，塔未銘，若有待於兄，佯諾不敢承，延祐元年，明亦寂，清持續以書促曰，兄從吾師最久，得其詳，宜銘，謝曰，門人自銘師塔，何以信後，持請至再，曰，持已八十矣，礲石忍死以請，西方聖人示現世間，百億三昧無非度門，而禪定之宗是爲之錧鎋，葢覺性圓朗，本來充滿，包三界而不礙，窮萬劫而不昏，非涉善惡，了無顯晦，岩棲澗飲之士能泯諸塵，剎那之頃證入一實境界，光明殊勝，與虛空同體，不起不滅，所以其教熾然常勝而不衰，有能知之而又能遵之者，其我大千師乎，師諱慧照，大千其字也，永嘉麻氏子，麻號積慶之家，宜生上士，父鈞，母黃氏，旣誕育師，寳之勝摩尼珠，師自童年亦俊利倍常，堅欲入道，聞人誦習契經，合爪諦聽，年十五，徃依沙門了定于縣之瑞光院，了定師，從兄也，長老良公知爲法噐，即剃落爲弟子，明年稟持犯於䖏之天寜，蟬蛻萬緣，誓究大不思議事，首謁晦機熈公於杭之淨慈，未契圓證，一日閱眞淨語，至頭陀石擲筆峰䖏，默識懸解，流汗浹背，時東嶼海公以石林鞏公世嫡，提唱於蘇之薦嚴，師杖錫徃謁，東嶼問曰，東奔西走，將欲何爲，師曰，特來參禮耳，東嶼曰，天無四壁，地絕八荒，汝於何地措足耶，師抵掌於几而退，東嶼知其夙有所悟，尋復召至，反覆勘辨，師如宜僚擲丸飛舞空中，東嶼甚嘉之，遂留執侍左右，師以爲心法旣通，不閱脩多羅藏，無以闡揚正教，聳人天之所，廼主藏室於郡之萬壽，及東嶼遷淨慈，要師分座，以表四衆，已而無言宣公主温之江心，豔師髙行，復招師至，䖏之如淨慈，天歷戊辰，出世樂清之明慶，據師子座，集諸僧伽誨之曰，佛法欲得現前，莫存知解，縛禪看教，未免皆爲障礙，何如一物不立，而起居自在乎，所以德山之棒，臨濟之喝，亦有甚不得已而，聞者悅懌而去，至正乙未，遷四明之補陁，先是，寺以搆訟而廢，師以訟興在乎辨難太迫，䖏之以寬慈，絕弗與校，且曰，我佛得無諍三昧，所以超出群品，我爲佛子，可不遵其教耶，衆服其化，補陀僧夢一神人，衣冠甚偉，飛空而來，僧作禮問之，神人曰，我從阿育王山來，欲請大千照禪師赴供耳，未幾，行宣政院署師住是，識者以爲玄應，師旣至，群疑景附，遠衆駢臻，師亦憫大法凌夷，孳孳誘掖，不遺餘力，嘗𡸁三𨵿語，以驗參學，其一曰，山中猛虎以肉爲命，何故不食其子，其二曰，虚空無向背，何縁有南北東西，其三曰，飲乳等四大海水，積骨如毘富羅山，何者是汝最初父母，此三𨵿最爲峻切，惜未有契其機者，居九年，退於妙喜泉上，築室曰夢庵，因自號夢世叟，揜𨵿獨䖏，凝塵滿席，不顧也，洪武癸丑十月朔，召門弟子曰，吾將西歸，汝軰有在外者，宜𧼈其還，越七日，屬後事於住持約之裕公，沐浴更衣，索紙書偈已，恬然化滅，在菩提位中歷七十夏，示人間壽相八十五年，經三七日，用茶毘法焚之，耳齒眼睛及數珠不壞，餘成設利羅，五色爛然，約之因造四偈讃之，且竭力爲治喪事云，師三坐道塲，有語錄若干卷行世，凢一燈所傳，一雨所潤，雖淺深有殊，各得分領，所度弟子純一無等若干人，得法弟子某等若干人，是年十二月七日，葬靈骨於夢庵之後者至大也，師智度冲深，機神坦邁，晝則凝坐，夜則兼修浄業，真積力久，至於三際不住，覺觀湛然，非言辭之可擬議，且服用儉約，不如常僧，雖不與時俗低昂，賢士大夫知其誠實不事驕飾，多傾心爲外護，其遇學徒亦以真率，或以事忤之，而聲色不變，出語質樸，不尚葩藻，而指意超於言外，名聞燕都，帝師被以佛德圓明廣濟之號，師略不少動于中，初橫川珙公入滅之年，師始生，及其受業，又同在瑞光，至於歿也，又同徃阿育王山，君子或異之，嗟夫，禪定之宗，至宋季而敝，膠滯局促，無以振㧞精明，使直趨於覺路，橫川當斯時，宻受天目法印，持降魔杵，樹真正幢，升堂入室者，不翅受靈山之所付囑，佛法號爲中興，橫川之同門石林，奮興實角立東西，其斡化機，西來之道於斯爲盛，師葢石林之諸孫也，故其死生之際，光明盛大有如此者，豈無所自而然哉，廉雖不敏，每以文辭爲佛事，今因文妥之請，故歷叙之行業，勒諸琬琰，而復敷之以銘，用勸方來，人品之分，學力之至，其地位髙下，毫釐有間，孝子不能有所加諸其親，弟子不能有所增益於其師也，况乎佛氏之學，以實證實悟爲則，非思慮可以計度，非補縎可以依希，踐履之真確，有識者望而辨之，岐路之差殊，真知者有以析之，假借之私，無所逃於凢目，况欲無愧於作者，傳信於將來者乎，逹磨之宗，臨濟爲最盛，宋之南渡，豪傑不一出，至其季年來，東南諸大道塲，率其支流餘裔，或以勢力相加尚，或以係屬相因依，而諸老之遺風殆𥁞矣，是以執筆之士，考其顛末，揆諸古人，未嘗無臨文之慨焉，集徃年遊吳，與今開元住山悟光訪東嶼海於淨慈，懇款篤實，言不妄發，簡默自䖏，泊無世情，貌不踰於中人，而說法之際，音吐洪暢，雖弱不勝衣，而步履整服，秀而有儀，惜乎未久而遂去，不能有以叩其淵㣲也，公旣歿之十三年，光公自中吳與其門之學者，結輯其行實以相寄，予觀其初見石林鞏公得法之機，又與橫川珙公勘辨之說，巉絕竒峭，豈以意識緝綴之所能者哉，明年，光過臨川，爲集言曰，海公法席之盛，自其門出世者百餘人，近年諸師之門，以法器相尚者之衆，或未有以過之也，師諱德海，台州臨海陳氏子，生宋寳祐五年二月六日，稍長，常端坐不與群兒戯，父母心知其不能居俗也，年十二，其母舅知其爲寒山寺僧，挈與俱，十四，從僧安石山落髪，故宋參政鶴山魏公之子浙西安撫克愚，請禮部牒，度之爲僧，具受大戒，天兵至浙，有卒逐之，前阻水，師默禱觀音，因超躍十數丈，及岸而止，若有挾之者然，遂免，謁石林鞏公於承天，石林師，如何是汝自己，擬議，林便推出，師乃有疑，一日爲病僧市藥，路忘所向，及歸，值林開室，問曰，盡大地是金剛正體，何䖏著上座，師擬對，林即打，師即㣲證，呈頌自通，林遷浄慈，命師爲侍者，一日，林舉國師三喚侍者語問之，師答云，不是失𨚫猫兒，即是失𨚫狗子，又云，是辜負，不是辜負，瞞人自瞞，林以竹篦擊之曰，光吾宗，海子也，且覺庵在承天請主藏，而珙橫川遷育王，師舍藏而從之，川室中𡸁語云，南山笙筍，東海烏賊，師遽掩其口，請師更道，川以手托開云，朝看東南，暮看西北，師拂袖便出，川猶以藏鑰留之，師嘗見通北院論雪竇，機語峻快，師作長頌以申之，歸天台，瑞岩有寳方山，因夜坐論佛法，授受之際，山駭曰，臨濟宗墜地久矣，其在子乎，至元二十七年，師出世天台寒巖寺，爲石林燒香，大德乙巳，受請居姑蘇楓橋寒山寺，學徒雲集，郡官脫因有子爲骨鯁數月，醫不愈，師撫之，骨即出，又有朱氏子患迦摩羅疾，創痍被面，氣息忽忽，來拜師，師摩頂及面，七日而愈，人甚神之，而師淡然無所爲也，至大己酉，遷崐山之東禪寺，至大辛亥，武宗皇帝賜璽書金襴衣，皇慶二年，遷杭之中天竺，病時學人惑於聲色，作二偈以戒之，延祐二年，的斤丞相以淨慈大剎衆萬指，屈師領之，室中𡸁語曰，手握利刃劔，因甚胡孫子不死，曰，咬破鉄饅餡，因甚路上有饑人，又曰，波斯去㡌，蔗咬甜頭，又曰，魚以水爲命，因甚死在水中，衆答語皆不契，昔者淨慈災，至師住山而侈偹，駙馬嘯玉將禮觀音於補陀岩，聞師禮觀音千拜，寒暑不易，邀師偕徃，及至，終日無所覩，玉求師請之，光發巖谷，劃然震動，得見變相甚異，玉歎曰，非假師道行，吾不能有所覩已，泰定二年，脫歡丞相請居靈隱，師平生說法，作用自如，不假杖拂，諸方委心焉，四年丁卯九月示㣲疾，手書謝丞相及所知識，招弟子付囑，書頌訖，跏趺而化，僧臘五十七，世壽七十二，𧶽明宗慧忍禪師，有六會語傳於世，此略及其一二焉，噫，逹磨以直指爲宗，而數百年來文字轉盛，然而語嘿動容，皆有所發明，得之者自知，悟之者不怖，然則六會之語行墨足以盡見之哉，維宣德十年，歲次乙卯六月辛丑朔二十三日癸亥，皇帝遣行在禮部主事龍燦諭祭于故僧錄司右覺義自學之靈曰，尔有戒行，擢在京剎，尚期久於其任，而遽尔云亡，太虚之廣也，而能容於萬物，滄溟之深也，而能納諸百川，夫滄溟之深而自不以爲深，故其深也莫測，太虚之廣而自不以爲廣，故其廣也無涯，葢若人之含才抱德，懷仁蘊義，積於中，著於外，豈得而自跨哉，惟我澹菴和尚，自幼學佛，出遊於方外，投師擇友，脩身問學，歲月云遠，未嘗頃懈，儉而弗肆，隱而弗耀，厥後道充於己，名著於時，自然而然，非用意求而得也，曩在鍾山時，歷膺清要，與予同遊於圓菴師之門，朝斯夕斯，講道論義，聿以承薦，出主寳積，間闊數年，永樂間，又累同應召扵南北二京，復與之相䖏，綢繆之甚，日有相長之益，未幾，復與之登壇受具，然後分座鍾山，闡揚宗㫖，升住此山，予亦沗繼斯席，相聚僅逾十載，欽取擢右街之任，重大慈恩，住持大教，期振祖風，豈料一旦而西歸哉，嗚呼，天與之才而不與之壽，自古皆然，今之忽逝，實可衋傷，傷吾教失此偉人也，兹以函骨南囬，用旌其世，禮設陳菲筵一奠，以抒吾情，謀道重山林，名揚海宇，儼先軰之典形，作後人之䂓矩，風雲際會，早嘗出世於浮梁，雨露駢繁，屢覲天顏於帝所，分座鐘山，榮升玉几，承遠召住大慈恩，踞猊床肆談宗㫖，選官利人兼利己，正宜一代而闡揚，豈料數朝而已矣，雖然，不滅不生，無彼無此，青青翠竹，盡是真如，岌岌青山，無非妙體，今日歸來事若何，全始全終，切骨切髓，千古安然夢菴裡，法門龍象，单傳直指，入不思議，法法如是，塗毒法皷，響徹大地，一聞卽死，別無聖諦，不立文字，祖祖傳心，個中消息，妙在知音，秤鎚揑破，虚空爛𨚫，玉几峰橫，白雲滿壑，志提唱宗乗，僧問，如何是有中有，師曰，金河峰上，曰，如何是無中無，師曰，般若堂前，上堂，千花競發，百鳥啼春，是向上句，諸佛出世，知識興慈，是向下句，作麼生是不涉二途句，若識得，頂門上出氣，若識不得，土牛耕石田，擊禪牀，下座，漳州龍溪陳氏子，誕生之夕，夢僧伽降室，因小字泗州，旣有異兆，僉知祥應，齠齓出家，丱角圓頂，篤志道學，寢食無廢，一日，洗面潑水于地，㣲有省發，卽慕參尋，遠造泐潭法席，投機印可，師事之十餘年，去遊廬山，掌記於圓通訥禪師所，皇祐中，仁廟有詔，住淨因禪院，召對化成殿，問佛法大意，奏對稱㫖，賜號大覺禪師，後遣中使問曰，才去𥪡拂，人立難當，師卽以頌囬進曰，有節非干竹，三星偃月宫，一人居日下，弗與衆人同，帝覽大悅，又詔入對便殿，𧶽羅扇一把，題元寂頌於其上，與師問答詩頌，書以𧶽之，凢十有七篇，至和中，乞歸老山中，乃進頌曰，六載皇都唱祖機，兩曾金殿奉天威，青山隱去欣何得，滿篋唯將御頌歸，帝和頌不允，仍宣諭曰，山卽如如體也，將安歸乎，再住京國，且興佛法，師再進頌謝曰，中使宣傳出禁圍，再令臣住此禪扉，青山未許藏千拙，白髪將何補萬幾，霄露恩輝方湛湛，林泉情味苦依依，堯仁況是如天闊，應任孤雲自在飛，旣而遣使𧶽龍腦鉢，師謝恩罷，捧鉢曰，吾法以壞色衣，以瓦鐡食，此鉢非法，遂焚之，中使回奏，上嘉歎不已，治平中，上疏丐歸，仍進頌曰，千簇雲山萬壑流，閑身歸老此峯頭，餘生願祝無疆壽，一炷清香滿石樓，英廟依所乞，賜手詔曰，大覺禪師懷璉，受先帝聖眷，累錫宸章，屢貢誠懇，乞歸林下，今從所請，俾遂閑心，凢經過小可菴院，任性住持，或十方禪林，不得抑逼堅請，師旣渡江，少留金山，西湖，四明郡守以育王虚席迎致，九峰韶公作疏勸請，四明之人相與出力，建大閣，藏所𧶽詩頌，榜之曰宸奎，翰林蘇公軾知杭時，以書問師曰，承要作宸奎閣碑，謹已撰成，衰朽廢學，不知堪上石否，見參寥說，禪師出京日，英廟𧶽手詔，其略云任性住持者，不知果有否，如有，切請錄示全文，欲𣸸入此一節，師終藏而不出，逮委順後，獲於篋笥，開堂日，僧問，諸佛出世，利濟群生，猊座師登，將何拯濟，師曰，山高水闊，曰，華發無根樹，魚跳萬仞峯，師曰，新羅國裏，曰，慈舟不棹清波上，劒峽徒勞放木鵝，師曰，脫𨚫衣裳卧荊棘，曰，人將語試，師曰，慣得其便，僧拊掌，師曰，更𨁝跳，問，聖君御頌親頒𧶽，和尚將何報此恩，師曰，兩手拓地，曰，恁麼則一人有慶，兆民頼之，師曰，半尋拄杖攪黃河，問，艣棹不停時如何，師曰，清波箭急，曰，恁麼則移舟諳水勢，舉棹別波瀾，師曰，濟水過新羅，曰，古佛位中留不住，夜來依舊宿蘆花，師曰，兒童不識十字街，問，坐斷毗盧頂，不稟釋迦文，猶未是學人行業，如何是學人行業，師曰，斫額望明月，僧以手便拂，師曰，作甚麼，僧茫然，師曰，賺𨚫一船人，師曰，若論佛法兩字，是加增之辭，廉纎之說，諸人向這裏承當得，盡是二頭三首，譬如金屑雖貴，眼裏著不得，若是本分衲僧，纔聞舉著，一擺擺斷，不受纎塵，獨脫自在，最爲親的，然後便能在天同天，在人同人，在僧同僧，在俗同俗，在凢同凢，在聖同聖，一切䖏出沒自在，並拘檢他不得，名邈他不得，何也，爲渠能建立一切法故，一切法要且不是渠，渠旣無背面，第一不用妄與安排，但知十二時中，平常飲啄，快樂無憂，秪此相期，更無別事，所以古人云，放曠長如癡兀人，他家自有通人愛，上堂，文殊寳劔，得者爲尊，乃拈拄杖曰，淨因今日恁麼，直得千聖路絕，雖然如是，猶是矛盾相攻，不犯鋒鋩，如何運用，良久，曰，野蒿自發空臨水，江燕初歸不見人，上堂，太陽東昇，爍破大千之暗，諸人若向明中立，猶是影響相馳，若向暗中立，也是藏頭露影漢，到這裏作麼生吐露，良久曰，逢人秪可三分語，未可全拋一片心，上堂，世法裏面，迷𨚫多少人，佛法裏面，醉𨚫多少人，上堂，言鋒纔擊，義海交深，若用徑截一路，各請歸堂，上堂，應物現形，如水中月，遂拈起拄杖曰，這箇不是物，卽今現形也，且道月在甚麼䖏，良久，曰，長空有路還須透，潭底無蹤不用尋，擊香臺，下座，上堂，白日東上，白日西落，急如投壺閃寥廓，神龍一舉透無邊，纎鱗猶向泥中躍，靈燄中，休湊泊，三歲孩童髽四角，上堂，良久，舉起拳頭曰，握拳則五嶽倒卓，展手則五指參差，有時把定佛祖𨵿，有時拓開千聖宅，上堂，今日布袋頭開，還有買賣者麼，時有僧出曰，有，師曰，不作貴，不作賤，作麼生酬價，僧無語，饒州余氏子，僧問，不落階級䖏，請師道，師曰，蠟人向火，曰，畢竟如何，師曰，薄䖏先穿，嘉禾人也，晚歸錢塘之法慧，一日上堂，本自深山卧白雲，偶然來此寄閑身，莫來問我禪兼道，我是喫飯屙屎人，紹興丙寅夏，辭朝貴，歸付院事，四衆擁視，揮扇久之，書偈曰，這漢從來沒縫罅，五十六年成話覇，今朝死去見閻王，劍樹刀山得人怕，遂打一圓相，曰，嗄，一任諸方鑚龜打瓦，收足而化，火後，設利如霰，門人持骨歸阿育王山建塔，本郡人也，示衆，舉巴陵和尚道，不是風動，不是幡動，不是風幡，又向甚麼䖏著，有人爲祖師出氣，出來與巴陵相見，雪竇和尚道，風動幡動，旣是風幡，又向甚麼處著，有人爲巴陵出氣，出來與雪竇相見，師曰，非風非幡無處著，是幡是風無著處，遼天俊鶻悉迷蹤，踞地金毛還失措，阿呵呵，悟不悟，令人轉憶謝三郎，一𢇁獨釣寒江雨，温州張氏子，謝知事，上堂，尺頭有寸，鑑者猶稀，秤尾無星，且莫錯認，若欲定古今輕重，較佛祖短長，但請於中著一隻眼，就能一尺還他十寸，八兩元是半斤，自然內外和平，家國無事，山僧今日已是兩手分付，汝等諸人還肯信受奉行也無，尺量刀剪遍世間，誌公不是閑和尚，上堂，文殊智，普賢行，多年歴日，德山棒，臨濟喝，亂世英雄，汝等諸人穿僧堂，入佛殿，還知嶮過鐵圍𨵿麼，忽然踏著釋迦頂𩕳，磕著聖僧額頭，不免一場禍事，上堂，我若說有，你爲有礙，我若說無，你爲無礙，我若橫說，你又跨不過，我若𥪡說，你又跳不出，若欲叢林平帖，大家無事，不如推倒育王，且道育王如何推得倒去，召大衆曰，著力，著力，復曰，苦哉，苦哉，育王被人推倒了也，還有路見不平，㧞劔相爲底麼，若無，山僧不免自倒自起，擊拂子，下座，師性剛毅，涖衆有古法，時以諶鐵面稱之，宣城奚氏子，夙有英氣，年十二入鄉校，一日因與同窗戱，以硯投之，誤中先生帽，償金而歸，曰，大丈夫讀世間書，曷若究出世法，卽詣東山慧雲院事慧齊，年十七薙髪，具毗尼，偶閱古雲門錄，恍若舊習，往依廣教珵禪師，棄游四方，從曹洞諸老宿，旣得其說，去登寳峰謁湛堂準禪師，堂一見異之，俾侍巾祴，指以入道捷徑，師橫機無所讓，堂訶曰，汝曾未悟，病在意識領解，則爲所知障，堂疾革，囑師曰，吾去後，當見川勤，必能盡子機用，勤卽圓悟堂卒，師趨謁無盡居士，求堂塔銘，無盡門庭髙，少許可，與師一言相契，下榻延之，名師庵曰妙喜，洎後再謁，且囑令見圓悟，師至天寜，一日，聞悟陞堂，舉僧問雲門，如何是諸佛出身處，門曰，東山水上行，若是天寜卽不然，忽有人問，如何是諸佛出身處，只向他道，薰風自南來，殿閣生㣲凉，師於言下忽然前後際斷，雖然動相不生，𨚫坐在淨躶躶處，悟謂曰，也不易，你得到這田地，可惜死了不能得活，不疑言句，是爲大病，不見道，懸崖撒手，自肯承當，絕後再蘇，欺君不得，須信有這箇道理，遂令居擇木堂，爲不釐務侍者，日同士大夫入室擇木乃朝士止息處，悟每舉有句無句，如藤𠋣樹問之，師纔開口，悟便曰，不是，不是，經半載，遂問悟曰，聞和尚當時在五祖曾問這話，不知五祖道甚麼，悟笑而不答，師曰，和尚當時湏對衆問，如今說亦何妨，悟不得已，謂曰，我問，有句無句，如藤𠋣樹，意㫖如何，祖曰，描也描不成，𦘕也𦘕不就，又問，樹倒藤枯時如何，祖曰，相隨來也，師當下釋然，曰，我會也，悟遂舉數因縁詰之，師酬對無滯，悟曰，始知吾不汝欺，遂著臨濟正宗記付之，俾掌記室，未幾，令分座，室中握竹篦以驗學者，叢林浩然歸重，名振京師，右丞相呂公舜徒奏𧶽紫衣，佛日之號，會女眞之變，其酋欲取禪僧十數人，師在選，得免，趨吳虎丘度夏，因閱華嚴，至菩薩登第七地證無生法忍，洞曉向所請問湛堂殃崛摩羅持鉢至產婦家因緣，時圓悟詔住雲居，師徃省覲，入山次日，卽請爲第一座，時會中多龍象，以圜悟久虚座，元俟師之來，頗有不平之心，及冬至秉拂，昭覺元禪師出衆問云，眉間挂劔時如何，師曰，血濺𣑽天，圜悟於座下，以手約云，住，住，問得極好，答得更竒，元乃歸衆，叢林由是改觀，圜悟歸蜀，師於雲居山後古雲門舊址創菴以居，學者雲集，久之，入閩，結茅於長樂洋嶼，從之得法者十有三人，又徙小溪雲門庵，後應張丞相魏公浚徑山之命，開堂日，僧問，人天普集，選佛場開，祖令當行，如何舉唱，師云，鈍鳥逆風飛，曰，徧界且無尋覓處，分明一點座中圓，師曰，人間無水不朝東，復有僧競出，師約住云，假使大地盡末爲塵，一一塵有一口，一一口具無礙廣長舌相，一一舌相出無量差別音聲，一一音聲發無量差別言詞，一一言詞有無量差別妙義，如上塵數衲僧，各各具如是口，如是舌，如是音聲，如是言詞，如是妙義，同時致百千問難，問問各別，不消長老咳嗽一聲，一時答了，乗時於其中間，作無量無邊廣大佛事，一一佛事周徧法界，所謂一毛現神變，一切佛同說經於無量刼，不得其邊際，便恁麼去鬧熱門庭卽得，正眼觀來，正是業識茫茫，無本可據，祖師門下一點也用不著，况復勾章棘句，展弄詞鋒，非唯埋沒從上宗乗，亦乃笑破衲僧鼻孔，所以道，毫釐繫念，三塗業因，瞥爾情生，萬刼覊鎻，聖名凢號，盡是虚聲，殊相劣形，皆爲幻色，汝欲求之，得無累乎，及其厭之，又成大患，看他先聖恁麼告報，如國家兵噐，豈得已而用之，本分事上，亦無這箇消息，山僧今日如斯舉唱，大似無夢說夢，好肉剜瘡，檢點將來，合喫拄杖，只今莫有下得毒手者麼，若有，堪報不報之恩，共𦔳無爲之化，如無，倒行此令去也，驀拈拄杖云，橫按鏌鎁全正令，太平寰宇斬癡頑，卓拄杖，喝一喝，便下座，道法之盛，冠于一時，衆二千餘皆諸方俊乂，侍郎張公九成亦從之游，灑然契悟，一日，因議及朝政，與師連禍，紹興辛酉五月，毀衣牒，屏居衡陽，乃裒先德機語，間與拈提，離爲三帙，目曰正法眼藏，凡十年，移居梅陽，又五年，髙宗皇帝特恩放還，明年春，復僧伽梨，四方虚席以邀，率不就，後奉朝命居育王，逾年有㫖，改徑山，道俗欽慕如初，孝宗皇帝爲普安郡王時，遣內都監入山謁師，師作偈爲獻，及在建邸，復遣內知客詣山，供五百應眞，請師說法，祝延聖壽，親書妙喜庵三字，并製賛寵寄之，上堂，欲識佛性義，當觀時節因縁，時節若至，其理自彰，舉起拂子曰，還見麼，擊禪牀曰，還聞麼，聞見分明，是箇甚麼，若向這裡提得去，皇恩佛恩一時報足，其或未然，徑山打葛藤去也，復舉起拂子曰，看，看，無量壽世尊在徑山拂子頭上放大光明，照，不可說，不可說，又不可說，佛剎微塵數世界中轉大法輪，作無量無邊廣大佛事，其中若凡若聖，若正若邪，若草若木，有情無情，遇斯光者，皆獲無上正等菩提，所以諸佛於此得之，具一切種智，諸大菩薩於此得之，成就諸波羅宻，辟支獨覺於此得之，出無佛世，現神通光明，諸聲聞衆洎夜來迎請五百阿羅漢於此得之，得八解脫，具六神通，天人於此得之，增長十善，脩羅於此得之，除其憍慢，地獄於此得之，頓超十地，餓鬼傍生及四生九類一切有情於此得之，隨其根性，各得受用，無量壽世尊放大光明，作諸佛事已竟，然後以四大海水灌彌勒世尊頂，與授阿耨多羅三藐三菩提記，當於補處作大佛事，無量壽世尊有如是神通，有如是自在，有如是威神，到這裡還有知恩報恩者麼，若有，出來與徑山相見，爲汝證明，如無，聽取一頌，十方法界至人口，法界所有卽其舌，秪憑此口與舌頭，祝吾君壽無間歇，億萬斯年注福源，如海滉漾永不竭，師子窟內產狻猊，鸑鷟定出丹山穴，爲瑞爲祥遍九垓，草木昆蟲盡懽悅，稽首不可思議事，喻若衆星拱明月，故今宣暢妙伽陀，第一義中眞實說，上堂，祖師道，一心不生，萬法無咎，無咎無法，不生不心，能隨境滅，境逐能沈，境由能境，能由境能，大小祖師，𨚫作座主見徑山卽不然，眼不自見，刀不自割，喫飯濟饑，飲水定渴，臨濟，德山特地迷，枉費精神施棒喝，上堂，拈拄杖卓一下，喝一喝曰，德山棒，臨濟喝，今日爲君重拈掇，天何髙，地何闊，休向糞埽堆上更𣸸搕𢶍，換𨚫骨，洗𨚫腸，徑山退身三步，許你諸人商量，且道作麼生商量，擲下拄杖，喝一喝曰，紅粉易成端正女，無錢難作好兒郎，上堂，正月十四十五，雙徑椎鑼打皷，要識祖意西來，看取村歌社舞，上堂，久雨不曾晴，豁開天地清，祖師門下事，何用更施呈，上堂，舉圓通秀禪師示衆曰，少林九年冷坐，剛被神光覷破，如今玉石難分，秪得麻纏紙裹，這一箇，那一箇，更一箇，若是明眼人，何須重說破，徑山今日不免狗尾續貂，也有些子，老胡九年話墮，可惜當時放過，致令默照之徒，鬼窟長年打坐，這一箇，那一箇，更一箇，雖然苦口叮嚀，𨚫似樹頭風過，結夏，上堂，文殊三處安居，誌公不是閑和尚，迦葉欲行正令，未免眼前見鬼，且道徑山門下今日事作麼生，下座後，大家觸禮三拜，上堂，僧問，有麼，有麼，庵主竪起拳頭，還端的也無，師便下座，歸方丈，上堂，水底泥牛嚼生鐵，憍𣑽鉢提咬著舌，海神怒把珊瑚鞭，須彌燈王痛不徹，上堂，纔方八月中秋，又是九月十五，卓拄杖曰，唯有這箇不遷，擲拄杖曰，一衆耳聞目覩，圓悟禪師忌，師拈香曰，這箇尊慈，平昔強項，氣壓諸方，逞過頭底顢頇，用格外底儱侗，自言我以木槵子換天下人眼睛，殊不知被不孝之子將斷貫索，穿𨚫鼻孔，索頭旣徑山手裡，要教伊生也由徑山，要教伊死也由徑山，且道以何爲驗，遂燒香曰，以此爲驗，僧問，逹磨西來，將何傳授，師曰，不可總作野狐精見解，曰，如何是麄入細，師曰，香水海裡一毛孔，曰，如何是細入麄，師曰，一毛孔裡香水海，問，古鏡未磨時如何，師曰，火不待日而熱，曰，磨後如何，師曰，風不待月而涼，曰，磨與未磨時如何，師曰，交，問，不與萬法爲侣者是甚麼人，待汝一口吸𥁞西江水，卽向汝道，意作麼生，師曰，釘釘膠黏，問，一法若有，毗盧墮在凢夫，萬法若無，普賢失其境界，去此二途，請師速道，師曰，脫殼烏龜飛上天，問，髙揖釋迦，不拜彌勒時如何，師曰，夢裡惺惺，問，大修行底人還落因果也無，前百丈曰不落因果，爲甚麼墮野狐身，師曰，逢人但恁麼舉，曰，秪如後百丈道不昧因果，爲甚麼脫野狐身，師曰，逢人但恁麼舉，曰，或有人問徑山，大修行底人還落因果也無，未審和尚向他道甚麼，師曰，向你道，逢人但恁麼舉，問，明頭來時如何，師曰，頭大尾顛纎，曰，暗頭來時如何，師曰，野馬嘶風蹄撥剌，曰，明日大悲院裡有齋又作麼生，師曰，雪峰道底，問，過去心不可得，現在心不可得，未來心不可得時如何，師曰，親言出親口，曰，未審如何受持，師曰，但恁麼受持，決不相賺，問，我宗無語句，實無一法與人時如何，師曰，五味饡秤鎚，問，心佛俱忘時如何，師曰，賣扇老婆手遮日，問，教中道，塵塵說，剎剎說，無間歇，未審以何爲舌，師拍禪牀右角一下，僧曰，世尊不說說，迦葉不聞聞也，師拍禪牀左角一下，僧曰，也知今日令不虚行，師室中問僧，不是心，不是佛，不是物，你作麼生會，僧曰，領，師曰，領你屋裡七代先靈，僧便喝，師曰，適來領，而今喝，干他不是心，不是佛，不是物甚麼事，僧無語，師打出，僧請益夾山境，話聲未絕，師便喝，僧茫然，師曰，你問甚麼，僧擬舉，師連打喝出，師纔見僧入，便曰，不是，出去，僧便出，師曰，沒量大人，被語脉裡轉𨚫，次一僧入，師亦曰，不是，出去，僧𨚫近前，師曰，向你道不是，更近前覓箇甚麼，便打出，復一僧入曰，適來兩僧不會和尚意，師底頭嘘一聲，僧㒺措，師打曰，𨚫是你會老僧意，問僧，我前日有一問在你處，你先前日答我了也，卽今因甚麼瞌睡，僧曰，如是，如是，師曰，道甚麼，僧曰，不是，不是，師連打兩棒曰，一棒打你如是，一棒打你不是，舉竹篦問僧曰，喚作竹篦則觸，不喚作竹篦則背，不得下語，不得無語，速道，速道，僧曰，請和尚放下竹篦，卽與和尚道，師放下竹篦，僧拂袖便出，師曰，侍者，認取這僧著，又舉問僧，僧曰，甕裡怕走𨚫鼈那，師下禪牀，擒住曰，此是誰語，速道，僧曰，實不敢謾昧老師，此是竹庵和尚教某恁麼道，師年邁求解，辛巳春，得㫖退居明月堂，隆興改元，一夕，星殞于寺西，流光赫然，尋示微恙，八月九日，學徒問安，師勉以宏道，徐曰，吾翌日始行，至五鼓，親書遺奏，又貽書辭紫巖居士，侍僧了賢請偈，復大書曰，生也秪恁麼，死也秪恁麼，有偈與無偈，是甚麼熱大，擲筆，委然而逝，平明有蛇尺許，腰首白色，伏于龍王井欄，如義服者，乃龍王示現也，四衆哀號，皇帝聞而歎惜，上製師眞，賛曰，生滅不滅，常住不住，圓覺空明，隨物現處，丞相以次，致祭者沓來，門弟子塔全身於明月堂之側，壽七十有五，夏五十有八，詔以明月堂爲妙喜庵，謚曰普覺，塔名寳光，淳熈初，𧶽其全錄八十卷，隨大藏流行，吳越王之裔也，六世祖守會稽，因家焉，師生而岐嶷，眉目淵秀，十四驅烏於大善寺，十八得度受具，徃依淨慈一禪師，未幾，偶聞僧擊露柱曰，你何不說禪，師忽㣲省，去謁龍門遠，甘露卓，泐潭祥，皆以頴邁見推，晚見圓悟於鐘阜，一日悟問，誰知正法眼藏向這瞎驢邊滅𨚫，卽今是滅不滅，曰，請和尚合取口好，悟曰，此猶未出常情，師擬對，悟擊之，師頓去所滯，侍悟居天寜，命掌記室，尋分座，道聲藹著，京西憲請開法丹霞，次遷虎丘，徑山謝事，恂平江道俗之請，庵于西華，閱數稔，勑居建康保寜，後移蘇城萬壽及閩中元沙，壽山西禪，復被㫖補靈隱，慈寜皇太后幸韋王第，召師演法，賜金襴袈裟，乞歸西華舊隱，紹興戊辰秋，赴育王之命，上堂曰，德山入門便棒，多向皮袋裡埋蹤，臨濟入門便喝，總在聲塵中出沒，若是英靈衲子，直須足下風生，超越古今途轍，拈拄杖卓一下，喝一喝曰，秪這箇何似生，若喚作棒喝，瞌睡未惺，不喚作棒喝，未識德山臨濟，畢竟如何，復卓一下曰，總不得動著，上堂，盡大地是沙門眼，徧十方是自己光，爲甚麼東弗于逮打鼓，西瞿耶尼不聞，南贍部洲點燈，北鬱單越暗坐，直饒向箇裡道得十全，猶是光影裏活計，上堂，動則影現，覺則冰生，直饒不動不覺，猶是秦時𨍏轢鑚，到這裡，便須千差密照，萬戶俱開，毫端撥轉機輪，命脉不沈毒海，有時覺如湛水，有時動若星飛，有時動覺俱忘，有時照用自在，且道正恁麼時，是動是覺，是照是用，還有區分得出底麼，鐡牛橫古路，觸著骨毛寒，上堂曰，行時絕行跡，說時無說蹤，行說若到，則垜生招箭，行說未明，則神鋒劃斷，就使說無滲漏，行不迷方，猶滯殼漏在，若是大鵬金翅，奮迅百千由旬，十影神駒，馳驟四方八極，不取次啗啄，不隨處埋身，且總不依𠋣，還有履踐分也無，剎剎塵塵是要津，上堂曰，易填巨壑，難滿漏巵，若有操持，了無難易，拈𨚫大地，寬綽有餘，放出纎毫，礙塞無路，忽若不拈不放，向甚麼處履踐，同誠共休戚，飲水亦須肥，僧問，如何是賔中賔，師曰，你是田庫奴，曰，如何是賔中主，師曰，相逢猶莾鹵，曰，如何是主中賔，師曰，劔氣爍愁雲，曰，如何是主中主，師曰，敲骨打髓，師蒞衆，色必凜然，寢食不背衆，唱道無倦，紹興𢈏午十月初示㣲疾，至十八日，首座法全請遺訓，師曰，盡此心意，以道相資，語絕而逝，火後目睛齒舌不壞，其地發光終夕，得設利者無計，踰月不絕，黃冠羅肇常平日問道於師，適外歸，獨無所獲，道念勤切，方與客食，咀噍間若有物，吐哺則設利也，大如菽，色若琥珀，好事者持去，遂再拜於闍維所，聞香匳有聲，亟開，所獲如前，而差紅潤，門人奉遺骨，分塔於鄮峰，西華，謚大悟禪師，臨江軍彭氏子，志學不就，依本郡東山光化寺吉禪師落髪，一日入室，吉曰，不是心，不是佛，不是物，是甚麼，師罔措，遂致師終夕不寐，次日詣方丈請益，昨日蒙和尚𡸁問，旣不是心，又不是佛，又不是物，畢竟是甚麼，望和尚慈悲指示，吉震威一喝曰，這沙彌，更要我與你下注腳在，拈棒劈脊打出，師於是有省，後謁月庵果，應庵華，百丈震，終不自肯，適大慧領育王，四海英材鱗集，師亦與焉，大慧室中問師，喚作竹篦則觸，不喚作竹篦則背，不得下語，不得無語，師擬對，慧便棒，師豁然大悟，從前所得，瓦解冰消，初住台之光孝，僧問，浩浩塵中，如何辨主，師曰，中峰頂上塔心尖，上堂，臨濟三遭痛棒，大愚言下知歸，興化於大覺棒頭，明得黃檗意㫖，若作棒會，入地獄如箭射，若不作棒會，入地獄如箭射，衆中商量，盡道赤心片片，恩大難酧，總是識情卜度，未出隂界，且如臨濟悟去，是得黃檗力，是得大愚力，若也見得，許你頂門眼正，肘後符靈，其或未然，鴻福更爲諸人通箇消息，丈夫氣宇衝牛斗，一踏鴻門兩扇開，上堂，七手八腳，三頭兩面，耳聽不聞，眼覷不見，苦樂逆順，打成一片，且道是甚麼，路逢死虵莫打殺，無底籃子盛將歸，上堂，聞聲悟道，落二落三，見色明心，錯七錯八，生機一路，猶在半途，且道透金剛圈，吞栗棘蓬底是甚麼人，披蓑側立千峰外，引水澆蔬五老前，師住靈隱日，孝宗皇帝嘗詔問道，留宿內觀堂，奏對機緣，備于本錄，後示寂，塔全身於鄮峰東庵，福州鄭氏子，上堂，拈起拄杖曰，識得這箇，一生參學事畢，古人恁麼道，華藏則不然，識得這箇，更須買草鞋行腳，何也，到江吳地盡，隔岸越山多，臘旦上堂，一九與二九，相逢不出手，世間出世間，無剰亦無少，遂出手曰，華藏不惜性命，爲諸人出手去也，劈面三拳，攔腮一掌，靈利衲僧，自知痛痒，且轉身一句作麼生道，巡堂喫茶去，上堂，舉南泉和尚道，我十八上便解作活計，趙州和尚道，我十八上便解破家散宅，師曰，南泉，趙州也是徐六擔板，秪見一邊，華藏也無活計可作，亦無家宅可破，逢人突出老拳，要伊直下便到，且道到後如何，三十六峯觀不足，𨚫來平地倒騎驢，福州人，幼同玉泉懿問道圓悟，數載後還里，佐懿於莆中祥雲，紹興甲寅，大慧居洋嶼，師徃訊之，入室次，慧問，三聖，興化出不出，爲人不爲人話，你道這兩箇老漢，還有出身處也無，師於慧膝上打一拳，慧曰，秪你這一拳，爲三聖出氣，爲興化出氣，速道，速道，師擬議，慧便打，復謂曰，你第一不得忘了這一棒，後因慧室中問僧曰，德山見僧入門便棒，臨濟見僧入門便喝，雪峯見僧入門便道是甚麼，睦州見僧便道現成公案放你三十棒，你道這四箇老漢還有爲人處也無，僧曰，有，慧曰，劄，僧擬議，慧便喝，師聞，遽領微㫖，大慧欣然許之，僧問，如何是毘盧印，師曰，草鞋踏雪，曰，學人不會，師曰，步步成蹤，上堂，八萬四千波羅宻門，門門長開，三千大千微塵諸佛，佛佛說法，不說有，不說無，不說非有非無，不說亦有亦無，何也，離四句，絕百非，相逢舉目少人知，昨夜霜風漏消息，梅花依舊綴寒枝，湖州人，初住大明，僧問，師唱誰家曲，宗風嗣阿誰，師曰，不在然燈前，亦非釋迦後，云，莫便是育王兒孫也無，師曰，神岳峰髙，尾閭水急，問，如何是大明家風，師曰，神鸞頂上軒眉坐，黃鵠岫中昻首行，云，未審意㫖如何，師曰，會卽便會，覔甚意㫖，僧𤤽重便去，師曰，聽取一偈，榾柮火殘飛白灰，老僧身上白如雪，地爐𡨋坐人不知，蒼狖山西呌明月，久立，僧問，知師久蘊囊中寳，今日當塲略借看，師曰，方圓無內外，醜拙任君嫌，云，心月孤圓，光含萬像，師曰，莫將黃葉作眞金，問，菩提不可以心得，和尚從何而得，師曰，齪漢，乃曰，若論此事，如日月麗天，八方普照，盲者不見，盆下不知，非日月不明，乃當人障隔，若據祖師正令，擬議千差，直須打透金鎖元𨵿，一任縱橫妙用，久立，一日，禮拜雪竇良禪師，良問云，汝是有主沙彌，無主沙彌，主曰，有無且置，和尚是有主禪師，無主禪師，良云，𨚫被葫蘆倒纏藤，主曰，道什麼，良擬對，主拂袖便出，曰，見面不如聞名，良呵呵大笑，興化林氏子，上堂，孟冬改旦曉天寒，葉落歸根露遠山，不是見聞生滅法，當頭莫作見聞看，有僧舉大慧竹篦話請益，師示以偈曰，徑山有箇竹篦，直下別無道理，佛殿厨庫三門，穿過衲僧眼耳，其僧言下有省，婺州馬氏子，十六披削，首參雪峰慧照禪師，照舉藏身無迹話問之，師數日方明，呈偈曰，藏身無迹更無藏，脫體無依便廝當，古鏡不勞還自照，淡烟和露濕秋光，照質之曰，畢竟那裡是藏身無迹䖏，師曰，嗄，照曰，無蹤迹䖏因甚麼莫藏身，師曰，石虎吞𨚫木羊兒，照深肯之，住後上堂，舉圓悟師翁道參禪參到無參䖏，參到無參始徹頭，水菴則不然，參禪參到無參䖏，參到無參未徹頭，若也欲窮千里目，直須更上一層樓，上堂，凍雲欲雪未雪，普賢象駕崢嶸，嶺梅半合半開，少室風光漏泄，便恁麼去猶是半提，作麼生是全提底事，無智人前莫說，打你頭破額裂，上堂，舉法眼示衆曰，盡十方世界，明皎皎地，若有一絲頭，卽有一絲頭，師竪起拂子曰，還見麼，穿過髑髏猶未覺，法燈云，𥁞十方世界，自然明皎皎地，若有一絲頭，不是一絲頭，師曰，夜來月色十分好，今日秋山無限清，姑蘇陳氏子，東齋川和尚爲落髪，師久依佛智，每入室，智以狗子無佛性話問之，師罔對，一日聞僧舉五祖頌云趙州露刄劔，忽大悟，有偈曰，皷吹轟轟袒半肩，龍樓香噴益州船，有時赤腳弄明月，踏破五湖波底天，住後上堂，欲得現前，莫存順逆，卓拄杖云，三祖大師變作馬面夜叉，向東弗于逮，西瞿耶尼，南贍部洲，北鬱单越，𨚫來山僧手裡呈身，元來只是一條黑漆拄杖，還見麼，直饒見得，入地獄如箭射，卓拄杖，下座，上堂，拈拄杖曰，汝等諸人，箇箇頂天立地，肩橫楖栗，到䖏行脚，勘驗諸方，更來這裡覓箇甚麼，纔輕輕拶着，便言，天台普請，南嶽游山，我且問你，還曾收得大食國裡寳刀麼，卓拄杖曰，切忌口銜羊角，僧問，牛頭未見四祖時如何，師曰，天下無窮人，曰，見後如何，師曰，四海無富漢，乾道己丑七月二十五日將入寂，衆求偈，師瞪目下視，衆請益堅，遂書無無二字，棄筆而逝，火後設利五色，塔于金斗峯，建寜人也，上堂，喝一喝曰，盡十方世界，會十方古今，都盧在裡許，畐畐塞塞了也，若乃放開一針鋒許，則大海西流，巨嶽倒卓，黿鼉魚龍，鰕蠏蚯蚓，盡向平地上湧出，波瀾游泳皷舞，然雖如是，須向百尺竿頭自進一步，則步步踏轉無盡藏輪，方知道鼻孔搭在上脣，眉毛不在眼下，還相委悉麼，復喝一喝曰，切忌轉喉觸諱，未第，時因客談楊文公，呂㣲仲諸名儒所造精妙，皆由禪學而至也，於是心慕之，聞寳印楚明禪師道傳大通，居淨慈，卽之請問入道之要，明曰，此事唯念念不捨，久久純熟，時節到來，自然證入，復舉趙州栢樹子話，令時時提廝，公久之無省，辤謁善權清禪師，公問，此事人人有分，箇箇圓成是否，清曰，然，公曰，爲甚麼某無箇入䖏，清於袖中出數珠示之曰，此是誰底，公俛仰無對，清復袖之曰，是汝底，則拈取去，纔涉思惟，卽曰，是汝底，公悚然，未幾，留蘇氏舘，一夕如廁，以栢樹子話究之，聞蛙鳴，釋然契入，有偈曰，春天月夜一聲蛙，撞破乾坤共一家，正恁麼時誰會得，嶺頭腳痛有元沙，届明，謁法印一禪師，機語頗契，適私忌，就明靜菴供雲水，主僧惟尚禪師纔見乃展手，公便喝，尚批公頰，公趍前，尚曰，張學録何得謗大般若，公曰，某見䖏秪如此，和尚又作麼生，尚舉馬祖陞堂，百丈卷席話詰之，叙語未終，公推倒卓子，尚大呼，張學録殺人，公躍起，問傍僧曰，汝又作麼生，僧罔措，公毆之，顧尚曰，祖禰不了，殃及兒孫，尚大笑，公獻偈曰，卷席因緣也大竒，諸方聞舉盡攅眉，臺盤趯倒人星散，直漢從來不受欺，尚答曰，從來髙價不饒伊，百戰塲中奮兩眉，奪角衝𨵿君會也，叢林誰敢更相欺，紹興癸丑魁多士，復謁尚於東菴，尚曰，浮山圓鑑云，饒你入得汾陽室，始到浮山門，亦未見老僧在，公作麼生，公叱侍僧曰，何不秪對，僧冈措，公打僧一掌曰，蝦蟆窟裡果沒蛟龍，丁巳秋，大慧禪師董徑山，學者仰如星斗，公閱其語要，歎曰，是知宗門有人，持以語尚，恨未一見，及爲禮部侍郎，偶參政劉公，慧說法于天竺，公三徃不值，暨慧報謁公，見但寒暄而已，慧亦默識之，尋奉祠還里，至徑山與馮給事諸公議格物，慧曰，公秪知有格物，而不知有物格，公茫然，慧大笑，公曰，師能開諭乎，慧曰，不見小說載，唐人有與安祿山謀叛者，其人先爲閬守，有𦘕像在焉，明皇幸蜀，見之怒，令侍臣以劔擊其像首，時閬守居陝西，首忽墮地，公聞頓領深㫖，題不動軒壁曰，子韶格物，妙喜物格，欲識一貫，兩箇伍佰，慧始許可，後守邵陽，丁父艱，過徑山飯僧，秉鈞者意慧議及朝政，遂竄慧於衡陽，令公居家守服，服除，安置南安，丙子春蒙恩北還，道次新淦，而慧適至，與聮舟劇談宗要，未嘗語徃事，于氏心傳錄曰，憲自嶺下侍舅氏歸新淦，因會大慧，舅氏令拜之，憲曰，素不拜僧，舅氏曰，汝姑扣之，憲知其嘗執卷，遂舉子思中庸天命之謂性，率性之謂道，修道之謂教三句以問，慧曰，凢人旣不知本命元辰落䖏，又要牽好人入火坑，如何聖賢於打頭一著不鑿破，憲曰，吾師能爲聖賢鑿破否，慧曰，天命之謂性，便是清淨法身，率性之謂道，便是圓滿報身，脩道之謂教，便是千百億化身，憲得以告舅氏曰，子拜何辭，繼鎮永嘉，丁丑秋，丐祠，枉道訪慧於育王，越明年，慧得㫖復歸徑山，謁公於慶善院，曰，某每於夣中必誦語，孟，何如，慧舉圓覺曰，由寂静故，十方世界諸如來心於中顯現，如鏡中像，公曰，非老師莫聞此論也，其頌黃龍三𨵿曰，我手何似佛手，天下衲僧無口，縱饒撩起便行，也是鬼窟裡走，諱不得，我腳何似驢腳，又被黐膠粘著，翻身直上兠率天，已是遭化老鼠藥，吐不出，人人有箇生緣䖏，鐡圍山下幾千年，三災直到四禪天，這驢猶自在𠊓邊，煞得工夫，公設心六度，不爲子孫計，因取華嚴善知識，日供其二，回食以飯緇流，又甞供十六大天，而諸位茶杯悉變爲乳，書偈曰，稽首十方佛法僧，稽首一切護法天，我今供養三寳天，如海一滴牛一毛，有何妙術能感格，試借意識爲汝說，我心與佛天無異，一塵纔起大地隔，儻或塵銷覺圓淨，是故佛天來降臨，我欲供佛佛卽現，我欲供天天亦現，佛子若或生狐疑，試問此乳何䖏來，狐疑卽塵塵卽疑，終與佛天不相似，我今與汝掃狐疑，如湯沃雪火銷氷，汝今㣲有疑與惑，鷂子便到新羅國，字漢老，醉心祖道有年，聞大慧排默照爲邪禪，疑怒相半，及見慧示衆舉趙州庭栢垂語曰，𨓍前栢樹子，今日重新舉，打破趙州𨵿，特地尋言語，敢問大衆，旣是打破趙州𨵿，爲甚麼却特地尋言語，良久，曰，當初秪道茆長短，燒了方知地不平，公領悟，謂慧曰，無老師後語，幾蹉過，後以書咨決曰，某近扣籌室，承擊發蒙滯，忽有省入，顧惟根識暗鈍，平生學解𥁞落情見，一取一拾如衣壞絮，行草棘中適自纏繞，今一笑頓釋所疑，欣幸可量，非大宗匠委曲𡸁慈，何以致此，自到城中，著衣喫飯，抱子弄孫，色色仍舊，旣無拘執之情，亦不作竒特之想，其餘夙習舊障亦稍輕㣲，臨行叮嚀之語不敢忘也，重念始得入門，而大法未明，應機接物觸事未能無礙，更望有以提誨，使卒有所至，庶無玷於法席矣，又書曰，某比蒙誨答，備悉深㫖，某自驗者三，一，事無逆順，隨緣卽應，不留胷中，二，宿習濃厚，不加排遣，自爾輕㣲，三，古人公案，舊所茫然，時復瞥地，此非自昧者，字子羽，出知永嘉，問道於大慧禪師，慧曰，僧問趙州，狗子還有佛性也無，趙州道，無，但恁麼看，公後乃於栢樹子上發明，有頌曰，趙州栢樹太無端，境上追尋也大難，䖏䖏綠楊堪繫馬，家家門底透長安，字元昭，久參真歇了禪師，得自受用三昧爲極致，後訪大慧於洋嶼菴，隨衆入室，慧舉狗子無佛性話問之，公擬答，慧以竹篦便打，公無對，遂留咨參，一日，慧謂曰，不須呈伎倆，直須啐地折嚗地斷，方敵得生死，若祗呈伎倆，有甚了期，卽辭去，道次延平，倏然契悟，連書數頌寄慧，皆室中所問者，有曰，不是心，不是佛，不是物，通身一具金鎻骨，趙州親見老南泉，解道鎮州出蘿蔔，慧卽說偈證之曰，通身一具金鎻骨，堪與人天爲軌則，要識臨濟小廝兒，便是當年白拈賊，字節夫，號妙德，於大慧一喝下，疑情頓脫，慧以衣付之，嘗舉首山竹篦話，至葉縣近前奪得，拗折，擲向堦下，曰，是甚麼，山曰，瞎，公曰，妙德到這裡百色無能，但記得曾作臘梅絕句曰，擬嚼枝頭蠟，驚香却肖蘭，前村深雪裡，莫作嶺梅看，自寡䖏屏去紛華，常蔬食，習有爲法，因大慧遣謙禪者致問其子魏公，公留謙以祖道誘之，真一日問謙曰，徑山和尚尋常如何爲人，謙曰，和尚祗教人看狗子無佛性及竹篦子話，秪是不得下語，不得思量，不得向舉起䖏會，不得向開口䖏承當，狗子還有佛性也無，無，秪恁麼敎人看，真遂諦信，於是夜坐，力究前話，忽爾洞然無滯，謙辭歸，真親書入道槩畧，作數偈呈慧，其後曰，逐日看經文，如逢舊識人，莫言頻有礙，一舉一囬新，吳興劉氏子，其先居彭城，後徙吳興，高，曾，大父，父皆登膴仕，師生紈𦂶中，姿性髙潔，年十三卽辭家祝髪，受業德清齊政院，其師教以經論，一見輙了大意，乃遍參諸大老，時佛照光禪師唱道鄮山，師徃參禮，以風幡語直箭鋒機，蒙印可，贈以偈曰，今日與君通一線，斬釘截銕起吾宗，自是辨慧融釋，然不以此自足，遊衡，湘，還入康廬，卓錫妙髙峰下，面壁坐十年，一時學者尊稱之曰妙峰禪師，分座於鴈山能仁，出世於慧因，洪福，萬年諸剎，退居皋亭劉寺者又十餘年，大畧如在妙峯時，其徒推迫不已，復領明之瑞岩，蘇之萬壽，常之華藏，晚至靈隱，亦非所樂，靈隱宻邇行闕，輪蹄湊集，師掩戶若不聞，一無所將迎，公卿貴人或見之，寒温而已，會天童虚席，時鄭清之秉鈞軸，獨念非師莫宜居，因勉師行，師答曰，老僧年踰耄矣，尚夜行不休乎，辭弗就，鄭公益髙之，師上堂云，應物現形如水中月，信手拈來一時漏泄，以拂子擊禪床左邊云，者裡是鑊湯爐炭，擊右邊云，者裡是劔樹刀山，前面是觀音勢至，後面是文殊普賢，中間一着還知落䖏麼，又擊云，毘婆尸佛早留心，直至如今不得妙，又示衆云，久參髙士，眼空四海，鼻孔撩天，見也見得親，說也說得親，行也行得親，用也用得親，只是未識老僧拄杖子在，何故，將成九仞之山，不進一簣之土，生平善誘其徒，未嘗厲聲色然，一經指授，輙神融意悟，心悅誠服，皆充然有得，將示寂，澡身趺坐，書偈云，來也如是，去也如是，來去一如，清風萬里，遂逝，實端平二年九月二十八日，壽八十四，臘七十一，火浴獲舍利不可數計，塔于靈隱之西岡，鄭公銘其塔，名居簡，字敬叟，蜀之潼川王氏子，以其寓北磵之日久故，人不名字之，稱北磵云，先出世天台報恩光孝寺，退居杭飛來峰之隂，張公誠子與旴江刺史走書，以唐僧紹隆所開山處之，師髙卧不起，而江東部使者以東林雲居力致之，亦復不起，後遷至淨慈，師頌世尊初生話云，一聲哇地便吒哩，突出如斯大闡提，此土西天起殃害，堂堂洗土不成泥，又頌楞嚴經六解一亡云，六用無功信不通，一時分付與春風，篆烟一縷閒清晝，百鳥不來花自紅，嘗闢一室以居，名曰薤室，作賦以自見其畧曰，進則面墻，退則坐井，柱忽不支，壁忽就殞，豁然而虚，漠然而冏，如蒙之擊，如震而警，又曰，如無盡藏，如大圓鏡，前山送青，若壯士之排闥，後山囬闖，擬良工之御駿，撫鴻鵠而晚眺，入𡨋𡨋而遠引，笑雲烟之輕去，漫悠悠而無定，駐落日於西崦，延初蟾於東嶺，是皆中所得也，有北磵集十九卷行世，旴江張公誠子序之曰，讀其文，宗宻未知其伯仲，誦其詩，合參寥，覺範北磵於人不苟合，合亦不苟睽，取舍去就之際，潔如也，龍泉葉公水心酧師詩曰，簡公詩語特驚人，六反掀騰不動身，說與東家小兒女，塗青染綠未禁春，師居天台委羽，有二姓爭竹山，竭產不肯已，仙居丞王君懌來囑師諷之，乃作一首示二姓，而訟遂止，字浙翁，台州周氏子，頴悟邁倫，作維摩讃偈云，毘耶示疾放憨癡，𣸸得時人滿肚疑，字無際，題郁山主像偈云，策蹇溪橋蹉跌時，誤將豌豆作真珠，兒曹不解藏家醜，笑倒楊岐老古錐，字性空，上堂，舉塩官國師因僧問，如何是本身盧舍那，師云，與老僧過淨瓶來，僧將淨瓶至，師云，却安舊䖏着，僧復來問，師云，古佛過去久矣，師云，盲者難以與乎文彩，聵者難以與乎音聲，者僧旣不薦來機，國師只成虚設，雲門道，無眹迹，扶國師不起，雪竇云，一手指天，一手指地，爭得無也，扶國師不起，以拂子畫一畫云，前來葛藤一時畫斷，且道畢竟如何是本身盧舍那，擲拂子，下座，又舉保壽和尚開堂日，三聖推出一僧公案，師云，衆中商量道，三聖有奔流度刄之作，向平地上湧波瀾，保壽用疾焰過風之機，向虚空裡轟霹靂，二大老各出一隻手，扶竪臨濟正法眼藏，與麼說話，要作臨濟兒孫，且緩緩，東禪道，蚊子如何擎天柱，藕絲焉可拄湏彌，若是臨濟正法眼藏，端的向二人邊滅却，天資竒逸，辯博無礙，讃逹磨像曰，一言已出駟難追，頼得君王放過伊，楊子江心航折𥯤，浪頭何似問頭危，字無量，鄞縣橫溪陸氏子，字物初，蚤參北澗于淨慈，悟㫖，典文翰，聲稱籍甚，晚住育王，座下名緇蟻附，上堂云，逹磨正宗，衲僧巴鼻，充塞虚空，無處回避，堪笑迷流，白日青天，開却眼只管瞌睡，更有黃面老人，不識好惡，入泥入水，却道我於然燈佛所無一法可得，而爲我授記，何異好肉剜瘡，空花求蔕，畢竟如何，悉唎悉唎，旣順世，塔葬于寺之西菴，諱元熈，族豫章唐氏，世業儒，西山明覺院明公廼師之族叔，父聚其宗族子弟，教之世典，師與兄元齡俱從進士業，元齡旣登第，師年十九，遂從明公祝髪，將遊方，其母憐之，𥝠具白金爲裝，師謂，財足䘮志，卽善辭母，不持一錢以行，至吳，一時名宿皆欲出己座下，不顧也，聞物初觀禪師闡化玉几，往依之，物初與語，大驚異之，留侍左右，朝夕咨扣，盡發其秘，字之曰晦機，爲偈以勉焉，後至錢塘，謁東叟頴公于南屏，延師掌記，至元中，總統楊璉真加奉㫖取育王舍利塔進入供養，乃親詣師，求記述舍利始末，因招與俱，師辭曰，我有老母，兵後存亡不可知，遂歸江西，則元齡先以臨江通判從文丞相起兵死，獨母在堂，師奉之，以孝聞，隱居里之灊山，元貞二年出世，應百丈之請，居十二載而法席振興，至大初，應淨慈之請，入寺之日，行中書省行宣政院官屬俯伏迎請發揚宗㫖，四方英衲一時輻湊，上堂曰，雲門道个普字，𥁞大地人不柰何，殊不雲門四稜塌地，當時若與震威一喝，待此老惡發，徐徐打箇問訊道，莫怪觸忤好，非徒扶起此老，管取話行天下，居七載，遷徑山，閱三月，師杖策歸南山之下，復起之，不徃也，江西學者聞師退閑，咸傾誠法味，以致百丈，大仰之徒爭來請師，師辭不獲已，遂返仰山，居三年，將示寂，手書所與徃來，作偈示衆，擲筆化去，延祐六年閏八月十有七日也，壽八十二，大仰之下有金鷄石者，應馬大師懸䜟故葬焉，而其徒之在杭者，又建塔于淨慈之西隱，以存詹敬之所，嗣法者有笑隱訢，石室瑛，仲芳倫云，主世有道，誦道有詩，鶴鳴九臯，其子和之，東方啓明，拂衣而征，鳥鳴倉𢈏，憶我友生，友生胡居，厥居匡廬，六時蓮漏，大人子虚，我欲從之，從之不得，寄言靈鴻，雲夢之澤，志玉几社詠，嘗爲冦盗隳壞，久無𥪡立，會剡越間有隱逸之士曰范的，業文功書，未遇於時，常萍泊雲水間，一日扁舟至明，余邀以書之，以補阿育王缺典，時䖏士書碑於玉几山，因以寄贈，荅于使君時余在育王寺書石，使君寄贈四韻，依次用本韻奉酬，上人自宛陵來參舍利，於鄮峰見光瑞希有，卽從住持瓶公薙染受具，乃𢈏寅歲佛歡喜日也，後入天台受業於有門法師，大悟教觀之㫖，然衣珠自昧湏憑開示，薰修證入必假静功，遂頓捨塵緣，翛然壁觀，余嘉其精進，因書二絕以贈之，此心返妄歸眞日大地都霑刼外春，理公卓錫鄮峰，演法草堂，海衆雲臨，天花幾落，謹作歌行以贈之，秘藏法師出𨵿紫阜，卓錫鄮峰，扁其居曰旅泊，銕佛廬陵志載，銕彌陀長一丈六尺，涌自水中，萬曆甲寅秋，寺災於火，而相好無恙，
釋畹荃明州阿育王山續志，蓋續郭子章之志而作也，本非獨立成書，乾隆二十二年刋本乃正續合刻，此續志解題併於郭志合寫，不另撰一篇，閱者鑒之，大覺禪師懷璉，受先帝聖眷，累賜宸章，屢貢誠懇，乞歸林下，今從所請，俾遂閒心，凡經過小可菴院，任性住持，或十方禪林，不得抑逼堅請，奉別一十五年，幾一世矣，會見無時，此懷可知，到此，日欲奉書，因循至今，辱書具審，起居安穩，南方耆舊彫落，惟明有老師，杭有辯才，道俗所共依仰，葢一時盛事，此來得從辯才游，老病昏塞，頗有所警發，恨不得見老師，更與鑽磨也，要作，謹以撰成，衰朽廢學，不知堪上石否，見參寥說，禪師出京日，英廟賜手詔，其畧云任性住持者，不知果有否，如有，切請錄示全文，欲添入此一節，切望子細，錄到即便添入，仍大字寫一本，付侍者賫歸上石也，惟速為妙，碑上别作一碑首，如唐以前制度，刻寺額十五字，仍刻二龍夾之碑身，上更不寫題目，自古制如此，最後方寫年月，撰銜姓名，更不用著立石人及在任人名銜，此乃近世俗氣，極不典也，下為龜趺承之，請令知事僧依此，大雄氏眞身舍利，乃戒定慧熏修所成，其滅後百年，周厲王時，東天竺國有阿育王造寶塔八萬四千，貯釋迦文佛眞身舍利，請耶舍尊者放光遣神，光所止處布于天下，禹貢荒服之內凡十九所，四明鄮山當其一，自晉迨今歴千九十七年，為阿育王寺，太康中，獵人劉薩訶病死，見梵僧指往會稽舍利塔處懴悔乃甦，因與僧惠連至會稽，竭誠徧禱，一夕聞鐘聲隱隱響地中，又二宿，聲漸近，遲明，寶塔湧出地上，諸天花雨，萬姓懽欣，塔高尺有四寸，廣七寸，體質殊異，莫辨其何物，中懸小金磬，覆如葢，徑可寸許，舍利綴于磬之中，圜轉不定，初見如水晶珠，大如芡實，已如彈丸，已加大如瓜，如車輪，五色變幻，光彩射目，不可迫視，或見如大桐子白色，或見如椒荳大靑色，或無所見，由晉，梁，唐，宋皆有名刻，姑摭其畧云，人至，辱書，伏承法候安裕，傾向，傾向，昨奉聞欲捨禪月，非有他也，先君愛此畵，私心以為，捨施莫如捨所甚愛，而先君所與厚善者莫如公，又此畵頗以靈異累，有所覺于夢寐，不欲盡談，嫌涉怪爾，以此，不欲俗家收藏，意只如此，而來書乃見疑欲換金小羅漢，開書不覺失笑，近世士風薄惡，動有可疑，不謂世外之人猶復爾也，請勿復談此，某此乏人可令賫去，兵卒之類又不足分付，告吾師差一謹幹小師，齎籠仗來迎取，併古佛一軸亦同捨也，錢塘景物，樂之忘歸，舍弟今自陳州得替，當授東南幕官，冬初恐到此，亦未甚的，詩筆計益老強，或借得𢿙首一觀，良幸，到此，亦有拙惡百十首，閒暇當錄寄也，樂全先生遺我鼎𤮧，我復以餉大覺老禪，在昔宋，魯，取之以兵，書曰郜鼎，以器從名，樂全，東坡與之以義，書曰大覺之鼎，以名從器，挹山之泉，烹以其薪，以苦以甘，咨爾學人，明守一書，託為致之，育王大覺禪師，仁廟舊所禮遇，嘗見御筆賜偈頌，其畧云伏覩大覺禪師，其敬之如此，今聞其困于小人之言，幾不安其居，可歎，可歎，太守聰明老成，必能安全之，願公因語款曲一言，正使凡僧，猶當以仁廟之故加禮，而况其人道德文彩雅重一時，此老今年八十二，若不安全，當使何往，恐朝廷聞之，亦未必喜也，軾方與撰，旦夕附去，公若見此老，且為致意，維年月日，具位蘇軾，謹以香茶蔬菓，致奠故大覺禪師器之之靈，於穆仁祖，威神在天，山陵之藏，二十九年，當時遺老，存者幾人，矧如禪師，方外之臣，頌詩往來，月璧星珠，昭囘之光，下燭海隅，昔本無生，今亦無滅，人懷昭陵，涕泗哽咽，余傾年同舒公中丞出東城，馭小舟至寶幢，市中以藍輿至，行未𢿙里，入阿育王山，謁大覺禪師，留蒙堂十有五日，璉時已年老，不復作詩，但夜坐禪，談詩皆余倡而舒公和也，凡賡酬五十餘首，集中往往有不錄者，迨至三十四年，余守鄉邦，遵承御筆，賜鎮水神符於定川之寶山，海洋有巨魚出迎，高𢿙丈，其大如船，鱗角照日，觀者千餘人，事聞朝廷，日遊廣利宮，謁淵靈祠，躬禮三井，遍歴山川棟宇，一一如昨，追歎三賢之不見，欲之天童，以雨作，下山，伯父資政簡修公，嘉祐戊戌鄉薦第一，明年禮部奏名天子，臨軒皆擢第二，調奉國軍節度推官，和知郡學士遊育王山詩，即紫微舍人錢公君倚也，後五十六年，慎脩權領郡事，刋刻于石，臣一介壞衲，尸素叢林，幸際明時，重霑恩渥，頃從台州光孝㳟奉聖㫖，令灑掃靈隱道塲，飄忽已及五年，屢對龍光款親聖訓，自惟人才卑陋，識見單微，徼冒遭逢一至於此，舉今並古實所罕聞，惟仁宗朝大覺禪師懷璉，道契宸衷，曲蒙異睠，續以年老，丐還東州佳處，以安晚節，慶遇一時，輝映千載，仰惟陛下，天資頴悟，聖德同明，其厚德深仁，足以比蹤仁祖，而神機道妙，竊擬過焉，臣之孱瑣不材，不及大覺遠甚，況今侵尋衰老，豈宜久居輦寺，深欲乞歸林下，力行此道，以報鴻私，竊覩明州阿育王山廣利禪寺，見缺住持，本寺乃奉安釋迦舍利寶塔區處，邱壑幽邃，可與衲子安禪辦道，臣愚敢望聖慈矜憐草芥，特與前去補處，庶幾與懷璉遭遇仁廟時事，異世同轍，臣敢不益勵操修，精廑香火，祈永天算，以效螻蟻之誠，冐犯雷霆，屏息候命，臣無任戰栗震懼之至，進止，四月二十九日，三省同奉聖㫖，依所乞右札，付佛照禪師德光，法不孤起，道不虛行，續佛慧命，必有其人，其人為誰，佛照禪師是已，師諱德光，姓彭氏，臨江軍新喻縣人，曾祖厶，祖堯訓，父術，皆樂施，喜釋氏，嘗籍鄉里貧戶，計口給錢，宣和辛丑歲，母袁氏夢異僧入室，有孕生師，骨相奇龐，伏犀貫頂，袁州木平山有妙應大師伯華者善相，謂此子他時空門梁棟也，初入小學，誦書十行俱下，父母旣亡，依伯父循以居，一日延僧追修，師視佛書若素習然，紹興辛酉，大慧禪師宗杲南遷過邑，師年二十一，望見曰，此古佛也，吾安得事之，自是有意出家，後二年，入光化禪院，受業於足菴普吉，研究宗㫖，日以精進，吉還閩，命從月菴善果於東禪，服勤三年，是時，妙湛，佛心，圓覺，乾元，越山諸禪剎名僧相望，師一一咨叩，聞江西百丈道震嚴冷，寶峯擇明峭㧞，具入其室，一日，見饒州天寧應菴曇華送化主頌，歎曰，此眞臨濟種草，亟往依之，雖箭鋒相直，然礙膺未决，復從果老於溈山，果入寂，還江西謁典牛天遊於雲岩，見卍菴道顏於圓通，會曇華移廬山之東林，婺州之𩀱林，師皆從之，丙子歲，聞大慧住四明阿育王山，喜曰，緣法在兹矣，已而果大徹，慧示以讚，畧曰，有德必有光，其光無間隔，名實要相稱，非靑黃赤白，歸徑山明月堂，奉事益䖍，遇其說法，座下爭執筆抄錄，師一歴耳根，終身不忘，有問輙舉，其慧解葢天資也，慧入寂，分座仰山，乾道丁亥，台守李侍郎浩延住鴻福，閱五年，徙光孝，郡城大火，寺亦焚蕩，師念災餘，財施必艱，航海過泉州，人兢喜捨，厚載而歸，殿宇一新，師號拙菴，曰，吾平生多得拙力，孝宗皇帝雅聞其名，淳熙三年春詔開堂靈隱寺，遺中使賜香，是冬，召出觀堂，留五晝夜，𢿙問佛法大意，師𢿙奏直截，上大悅，賜佛照禪師之號，贈御頌，明年再對，進，以都下勞應接，丐閑山林，七年夏，上用仁宗待大覺禪師懷璉故事，亦以育王處之，逮移御重華，趣令入覲，漏下十刻乃退，紹熙四年，改涖徑山，師力辭，上曰，欲時相見耳，慶元元年，許還育王，歸老東菴，盡鬻賜賚物，直𢿙萬緡之錢，置田，歲增穀五千石以助常住費，師常曰，佛經有大報恩七篇，謂釋子當由孝以極其業，乃即水陸堂東偏設位，歲時祀其祖禰云，嘉泰三年仲春，忽語曰，吾將行矣，三月十七日，手寫遺表及貽書常所厚者，二十日晨興，集衆敘别，歛衣收足，說偈而逝，三日入龕，容貌如生，塔全身於東菴之後，請謚於朝，勅特賜普慧宗覺大禪師，塔名圜鑒，僧臘六十夏，嗣法遍滿四方，得度者一百二十餘人，名公貴卿多從師遊，東海國人往往望風皈敬，初璉六十歲，自汴京來育王，壽八十三，師始終適同，兹其異也，八月，侍者正玸持遺書來，謂，先師與公幸接鄉隣，同受阜陵異知，以塔銘見屬，其行實則同里兵部章侍郎頴為之，余聞時節因緣，針芥啐啄，從上諸聖不能強為，喻筏刻舟，徒增我慢，又况對御法語，世已流布，得道原流，接物機要，叢林門弟，各存語錄，姑敘住世，大畧如此，慶元府阿育王寺有舍利塔殿，宋嘉熙中頹圮，非得萬緡不可修，有一行童發願募緣修造，曰，今惟八大王榮邸最有力，持疏勸緣，大王止題一千緡，行童歸，不能成，乃斷臂，流血不止而死，其事莫有言者，度宗于庚子歲八大王府中降生，日夜啼哭不止，一乳母抱之行廊廡下，入小閣，見粘一塔影，忽然而笑，去而復顧，揭塔影置其手中，遂不復啼哭，乳母以告大王，王忽悟題疏事，下本寺訪之，言行童以某年月日死，正度宗生之日也，大王因捐貲以成其塔殿，度宗取入宮時，理宗夢有告之者曰，此十年太平天子也，遂立為太子云云，嘉泰開禧間，先空叟唱江西之學于玉几，師是時年盛氣銳，振勵其間，如文遠之在趙州，躭源之在南陽也，嗟夫，空叟墓田，桂松參天矣，國中大剎，布武而昇，方行吳越，發揮家學，屬意于師者，極不淺也，爛遺墨之鮮明，羞衆香之芳烈，塔中有靈，幾何不愴然動色也哉，傷今懷古，憂心如焚，誰其似之，經東暮雲，師名妙堪，號笑翁，四明慈溪毛氏子，生有道韻，頂相平滿，額廣伏犀，甫冠，銳欲超俗，父兄不奪其志，乃從邑之蘆山院野菴道欽薙髮受具戒，欽使徧參，歴依金山息菴觀，淨慈肯堂充，靈隱松源岳諸大老之門，未泮所疑，時天童無用全禪師以妙喜竹篦勘驗來者，特卷祴東還，造丈室，用得之眉睫間，問曰，汝遊山僧耶，師曰，行腳僧，用曰，作麼生是行腳事，師以坐具一摵，用笑曰，此僧敢來捋虎鬚，且令參堂去，職師侍香，激揚錐劄，盡無用之用，嘉定甲戌，妙勝虚席，制使程公覃帖請出世，一香為無用拈，三年移金文，又三年，移報恩，寶慶，乙酉移虎邱，明年，閩帥方巖王侍郎請主雪峯，紹定己丑有詔主靈隱，三年遷明之大慈，開山移翠岩，淳祐壬寅有詔主淨慈，育王久虚席，朝論念迦文眞身所在，思能振起者，精擇得師，表辭一再，不許，淳祐癸卯領寺，夙弊盡洗，氣象一新，法堂最圮，會其費夥，上出內帑以賜，師傾鉢幐，荊湖制帥孟無菴拱又以𢿙萬緡助，乃撤舊圖新，其餘腐橈漫漶，乃葺乃塗，師以寺昔被遇昭陵，而下三朝皆有奎畫之筆，今上獨未有，乃奏請焉，金榜玉畫，交映巖谷，京兆大資趙公與籌奏以師再莅靈隱，黨僧輩憚其嚴，借勢沮之，師亦以痼疾懇辭曰，旣老且病，不能應世矣，通守永嘉曹公邰拉同寮徐公獻子入山問疾，且謀與制使顏侍郎請于朝，用佛照故事，以東堂佚老，師笑曰，吾今日行矣，復何言，乃書偈曰，業鏡高懸，七十二年，一槌擊碎，大道坦然，擲筆而逝，當淳祐戊申三月廿七日也，壽七十二，臘五十七，度弟子二百餘人，嗣法黃龍道詳，翠巖宗古，明因壽岳，連雲惟枋，報恩德雲，薦福道粲等，當育王命下之日，師在翠巖，知事往白涓剛禮儀，師曰，汝姑去，俟吾報，一夕葉舟，從一行一力，昧爽，行松徑，小休于亭，遣報寺曰，老僧已至，但設堂供，表禮足矣，時太守有不悅於師，一日騶從入山，守絕不與師語，偕至舍利殿，忽問曰，舍利在何處現，師以手指松曰，在此，俄紺珠金光發自所指處，一衆欣悅，守改敬焉，初，育王有僧名超者，厚於財，死因致訟，財沒軍資庫，至師已廿餘年，方營舍利殿軒，得㫖以此充其費，而亡僧之名，始脫官籍矣，平居制行冰檗，長物亦不輕用，惟於補常住，資衆緣，傾倒無靳色，如斵石屋以覆明敎嵩之窣堵，尊先哲也，市田歸里之寶嚴院以助修，期報怙恃也，至於重鋟妙喜語要，補刋，皆表章正宗而開導後學之事，其涉世如川行，寓緣如雲凝，不低顏以趨時，不屈法以順人，其為人行事，皆無用之用，又以語錄一編併刋以傳，夏用孟琯，槐布繁陰，恭惟鈞候，一柱擎天，三靈叶吉，某藐爾緇褐，幸際明時，于去冬僥遷玉几，進寺倏五閱月，惕弗遑寧，賒糴以興役，估衣盂以率檀資，外山門暨庫堂之大權菩薩閣已有成効，方將再新宸奎，淳熙二閣等慈堂，及抽換翻蓋舍利殿等處，斧斤斵削間而事力全缺，租額素鮮，歲又薄收，無以濟之則中輟矣，伏惟光範淸峻，相國尊嚴，敢易以此事千載思興建之緣，自非大際遇則罔克有成，淳熙間，妙智廓之建舍利殿，遭遇孝廟，則魏丞相之力也，嘉定間，無凖範之建東西兩閣，則史衛王之力也，笑翁堪之建法堂及舍利殿軒，則孟保相之力也，兹欲起廢植僵，以接大覺璉遭遇仁祖時所建二百年舊規，將憑誰之力歟，伏惟大勳德，大力量，天子之所倚，民社之所恃，靈山付囑，根於一念之微，而發於宏䕶之間，佛法賴以全盛也，舍大丞相，其誰求哉，夫釋迦乃住世之佛，玉几所藏眞身舍利，則阿育王所造八萬四千塔之一也，皇宋累朝敬信，宣請入內供養，恩霈寵錫，御墨絢爛，載諸金石刻辭，歴歴可攷，紹興間，兀朮入山取塔，塔為僧所藏，怒欲火其寺，忽壁間瑞像發光，出水輪藏，不撥自轉，兀朮懼，再拜而去，舍利寶塔之現于世，鎮中國，佑生靈，其為益也多矣，擬望鈞慈𡸁釋迦眞身之所在，特為斯剎作大主張，則起此一方之廢，俾復見全盛，特一反掌間耳，化機密運之及，敷奏薦揚之力，又何啻廓之遇魏相，範之遇衛王，沈沈壯麗，繩繩禪侶，香煖生祠，像嚴鈞榘，凝眸梵帙，擁帔深禪，福源不拒於涓流，壽址不厭於增培，野人所當効忱者，敢不自効也哉，干冐鈞嚴，不勝惶懼，育王師祖，老腕有回天之力，一洗澆漓，頓還淳古，所與妙勝長老小帖，雖尋常𢿙語，無一點俗氣，而况筆意精妙不可及，啟侍者旣入保福一菴之室，寶之宜矣，鄮嶺，東震之鷲峯，鷲峯，西天之鄮嶺，眞身塔涌，即佛現前，彈壓山川，貴得人物，相稱能仁，東堂橫川禪師，宗㫖續臨濟，楊岐，應菴之脉，說法無琢雕繪藻入時之辭，眞摧邪魔山之金剛王寶杵也，燕京，雁宕，相距𢿙千里之遙，總攝除檄，專僧敦請，尊其道也如此，雖則閒居宜老，應物非時，當念祖道靡委渝胥，來作中流砥柱，陶隱君戒室梁天監十五年，陶貞白先生宏景詣阿育王塔前受五大戒，璘公供奉泉肅宗朝內供奉范子璘，為母懴雪，入阿育王禮塔，有供奉泉，璉公辭鉢亭仁宗賜大覺璉禪師龍腦鉢，璉辭鉢謝恩曰，吾法以鐵瓦為之，此鉢非法，對使者焚之，坦長老還金坊坦公少同人商賈，海舶破，千金受人寄託，冐重險還其家，杲公歸祴閣徑山宗杲禪師與侍郎張九成忤秦相國，竄梅陽十七年，紹興丙子，有㫖住持阿育王寺，王文公祠文公，令鄞，多惠政，建祠，近阿育王寺，右大慧和尙杲公為僧淸立所作疏，凡一百九十四言，乃公七十一歲時書，其凌厲橫逸之氣，老而不衰，于此猶事見其髣髴，人知仰公者，惟知說法如雨如雲，覺悟羣迷，而不知其忠義耿耿，注意于國家者甚篤，縱有知其忠義者，而又不知其戱遊翰墨，循蹈矩彠，亦自可傳不朽，嗚呼，若公應物無方，事謂如神龍變化不測者矣，疏文不局于駢儷之體，而特學趙州公案，為言無非欲大法以昭示人，後來沉溺葩藻而于道無補者，其尙以公為鑒哉，淸立，字無欲，公嘗稱其堅厲，人道亦嘉士云，明之廣利禪寺，名列五山，為浙江東一大叢林，緇衣之士執瓶錫而來者，動以千計，舊時多土田，而淪沒者過半，一遇乏食，必持鉢走民間，以乞食為事，寺之長老普濟禪師光公，旣為正其侵彊，復謀買田以助之，旣賫志而歿，其弟子象先輿之恢廓而有為，乃慨然曰，先師之志，我不可不就也，市奉化縣腴田𢿙千畝有畸，錢以緡計者十千九百有畸，俾其徒嘗輸力于其間者，若廣融，若景等，輪掌其事，歲收其入六百斛，薦于寺中，以補其不足，且建三楹間以為儲偫之所，愛伐豎石，囑余為之文，而勒步畝之詳于石陰，余謂，象先之功侈矣，固不可以不書，然而文之體，因其事而著其理，始為得之，請偕田為諭，以勵夫進修之士，何如，象先曰，不亦善乎，士之進修，則不昧因果，所謂竊攘質鬻之禍不作，吾田固有永而不廢矣，或問余曰，達磨西來，以不立文字為宗，葢欲掃空諸相，直究本心，而趨眞實覺地者也，名山宿德，何莫非達磨之子孫，為之徒者，因其說法，往往編以成書，號曰語錄矣，乃與不立文字之㫖相戾乎，曰，非是之謂也，扶衰救弊，各隨其時節因緣，有不可執一而論者矣，昔我三界大師，演說大小乘，其弟子結集為修多羅藏，至繁且多也，復慮後人溺于見解而反為心累，故以正法眼藏付于摩訶迦葉，拈花微笑之間，無上甚深妙法會攝無餘，此亦化導之一門耳，非眞謂鹿野苑至䟦提河所言皆當棄之也，不然，如來自兠率下生，何不即以單傳直指示人，顧乃諄複勸誘而勿置之邪，去佛旣遠，學有纏繞名義不能出離，誠有如如來之所慮者，達磨出而救之，故取迦葉微笑之㫖，導以示人，益亦有所甚不得已焉爾，育王禪師以三昧力入智慧海，初說法于白馬寺，繼遷開元，已而住育王山兼領天童寺事，四會之間，緇素翕集，所以啟人天龍鬼之聽，屹立不遷，如眞正幢，涉險度危，類大法船，若見若聞，皆獲利濟，至若𡸁示之語，以驗未學，又如臨萬仞懸崖而立，非上根大器，豈易入其閫奧者哉，虞文靖公贊師之語，謂為佛果一枝，鳳毛麟角者，其言良可信不誣也，師入滅之十四年，其上首弟子象先輿公，月經滿公，以所錄語徵余為敘，余故舉扶衰救𡚁各隨其時節因緣者言之，于見達磨之宗，非有違于先佛，諸師之錄，非有違于達磨，其事雖殊，理則同也，有若禪師此錄之行，後有因語言而入者，雖不得見師，而師之惠利所及益遠矣，靈妙一眞，直超三界，其大無外，其小無內，雖無物之不攝，欲求一物，了不可得，于斯時也，無煩惱可除，無法門可學，無衆生可度，無佛道可成，尙何有言語文字之可足論哉，觀斯錄者，又當于是而求之，人能于是求之，始于禪師之道與有聞矣，禪師名悟光，字公實，姓楊氏，别號雪窓，成都之新都人，禪師現坐玉几道塲，說法度人，而絕去來之相，預建塔于廬山石耳峯下，期他日為設利之藏，其上首弟子師秀持岳林住山良珵所聚事行，徵濓為銘，勒諸塔上，師名崇裕，字約之，毘陵陳氏子，其母氏夢龐睂僧乘肩輿叩門呼曰，吾將假舘于斯，母覺時有娠，十月而生，四歲始覺步，七歲入學，資職超羣，然體素尫弱，十日九疾，每視佛像，輙跪瞻禮，父母以其應夢，冀徼靈釋氏愈之，命從壽昌院東林曉公為沙彌，院有大梨木，三十年不發花，及師之來，花開滿樹，結實大如斚，東林知為祥徵，度為大僧，受具，俄蓬累而出，登𩀱徑山謁寂照端公，惟以觀心為急務，閱三年，未有所證，偶遊東坡池，因操觚成一偈，寂照見之，喜云，此龍象器也，命為侍者，師勿從，復走天目山，見佛慧義公，受以萬法歸一語，師淬礪益力，又二年，復度中天竺，參廣智訢公，一造戶庭，如膠漆相入，廣智為舉臨濟無位眞人之言，且詰之云，爾還知否，師即下拜，智云，爾何所見，師答云，拜者非是他人，智云，從門入者，不是家珍耶，師云，和尙慎勿欺人，智首肯之，元文宗詔建大龍翔集慶寺于金陵，起廣智開山，師復往依焉，充維那之職，未幾，掌藏鑰，十餘年間，盡得其學，御史中丞張公起岩問廣智云，選佛塲中如此多衆，其有弗悖般若者乎，智云，戒律精嚴，言行不背，唯崇裕一人，自受度以來，脅不沾席者三十年，張公深加獎嘆，朶兒只國王時以浙江行省右丞相領宣政院事，遴選諸方住持，名旣上，猶恐其未公也，投鉤而定之，師始出世太平南禪報恩光孝寺，瓣香之祝，葢嗣廣智云，師以誠遇物，黑白宗之，一日，令圬人塓壁，壁中隆然有物，扶之，獲悉達太子像，乃佛牙所刻成，師召工，傅以黃金，金迸裂，設利從中涌出，奉以香殿，遐邇施者，日新月盛，𢿙載之內，百廢具舉，名聞于帝，錫師以今號，尋遷九江圓通崇勝禪寺，宋之初，有神僧道濟將示寂，累靑石塔，語其徒曰，此塔若紅，我即再來，洎圓機旻公來，塔果紅色，人異之，及旻公終，復爾懸記，有三百年後大興佛事之䜟，師入院之夕，衆僧夢旻公至，而其塔發光者彌月，人尤異之，𢿙年之間，寺為重新，時榮國公火像赤，總戎江西，慕師之慈行，申弟子之禮，受持五戒而退，洪武元年，開善世院以統攝釋敎，命大浮屠主之，諸方以師名聞，移主四明阿育王寺，寺居五山之一，頗難其人，聞師之臨，少長咸悅，香花遠迎者，接踵于道，時當仲冬，天樂如聞，萬行稱頌，爭言見未曾有，及其接引未悟，專指單提向上之功，棒喝縱橫云云，古人之道，感而形化，曷嘗貴於言哉，甚不得已而有言，言或易於遺忘，又甚不得已而記錄之，雖曰形諸簡編，然懼不能行遠，又甚不得已始刻文，梓而傳之，其言之也，欲擊蒙於當時，其傳之也，將澤物於後世，惓惓為道之心為何如哉，此濓於歴代諸師之言不能無感激也者，則曰，靈明中居，一塵不可留，况語言文字紛穢龐雜，足以礙冲虚而窒眞如，達摩氏東來，持楞伽經以印人心，楞伽，佛口所宣也，君子尙謂其墮於枝蔓，况後來師弟子策勵之言乎，曰，不然也，人之根性不同，而𡸁接之機亦異，其上上者，一見之頓，情塵自然銷殞，何暇於言哉，若下下者，朝夕諄諄誨之，淡如嚼蠟，竟不知其味，苟欲絕文字，令其豁然自悟，是猶采鳧藻於山巔，求女蘿於海底，終不可得也，今之去古亦遠矣，自大鑑以來，其語具在，人仰之者，如應龍昇天，海立雲流，或現大身，或現小身，不可以凡情測度，儻不因其言而求之，則其超然獨立不墮色聲者，奚從而知之，旣知之，必將而象之，若以其窒眞如而礙冲虚，一切斥去，濓不識其可乎，雖然，寶積經云，如來所演八萬四千法藏聲敎，皆名為文，離諸一切言音文字，理不可說，是名為義，法藏且爾，况下於斯者乎，以此觀之，當畧其文而究其義可也，然而取魚者必資筌，博兎者當用蹄，兎與魚旣獲，而無事於蹄筌，吾心源旣澄，識浪自息，復何義之云乎，濓之區區，又不能無感於後之人也，育王禪師裕公，三坐道塲，策勵學徒，如靑天霹靂，聞者掩耳，演說無上妙道，如升蘇迷盧山，濶視四天下，百物無所遁藏，大司徒楚國歐陽文公謂其言出入宗乘內典，左右逢源，其文涉獵百氏，燦然可覩，鞔峯住山恕中愠公謂其故施踔厲，不愧為大慧七世孫，皆知言，濓頗獲與公游，嘗以賸語三卷質正於公，公不鄙而題識之，許其可以入道，今已十閱寒暑矣，公之徒師秀，不遠千里，以公三會語請濓序而傳之，嗚呼，公之有言與秀之汲汲圖此者，夫豈得已者哉，濓雖不文，因不辭而書諸首簡云，玉几山，廣利寺之案山也，寺以鄮峯為倚，松堂俯臨之，若降伏然，蜿蜒偃臥于前，靣淸流而背𥤮兀，層巒叠嶂之爭奇獻秀者咸萃焉，眞僧剎之雄勝也，名其堂者，宋張寺丞即之，容菴福禪師，乃本寺九十四代住持也，重建斯堂，再新其額，辭世退居者已五十年，兹壽屆七旬，山門諸上人屢以記為請，葢欲揚美以紀實也，余知師以符篤行者，虚文奚為哉，惟宇內名山，咸為佛供，而至人所寓，地益其靈，兹山自晉以來，佛靈留跡，舍利現光，形勝稱重于古今，非以環奇傑異之賢代為主盟，故彌久而益盛哉，國朝高僧，如自學，宗正二公，咸以詩文應召登進于京，然禪宗師律承起淵源，則于容菴僅見焉，葢以無有為宗，以濟物為用，以性為本來，以情為外障，屏虚幻于了悟，戒蔓說于造詣，非傳燈㸃石也，其派即曹溪，其成可迦葉也，或曰，師慧相淸嚴，緇流仰頼，薪于山，岡隴彌焉，稼于田，膏腴盈焉，𨽾于籍，貢賦充焉，祝延之餘，此以福田利益表其功，非知師也，盍省諸堂顏乎，松為操，玉為資，與山堂並美于無彊，斯贈言之意也，衆皆曰，然，遂為紀之，阿育王寺在古鄮城之東，釋經所稱海岸孤絕處也，而佛氏生于極西，繇西土而至東海之壖，相去邈絕，而舍利于斯乎集焉，余竊謂佛氏者，亦固欲神其法，炫其精神于絕遠之地乎，及余遊山，則玉几前峙，鄮峯後聳，陽堂，太白諸山，遠近環布，而碧海，錢湖輝映左右，穆然而竹樹淸，朗然而天宇曠，夫舍利之兹集也，雖曰役諸鬼神，而山川靈秀之氣，亦自有所感也，月庭全禪師，修持慈谿之永明，年五十矣，質直簡亢，無矯容餙行，然通儒術，能詩歌，故一時名縉紳樂與之遊，廼者永明山門弗戒十火，慨然佐其師綱公，揮貲千金餙新之，人以為難，嘗别築塔室于塔山以為遁志，而育王諸僧自謂名山必得全師住持，庶足為重，乃相率禮請，旣得允，而謁文于余，余嘗遊彭蠡，入洞庭，登武當，衡岳，徜徉其巔，溯三峽而棹玻璃，以極乎岷嶓之陽，而望西域之境，名勝之區歴覽殆遍，若育王之勝，則惟風氣所鍾，佛靈所注，海內諸剎百億計，而獨巋然為五名山之一也，夫豈偶然哉，去年秋，山門亦燬，師復捐貲以助興建，其平生淸苦節縮，積而知所散，葢如此，師出錢氏，為慈谿望族，代有聞人，曰明之者，與余同舉于鄉，余每至永明，師意加懃厚焉，謁余文者，育王僧曉公，𢿙遇余寶雲之禪房，能談三乘，令人忘倦云，余因夢感，修阿育王佛殿，以萬暦辛卯十月十五日至寺，憇眞如軒，軒前石欄列植菊花十四本，六紅八黃，又小三盆三本，一黃二白，諦視之，紅心中凹，瓣一一可𢿙，黃無心，瓣圓簇如毬，白似黃，差小，然其花繁雜，枝葉不整潔，不足玩也，十八日，太守日觀張公自郡城來顧，同觀舍利塔，旣别去，返入軒，僧眞實等譁聚石欄前，指菊謂余曰，此紅菊獨開黃花一朶，可異也，余聞花可接心，疑之，諦視之，果枝顚一黃朶，狀類紅而獨小，不與他黃者類，非接也，心甚異之，旣而思之，得佛理焉，佛以眞如最上覺為金剛體，以心生計着煩惱為火宅，以淸淨身心為入佛乘，以無住而生為圓滿智，黃者金也，白次金也，紅則火也，盆一黃不與八黃列，而無異八者，無等等覺眞體也，二白淸淨，已離於火，而未成眞，大小二乘也，六紅有心，而瓣有分别相，六根煩惱火宅也，八黃無心，而瓣簇如毬，轉八識為圓滿智也，紅中忽一黃，獨小，其一根獨返源，而六根成解脫乎，於是可以證八智超二乘，登等覺矣，余於是心敬之，不敢褻視，謂聖溷于凡，而凡具聖，當亦如此菊矣，於是日玩之，目十八日，至十一月初七日，長至紅朶萎盡，而小黃朶獨鮮，喟然歎曰，兹非塵銷覺圓淨乎，余每觀舍利變幻，心疑之，今此菊從紅出黃，殆佛以此釋余疑也，已又思之，菊歴春夏，及秋末始花，而入冬尤盛，於化工甚備，六陰盡，衆芳皆萎，而菊獨榮不滅也，一陽生，衆芳皆萌，而菊則萎不生也，衆花萎，皆落地，而菊不落不去也，衆花落，皆結子，而菊不結不來也，餐之酒，可以明目，不昧也，服之藥，可以延年，不壞也，五色皆有，而獨以黃名，萬行具足而中體不改也，雖微今日之變異，佛理固具焉，而况變異昭昭可覩若此哉，衆咸疑舍利，愚謂有疑於舍利，請觀之菊，有疑于菊，請觀之舍利，悟則物物皆舍利，不悟則舍利亦物，舍利出佛身，乃曠刼之菊，此菊入余目，乃一時之舍利，菊與舍利，是一非二，又其必待余來乃現，類佛以菊語余，而又欲託余以語世，余故不得不為之記，萬十九年，長至後二日偶作，承余漢城學憲遠惠素卷，命筆書之，留為阿育王寺故事，嘗曠覽平原，憑臨大海，望白波浸山，黃烟慘日，一切城郭阪隰，人物蟲魚，往古來今與塵起滅者，俱倏焉幻化耳，蓋五慾塵勞，六根煩火，游戲諸相，如業鬼借宅，捨身受身，寧有休歇，一旦眼光墮地，手腳忙亂，此時摧撞息機晚矣，辦一日資糧，庶留一日掌果，若食橄欖，正酸澀時，勿得吐𨚫，勿遽作不酸澁想，久之，帝座非遙，浮雲轉低，鬚眉不小，六合猶隘，禪家定慧與吾儒安慮，其理一也，余蒞明州之鄞，去城五十里有阿育王寺，則住世之釋迦舍利塔存焉，由晉迄我明，一千二百餘年矣，可使八塔造八萬四千塔，而萬塔一塔，可使五指放八萬四千光，而無光有光，為光在塔，何以忽涌地，忽入海，忽飛屋上，忽重登舟，塔異而光不異，為光不在塔，何以忽如石，忽如雪，又忽如月輪相，如水晶珠，光異而塔不異，後有權貴至寺，戲問，舍利何在，笑翁指道傍松曰，此處卽有，已而松枝皆放光，然則舍利之在震旦者一十有九，惟阿育王山顯著特甚，滿大地山河皆松枝，則皆舍利而已，滿凡夫愚婦皆松枝，則皆釋迦而已，是故勤修身而緩稽効，其人誠也，光如其分量以應焉，其人尤誠也，光亦如其分量以應焉，光自心發，光自心見，語云，不欺于火滅，而後日中不怠，不怨于家人，而後明王敬之，夫行之知之，不重難哉，我輩魔重，甚麼鶻臭布衫，破驢脊背，何時打串乎，元次山有云，我目，我耳，我鼻，我口，目不隨視，耳不隨聽，鼻不隨氣，口不隨言，則吉祥殊勝，只在本地，浮屠鐵鼎，到處風光，古人謂達摩治三軍，與檻彌坐，胸中景象大可參照，否則鐵蛇入竹筒，雖看盡三乘十二分教，聞盡一千七百則公案，何益焉，料理末後著子，冷暖在心，餘俱閒事，直以參釋迦未生的人可爾，是塔也，歴傳供養䖍禱輒現，昔稱梁皇，宣宗及武肅，宋高等，莫不以慈悲願力攝受皈依，然而造塔者，周厲王時東天竺國之阿育王是也，求塔者，晉太康時并州獵師，改號慧達，而湧出鄮峰之劉薩訶是也，予自暨來鄞，數年於兹，從瞻禮之餘，往來娑羅樹下，恒美生流唱，驩動誠心，謹齋沐而為之記，記畢誦曰，樹古庭空，雲消天淨，靈塔在東，夕陽在西，阿育王寶塔者，乃如來眞身舍利所藏處也，昔世尊入王舍城乞食，路逢童子聚沙為戱，見佛威儀，心生歡喜，卽以沙土為麪，殷勤奉施，佛授記曰，此童子，吾滅度後，於閻浮提作鐵輪王，有大威德，四大洲中悉皆臣順，取吾八塔眞身舍利，造塔供養，佛滅度後，果符昔記，阿育王有大神力，能役鬼神，於一夜中，碎七寳屑成八萬四千寳塔，彼時有耶舍尊者，於五指間放八萬四千道光明，諸天夜义衆各隨光中往四天下，遇八吉祥，六殊勝地，乃安一塔，今皇宋輪王統領國土有一十九所，顯晦不同，其顯者與國為福，與民為利也，若明州鄮山所現者，乃其一也，西晉太康中，有劉薩訶者，并州離石人，生在畋家，弋獵為活，得病至死，見一梵僧語曰，汝罪深重，應入地獄，吾憫汝故，宜往洛下，齊城，丹陽，會稽有阿育王寶塔處，頂禮懴悔，得免此苦，旣蘇，改業出家，法名慧達，如指南行，至會稽海畔山澤，處處求覔，莫識基緒，悲惱煩塞，投告無所，偶於一夜，聞地下鐘聲，卽精誠懇切，經于三日，忽舍利寶塔從地涌出，光明騰耀，塔相靑色，似石非石，高一尺四寸，廣七寸，五層露盤，四角挺然，四靣窗虚，中懸寶磬，周以天王及諸佛菩薩，善神，聖僧，天人等像，相極精細，瞬目注睛，見八千像狀，咸悉具焉，可謂神功聖績，非人智之所及也，達旣見塔，悲喜無量，晝夜精勤禮拜懴悔，瑞應頗多，鄮縣古城在勾章東三百餘里，其寶塔卽縣界孝義鄉也，地誌云，阿育王造八萬四千塔，此其一也，輿地誌云，釋迦弟子能役使鬼神，一日布于四天下，造佛骨寶塔八萬四千，皆從地出，會稽記云，東晉丞相王導，初過江時，有道人神采不凡，言從海上來，相告曰，昔與阿育王同遊鄮縣，安眞身舍利塔，阿育王與眞人捧塔飛空入海，諸弟子攀引不及，一時俱墮，化為烏石，石如人形，名僧傳云，昔有神人捧塔飛行海上，弟子中有未得道者，墮地化為烏石，猶作人形，上有袈裟紋縷，郡守褚琰遣使取看，奇之，至今村名塔墅，嶴名烏石也，晉義熙元年，安帝勅於鄮山造塔亭禪室，度二七僧住持守䕶，宋文帝元嘉中，遣陳精并僧道祐廣興創建，鑿基，下得大石函，盛玻璃鍾，覆以銅鏡，又以金合盛銀罌，安三法身舍利，并迦葉佛爪一，髮一莖，劉宋文帝詔造木浮圖三級藏之，厚賜供給，竟陵王發使奉珍異供施，聞三級木塔未至崇敞，欲增成五級，忽夢神人告曰，阿育王塔無用增修，王問其故，答曰，三十年後有大力人興世增添耳，梁武帝普通三年，勅建木浮圖堂殿房廊，賜額阿育王寺，著作顧允祖作碑記記之，大同五年，上座僧綬奏木浮圖隳損，勅岳陽王蕭𧦴增修至五層，施黃金五百兩，鑄金銅像四百軀，寫經論五百卷，鑄四大鐵鼎以鎮四角，勅孫昭凡百供應，付武帝，昭明二眞安於塔內，蕭𧦴取石函內舍利三顆浴之，咒曰，浮者進上皇帝，其最大者浮，遣主書吳文寵，僧璉等四法師同進，因勅免莊賦，調給兵士三千人，於寺外莊置營防衛，定襄侯蕭祗，陳留阮孝，鄮人黃璣，會稽太守蔡興宗，散騎常侍王仲和，太學博士顧諧，東宮直侍王仲達，並梁朝名士，悉傾心皈向，陳宣帝遙敬此塔，度二七僧，越州昌樂公楊异，勾章令袁不約信向尤篤，唐太宗世，鄮縣令王昭遊禮，近寺，望見木塔第三層上有二人立，皆舉手托四級西南角，遂問僧智悅曰，何人修塔，答曰，不曾修，因說所見，遣人上塔驗之，其四層西南角㭿栱果壞，令曰，善神示之，欲弟子修耳，遂卽修之，敏法師領徒至寺一月敷講，道俗聚集，夜中有人見百餘梵僧繞塔行道，以此詢衆寺僧，曰，此常有之，永徽元年，會稽處士張太元到寺禮塔，與僧智悅連床寢息，半夜聞塔前誦金剛般若，了了分明，二人往看，一無所覩，𡸁拱二年，越州士曹唐元黙迎塔到州，精嚴供養，女婿楊氏醉入道塲，寶塔忽然飛去，元黙驚心作禮悵望，乃見在西家屋上，卽送還本寺，中宗皇帝遠加敬仰，勅送供施，仍降詔委棲曠和尙如法香火，國淸智晞尊者到寺，禮八萬四千拜，旋遶𢿙周，忽感紫文印于右臂，方整明亮，終身不沒，臨終謂弟子曰，衆聖封印，心無虚焉，吾定生彌勒內院矣，肅宗朝內供奉子璘者，州人也，歸省所親，經宿嶽廟，神人告曰，汝母在此受業，璘聞，悲不自勝，乃問曰，我母何罪而至於此，神曰，為師少年頭瘡，多用雞白調藥療之，因招罪苦，璘告神釋免，神曰，罪係有分，免卽何緣，若要免之，往鄮山禮舍利寶塔，璘徑到寺，方禮四萬拜，母於塔前雲裏現身，曰，吾承汝力，已生忉利，璘遂止寺，終身禮敬，唐僧宗亮詩云，鐵輪王使鬼神功，靈塔飛來鄮嶺東，有客不隨流水去，磬敲疎雪淡雲中，武宗澄汰沙門，塔止越州府庫，宣宗重興敎法，塔入開元寺，鄮山論請，開元固執，觀察判官蒯希逸判云，譬如人家寶物，失之多年，本主旣認，便須給還，太守王龜依判遣送歸育王，大中庚午歲正月齋日，八千許人傳塔供養，天花紛紛而落，其花如雪，衆以手擎，旋卽鎔液，至夜初，又放五色光明，是年，有新羅僧夜入盜塔，手捧繞亭亘夜而行不離本處，懿宗咸通中，觀察使楊嚴奏舍利寶塔靈異，實國內福境，勅度三七僧，精嚴香火，天祐中，太守黃晟，本奉化人也，迎塔往故鄉供養，上船頓重，加人助力亦不能舉，晟嘆曰，地薄無緣，遂止，錢武肅王貞明二年丙子十二月，遣弟鏵并僧淸外，鴻澤等，具船舫香花迎舍利寶塔，明年上元夜，廻止西陵岸，放光照明，江中如晝，武肅王躬扶彩輦，從行至羅漢寺，廣陳供養，一僧頂戴，手搦一角，忽然墮地，隨手安著，屼然不動，僧統今諲至晚䖍禱，遂見其角火星迸散，始知神力補鑄耳，丁丑歲，勅造木浮圖九層，戊寅二月八日畢工，四月八日安舍利塔第三層七寶龕中，爾後累歲，凡大會齋日，多覩光明，錢文穆王深加禮敬，以職事殷繁，請僧代禮寶塔，其誠信如此，元帥大王戊申重修彩繪，其年九月二十六日放大光明，周顯德戊午歲二月中，翰林承㫖陶車穀來錫命禮，入寺敬禮，見舍利紅色，自謂吉祥，再拜不已，副使司天少監同至，謂知塔大師義倫曰，是塔必不傾側，它日必平陷耳，至今四月十一日，果為延火所焚，舍利寶塔迎在龍華寺，壬戌歲，王㫖再造木塔，遂于第二層安貯中龕，百寶莊嚴，觀瞻者亂目，設黃金寶座，掛懸珠玉，元帥大王因覽大衆毘尼部，見吉利王為迦葉佛造塔，金薄覆上，尋遣指揮使凌超，重加甃砌莊餙，造檀香殿，雕鎪精麗，百寶珠瓔風觸振響，音如天樂，别造金塔，極麗窮華，設使湘宮往製，胡後前規，亦未足侔也，且舍利寶塔，世人少知靈異，據感通傳，天人曰，今鄮縣是阿育王古塔，小塔是賢刼初佛者，有迦葉佛臂骨，非人所見，羅漢將往鐵圍山，若究此文，則有二塔，一將往鐵圍，是迦葉佛骨，一劉薩訶求出者，是釋迦舍利，乃卽今人天恭敬者，且以神功不朽，歲記深長，雖補前文，難述未來之瑞應，更祈後哲好編無盡之徽猷，贊寧想乾筆之餘，慮多遺墜，仰炎宋統天之思，欲播揚與刼齊修，惟高不動者也，時開寶五年歲在壬申正朔撰，釋迦如來於尸羅𩀱樹間入大湼槃，茶毘得舍利無𢿙，人間，天上，龍宮三分供養，有阿育王以大神力役諸鬼神，碎七寶末成八萬四千塔，盛如來舍利，流布四洲，時有耶舍尊者，於指間放八萬四千光明，天龍夜叉隨光所到處，皆八吉祥，六殊勝地，乃安一塔，震旦凡一十有九所，阿育其一也，其座非石，非木，非金，非鐵，高尺有四寸，凡五層，窗開四靣，寶磬處中，舍利如珠懸下，冋於康熙己酉之冬，道經四明，特過鄮山瞻禮，禮畢圍繞三帀，忽見大如菽，光如燈，微紅黃色，敬心益䖍，光成五綵相，從者所見各各不一，合十拜别，歸途再瞻禮，則舍利靑色而微，較前更異，寺僧乞紀其事，而并繪是圖，因冗次未就，倏忽六載，今法鐘和尙主其席，向與冋為方外交，馳書來欲了此公案，距縣五十里阿育王山下，昔周厲王時，東天竺國有阿育王造塔八萬四千，貯釋迦文佛眞身舍利，分布四洲，遇八吉祥，六殊勝地，乃安一塔，晉太康三年，并州劉薩訶弋獵為生，病瀕死，見梵僧謂之曰，汝罪重，應入地獄，宜往會稽有阿育王寶塔處，頂禮得免，旣蘇，出家，名曰慧達，徧求山澤，忽聞此處地下鐘聲，至心䖍禮，有塔從地湧出，光明騰耀，高一尺四寸，廣七寸，非金，非石，四靣窗虚，內懸寶磬，中綴舍利，變現不可殫述，此八萬四千塔之一也，安帝義熙元年，始構塔亭，歲度二七僧守之，宋元嘉二年，文帝勅沙門道祐創增佛宇，掘地得金合，盛三舍利，佛爪，佛髮，詔建浮圖三級函焉，十二年，曇摩宻多建塔寺，梁天監十五年，華陽眞人陶貞白先生宏景詣塔，誓受五大戒，普通三年，武帝命建殿堂，賜阿育王寺額，蕭子雲手書飛白，由是山亦以阿育王名，大同六年，帝令其孫越州守岳陽王𧦴改浮圖五層，繪藏帝及昭明太子像，賜金五百兩，造銅佛五百軀，寫經論五百卷，鑄鐵鼎以鎮四角，尋蠲復其賦，調給兵設營防衞，陳宣帝度僧守塔，如義熙𢿙，唐中宗遣使賜金，下詔䕶持，咸通間，又度僧守之，周顯德五年，寺災，宋初重建，太宗嘗命通慧大師贊寧奉舍利入禁中供養，大中祥符元年，賜廣利額，熙寧三年，大覺禪師懷璉居之，建宸奎閣，藏仁宗偈頌御書五十三軸，御書團扇三柄，英宗手詔一道，知杭州軍州蘇軾撰記，高宗賜塔號曰佛頂光明，嘗迎至禁庭，孝宗亦奉迎入大內，御書妙勝之殿賜本寺，皇子判府魏王愷造金塔一座，奉安寶塔，大慧禪師宗杲住持卓錫，有泉曰妙喜，張九成作銘，其普香世界額，則張秘閣卽之所書也，元至正十年，住持悟光建承恩閣，學士黃溍為記，二十四年，住持元輿重建下塔，司農少卿危素撰記，明洪武十五年定為育王禪寺，稱天下禪宗五山之第五，住持崇裕修復塔寺莊田，翰林承㫖宋濓為記，永樂十四年殿圮，住持宗正重建，宏治間，住持廣福重建玉几松堂，少司空李堂記之，正德十二年，福又修上塔，堂又為之記，嘉靖四年，山門燬，福更重建，考功郎豐坊記，萬間，住持傳瓶重建佛殿，十九年，眞如軒有靈菊之異，改軒名曰靈菊，大司成戴洵為記，崇禎間，邑侯王章撰，住持正理重修，國朝順治五年，住持行雪徙殿為西向，未幾燬，康熙十八年，住持海覺重修舍利殿，寺之東有鄮峯草堂，元泰不華篆額，去里許，由大權洞而入，有劉薩訶塔院，院之南有墮星石，石上隱隱有袈裟文，相傳隨塔而墮云，約謝子維賢同遊阿育予因事入白峯，謝見候，屢日不值，及予至寺，謝已先還，慨然有賦，兼呈法公，葢聞法身非相，因感乃形，神智無方，待叩斯應，良由機分小大，則見境故有差殊，障别重輕，而覩相或成同異，實當人之自爾，非我佛之使然，至若情存敬信，在木石亦可開心，意兆乖張，雖眞儀猶難啓悟，是則理隨事變，法從緣起者也，然又微生簡褻，禍不旋踵，甫事修崇，福堪立召，阿育王作八萬四千，於世殺罪尋消，阿育王殺八萬四千夫人，復於城外造立地獄，治諸罪人，耶舍知王殺罪，應墮地獄，卽遣比丘，化王生信，王悟，問比丘言，殺八萬四千夫人，罪可得贖否，答言，各為人起一塔，塔中著一舍利，罪可消耳，王卽尋覓阿闍世王所得如來舍利，分與鬼神，令各還所部，於一日之中，立八萬四千塔，滿閻浮提，世間人民號阿育王塔，隋高祖立八十三塔於州，親恩遂報，皇帝於仁壽元年六月十三日御仁壽殿，卽降生日也，歲於此日營造福善，報父母恩，延諸沙門，與論至道，遂於海內諸州選高爽淸淨三十處，起舍利塔，以十月十五日正午奉迎舍利，一時起塔並現靈瑞，次年正月二十三日，復分舍利五十三州，故前後共有八十三塔也，劉薩訶地獄之苦，藉懴悔以得除，西晉太康二年，并州弋獵劉薩訶暴卒，至地獄，見觀音大士謂曰，汝罪應入地獄，今洛陽，臨淄，建鄴，鄮陰，成都五處，有阿育王造佛舍利塔，可往瞻禮，其罪得滅，旣蘇，出家，名慧達，卽往會稽山澤，處處尋覓，至鄮縣烏石山，聞地下鐘聲，懇求三日，地湧方壇，斵土，得舍利寳塔，靑色，是石非石，高一尺四寸，乃西域于闐國造，可謂神功聖迹，非人智所及也，達就塔建精舍，殷勤禮懴，瑞應頗多，愚按西晉時，鄮縣隷會稽，故鄮縣舊為越州之地，言鄮縣者，有山曰鄮，故以名焉，鄮縣，今浙江寧波府鄞縣是也，迦羅越雨寳之因，由供養而克致，譬喻經云，阿育王國有迦羅越，其人福德世間希有，意有所須，應念卽至，阿育王聞，使召見之，越知王意，便於王前以手東指，卽時空中七寳雨下，不可限量，餘方亦如之，王問羅漢，答云，過去九十一劫，毘婆尸佛入湼槃後，迦羅越以七寳及取好華上塔，四靣散下而為供養，卽𤼵誓云，使我世世食福自然，由是功德，唯受勝福，刁逵殷請，分一為三，晉義熙元年，有林邑人某者，得一舍利，每於齋日放光，沙門慧邃隨廣州剌史刁逵在南，敬其光相，欲請之，未及發言，而舍利自分為二，逵聞心悅，殷勤請之，又分為三，卽模長干佛像，以舍利著像髻中，僧會誠求，應前及後，吳赤烏四年，外國沙門康僧會創達江表，設像行道，衆以為妖，權召會問曰，佛有何靈瑞，曰，佛晦靈迹，遺骨舍利應現無方，權曰，何在，曰，神迹感通，祈求可應，權曰，若得舍利，當為興寺，經三七日，至誠求之，遂獲瓶中，旦呈於權，光照宮殿，乃為立寺，名建初，後孫皓虐政，欲除佛法，有臣諫曰，且少寬假，如無神驗，誅除未晚，皓從之，召會曰，若能現驗，助君興之，弗則國有常刑，一衆驚恐，會喻之曰，佛留舍利，止在今日，前已有應，後豈罔哉，恰期便獲，皓乃欣伏，革誠應化，魏明帝生疑欲毀，知神効而崇尚益堅，魏明帝，洛陽城中本有三寺，其一在宮之西，寺僧每繫舍利在旛剎上，斥見宮內，帝患之，將毀除，時有外國沙門居寺，乃齎金盤盛水，置舍利於中，五色光明，騰燄不息，帝見歎曰，非無神効，安得爾耶，乃於道東造周閭百餘間，名曰官佛圖精舍，由是信道彌篤，馮元嗣乘怒將焚，受冥罰而歸投始復，歧州歧山縣人馮元嗣者，素性强暴，母兄承舍利來，欲修禮敬，元嗣怒曰，此有何驗，而禮敬之，若舍利有功德，家中佛像亦有功德，先取佛像燒之，將毀舍利，忽暴死，經三日復活，云，我到一處，似是地獄，有大鳥飛來啄睛噉舌，大火燒烙，眉髮皆墮，又被杖打，由是請僧懴悔，對舍利前號哭自撲，後得稍安，未經一年竟死，法顏興砂石之歎，光發回心，晉竺長舒得舍利寳之，其子為沙門，名法顏，每欲歸俗，因歎曰，舍利，砂石耳，何足為貴，伊父投之水中，見五色三帀，光高騰𢿙尺，法顏見此異徵，而歸俗之心遂寢，徐椿讀梵莢之書，信孚現瑞，宋高平徐椿，初信佛讀經，得二舍利，著罌中，漸增至二十，後寄廣陵令劉馥，馥私開之，唯空罌，椿在都，忽自得之，葢法寳應世，祥瑞益蕃，大都皆敬而得之，慢而失之者矣，於戲，靈蹤旣夥，不盡身經，神異頗饒，難為言備，夫舍利東流，綿歴聖代，傳記所載，亦不備詳，然有國興崇，無尚於隋，散諸海內，莫可徧經，且神瑞開發，未易周知，俱非筆舌所得盡述者也，今畧陳梗槩，使敬者，慢者知有禍福存焉耳，成皎不揣固陋，僣述懴儀，理或闕乎觀心，文實塵於視聽，只合退藏自課，豈敢出示同人，然皆本夫聖經，並非專於私臆，行將息影於玉几山側，摩騰謂漢明帝曰，阿育王塔，震旦有十九處，大士告劉薩訶曰，洛陽聖塜，建鄴長干，鄮陰玉几，臨淄，成都五處有阿育王塔，按鄮陰玉几者，玉几，山名，山形如几，在鄮山之陰，故言鄮陰，今鄞縣阿育王寺案山是也，劉薩訶求得舍利，供奉此處，今塔現在，有悔罪者，時可申誠，故我四明月波磐法師佛祖統紀云，今十九處不可備知，而考之五處，唯鄮陰之塔顯於世間，可得瞻禮，信乎海瀕羣生末代值佛之幸也，攝心於窣堵波前，梵語窣堵波，此翻方墳，又翻靈廟，言塔者，具云塔婆，此翻高顯，然建立佛塔，其意有三，一表人勝，二令他信，三為報恩，又云，有舍利者名塔，無者名支提，此翻滅惡生善處，切柏代香，終朝伏款，捲簾進月，永夜抒誠，破黑業之重關，顯明德於靈府，適彼樂土，實獲我心，隨喜見聞，咸資妙證云爾，宋淳祐間，笑翁堪禪師住持育王時，樗寮張寺丞卽之問道於師，不異山谷之厚於晦堂，嘗往來玉几，甚愛此松，顏其室曰玉几松堂，一日明守騶從入寺，絕不與師語，偕至松下，忽問曰，舍利何在，師以手指松曰，見麼，已而松枝纍纍，如水晶珠，光曜爍人，放光之名實始乎此，後笑翁謂樗寮曰，此松着地，吾當復來，此事載在物初賸語，嗚呼，松之名聞海內久矣，康熙甲午春，先師秋老人謂荃曰，吾於松下已築一壇，但未砌石耳，子當為吾成之，荃卽命工甃石，加石欄于其上，因為之銘，丁巳三月，過阿育王寺，訪嵩來上人，上人拉余遊娑羅閣，葢寺舊有娑羅樹，明太守蔡公所植也，鄉先達御史林公祖述紀之以碑，後寺火，樹亦燬焉，而碑尙存，上人得之亂石中，甃碑於堵，以閣三楹臨之，顏曰娑羅，不忘舊也，上人屬余求九沙萬太史書其額，時太史年七十九，余恐不復任筆墨事矣，比至武林，與太史言之，太史曰，吾生長甬東，未曾遊育王寺，今假此題名，何幸，遂欣然書之，嗚呼，上人之願為不虚矣，娑羅，一名鶴翎，四月花開如辛夷，大者如牡丹，本西域種，自佛法流入中國後，遂間為中國所有，志言，中華產娑羅處有三，若南浙則天台，而台又必於華頂，石梁間見之，移之他所卽槁，云非菩薩道塲不可故，佛號亦有曰娑羅樹王，洵異種也，甬東鄮山育王寺，明萬癸未，郡守蔡公肖兼植娑羅於寺之西偏，以寺有佛舍利，為晉慧達劉薩訶所卓錫故，後寺燬，而娑羅久作烟火中物，丁巳春，嵩來上人得短碣於荒草斷礎間，洗剔已，嵌諸垣壁，建小閣三楹，請編修萬公經𨽾三字以存其名，而進士鄭君羽逵為之䟦，葢與林御史之記後先相輝映矣，或語上人曰，此去天台不遠，何不分華頂，石梁之種以續之，予曰，有閣有記則有娑羅矣，夫有生之娑羅有滅，無色之娑羅無窮，且子不聞乎，菩提之庵不必盡植菩提之樹，羅漢之殿不必盡栽羅漢之松，况有於昔者不必有於今，有於心者不必有於目，姑以是存其名可也，上人歡喜讃歎曰，子可謂善言娑羅閣矣，請記此以壽諸石，唐，秘書監正字郎萬齊融撰，其初，趙州剌史徐嶠之書旣隳于宼，明州刺史于季友于僧惠印所覩舊文，邀處士范的重書，太和七年冬事也，寺建于晉太康二年，田賜于宋元嘉二年，額更于梁普通三年，釋道宣錄神州塔寺，以是塔居第一焉，碑題越州都督府鄮縣者齊融，神龍中，與賀知章，賀朝，張若虚，邢巨，包融等，俱以吳越之士知名，見劉晌唐書．文苑傳，國秀，搜玉二集曾載其詩，唐書以賀朝萬為一人，齊融為一人，誤矣，唐自武德四年，諸州置總管，未久更都督府，至乾元元年始號越州，而鄮縣卽故鄞州，開元二十六年，始割縣置明州，齊融撰碑時，猶屬越州也，碑引詩倬彼甫田，歲取十千，以甫作碩，不知何所本，其隂有記，則于季友辭，附，的亦有和韻之作，胡氏統籖，季氏全唐詩，均未之載，季友，太保頔次子也，尚憲宗女惠康公主，拜駙馬都尉，授羽林將軍，制係元稹所草，史不言其為明州剌史，宰相世系表第書絳，宋等州剌史云，今上御極之十六年春，駕幸江浙，以三月初，駐蹕杭州，旣周詢民間疾苦，次苐召見文武官僚，大典畢行，歡心胥洽，乃以暇晷遍覽天竺，靈隱諸勝，翠華所過古剎，名僧咸俯伏道左，仰覲天顏，而吾寧阿育王山住持嵩來荃和尙，以奏對稱㫖，獨膺殊眷，特賜紫袈裟龍緞袍及宮綢綵縀，御茶，繡袋等物，回鑾而後，復頒賜御書心經，賞賚週叠，寵錫無已，此今日承恩堂之所由建也，予惟一人有慶，無論山陬海澨，均荷生成，即佛侶僧徒，罔非皇仁之所沾被，阿育王為明州第一叢林，自晉太康以迄於今，舍利之靈異昭着中外，其為福國庇民，由來已久，無俟縷述矣，然其間歲月旣久，屢有盛衰，當宋，元時，宸翰頻頒，帑金時逮，士大夫之奉朝命瞻拜敬禮者，絡繹不絕，而及其旣也，珠宮貝闕化為刦灰，古碣穹碑鞠於茂草，當此之時，千年佛火不絕如綫，孰能恢龍象之力，令震旦名山重新碧落，迄與普陀，天童鼎足而峙，且駸駸乎動九重之淸問，而邀內府之光華乎哉，而乃知今此之承恩優渥，非惟舍利之靈異昭𡸁，閟而必發，亦住僧之修持功行，有開必先也，夫省方問俗，意在觀民，行慶施惠，動遵古制，我國家定例，自督撫諸大臣而下，其得與賜賚者，不能多有，今以方外山僧膺兹異𢿙，其足以賁山川之色而增草木之輝者，殆難言罄，宜荃公之亟亟焉以承恩為幸，特建此堂，為佑聖祝嘏地也，予讀育王山志，見金華黃文獻公所作碑記，知元至正間，寺僧悟光嘗有承恩閣之建，然考其顚末，特出上所賜白金幣帛為搆造傑閣之費，而上仍設像座，下仍為傳宗之堂，後仍為方丈之堂，其所為承恩者，猶槩舉之詞，未若此堂專為承恩而建，以表其感戴之誠且切也，而悟師旣經營相度，建閣於四百餘年之前，荃公復鳩工𩛙材，建堂於四百餘年之後，祖武孫繩，後先濟美，其用意又得毋同乎，文獻記中有云，昔大覺禪師懷璉，歸老兹山，於其君之賜有所弗受，而光獨思所以彰吾君之德，一辭讓，一恭敬，同出於古者之所謂禮，夫旣同出於禮矣，而禮又豈以今古殊乎，兹堂之建，其信不容已也，夫獨愧予以鞅掌荒落之餘，無能企文獻如椽之筆，而荃公以是見屬，不欲重違其請，遂詮次其所以建堂之意而歸之，至堂之為楹若干，以間計者若干，高若干，脩且廣若干，荃公自能載筆而書，以遺其嗣法，姑不一一贅云，乾隆十六年春，皇帝南巡至浙，三月初五日，臣僧持荃於六和塔道左恭迎聖駕，龍顏大悅，卽日內大臣傳㫖召至行宮，申刻恩賜紫袈裟一頂，內造龍縀袍一襲，宮紬兩軸，綵縀二端，御茶六瓶，宮製繡袋一對，本年六月十七日，寧波府知府臣胡邦祐恭賫御書心經墨寶到山，奉㫖賜阿育王寺臣僧持荃，卽闕謝恩，乾隆二十二年，今上翠華重幸，二月二十七日，臣僧持荃同浙省名山住持僧衆，在拱辰橋外恭迎聖駕，卽隨駕進城，二十八日午刻，同各山住持僧衆到外行宮恭請聖安，天顏大喜，荷蒙獨喚阿育王寺臣僧名，隨卽趨前奏應，當賜荷包一對，初四日辰刻，內大臣奉㫖，傳臣僧持荃至宮門，賜東莞香一盒，龍縀宮綢八疋，繡袋一對，謝恩後，卽日酉刻，忠勇公傅奉㫖傳臣僧持荃至宮門，特恩賜紫，當卽謝恩，初六日仍於拱辰橋外，送駕回鑾，晉開山利賔菩薩并州離石人，姓劉，名薩訶，法號慧達，西晉太康三年，鄮陰求塔出現，開山，歴宋，齊，梁，陳，隋，五代，皆律居講席，其住持俱莫可攷，宋禪宗第一代宣宻素禪師嗣雲居齊公，宋端拱元年，奉勅自保福禪寺主此山，寺始為十方禪剎，按朱金華碑載，寺之主僧自宣宻素公始可攷見，至洪武十一年，約之裕公代經六十三傳矣，七月初一日忌，第二代守初禪師筠州人，俗姓劉，天禧五年住此山，易寺南向，八月初七日忌，第三代常坦禪師嗣福昌善公，三月廿一日忌，第四代澄逸禪師嗣育王坦公，八月十七日忌，第五代大覺璉禪師字器之，漳州龍溪陳氏子，嗣泐潭澄公，皇祐中，仁宗召對化成殿，問佛法大意，奏對稱㫖，賜大覺禪師之號，又賜御書詩頌十有七篇，建宸奎閣，十二月廿九日忌，第六代寶鑑達禪師饒州余氏子，嗣福嚴感公，十二月廿二日忌，第七代覺禪師八月廿八日忌，第八代眞戒振禪師嗣瑞巖鴻公，十一月二十日忌，第九代寧禪師十一月三十日忌，第十代月堂昌禪師四明吳氏子，嗣雲峯慧公，十月初十日忌，第十一代無竭曇禪師嗣寶寧璣公，正月十五日忌，第十二代聰禪師六月廿一日忌，第十三代了空潭禪師六月廿九日忌，第十四代眞歇了禪師十月初一日忌，第十五代無示諶禪師九月十七日忌，第十六代佛智裕禪師嗣圓悟勤公，十一月十八日忌，第十七代圓悟粹禪師十月初八日忌，第十八代野堂崇禪師四明人，嗣泐潭淸公，五月十三日忌，第十九代黙禪師六月廿七日忌，第二十代大慧杲禪師嗣圓悟和尚，置般若莊田，八月初十日忌，第二十一代大圓璞禪師嗣大慧杲公，二月初五日忌，第二十二代慈航朴禪師二月初八日忌，第二十三代妙智廓禪師八月初四日忌，第二十四代佛照光禪師嗣大慧杲公，三月十七日忌，第二十五代秀巖瑞禪師閩人，嗣佛照光公，六月廿三日忌，第二十六代退谷雲禪師嗣佛照光公，十月十三日忌，第二十七代空叟印禪師西蜀人，嗣佛照光公，六月初三日忌，第二十八代海印空禪師十一月十九日忌，第二十九代晦菴明禪師嗣鼓山永公，五月十一日忌，第三十代孤雲權禪師陝西人，嗣佛照光公，十一月十七日忌，第三十一代如菴崇禪師九月十三日忌，第三十二代晦巖光禪師八月十二日忌，第三十三代無凖範禪師嗣臥龍先公，三月十八日忌，第三十四代石堂明禪師二月初七日忌，第三十五代大夢因禪師十月廿九日忌，第三十六代癡絕冲禪師嗣薦福生公，三月十五日忌，第三十七代斷崖躬禪師三月初十日忌，第三十八代晦室明禪師七月三十日忌，第三十九代笑翁堪禪師嗣無用全公，三月廿七日忌，第四十代偃溪聞禪師嗣淅翁琰公，六月初十日忌，第四十一代東谷光禪師嗣華藏祚公，第四十二代毒川濟禪師嗣淅翁琰公，六月十四日忌，第四十三代虚堂愚禪師四明人，嗣法于道塲巖公，第四十四代西江謀禪師南昌吳氏子，嗣淳菴凈公，第四十五代淮海肇禪師通州潘氏子，嗣淅翁琰公，第四十六代物初觀禪師鄞縣橫溪陸氏子，嗣淨慈簡公，第四十七代藏叟珍禪師南安呂氏子，嗣妙峯善公，五月廿一日忌，第四十八代東叟愷禪師嗣大川濟公，十二月十四日忌，第四十九代寂窗照禪師福之閩縣鄧氏子，嗣枯禪鏡公，元第五十代頑極彌禪師嗣痴絕冲公，第五十一代淸溪沅禪師嗣枯禪鏡公，八月廿八日忌，第五十二代朽菴祥禪師嗣華藏淨公，五月初五日忌，第五十三代橫川珙禪師永嘉林氏子，嗣滅翁禮公，三月十八日忌，第五十四代愚極慧禪師嗣石田薰公，六月廿五日忌，第五十五代東巖日禪師嗣西巖惠公，五月初九日忌，第五十六代東生明禪師嗣頑極彌公，二月廿三日忌，第五十七代石湖美禪師金陵畢氏子，嗣無文傳公，第五十八代月江印禪師慈谿劉氏子，嗣虎岩伏公，第五十九代石室瑛禪師嗣晦機熙公，三月十七日忌，第六十代雪窓光禪師嗣東嶼海公，六月初一日忌，第六十一代性空達禪師嗣雪窓光公，七月廿八日忌，明第六十二代大千照禪師嗣東嶼海公，十月初七日忌，第六十三代約之裕禪師毘陵陳氏子，嗣笑隱訢公，第六十四代象先輿禪師嗣雪窓光公，重建下塔，築黃賢塘，得田二千餘畝，又市史氏田一千五百畝，名忠義莊，崎頭莊，第六十五代南宗定禪師嗣孚中信公，第六十六代别峯在禪師嗣天界曇公，第六十七代天章玘禪師嗣雪窓光公，第六十八代原素儉禪師嗣原明良公，第六十九代契庵得禪師嗣大千照公，第七十代宗冕軒禪師嗣法未詳，第七十一代西竺來禪師嗣慈舟濟公，十月初八日忌，第七十二代北宗濟禪師嗣西源達公，第七十三代少林宗禪師嗣芳林鬯公，第七十四代古章憲禪師嗣天界泐公，第七十五代椿齡壽禪師嗣忍庵慈公，十一月廿二日忌，第七十六代無方超禪師嗣物先羲公，第七十七代瑩中玥禪師嗣契庵得公，第七十八代用常憲禪師嗣别峯在公，第七十九代西原遠禪師嗣元極頂公，第八十代澹菴學禪師嗣元極頂，永樂間，欽召擢右街之任，六月初二日忌，第八十一代體元正禪師嗣天淵𤀹公，正統九年，欽召至京，開萬善戒壇，十二月廿四日忌，第八十二代圭中璧禪師嗣無作行公，第八十三代懶菴儆禪師嗣法未詳，第八十四代淸源本禪師姚江陳氏子，嗣靈隱借菴，第八十五代伴雲㞰禪師嗣益宗學公，八月初七日忌，第八十六代大用成禪師嗣法未詳，第八十七代大本中禪師嗣益宗學公，第八十八代印空海禪師嗣潔空通公，第八十九代白菴金禪師嗣法未詳，第九十四代如海福禪師本郡朱氏子，嗣淸源本公，無漏瓶禪師嗣妙峯覺公，闡天台敎觀，重建舍利塔殿，九月初二日忌，秘藏理法師宛陵人，嗣無漏瓶公，纂修育王山志，宻雲悟禪師嗣幻有傳公，七月初七日忌，淸太白雪禪師崑山徐氏子，嗣費隱容公，八月二十八日忌，祖林明禪師嗣太白雪公，九月十八日忌，嵩巖靈禪師嗣太白雪公，六月廿七日忌，法鐘覺禪師嗣太白雪公，十一月初六日忌，秋遠碧禪師嗣法鐘覺公，十一月十九日忌，遜安讓禪師嗣秋遠碧公，十一月初二日忌，嵩來荃禪師嗣秋遠碧公，葢聞法身無象，因萬物以賦形，道體無方，隨衆生而應跡，爰自𩀱林示寂，中夜還源，玉毫歛影於人間，寶相潛輝於宇內，所遺舍利，三分攸分，乃造浮圖，八國是奉，屬當五天之地，經歴一百餘年，爰有聖君，厥名阿育，乘鐵輪而應世，受佛記以為王，志在福田，心存佛法，甫聞舍利，始事請求，於是塞恒水之刀輪，機關不轉，開世王之寶篋，油火纔乾，阿闍世王取佛舍利，藏恒河中，作千歲燈供養，中安金篋，用盛舍利，外置刀輪，四靣旋轉，流水激之，輪無停晷，阿育王欲取之，殆不能得，有蓮花比丘敎以擲柰塞之，輪卽不轉，乃下取舍利，纔開金篋，油盡火滅，乃役鬼神之智力，載求羅漢之神通，集衆香以成泥，碎七寶而為末，八萬四千之佛塔，終夜告成，二千三百之人寰，卽時分布，百神奮足，爭馳五指之光，萬鬼昂頭，齊覩半空之臂，阿育王取佛舍利，令諸鬼神以香泥寶末，一夜造成八萬四千寶塔，請耶舍尊者舒指放光八萬四千道，諸鬼各隨一光盡處安置一塔，尊者于虚空中以手障日，諸鬼望之，普天之內，一日之中同時下塔，塔廟於焉始盛，佛法由是大興，彼居中夏，𢿙乃衆多，此屬東方，處唯十九，阿育造塔之歲，則是周厲王之共和年也，自餘諸處，聖跡罕存，唯兹四明，靈蹤尚著，昔在西晉，年曰太康，有并州劉薩訶者，利賔菩薩也，愍衆生之造業，示同類以化人，罹罪而入幽冥，懼苦而求救㧞，梵僧指示，舍利是求，覺而發心，尋卽改業，化身應世，暫為畋獵之民，大士出家，還作比丘之相，於是北背并汾，南遊江浙，慕浮圖而顧盼，念舍利以追尋，萬里關山，豈憚驅馳之苦，𢿙年道路，寧知䟦涉之勞，由是登陟鄮峯，徘徊玉几，鐘韻忽聞於地下，塔婆高湧於巖頭，一片靑山，顯出千年之聖跡，𢿙重磐石，長留萬古之神蹤，從兹建屋度僧，藉僧守塔，地號東南佛國，僧稱累代人龍，迨乎有梁啓運，兹山之額號始彰，大宋肇興，厥寺之扁題重煥，嘉祥屢發，靈異叠生，或𡸁相好於塔中，或放光明於松頂，或𢿙旬禮拜，慈親離冥報之殃，或頻月熏修，尊者獲印文之瑞，乃至或燃一臂，神歸淨土九蓮，唐欽禪師，于育王舍利塔前燃一臂，求生淨土，或捨全身，親證念佛三昧，明慧廣禪師，禮舍利塔，光中見佛，乃悲淚曰，某何德，感如來希有瑞相，遂焚身以報佛恩，實賢自悲生晚，不能親覩佛身，幸喜緣深，猶得躬逢聖跡，于己亥夏，特申瞻禮，恭詣此山，三月安居，六時悔過，但以凡誠淺劣，難扣慈悲，宿業深沉，未蒙感應，是以重述行儀，再申懇到，終身從事，畢命為期，不唯自省過愆，亦與人同懴悔，沉疴未起，每憐同病之人，浪子不歸，頻下思親之淚，文無足觀，義或可取，所冀障山飜倒，轉成功德之山，業海乾枯，化為智慧之海，六根都攝，修淨業於此身，三昧早成，見彌陀於卽世，凢我同志，毋忘此心，同𡸁願力於千生，共報佛恩於萬劫云爾，自佛法入中國來，寰宇必有花宮以奉佛，又必有名僧住持以䕶衛花宮，所謂住持者，非徒供養守䕶種種莊嚴而已，必能宣金石之微言，示玉毫之眞相，三千大千之世界靡不瞻依，四諦十二之因緣毫無凝滯，而後克當住持之一席也，若鄞之育王廣利寺，乃供奉如來舍利，為海內第一之叢林，自晉太康，歴六朝，五代，唐，宋，元，明，至我朝千有五百餘年，凡見聞隨喜，禮拜皈依者，無不如親承接足，頓破無明，了悟法身，余奉特簡，作宰翁洲，經今十載，往返郡城省會，每不歴蛟門之險，取道於育王，信宿兩宵，非貪𢿙瞻舍利，喜寺中嵩來荃和尚，通儒術，書畵贍逸，嘗與之茗椀香爐談詩說偈，其法兄號遜安者，寂處方丈，無言無動，無見無聞，所有宏汲引以濟俗，題究竟以開氓者，悉荃和尚酬應，而且積四方供奉舍利之香金，闢拾翠樓五六間於西南隅，又搆娑羅閣，以補舊時之所有，又修葺東偏大禪堂，以備隨喜禮拜者之棲止，又甃石明堂，以新三摩地，種八福田，又徧蒐殘碑斷碣，以不沒前人之舊蹟，兼彰法寶之名區，凡十𢿙年來之苦行勤修，皆主方丈者之所當留意，而遜公深居簡出，高淸淨無為，荃和尚惟恐泊與淡相遭，頹墮委靡，將千𢿙百年之精藍，一旦至於潰敗不可收拾，亟出而一一代主方丈者為之，則荃和尚，固非佛所稱空生，身子為長老而已，乃善根夙植，欲請佛住世，常轉法輪，俾一切恒沙人盡離苦海而登彼岸，此雖起當年妙喜老僧，大覺禪師再生今日，宣微言，示眞相，亦不是過也，彼世之髠而緇，不解空生大覺如海一漚，而營營汲汲惟方丈之是謀，與夫胸不諳儒佛書，口不說仁義事，踞名山木上座，詡詡自稱為大和尚以傲世者，倘與荃和尚同堂晤語，有不赧然汗流浹背哉，今復月遜公謝世，丈室無人，遠近僧衆與䕶法檀越，亟請荃和尚繼席主持育王，余與荃和尚交好多年，頗如昌黎之於文暢，永叔之於慧勤，東坡之於佛印，聞其於今二十六日進方丈，何能嘿無一言，苐荃和尚之道德，遠勝乎文暢諸僧，而余之為文，書不盡言，言不盡意，深有歉乎，韓，蘇之洸洋雄放，永叔之超曠淸幽，恐不足表揚荃和尚於萬一也，題無異堂乾隆己未，重新無異堂後庭，去其壅塞，開闢窗牖，堵間甃宋刻石碑，手植牡丹，海棠，薔薇，蘐草，杜鵑其上，伏以育王名剎，創自太康，舍利祥光，明于震旦，久為四海人天之勝地，尤為一方因果之精藍，非憑老栢喬松若神龍之呵䕶，能免荒烟蔓草如荊棘之糾纏，恭惟荃公大和尚，幼擅人龍，夙標威鳳，蓄雲洩雨，翠披玉几之峯巒，浴日涵星，光映金沙之井水，指旛悟曹溪之句，非風自翻，立雪叅少室之機，無臂打斷，早宜繼秋翁而為宗主，温恭偏讓于遜公，今旣虚丈室，而當住持利人，宜登乎法座，况世尊傳有宻㫖，信手已授，今舍利徧現祥光，覿靣莫遮羅扇，伏祈紹智燈于鹿苑，揚慧日于龍樓，精義解頥，處處一標見月，微言折角，人人五逆聞雷，儼同菩薩轉輪，超生生之世界，不啻如來說法，度萬萬之恒沙，經等萍寓塵寰，生浮幻泡，深媿兩嘘之未習，敢希三笑之重新，胡餅再拈，何妨呷些汁下，香梨飽喫，也須還我渣來，如是我聞，最初事畢，浙東西名剎五，阿育王其一也，舊有鐘，元延祐年所鑄，乾隆丁巳，余過寺，不見鐘樓，問寺僧，知康熙前壬寅，寺燬于火，鐘亦墮地，在荒烟蔓草中者，將近百年矣，閱丙寅，余再過寺，見寺左有樓翼然，主僧嵩來上人指謂余曰，曩君來，鐘在地，今懸斯樓矣，因備言建樓始末，由乙丑春，鄞邑令傅公柟至寺，見鐘不列於懸，捐貲三十金，令上人植木於殿，為架以懸之，上人念鐘高，非樓不能容，且殿為禮佛塲，植木架鐘不適於觀，因鳩工庀材，於靑龍左方闢地建樓𢿙十楹，周以重簷，繚以疏綺，高三丈六尺，廣如其長而减二尺，經始于乙丑仲秋，落成於丙寅孟夏，樓旣成，懸鐘扣之，噌吰之音四達，計糜金錢，以緡計者四百，除傅侯所捐外，餘皆上人衣缽貲也，嗟乎，方今梵剎圮毀，寺僧視之如秦越，不問也，卽假名修建募化，所得亦先歸私槖，餘方公諸常住，如上人之捐貲以建鐘樓者有幾人哉，有幾人哉，因援筆而為之記，
玉岑山慧因高麗華嚴敎寺位於浙江杭州南山，寺面玉岑山，背兎嶺，赤山左翼，南高右踞，箕泉，蛟窗二水合流而南繞於寺門，寺始創於後唐天成二年，吳越王錢鏐建，初稱慧因禪院，此慧因寺名之始也，宋代晉水大師主玆院，疏釋華嚴諸經義，凡數十種，流傳海內外，時高麗國王之子僧義天，航海問道於晉水，申弟子禮，義天受敎，朞年還國，以靑紙金書晉譯華嚴經三百部，並經閣之貲，附貢舶以進晉水，而俗遂呼院為高麗，此寺名所以有高麗也，晉水卽本寺華嚴敎之始祖也，故寺乃有華嚴敎之稱，繼晉水主玆院者為易菴禪師，理宗御書易菴賜之，改禪院為講寺，至清乾隆二十二年，賜名法雲寺，此後以法雲名其寺，以寺面玉岑山，故全稱之為玉岑山慧因高麗華嚴敎寺，元至正末，遭兵燹之厄，至明正德以後，始有萬松及其弟子如通，悟玄，明慧予以復興，至萬曆，天啟間，傳至止水，寺始復舊觀，止水並乞李翥為編寺志，翥乃據寺中所有之碑碣，記載，文獻及寺中僧侶所記之隨筆，輯為十二卷，分門十一，，括碑記之要領，記本寺之緣起，，考邊幅之佳勝，，稽梵乘之薪傳，，標福利之因緣，，備新故之豎造，，，三門，皆有關建置，高僧行誼之文獻，，詩文之屬也，，則止水所自為譜系也，清光緒年間，錢塘丁丙刻武林掌故叢編時，得此寺志，乃於光緒七年為之重刻，並自兩浙金石志中輯有關本寺之碑文，及蒲室集中所收歲閱藏經記，輯刻為附錄，玆據丁氏重刋本景印，余性好山水，讀書南屏，日倣韓昌黎，王玄仲書縋煙信事，獨往來南峰諸剎，而於玉岑尤數，葢樂與僧止水周旋也，止水圓頂退寺，喜讀異書，每當纖月出林，羣峰雪霽，與余筇屐相偶，拂苔坐石，潄磵臥茵，間出妙香苦茗，以佐麈尾，麈尾所及，則其寺創繼顛趾，與山川故物，凡乃興之者圮焉，完者缺焉，宗律紊焉，鉢衣散焉，寂欲墜焉者，攷之志則亂焉而無統，遺焉而弗備，舉乎細而脫所巨也，余於是憮焉，慨焉，曰，嗟，山川幻住也，海底塵飛，蓬萊水淺，卽天地且無恃，而況巨靈之所呵，香火之所泊哉，且子有夙根，亦如南屏濟師，剪榛洗石，重敞天人之觀，一箇蕉葉便可挾人於空靑鈍碧間，顧於仆碑，斷礎，轆轤三寸舌耶，止水笑而不答，居有頃，余上春官，領史職，旋奉誥益藩歸，詣止水結夏，見殿閣霞合，將復華嚴第一道場，非曩之落落可狐兔穴者，有如止水眞能組繡琳梵，繪畫泉石，玉岑寺以止水重矣，然止水終以寺志未葺，斜陽野草仍皈冥漠，譬從捕魚人問武陵源，知為桃花邨而已，余曰，是可志，第非胸中有十萬卷書，目中有天下奇山水者，未許當之，言未已，吾友李飛侯自陽羨至，余笑顧止水曰，寺合興乎，飛侯精綜三氏，筆端寸膚能化霖雨，可了此一大事因緣也，止水亦悟曰，昔夢據木而飛，非此也耶，遂合掌以請，於是飛侯提綱表巨，分注收細，拾遺定亂，使律宗以則，鉢衣以例，是故首之以沿革，則寺之興亡著矣，次之以形勝，則地道昭矣，又次之以創建，劖刻，則興繼者可考矣，又次之以姓氏，文藝，則宗鉢之要義寓矣，又次之以圖像，題詠，則游之者具矣，志成，問序於余，余曰，志者，史之流也，夫史者，述往詔來，比辭該事，所以鑒興戒亡者也，是以古之人多託史以寓志，飛侯斯志，匪直使其脫者補，遺者備，亂者統耳矣，亦又欲墜者可舉，散者可綴，紊者可理，缺者可完，圮者可復耳矣，迺或撫山川之故，覽興亡之本，詳創繼顛趾之因，要義有綜，游具有需，而寺猶不興也哉，三嘆以授之墨卿，高麗慧因寺，盛于晉水禪師，名于三韓弟子，而韻于東坡居士，居士取赤山土，以實六橋之隄，形家言斷其左臂，不利于寺，誓身為伽藍神以護之，居士精神，泰山喬嶽東廡魏楚，卽南高峰右峙，且培塿視之，何啻赤山一簣土耶，第寺廢于勝國殘季，皇明鼎新，圖籍未定，山遍為歌鐘之北邙，田沒于大力之趨負，袈𧘡一幅，地僅如丸掌，卽經無際，易菴，今本源三師之剏豎，不能及當年什一，入寺俳佪，御筆琅函，金書寶軸，什九又歸烏有，不勝悲悼，吾友李飛侯遊屐戾止，感居士之志，纂輯遺文，集為一編，且搜摭景物，得十則，各附以詩，求同志者更相酬和，長篇短什，隨興所發，彙而成帙，以侈觀美，且曰，凡一切法施，無畏施，財施，俱寓無力可辦，獨有心施一著，寓之于詩，倘宰官富人見而生悲憫心，破慳嗇心，亦興觀羣怨之一助也，予嘆曰，卽今兄士聞此，舒亶，李定不能禁其捉筆，況同志乎，則是編之成，雖謂居士護教力亦可，今南山慧因禪寺，後唐天成二年吳越忠武肅王建，初稱慧因禪院，面玉岑，背兎嶺，赤山左翼，南高右踞，箕泉，蛟窗二水合流而南，繞于寺門，環轉而東北，逗迴龍橋，復南出赤山埠，達於西湖，當是時，畫船蕭皷猶得集於箕泉之下，信風氣所萃也，寺址最稱廣衍，舊傳三十畝有奇，而前後左右，松邱竹隝，麥隴菜畦不預焉，殿宇最稱華整，舊傳大雄殿，放光殿，華嚴閣，七祖堂而外，不可勝紀，而僧寮，香積之類不預焉，自馬鳴大士之教流入東土，賢首宗之，五傳至晉水大法師寔主茲院，師名淨源，號潛叟，閩之晉江人，故稱晉水，從地也，其疏釋華嚴諸經義，凡數十種，流傳海隅以及殊域，致高麗國王之子僧義天，航海而朝，乞為師門弟子，神廟遣尚書郎楊傑，賚命伴行抵師所，遂改為慧因教院，明晉水教宗也，及義天受教，朞年還國，以靑紙金書晉譯華嚴經三百部，并經閣之貲，附貢舶以進晉水，而俗遂呼院為高麗，一時豐碑大額，咸以高麗冠之，非獨通俗，亦借晉水榮耳，迨晉水示寂，高麗以祭奠為名，兼貢金塔二座，時蘇文忠公守杭，恐相仍進貢，兩浙繹騷，疏乞止之，卻貢受祭，晉水之名益尊，元祐四年，高麗駙馬都尉瀋王璋，復奉詔進香幡于院，更為置田百餘畝，以供永遠香火，志不忘也，時繼晉水教而丕振于茲院者，為易菴禪師，詮講為南渡冠冕，理宗御書易菴二字賜之，改禪院為講寺，尊易菴也，初易菴將赴雲間演大乘教普門，菩薩預為放五彩光以顯異，見盛進士，則其當年道行猶可想見，元至正末，遭兵燹之厄，十遺一二，皇明鼎新，圖籍未定，幅員悉為強有力者所據，僅存者如掌中黑子，迄正德間，困于征徭，僧徒星散，數區殿宇，風摧雨淋，強半頹圮于荒烟斷梗中，而所謂華嚴經閣者，并不知遺址所在久矣，孑遺一二僧，志切恢復，為延萬松師于寺，講華嚴經義，所集徒眾，日以千計，駸駸有重興機，而當道以煽惑病之，魚服率眾懷挺而入，親詣師榻，止見雙履，披幃而視，闃若無有，雖示以神通變幻，而覺範齟齬，金繩梗塞，師終棄去，時鄉紳十洲方公，抑菴陳公，延僧如通，悟玄，明慧三師，皆萬松高足也，并力修舉，而天王殿，大雄殿，輪藏閣，妙應殿，次第興復，如通之力居多焉，如通亦號易菴，初不知宋有易菴，掘地得御書碑，恍然悟石上三生緣矣，明慧號無際，授臨濟宗二十七傳衣鉢，法裔纏綿至今，本源，兩山德行，屈指稱首，其徒月印剏復華嚴經閣垂成，而齎志以歾，裔孫止水踵而成之，而𡩬宗御書閣額，得還舊觀，且欲輯志以貽不朽，則建置之始末，首宜詳也，志原始，名山古剎，聖道地場，羅漢住持，邊幅陬隅，定多奇勝，第屢厯廢興，則舊蹟易湮，新觀易忽，遊人攬勝，未經剔發，何以寫煙霞之臆，赴松桂之招矣，綜古采今，凡得十則，志景物，玉岑山與寺門對峙，相傳此山產玉，故潤媚異常，孤根卓拔，古木垂蘿，南屏，九曜諸峯，繚繞環映，慧因清澗，縈繞其足，宋理宗書玉岑二字，鐫于厓石，久稍漶澷，里人遂以佛號掩之，令好古者不勝扼腕，舊傳源出赤山，按赤山在玉岑東北，則居澗之下流，非發源處明矣，度來勢，定出南高峯之麓，經玉岑入湖，迴瀾數折，旋繞寺門，石隙琤琤，鳴如哀玉，蛟窗據其上，雨餘泉壯，未嘗泛溢，若有所約束然，昔秦少游濯足於此，見少游，俗呼筲箕泉，以石形相肖，名甚不典，在寺西北，南高峯之麓，怪石磊砢，一泓涵澹，傾珠漱玉，折而東南與慧因澗合，元黃子久公望築室其上，號大癡菴，今榛莽萋迷，不能辨其遺址矣，慧因澗上游有穴，蛟藏其中為人患，故以鐵櫺嵌石拒蛟，令水自櫺出，暑月飲之，冰雪沁齒，舊傳在殿司左軍寨內尼菴之側，今蹤跡之止，巨石如障，莫測鐵楞所在矣，然班荊坐對，翠樹丹厓，居然幽勝，寺後王守禦墓北，人呼石雪窩，突兀稜層，皎若積雪，中有窩可容數坐，久蔽于北邙松栢，人跡罕至，寺經數廢，僅存遺礎，相傳後唐天成間物，雕鏤龍鳳，雲，人馬，窮極工巧，近世石伎，鮮有其匹，藏閣與大雄殿相連，搆合無迹，紺碧翬飛，高入雲際，中設轉輪，規制弘偉，山風微動，鈴鐸遠播，兩山諸剎，無與儷者，妙應殿卽放光殿，昔在寺西北隅，僧無際因其頹圮，移建正殿北，高厚其址，蔭以修竹，節梲精華，繪飾整麗，雲間大宗伯平泉陸公，塑旃旜普門大士像于內，移舊像于輪閣之下，每夏暑流金，坐其中，為之肌栗，宋景定間，觀音大士放五彩光，時易菴禪師將赴雲間，為盛進士演華嚴教以薦父，預有此瑞，盛勒碑記於寺，今漶滅不可讀，卽輪閣下大士像也，後人因其異，加以千手眼，彷彿瑞光云，至天王殿中石像示夢，寺僧無盡掘地得之，或妄指為放光像，非是，宋神宗朝，高麗國王次子僧統義天，以金書晉譯華嚴經三百部入寺，仍施金二千兩建閣藏之，南渡𡩬宗御書閣額，元末寺燬，閣并廢，雖國初重葺，而經閣未復，嗣後遞廢遞興，閣之遺址，終屬飛蓬野蔓，而無際法裔本源澄師，時切黍離之嘆，其徒月印微慨然剏復，功未竟而歾，本源愍其徒之志，閉關面壁，三厯寒暑，衆心嚮往，樂觀其成，裔孫止水凝拮据竣事，中奉準提，軒窗四照，嵐光樹色，面面如畫，聞御書額入張尚書府第，閣成復還，數百年久廢之規，一新耳目，遠近有重興之望焉，古佛授繩，新宗演鉢，自西徂東，卓有的傳，慧因教稟華嚴，法宗晉水，當年堂開七祖，聲訖三韓，豈偶然歟，厥嗣代興，翹翹薪楚，至勤修二梵，永奠給孤，亦鹿園之特儁，不容忘所自也，志祖德，波羅柰國人，受法於夜奢尊者，後於華氏國轉妙法輪，忽有老人坐前仆地，師謂眾曰，此非庸流，當有異相，言訖不見，俄從地湧出金色人，復化為女子，右手指師而說偈曰，稽首長老尊，當授如來記，今於此地上，宣通第一義，遂造中論，明一切法皆自一心，囊括本末，開華嚴秘義之始，忽有魔，迦毘摩羅，數狎師，師出神力降之，示以性海三昧，魔始發信心，率眷屬三千，俱求剃度，付法已，卽入龍奮迅三昧，挺身空中，如日輪相，然後示滅，是為西域第十二祖，西天竺國人，受法於毘羅尊者，後至南印度國，國人多信福業，聞尊者言，悉疑佛性，遂於座現自在身，如滿月輪，眾性所法音不睹師相，時有長者迦那提婆告眾曰，此是尊者現佛性體相，以示我等，葢無相三昧，形如滿月，佛性廓然虛明，正如是耳，輪相隨隱，復現師形，為說偈曰，身現圓月相，以表諸佛體，法說無其形，用辨非聲色，遂得大智度論，十二門論，以廣中論之旨，垂之後世，付訖，入月輪三昧，廣現神變，復就座，凝然示寂，為西域第十四祖，名法順，俗姓杜，萬年人，十八出家，受學定法於聖僧道珍，凡世間一切聾啞，遇師立能聰辨，至驅園圃蟲，馴惡性馬，德及異類，所不可測，唐太宗詔問，朕苦勞熱，師之神力何以蠲除，師曰，聖德御宇，微恙奚憂，但頒大赦，聖躬自安，上從之，疾遂瘳，因賜號帝心，所著法界觀門一卷，妄盡還源觀一卷，專弘華嚴之旨，於貞觀十四年十一月十五日，坐化於南郊義善寺，雙鳥入房，異香留室，經傳卽文殊菩薩現身也，為東土華嚴教之第一祖，名智儼，不詳里氏，帝心法師高足也，凡帝心詮釋經義，師更流暢通辨，使其教之大行，雖不加著撰，而羽翼之功弘焉，為東土華嚴教之第二祖，名法藏，雲華法師高足也，其先康居國人，附順居長安，遂為長安人，年十六，詣四明阿育王舍利塔，鍊一指，誓學華嚴，則天朝，策名宮禁，通天元年，詔於太原寺開華嚴宗旨，白光昱然，自口而出，須臾成葢，萬眾歡讚，則天聞之，賜號賢首戒師，聖厤二年十月，詔講於佛授記寺講堂，京師地為震動，卽日召對長生殿，乃指殿隅金獅子，謂，大經，理深事廣，文博義幽，非入理聖人，無以達其奧，是以立見邊之喻，曉無涯之法，以況法界體，以師子喻法界用，其中立為五教，一，愚法聲聞教，二，大乘始教，三，大乘終教，四，大乘頓教，五，一乘圓教，則天豁然領解，乃著其說為金師子章，睿宗授內禪，請師授菩薩大戒，師為講華嚴三十餘遍，楞伽，密嚴，梵網經，起信論等十部，皆為義疏，先天元年十一月，終於大薦福寺，是為東土華嚴教之第三祖，師寂而弟子慧苑等，悉叛其教，後百年而得澄觀，名澄觀，會稽夏侯氏子，初出家於應天寺，誦法華經，十四得度，乾元中，學律於棲霞澧師，受南山行事於曇一，受菩薩戒於常照，傳關河三論於玄璧，大厤初，於瓦官傳涅槃，起信論，終南法界觀，法藏還源記，復造東京，受雜華於大詵，從荊溪習止觀，法華，維摩等疏，謁牛頭忠，徑山欽，洛陽無名，咨決南宗禪法，謁慧雲，明了北宗玄理，一切儒墨，竺乾，梵書諸部，莫不旁通博綜，居京師大華嚴寺，講華嚴大經，造新疏二十軸，德宗誕節，召講經內殿，以妙法清涼帝心，遂賜號清涼法師，紫衲方袍，禮為教授和尚，元和五年，憲宗問華嚴法界宗旨，豁然有得，敕有司鑄金印，加號僧統清涼國師，開成三年三月六日示寂，壽一百二歲，葬終南石室，宰相裴休撰銘，載八卷中，師厯九朝，為七帝師，所著疏記四百餘卷，是為東土華嚴教第四祖，名宗密，果州何氏子，初得法於荷澤五世孫道圓，清涼一見語之曰，毗盧華藏，能隨我遊者，其子乎，著圓覺，華嚴，湼槃，金剛，起信，唯識，蘭盆，法界觀，行願品等疏鈔及修證科儀，凡九十餘卷，大和九年，文宗詔問佛法大意，賜紫方服，號大德師，會昌元年正月六日坐化於興福塔院，諡定慧，塔曰靑蓮，亦宰相裴休撰銘，載八卷，是為東土華嚴教第五祖，以上七祖，晉水建堂以祀，明教所自傳，以志水木本源之思者，故各列小傳，清涼，圭峰二傳，有碑在寺，故不詳，子睿，嘉禾人，依洪敏師學楞嚴，至動靜二相，了然不生有省，聞瑯琊慧覺道重當山，趨至其門，值其上堂，卽致問曰，清淨本然，云何忽生山河大地，覺喝云，清淨本然，云何忽生山河大地，師俯伏流汗，豁然大悟，覺謂之曰，汝宗不振久矣，宜勵志扶持，以報佛恩，師如教辭去，後住長水，眾幾一千，以賢首宗旨述楞嚴經疏十卷行於世，得衍華嚴教於晉水者，亦祖也，名淨源，晉江楊氏子，母感異兆而生，遂出家，受華嚴於五臺承遷，學合論於橫海明覃，還南聽長水楞嚴，圓覺，起信，時四方宿學推為義龍，因省親於泉，請主清涼，復遊吳，住報恩，觀音，杭守沈文通置賢首院於祥符以延之，復主靑鎮密印寶閣，華亭普照善住，高麗僧統義天航海問道，申弟子禮，初，華嚴一宗疏鈔，久矣散墜，因義天持至咨決，逸而復得，左丞蒲宗孟撫杭，奏以慧因易禪為教，時稱師為中興教主，元祐三年十一月示寂，塔舍利於寺西北，是為本寺華嚴教之始祖，名義和，乾道中，住慧因寺，偶閱淨土傳錄，以華嚴部中未有顯揚念佛法門者，乃著無盡燈，以此經宗旨徧讚西方，為念佛往生之法，後遷平江能仁寺，王姓，國主文宗仁孝王第四子，辭榮出家，封佑世僧統，元祐初入中國，至四明郡，上表乞傳賢首教，敕兩街舉可授法者，以東京覺嚴誠禪師對，誠舉錢塘慧因淨源以自代，乃敕主客楊傑，送至慧因受法焉，朞年歸國，雖不得於本寺稱祖，亦秉教於晉水者也，至其輸金建閣，故又列之，主教慧因寺，上堂曰，南山高，北山低，日出東方夜落西，白牛上樹覓不得，烏雞入水大家知，住慧因寺，僧問，佛未出世，如何，師曰，摩耶夫人出世後，如何，曰，悉達太子，宋理宗時住山，理宗御書易菴二字賜之，勒石，沈埋土中，萬厤間，主僧如通亦號易菴，掘地，碑復出，今立妙應殿內，殿左壁瑞光碑，宋雲間童科進士盛熙朝撰，字書漶漫，祇可彷彿其意，大都為父太尉公遺命，請易菴演華嚴經教，菩薩預於師之將行，放五色瑞光以示之，則師之道行弘微，佛鑒於幽，帝欽於顯，總可追想其概矣，惜繼述無聞，不自表章其顛末云，以上皆宗晉水教，或住山，或飛錫暫止慧因者，雙徑慧林，行高望隆，時寺僧星散，僅遺一二，不克支撐廢墜，延師入寺，師憫其誠，計以動眾設壇，講華嚴秘義，聽者雲集，日以千計，遠近供億，擬於當道，府公某惡之，微服率武士懷挺而前，意必辱師，每至師榻，雙履宛然，開幃視之，杳無所見，眾驚為神，旣去，師語寺僧曰，敗乃公事者此人，拂衣去，名如通，紹興人，因萬松之緣中廢，鄉紳方公，陳公，以禮延至，師木訥沈靜，宛若處女，及興廢舉墜，果敢承當，有不阻不撓之概，時殿宇崩圮，僧徒流落，雖妙空，無際二師同時應徵事，每咨決於易菴，故天王，大雄，輪藏，鐘樓，不數歲而昱然鼎新，皆易菴力也，事竣，入天台國清，了生死大義，嗣臨濟宗傳焉，詳八卷，名明慧，海𡩬人，躭靜守雌，不希聲譽，嗣臨濟宗於雙徑師，受其傳鉢，入寺居觀音殿，苦其卑湫，因於千佛閣遺址，移建其上，雲間陸宗伯平泉，嘉與助成之，尤多未竟之志而天促其臘，為一時縉紳所惜，名悟玄，雲南人，初與易菴，無際同時應聘，縱傳派不同，而協心戮力如手足，故今法裔綿遠，多金長者，軋茁旃林，篤道荃臣，金湯法界，良因夙植蓮胎，暫移蔗種，琳宮寶剎，仍是故棲，是以任事如己身，揮金如長物耳，苟不詳徵名實，恐泯慈勳，若徒侈烈冠紳，幾同化籍矣，志檀那，始建惠因禪寺於玉岑山北，是為茲寺之始，以高麗僧統義天之請，受賢首教於晉水法師，敕遣主客郎楊傑送至錢唐慧因教院，兼有賜賚，初年，南北罷兵，萬幾稍暇間，同宰執一幸茲寺，檢閱高麗所進金字華嚴經，賜金修閣，御筆書額，今尚存，嘗幸寺，聽易菴禪師講華嚴祕義，寵賚倍至，御書易菴二字賜之，今存妙應殿，以國中，天有雨花之瑞，每瓣現晉水二字，適其幼子義天辭榮出家，命入中國受晉水師教，明年進金字華嚴經三百部，銀二千兩，建閣於寺藏之，卽仁孝王子，詳別卷，附張伯雨王蒲團傳，王蒲團者，武林山中人，無名字，人就所業呼之，慶厤間，居慧因院廡下，織蒲為業，團成售去，卽以施僧及周道途莩者，恐不給，更約己以望其腹，身衣鶉衣，羸瘠僕僕於道，見者無不笑其愚，及齒衰且病，不能事所業，卒餓死，委屍道旁，一士人遇之，惻然曰，是好施王蒲團也，竺乾之教，無有施而不報，今枉然矣，書果報二字於其臂，買棺瘞之而去，後士人舉進士，應制科上等，官主客郎，奉命使高麗時，高麗仁孝王當國，燕使於寢，觴數行，言笑綢縟，漸及宮中細事，王曰，不穀數子，其一瘖，揣其智慧，絕勝言者，臂有夙記，彷彿果報字，未揣因緣何居耳，使因請得一見之，王命引見，比至使前，驟言笑，如故相識，出臂示使者，宛然道旁悽惻也，王大駭異，使者具述以故，子啟王，願辭榮出家為僧，從之，更名義天，封佑世僧統，明年入中國，疏請受晉水法師華嚴經教，後見天竺慈辯，請問天台教觀之旨，悉得其旨，比歸國，建大剎，號天台寺，而奉慈辯為初祖，復啟王施金書華嚴三譯於惠因院，兼輸貲建閣藏之，嗟乎，蒲團死，義天瘖，義天語，蒲團生，豈偶然哉，纖則殫廡下之傭，侈則分海藩之賦，等施也，廣狹無論已，或曰，買棺士人卽無為楊傑次公也，以資政殿學士，大中大夫出鎮錢唐，率寮屬敦請晉水法師住持慧因教院，施金建七祖堂，俱轉運使，捨畫善財參善知識五十四軸，併供具三十事，俱朝散郎，通判軍州事，捨經函六百枚，據文忠云自熙𡩬以來，高麗屢入朝貢，兩浙騷然，皆因奸民徐戩等，交通誘引，妄談庸僧淨源通曉佛法，以致義天羨慕來朝，從源講解，源死，其徒復持眞影舍利，違禁過海，以致義天差人祭奠，兼進金塔探瞰，朝廷受之，則以貪示外夷，計構紛然，朝貢踵接，夷使所至，圖畫山川，購買書籍，不惟中國受疲，而邊防亦疎，乞卻金塔勿受，絕其來意云云，則是文忠目晉水為庸僧矣，何以伽藍之誓護持茲寺，如此其大且久也，大都文忠此時護國之心，甚於護法，因晉水之名高且遠，恐以一高麗為諸島夷倡，縣官費且不貲，終釀禍釁，不得不加庸之一字，以杜夷使之來耳，若曰源非中國所尊，而遠夷嚮往如此，不幾貽笑中國耶，然玩其中云從源講解，非善知識，何由得講解，又云持源舍利過海，非眞羅漢，何由得舍利，既已善知識，真羅漢矣，尚得謂之庸乎，是文忠故矛盾己說，以示此僧之不庸，而姑借一字之貶，以距外夷而安中國也，欲示中國之尊，卽佛印之據座以為得體，欲彌中國之釁，卽晉水之方來以為生事，總文忠護國之心，甚於護法耳，異日伽藍之誓，不獨補赤山，亦以謝晉水也，贅言以識觀者之惑，以上柱國，弋陽郡公正議大夫，知杭州軍事，捐俸助建華嚴經閣，兼為立石，高麗相，捨藏經一部於寺，有碑，高麗駙馬都尉，元祐四年，進香幡以奠晉水，為置田百餘畝以奉香火，今碑尚存，兩浙轉運副使兼勸農使，權知杭州軍，以蒲公改禪院為教院，捐俸助葺，兼為立石，鎮南節度使，柱國東平郡公，知杭州，尊晉水法師教，為助葺教院，於其寂，為建塔立石，兩浙提刑上輕車都尉，以常奉命謁晉水於本寺，護教特力，於上都聞華嚴賢首教獨盛於杭之慧因寺，遣使賚金兼頒戒諭，勒石以垂永久，每至武林，必停橈赤埠，徘徊慧因，謂人曰，吾獨愛其古寂，為手書碑刻數通，今一尚存，卜築筲箕泉之旁，畫七祖堂四壁見繪乘，皇明自嘉，隆以前，寺廢僧散，文獻零落，檀那功德一切無徵，未若宋，元猶延碑志，故錄自嘉，隆以來，諸檀護之最宏鉅者，若夫積壤滙涓，洪纖平等，並列豐碑，垂之不朽，茲卷不及詳已，錢塘人，承天太守，感寺之廢墜，延滇僧悟玄入寺，意圖修舉，惜公乍歾，而悟玄孑力，未竟厥志，仁和人，大中丞，復舉僧如通，明慧共典修舉，而悟玄遂得協力，以襄厥成，凡殿宇禪棲，恢宏倍昔，如通之力，居十之七，錢塘人，方伯，優游林下，輒詣玉岑與如通結契，于寺之修建，大有施捐，仁和人，大冢宰，雖位厯通膴，而邱壑情殷，時有物外之致，山僧野衲頗從之遊，玉岑惠澗杖屨時，經如通，明慧引為法侶，於其修造，厚有施贈，故公之弟文學彥淩居士，子虛，子姓如玄，度世，張仲舉三孝廉，悉因大冢宰遺澤，檀護之功，世世賴之，宋𡩬宗御書閣額，昔入公第，而諸孫竟能慨然完趙，平湖人，秋官郎，嘗于武林講致知之學，如通從之遊，質以禪語，言下頓契，謂，六通三明，異名同歸，不減法派，手書世說一則于其壁，引為忘年之友，其子冢宰公光祖，孝廉公光宅，悉命與之遊，故如通修復茲寺，陸氏檀施之力居多，華亭人，大宗伯，每遊湖上，與明慧交最厚，以慧有志移普門殿于千佛閣址，捐貲若干助之，更殿額為妙應，公在部時，剃度寺僧性賢等三人，仁和唐棲人，捐貲修造伽藍殿，仁和人，新安太守，如通營修，多有捐助，錢塘邑侯姜公召，助給更優，胡公左右之也，仁和人，憲副，生平護沙門教，似有夙植，兩山諸剎，無一不受其鴻庇，于茲寺之衰，尤深注憫，寺僧照微奮志興舉，公不惟傾槖，而於知交同志，緘函數百，旁午道途，至藩臬郡邑諸公，竭力從臾，故微得復華嚴經閣之舊觀焉，錢塘人，見任大中丞，平日護教篤摯，與黃憲副公如左右手，萬厤辛丑，憫慧因大殿將頹，施百金，寺僧性賢修葺，凡棟梁朽腐者，一更新之，初，照微建閣，蓄意待時而未敢形諸口，洪公特發是願，適與微合，遂殫力鼎新，因公奉持，故設準提像于閣，以是閣之成，雖黃公之左右居多，實公肇基也，迄今，諸公子皆相繼護持，曾無倦懈，寺實永賴焉，桐城人，時為浙方伯，捐俸造經閣準提像，恐出庸手，托蓮池大師命良工為之，莊嚴福好，得未曾睹，又，優婆夷高門許氏助裝，金碧增麗，錢塘人，大參，謂，先朝名剎，首當恢復，厚施以助其成，錢塘人，見任璽卿，諸山古剎，多其法護，密邇茲寺，檀施更稠，于宗相修建時，吹噓之力尤鉅，吳江人，大司馬，進香天竺，忽于舟中夢偉衣冠丈夫謁之，以廢寺相托，丰容舉止，種種留目，比自天竺旋輿，中途暫止玉岑，輿夫慫慂入觀古蹟，公勉從之，入寺瞻禮，淒其萬狀，頹垣毀像，什九垂盡，倚徙東廡，見坡公像，宛然夢中所接也，感而捐貲，修葺茲寺，凡大殿，藏閣，山門，鐘樓，悉命寺僧宗相主其事，一切務為永久計，卽所費不貲，不較也，宗相殫力承當，輪奐聿新，金碧映發，庶幾追唐宋之舊矣，一時若憲長王公在晉，藩參胡公世賞，臬副陸公完學，郡守姚公之蘭，郡丞唐公學仁，榷使宋公良翰，聞呂公感夢事奇，咸捐俸以助，而公外弟錢可，字無可，護持尤力，貴州普安人，以水部郎監南關榷，一年之中，興廢舉墜，兩山諸剎多受其蔭，以松陵呂公之託，尤眷慧因，嘗助葺鐘樓，手書潮音顏之，仁和人，見任夏官郎，當宗相葺殿時，宰吳之疁城，聞古寺興復，捐俸寄助，錢塘人，以孝義傳家，為八閩鹺貳，生平信心之篤，護教之殷，眞有絲縷不牽，千萬吾往之槩，子兆勳仲休，奉道尤謹，平日遵雲棲教，于放生掩骸，拯困齋僧等事，不吝捐槖，為之設常住放生錢法，以垂永久，于此寺之衰，極切眷注，重修妙應殿，助建華嚴閣，多賴其施予，每欲濬惠澗下流為池以放生，力未逮也，至率僧徒以戒律，澹泊勞勩，必身先之，孝廉，啟祥子將其子也，父子護沙門教，諸山屈指在甲乙間，禪宮銷歇，支撐多方，如策家政，于慧因尤為加意，凡有興作，恃為龐公，錢塘人，太史諸生，時嘗讀書南屏，往來玉岑，與寺僧寂澄說無生法契合，悲照微蚤世，未竟厥志，剃度一僧法凝以嗣其傳，嘗勗之曰，高麗之古不減淨慈，而衰頹至此者，以無志乘可稽也，名山古剎時有興替，藉以永延，令人興起者志耳，往不可咎，來猶可追，是在子矣，凝遂奮然承之，斷碑殘碣，搜剔靡遺，更老故聞，隨筆傳寫，以供輯綴，帙成，公聞之喜，助貲壽梓，兼為序其簡首，卽巴音里調，得附靑雲以不朽矣，宜興人，見任憲副，卽宋柱國穎叔之裔，遨遊湖上，止宿寺中，見柱國遺碑，慨然樂輸若干，以助碧鮮經始，仍為書額，仁和人，讀書寺中，登賢書，思以報佛之祐，樂為輸助，錢塘人，居士，捐助經閣四垣及寺中諸聖像，地獄變相，咸為裝飾，所費金百餘，自宋迄今，五百餘年耳，赤山替而成原，惠澗湮而為陸，滄桑反覆，奚待刧火燒而天一孕，况土木廢興乎，然而周鼎未移，黍離滿目，魯社久屋，靈光獨巋，要亦未可定也，其間或自昔遺，或由今竪，或屢葺而失故，或名存而實亡，總循環于轆轤世界中矣，志宮宇，吳越王建，但遞圮遞修，榱桷棟楹漸非故物，祗石柱及諸礎，猶是漢宮金狄耳，然規模跂翼，與玉岑對峙，差相伯仲，不失舊觀，初止奉毘盧佛一尊，自易菴通之葺，遂中奉釋迦，左普賢而右文殊，以華嚴座普賢長子居上首也，當年倉卒舉廢，不久復敝，松陵少司馬呂公益軒，祈嗣天竺，舟中夢蘇公為此寺乞緣，中途偶憩，謁公像于東廡，宛符夢對，遂捐貲重葺，大殿，輪藏殿一朝改觀矣，與大殿相連，高則倍之，接搆工巧，無湊泊跡，雖諸山繚繞，湖中彷彿隱見，中設轉輪，贮欽賜藏經於函，璧水瀠環，簷阿翬煥，相輪聲聞數里，兩山邀遊，咸謂目未曾有也，下奉大悲像，相傳卽放光于景定間者，舊已廢，萬厤間，寺僧易菴通建，以玉岑緊逼無隙地，卽山門為之，旁設四天王，中龕向背俱觀音像，不知何人作此，其石像由掘土得之者，淪埋歲久，莊嚴福好，宛然如新，止水意欲移奉別室而置韋駄，面北去俗，僧見遠矣，殿額華嚴第一山，今失，亦宋遺也，節梲輻輳，備人工之巧，舊在大殿西北，萬厤間，無際卽千佛閣遺址，移建于上，前後脩竹檀欒，最宜暑月，雲間陸宗伯平泉，塑旃檀大士像于內，頃歲，李太學仲休重葺，更增麗矣，舊以輪藏崔巍，建此閣以蔽之，高峻相匹，至正末，燬于兵，今遺址為妙應殿，宋時高麗國王之弟僧統義天，奉晉水大法師賢首教，疏請入侍為弟子，朝廷許之，比歸國，以金書華嚴經并建閣之貲，附貢舶以進，遂剏茲閣，南渡帝王無不親臨校閱，𡩬宗御書閣額以表章之，元末兵起，並為灰燼，惟閣額尚存張尚書元洲家，後其子孫復施還寺，故月印，止水鼎建新閣，以御書顏之，興廢繼絕，張氏之功不可泯矣，晉水法師建以奉馬鳴大士及龍樹，帝心，雲華，賢首，清涼，圭峯七祖，相傳在伽藍堂之東北，今不可攷，余謂後有興起者，當增晉水，宋易菴為九祖，而以明易菴，無際，妙空三師配可也，在正殿東南，易菴通建，高可十尋，榱桷軒翥，上縣洪鐘，下奉幽冥教主，翼以地獄變相，近年松陵呂公捐貲重葺，水部搉使楊公霞標協成之，書額其上，閣下諸相，煜然重新，則止水力也，在大殿東廡，宋建，初奉華光一像，後蘇文忠倅杭，築六橋之隄于西湖，欲取土於山以實之，而諸山多石，不便畚臿，惟赤山純土，濱湖，易于輸載，隄成，而山已夷而原矣，形家言，去此山，則慧因失其左臂，行不利于茲寺，文忠矢於佛前，願為伽藍神以護之，命增己像于華光之右，嗣後屢著靈應，近年見夢于松陵呂公，事尤顯赫，見公願力之弘，非他賢所能及也，呂公以公與華光聯座，殊覺不倫，擬于堂右隙地，設公專祠以祀之，惜寺僧莫能任其事者，在妙應殿右，萬厤間，易菴等建為公所，在禪堂前，妙空，易菴建，在楞伽室前，想昔以經閣餘貲，為義天報本耳，然貲雖供于爵主，事實始于義天，則宜設義天一像以配之，在妙應殿東北，瑯玕萬箇，浮翠北窗，雲影月魂，風簧雪拍，憑欄招攜，時集几案，洵南山一幽勝也，予讀扈載賦，久擬于梓里山中建閣顏之，然頭顱衰暮，為歡幾何，不若公之人人，嗣後高朋韻士，暇日登此，彈琴賦詩，呼盧浮白，卽余百年後，猶得以精神繾綣為快，故以閣貲若干，付止水經始，其事務為可久，無若杭欵草草，作一二十年計也，在七祖堂後，今廢，在香積旁，廣可丈餘，週以文石，今遺跡尚存法相菜圃中，杭之為州，領屬縣十，寺院五百三十有二，凡講院所傳，多天台智者之教，惟賢首一宗，厯年沈隱，是以法師源公，力振宏綱，始立教藏于蘇，于秀，元豐八年，高麗國王子祐世僧統義天，聞風，摳衣願承密印，于時，資政殿學士．大中大夫蒲公來牧是州，以廊廟之器而臨一方，其愷悌之政，威懷之略，指麾於談笑之間，綽有餘裕，乘閒率賓僚遊南山慧因禪院，觀其締構棟宇，規摹壯麗，惜其久寂而不葺，乃命法師主之，又施金塑賢首七祖之像，僧統從而印造經論疏鈔七千有餘帙，教藏之能事畢矣，於是其徒晉仁等，以狀援例乞易禪院為教院，永世相承，以嚴師席，蒲公卽具奏以聞，越元祐三年五月一日錫命報可，崖谷輝煥，邦人踊躍，賢首之教自是而興，其學之淺者，知由文字入不二法門而不泥於文字，其學之深者，見佛性於言下而至於無言，則此院易名之旨乃示人像法之宗，如暗室而照明燈，如步海而駕大航，豈小補而已，法師敬上之賜，刋敕於石，托予述而揭之，以垂不朽，錢塘有大法師曰淨源，以賢首教為東南學者宗，所註經文，傳布外國，有高麗僧義天者，見其文而悅之，元豐八年春，因以其王命使于我，請從源師口授經，旨天子可其奏，義天至杭，禮見源師，源師為說法要，義天竟其學，還本國，其兄國王與其母命以靑紙金書晉義熙，唐證聖，正元中所譯華嚴經三本，凡一百七十卷，附海舟，捨入源師所住慧因教院，以報皇帝之德，至元符元年冬，其國遣使貢方物，及建中靖國元年，復遣使賀今上登寶位，繼附白金千數百兩，請於慧因院造華嚴經閣，及盧舍那佛，普賢，文殊菩薩像，并供具等置於其閣，乞差童行管勾歲與剃度部使者及引伴，各以其狀聞朝廷，皆許之，未幾閣成，源師之法子曰希仲，以余與源師有舊，請為文以記之，賢首教者，世傳華嚴經之學始於帝心杜順，次尊者智儼，次賢首國師法藏，次清涼國師澄觀，次圭峰禪師宗密，帝心有法界觀，尊者有搜玄記，賢首有探玄記皆釋晉經而已，至清涼為唐經作疏，而證聖，正元之二譯始備，圭峯復為清涼作講義，源師因以五師為華嚴五祖，以其判教自賢首始，故謂之賢首教，而源師所注，乃以清涼疏分列於經文之下，使學者曉然易見者也，夫道未始有物，而神無乎不在，通乎此者，大小而小大，多少而少多，唯心之從，莫之能禦，此華嚴所以以一眞之境，融通事理，交相攝入，而出大千經卷於一塵之內者也，然羣生沈迷，不知反本，至雖輪轉生死而莫之悔，雖世所謂賢有智者，未免乎此也，今義天不以夷夏之異，山海之遠，求師以問其說，及其得請，又作佛事以為報，而源師究極義學，至為殊方之所師慕如此，是皆可書也，乃為之記云，大宋杭州慧因院賢首教藏，資政殿學士．大中大夫蒲公鎮錢塘之明年，政成民樂，春正月，請晉水淨源闍黎住持南山慧因道場，又施金立賢首，華梵七祖之像，設帳座而祠焉，轉運使許懋，孫昌齡同繪善財童子參善知識五十四軸，并供具三十事，通判軍州事朝散郎李孝先，姚舜諧共置經函六百餘枚，高麗國祐世僧統義天聆芳咀潤，禮足承教，印造經論疏鈔總七千三百餘帙，莊嚴壯麗，金碧相輝，其弟子希仲等欲光昭偉蹟，以文見屬，因語之曰，昔者無上法王出現於世，以空化執，以福利化欲，以緣業化妄，以地獄化愚，故五蘊，九識，十八界膠固，循環回復於生，老，病，死之中者，咸歸度門，至於妙用無迹，眞空無體，本源清淨，覺照圓明，卽華嚴海會，稱性極談，無大無小，同證菩提，恢恢焉，炳炳焉，不可得而思議也，嗟乎，能仁滅而法網散，宗途異而諍辯興，馬鳴菩薩乃造起信論，發明大乘以摧邪說，龍勝得之，開章釋義，又入龍宮，誦華嚴以傳於世，帝心尊者應跡終南，挾論集觀以授雲華，于時機感尚微，法雷未振，於是賢首菩薩，統一心宏五教，大明旣升，爝火斯息，大雨普注，羣物咸潤，清涼，定慧二大士又從而演之，通之，如貫意珠，圓融無盡，噫，去聖益遠，精義漸隱，源公以超悟浩博之才，力扶祖訓，集注大經，著述疏記，無慮數十萬言，始建教藏於蘇之報恩，法華，秀之密印寶閣，普照善住，今慧因虛席，又偶當世明公與協力而興之，闡揚尤盛，學者如歸，隨根器，破疑惑，能脫纏縛者，入正解，悟本覺，離我人相者，比比有之，宜乎名流天下，化行東表，俾世之言佛法者，知賢首之為正宗，刻之金石，無愧辭矣，夫以實際而觀，則廓然空寂，無名，無相，本無眾生亦無諸佛，豈有生滅苦樂在於其間哉，然諸有情，背眞逐妄，自有生死去來，故罪福由是而生，苦樂從斯而出，罪福旣生，復有輕重，苦樂隨出，亦如形影，於是地獄，餓鬼，畜生，修羅，人天諸趣，紛然而作，是所謂眾生也，苦莫苦於地獄，樂莫樂於天堂，然天報將盡，亦有五衰之苦，而又隨業墮落，則亦未免於三途，故天堂之樂，不足恃也，於中有一聰慧之人，因於眾生而起大悲，因於大悲而生菩提心，因菩提心成等正覺，是所謂佛也，佛以平等大悲，視眾生如一子，然諸眾生根器不同，非一法可度，故欲隨其根將適其器，而遂有三乘十二分教，八萬四千法藏，如世良醫救諸病，用藥至千，設方至萬，非苟多其藥，而廣其方也，藥隨病異，故不得不然耳，是以我佛釋迦成正覺，轉法輪，始自鹿苑至於雙樹，七七年間，所說法門不為不多矣，及乎一千年後，其教東漸，自漢明夢見金容已來，西竺梵本之來譯東夏者，無慮五千餘卷，經律皆佛口所宣論，則皆諸菩薩所造，如易之十翼，春秋之三傳者也，略舉諸經所有功德，則或有但聞其名及一句義者，猶勝純以七寶積滿三千大千世界以用布施，又復分別半偈者，亦勝教百恒河沙眾生得阿羅漢果，於中密教，則有影過風，經之益，或有一字之功，能令滅罪成佛，戒律則一日之功，亦能生佛淨土，然則，苟能成一卷經，聞一句義，依一字功，修一日戒，亦足為千生萬劫難得之福慶也，况復成一大藏，趁年披轉者，豈不萬萬於前功哉，然此須有大財力者能之，而世之富貴者，例皆聚不厭多，滿不知足，急於求利，怠於為善，及乎四山旣合，五家爭奪，然後無如之何，假使得如汾陽，終始何益於身後哉，在當世，獨得超然世外之明見者，惟我退翁元相公有焉，公生閥閱，而蚤收科第，敭厯清華，而驟登卿相，當其急流，思老聃之知止，深信勝緣，慕靈運之在家，曾與故僉議中贊安公同誠，立願印造大藏經一部，俾安於四明之天童禪剎，猶以為歉，今復度其功費而竭盡財力，印成全藏一部，奉安大覺國師所起道場，以為地勝人高而法寶雖具，若不披轉於歲時而興其福利，則與夫多買良田，遠求好種而不解耕穫者何異哉，於是又備趁年轉藏之資，并以捨施，善哉，未曾有也，其所願則皇帝聖壽萬萬歲，皇太后億載萬年，瀋王國王各增椿算，先公先妣超躡寶蓮，四生六道一切有情，咸蒙饒潤，同至菩提耳，大哉心乎，所成大法寶藏，宜安於此而捨之於彼者，以無自他彼此之殊也，所作最勝功緣，先奉君親者，始終不離忠孝之道也，由斯而往，則雖欲後於自利福祿，其不先於公乎，推其餘以及千孫，尚有餘慶矣，以予為蚤年同牓，辱知蚤，厚且親，請以為記，予以老病固辭，請之不已，不獲已而麤敘其所見知耳，西湖有古剎曰慧因，玉岑山龍盤其前，南高峯虎踞其右，擅諸山之勝，為名梵之雄，葢宋吳越忠武肅王所剏也，元豐間，高麗國王子僧統義天入貢，受晉水禪師教以歸，迺泥金書華嚴經賚奉于寺，更輸金建華嚴大閣藏之，故時人多以高麗名寺者，理宗朝，有易菴禪師闡揚大乘，丕振宗風，開拓道場，為一時緇流所推轂，理宗御書易菴二字賜之，刻石尚存，迨我皇明，慧因寺巋然魯靈光也，正德來，僧困征徭，幾亡是公矣，寺之削也滋甚，嗣後僧僅孑遺，亦覬新葺，欲以上賓禮，禮行僧萬松為重修主，以否運未極，不果也，向之巋然者，瓦欲鴛飛，梁將虹沒，對之興悲矣，山羞泉忸，草木鬱悒者數十年，佛法有靈，檀越未墜，所幸承天守十洲方公九敘掛冠歸隱，力圖恢復，延致滇僧悟玄相與協成之，藏殿將新而十洲公倏焉觀化，悠悠末法，誰作金湯巳耶，茲藉大中丞抑菴陳公洪濛，參悟禪宗，了無人我，護持益力，遂於隆慶御宇之初，爰命悟玄慎舉同參僧如通，如通亦舉僧明慧，共典佛事，一乃心力，對佛矢言，篤務謀成，三僧者，皆萬松法子也，如通經明行脩，從容應務，不出半語抄一錢，卽人之靳不捐一金者，驩施惟恐後，於是撤而新之，為出門贮四大法王，前正殿廬三世佛，中轉輪藏，藏佛經若干部，全奉延明經僧十餘眾，校閱三年而經始正，後為觀音殿，雲間禮部尚書平泉陸公樹聲大書妙應殿扁以遺之，左建伽藍殿，禮華光神，搆鐘樓幾百尺，鑄洪鐘以司晨昏，聲聞數十里，簷宇垂阿，百楹相扶，言言翼翼，而向之巋然者如故也，經始於萬厤甲戌，以戊寅落成，通計五載，惜明慧先寂，不令見之，如通，悟玄率其徒與孫，焚修於斯，鐘磬鐃唄，華鬘旛葢，朝夕贊揚，以祝世界主萬年有道之長，至是而萬松未竟之志，得如通以成之也，否極而泰，數與悟玄，長眉脩幹，心與行孚，藩伯麓池郭公斗，以梓里情，將捐俸為助，而公釋位去，悟玄有志焉而力莫能與也，如通號易菴，披徑而入，景像蕭然，不自意遂能起廢若此，奇哉，自宋迄今數百餘禩，而易菴之號殆相符合，宋易菴為前第一代阿羅漢，今易菴為後第一代阿羅漢，佛教中興，豈偶然哉，如通越產也，讀儒者書，尤長於內典，慕大鑒不傳眞印，用是出世遊京師，為比部郎平湖胥峰陸公杲所重，入少林，徧厯五嶽，海內沙門皆知有易菴矣，大理陸五臺光祖，厥弟雲臺光宅，相與友善，葢二陸鳴東越之學，以致知先登於岸，如通闡西方之傳，所謂般若波羅蜜者多默契云，予亦東越人也，向在留都掌邦禮，如通以藏經謁予，備陳慧因興廢之顛末，且稱予同年友陳中丞公為之主盟，其峻護者，則錢塘令西蜀姜君召，慫慂以成之者，則徽郡守仁和胡君孝也，予奉明天子召還北，如通紹介請，迺述所聞於如通者而次第之，以屬右史，夫廣樂之陳，始條理于金奏，名藍起仆，苟非鴻鐘肇鳴，上徹九天，下震九地，奚以普度幽明，而住持三寶哉，本寺前代弘法有人，上感帝王供養，遠致海外莊嚴，凡百珍異，精妙殊絕尋常，逮乎勝流不作，日墜日消，朅求茍完，集緣恒艱，幾成復輟，雖梯天葦海，不足以喻云，自易菴法師之來也，漸整舊規，隨機善導四眾，故良緣輳集，諸功德展轉成就，正殿元獨毘盧佛一尊，座下惟侍托塔毗沙門，護法韋䭾而已，四旁周圍，前立二十天，後坐十八應眞，易菴以為華嚴境界，有主有伴，於是左增長子大行普賢願王，右增小男大智文殊師利法王子，至於藏殿，起於圜池，正猶龍藏之在香海，關棙潛通，隨推旋運靡滯，其中八方安置經函，高列三十三天，復上下迭彰，雙垂兩象，而外環之以傑閣，始者零星朽蝕，閣欹塵霾，池閼泥濘，遊蹤斷絕，路徑草荒，一旦煥然改觀，僉莫不以為出於意外矣，而易菴夙願彌深，經營益力，於是建層樓以撐霄漢，鑄鴻鐘以覺愚蒙，噫，抑豈非所謂隆替有時，得人則興者歟，夫其習講而遍開五教，參禪而備究五宗，兼之結印加持，梵唄布薩，罔非素業，誠如來之所使也，是以木材集而繩墨使，銅材集而爐鞴具，權輿造化，自有大勢，天不思議，大士冥為之績，又何必扇飈飛廉，揚烈熒惑，借巧于班倕，藉力于賁獲哉，若今樓已翬飛，而鐘已懸綴矣，雖然，曷可徒標而徒扣耶，良以主者旣淨尸羅，奉迦維顯密，單復之付授，卽謦欬無遮而功不唐捐，夫金聲肅物，又況其大者乎哉，彼三界羣萌，沈迷於順逆之境，冥冥長劫，故於晨朝暮夕，如法曳綆舉撞，鴻鐘連鳴，鍠鍠然，𡃡𡃡然，而𩐠𩐠然，上徹諸天以警，其樂本無常，翻為苦因，而五欲不足戀也，下震地獄以醒，其苦從何來，情忘業消而罪性自空也，正月二十八日，奉聖旨，臨安府見拘籍鹽官縣造偽會張阡二等二十八家，共田產乙千餘畝，上米五百碩，日下並撥賜慧因高麗教寺，永遠為業，可劄下安邊所施行，右劄付慧因高麗教寺，景定五年正月印日，八月二十一日，恭準宣諭，指揮付去高麗寺僧慧經狀一紙，并安邊所契勘至吏單一紙，可將已阡撥田，令本寺先次管業，餘田催促扦釘了，所有未張阡二屋宇，柴山，什物，日下並行撥賜高麗寺為業，本寺今年正月二十八日，恭準聖旨，令都省劄下安邊使所，將臨安府見拘籍鹽官縣偽會張阡二，章舜臣等二十八家田地產業一千餘畝，日下並撥賜本寺，永遠為業，二月十七日，再準聖旨，令內轄司貼子，下臨安府，契勘屋宇等物在與不在，所撥與高麗寺田地上，并行撥賜歲收租課，添助供眾，專一崇奉𡩬宗皇帝，恭聖仁烈皇太后神御，及皇姑成國公主攢所香火，本寺恭準指揮收領省劄，前往鹽官縣元委官廳交業，縣吏萬英貪圖，拖延半載，今來止交到章舜臣等二十家田地，共計六百一十二畝，共上米麥三百八十碩，尚有章舜臣名下合沒柴山一伯五十三畝，并被計阿五，鄭良輔等冒名強占，沒籍田五十餘畝，及各人住屋等物，未蒙官私盡數交付本寺，近具狀連交業細單，投安邊使所陳乞，蒙台判呈給已交業據，仍牒臨安府通判南廳，催扦其餘未盡田山，今被所吏職級，觀望不與行移，伏乞指揮再劄下安邊使所行下所委官，將柴山，田產，屋宇等物並行交付本寺，永遠為業，伏候指揮除已劄下安邊所，遵依宣諭指揮施行，并劄臨安府照應外，右劄付慧因高麗教寺照應，準此，尚書省劄子，正月二十八日，奉聖旨，臨安府見拘籍鹽官縣造偽會張阡二等二十八家，共田產一千餘畝，上米五伯石，日下並撥賜慧因高麗教寺，永遠為業，可劄下安邊所施行，右劄付提領安邊所，本所節次催促扦撥，據臨安府通判南廳申繳到所，委官仁和縣尉何迪功申具至，已扦撥田，共六百一十三畝一角二十四步，已先給據付高麗寺，照數管業外，續又準尚書省劄子，八月二十一日，恭準宣諭指揮付去高麗寺僧慧經狀一紙，并安邊所契勘至吏單一紙，可將已扦撥田，令本寺先次管業，餘田催促扦釘了辦，所有張阡二等屋宇，柴山，什物，日下並行撥賜高麗寺為業，右劄付提領安邊所遵依宣諭，指揮施行，準此，本所除已牒兩浙運司及通判南廳，嚴催所委官速與扦撥餘田，仍追計阿五等，究問強占因依，及帖鹽官縣，德清縣，烏程縣遵依宣諭指揮，逐一開封照帳給付，取本寺交領狀，申併牒運司及通判南廳督催，仍將元索到估帳給據付高麗寺照應外，近據仁和縣尉何迪功申，準所帖仰扦釘鹽官縣犯偽會人章舜臣沒籍柴山二段，計一伯五十三畝，坐落十七都桐扣佛日寺西，撥賜御前高麗寺為業事，本職遵稟指揮，除已將帶合千人李慶等前詣地所，喚集都保嚴杲及元看山人王六一，王七十指引，逐一扦釘訖，取到高麗寺交領文狀在前，所有自餘田產，見係長安鎮官自行扦釘外，一段六十畝，坐落姚花尖峰，東至呂進山，西至太乙宮，南至水漊，北至姚花尖峰，其山上有松樹，雜柴草一段，一百八十六畝，其山與章舜臣，兄章舜舉合，受內將西首一半九十三畝，坐落金竹嶺，東至章舜舉分受山，西至章舜舉自己山，南至水漊，北至金竹嶺，其山上有松樹及雜柴草，其高麗寺交領文狀，繳連在前申所照會，又據臨安府通判南廳申，準所牒及轉運使衙行下扦釘張阡二偽會案內，章舜臣家沒官田產，撥賜高麗寺為業事，本廳遵稟指揮，牒委長安鎮監鎮扦釘，今據長安監鎮趙文林申，卽已差人行下第十五都，第十六都保正，根括到章舜臣等家自餘田產，共六十四畝零四十五步，卽已喚集佃戶，赴廳承認，躬親將帶合千人等，同高麗寺都寺僧慧經往地所，勒保正備土峰牌，於各處田所扦釘及具申，本縣發下元抄籍首尾官尉吏，到地開封，將各家屋宇，什物交還訖，今取到高麗寺僧慧經交領六十四畝，四十五步租戶姓名文狀外，申乞照會，本廳今據所申，合行備申，申所照會，本所契勘得除已給已扦撥田公據外，今來續扞桐扣佛日寺西，柴山一伯五十三畝，又第十六都田產六十四畝，四十五步，兩項田山並未據給據付本寺照應，今取索到通判廳元行案祖，開具上項田山四至坐落，下項取呈承書，擬欲給據，奉提領大監刑部台判給須至給據者，先扦到田地，共計六伯一十三畝，一角二十四步，續扦到田山共計二伯一十七畝，四十五步，右今給據付御前慧因高麗教寺知事僧慧經仰收執照應管業，宋元豐初年，晉水法師主惠因華嚴講席，夙通三觀妙義，圓音溥暢，自五季以來，頹綱墮緒，迨是復振，學者歸仰，風聞四方，越八年，高麗僧統義天，本以王子捨位，克志大法，航海而來，受教塵下，卽達其道，嗣王法延，曁歸本國，號大覺國師，化行兩地，越十七年，國母施白金於寺，宮搆傑閣，奉安三譯華嚴經典，莊嚴盧舍那佛，洎普賢，文殊像設，金碧璀璨，瞻仰一新，以故名其寺曰高麗，以慧因為大覺道場，迨二百年矣，輪雲相代，隳弛因之，今太尉瀋王益紹先志，皇慶元年冬，遣使咨議參軍洪瀹，大護軍蔣得渲親從護軍林宣，中軍將金完之，郎將吳仲景等，黻藻完繕，靡飾庸，百費具舉，且以疏徵慧福，承乏茲席，仍施經律金藏卷帙，襲置閣上，晨夕薰崇，今二年春，相國退翁元公走价李孝道，高才，齎施來杭，督印經典一藏，盛以髹函，置于寶輪藏中，復巿負郭良田，歸于常住，永充僧飯，僧之供，歲為轉誦，則法食兩施備矣，惟如來以佛法付國王，大臣，正欲維持教法，流布後世，與天地相為長久，今功德主瀋王主于上，退翁元相成于下，不負如來付囑初意，尊君敬法，誠所未有，懼無以垂不朽，故書其顛末於碑陰云，―置捨到田土百頃一段四十畝，坐落嘉興路嘉興縣永安鄉三十八都地字圍民田，置到沈提舉田，一段一十畝，坐落嘉興路嘉興縣遷善鄉三十五都東埠鉗字圍民田，置到沈一官田，禮部狀，承都省付下杭州，奏準赦書節文，應天下有山川靈跡，舊來有名德僧道為眾師法，未有賜爵秩，諡號，師名，仰所屬勘會聞奏，特加封賜，據僧司等處，括責到南山慧因教院，住持神鑒大師希仲狀稱，前住持傳賢首教，晉水大法師淨源委有名德，為眾師法，本部看詳，合取自朝廷指揮，牒奉敕宜賜崇教大師，牒至，準敕，故牒，―置到餘慶寺福寺主民田，乙頃三十六畝，乙百四十步共乙契，租米乙百乙十乙石，九斗五升，坐落嘉興路嘉興縣遷善鄉三十四都吳字圍，―置到永裕庵安山主周八副使等民田，乙頃七十九畝，二十四步共九契，租米乙百三十五石，四斗三升，坐落嘉興路嘉興縣思賢鄉三十四都問字等圍，―置到時思庵立大師民田，三十畝，三角共乙契，租米二石，五斗，坐落嘉興路嘉興縣遷善鄉三十四都吳字圍，―置到善現院源主民田，一十一畝共一契，租米八石，二斗五升，坐落嘉興路嘉興縣遷善鄉三十五都三往字圍，太尉瀋王疏請無言教講，主持杭州路高麗惠因華嚴教寺，開堂說法，領眾焚修，祝延聖壽萬年者，圓宗深證，法師鍾晉水之英道統親傳，王子盛東藩之教，睠彼雲林勝踐，猶吾喬木故家，佛智靈源無言教宗主，悟自華嚴，空諸法界，四登寶座，旣嘗圍繞象龍，高踞玉岑，端可鞭笞鸞鳳，敢輕付託，實重弘通，結三生未了之緣，益堅誓願，成萬古不磨之業，何俟它人，雨施雲行，天長地久，太尉瀋王，浙江杭州高麗慧因華嚴寺實我東國王子大覺國師傳法道場，令勸請景巖福主住持祝延聖壽者，惟成家法王子有飲浙江水千億年，心持大藏華嚴經，得跨蓬萊風三萬里，意揚舲東海，卓錫西湖，景巖福公講主，妙運玄樞，洞融法界，清挹吳山標致，識稟遼天宏探，晉水淵源，德當此地，睠茲舊物，賁以新函，續大覺國師，一點法燈，長明不昧，祝當今皇帝萬年，睿算無疆惟休，謹疏，推忠揆義協謀佐運功臣，開府儀同三司．太尉．上柱國．駙馬都尉瀋王，使臣諮議參軍洪瀹等，祗奉本國王命，屆古杭印造大藏尊經五十藏，施諸名剎，杭之上竺，下竺，集慶，仙林，明慶，演福，慧因，崇先，妙行，青蓮，惠力皆有焉，督臨之暇，挾二三友，散策湖濱，因投本寺，唯見凝塵滿座，風景蕭然，興感形懷，大覺國師受經之地，隳弛若此，卽寺僧福提點，訪以能任起廢之責者，以余應之，於焉疏詞下賁，今主茲席，時壬子十有二月也，粵明年夏，公賫至大功德主瀋王疏命，光被泉石，不敢祕私其美，勒諸堅珉，然寺之逋積日滋，公規所以救藥之道，甲寅初，元被命入都，卽以上事啟達王聽，鈞旨，剃僧十員，發帑濟庶，慧燈永耀，墜緒復緝，恐湮扶顛之始末，書以告於來者云，長生天氣力裏，大福廕護助裏，皇帝聖旨，管軍人官人每根底，軍人每根底，城子裏達魯花赤每根底，來往使臣每根底，眾百姓每根底，宣諭的聖旨，成吉思皇帝，月忽仄皇帝，薛禪皇帝，完哲都皇帝，曲律皇帝的聖旨裏，和尚，也里可溫，先生每，他的差發科斂休要者，告天祝者麼道來，如今也依著先的聖旨體例裏，不揀甚麼差發科斂休要者，告天祝壽者麼道，杭州有的益知禮普花的祖上高麗大覺國師葢來的高麗慧因寺，有的佛智靈源寂照大師，教無言宗主做住持，那寺裏賢首宗為顯藏經的勾當，在意整治，開華嚴經講，每年修懺做好事麼道，佛智靈源寂照大師教無言宗主，他每根底執把行的聖旨與了也，這寺裏使臣每休安下者，鋪馬祗應休與者，倉糧商稅休要者，慧因寺管的下院普門，法興寺，本宗崇先寺裏的和尚每，依著他的言語裏行者，玉岑山地土，園林，物業，不揀是誰，休倚氣力侵占者，但屬他的田地，水土，園林，碾磨，店鋪，人口，頭疋，解典庫，不揀甚麼事產，沒體例的人每，休奪要搔擾者，佛志靈源寂照大師，教無言宗主根底，有了聖旨麼道，沒體例的勾當休做者，做呵，他每不怕那甚麼，聖旨俺的，馬兒年四月初十日，大都有時分寫來，我佛慈悲，恢廓幽宗，啟明妙道，弘推詳覈，包廣體微，大演三乘之文，用圓曠劫之果，願行至博，際遇良難，吉刺實思，自揆庸才，得沾玄化，念四恩之至重，憫羣迷之未覺，謹以中統鈔三百，定規置田土，捨入天竺，高麗，淨慈三寺各一百，定歲以一月為約，命僧繙閱三乘妙典，一大藏所集殊勳，上以祈國家之福，下以報父母之恩，旁資眾有共成正覺，懼是緣久遂湮沒也，用刻之石，敬示三寺典職同是，永以圖悠久者，釋宗密，姓何氏，果州西充人也，家本豪盛，少通儒書，欲千世以活生靈，負俊才而隨計吏，元和二年，偶謁遂州圓禪師，圓未與語，密欣然而慕之，乃從其削染受教，此年進具于拯律師，尋謁荊南張，張曰，汝傳教人也，當宣道於帝都，復見洛陽照禪師，照曰，菩薩人也，誰能識之，末見上都華嚴觀，觀曰，毘盧單藏，能隨我遊者，其唯汝乎，初在蜀，因齋次受經，得圓覺十二章，深達義趣，誓傳是經，在漢上，因病僧付華嚴句義，未嘗隸習，卽爾講之，由是乃著圓覺，華嚴，及涅槃，金剛，起信，唯識，盂蘭盆，法界觀，行願等經疏鈔及法義類例，禮懴修證，圖傳纂略，又集諸宗禪言為禪藏，總而序之，并酬答，書偈，議論等，又四分律疏五卷，鈔懸談二卷，凡二百許卷，圖六面，皆本一心而貫諸法，顯眞體而融事理，超羣有於對待，冥物我而獨運矣，密每入內殿，問其法要，太和二年慶成節，徵賜紫方袍，為大德，尋請歸山，會昌元年正月六日，坐滅於興福塔院，儼若平日，容貌益悅，七日遷於函，其自證之力可知矣，其月二十二日，道俗等奉全身于圭峰，二月十三日茶毘，得舍利數十粒，明白而潤大，後門人泣而求諸煨中，必得而歸，悉斂藏於石室，其無緣之慈可知矣，俗齡六十五，僧臘三十四，遺誡令舁屍施鳥獸，焚其骨而散之，勿塔，勿得悲慕以亂禪觀，每清明上山，必講道七日而後去，其餘住持儀則當合律科，違者非吾弟子，初，密道旣芬馨，名惟烜赫，內眾慕羶旣如彼，朝貴答響又如此，當長慶元和已來，中官立功執政者孔熾，內外猜疑，人主危殆，時宰臣李訓酷重於密，乃開成中，偽甘露發，中官率禁兵五百人出閤，所遇者一皆屠戮，時王涯，賈餗，舒元輿方在中書會食，聞難作奔，入終南投密，唯李訓欲求翦髮匿之，從者止之，訓改圖趨鳳翔，時仇士良知之，遣人捕密入左軍，面數其不告之罪，將害之，密怡然曰，貧道識訓年深，亦知其反叛，然本師教法，遇苦卽救，不愛身命，死固甘心，中尉魚恒志嘉之，奏釋其罪，朝士聞之，扼腕出涕焉，或曰，密師為禪耶，律耶，經綸耶，則對曰，夫密者，四戰之國也，人無得而名焉，都可謂大智圓明，自證利他大菩薩也，是故裴休論譔云，議者，以師不守禪行，而廣講經論，遊名邑大都，以興建為務，乃為多聞之所役乎，豈聲利之所未忘乎，嘻，議者焉知大道之所趣哉，夫一心者，萬法之總也，分而為誡定慧，開而為六度，散而為萬行，萬行未嘗非一心，一心未嘗違萬行，禪者，六度之一耳，何能惣諸法哉，且如來以法眼付迦葉，不以法行，故自心而證者為法，隨緣而起者為行，未必常同也，然則一心，萬法之所生，而不屬於萬法，得之者，則于法自在矣，見之者，則于教無礙矣，本非法，不可以法說，本非教，不可以教傳，豈可以軌迹而尋哉，自迦葉至富那奢凡十祖，皆羅漢所度，亦羅漢，馬鳴，龍樹，提婆，天親始開摩訶衍，著論釋經，摧滅外道，為菩薩唱首，而尊者闍夜獨以戒力為威神，尊者摩訶獨以苦行為道跡，其他諸祖，或廣行法教，或專心禪寂，或蟬脫而去，或火化而滅，或攀樹以示終，或受害而償債，是乃法必同，而行不必同也，且循轍迹者，非善行，守規墨者，非善巧，不迅疾，無以為大牛，不超過，無以為大士，故師之道也，以知見為妙門，寂靜為正味，慈忍為甲盾，慧斷為劒矛，破內魔之高壘，陷外賊之堅陣，鎮撫邪雜，解釋縲籠，遇窮子則叱而使歸其家，見貧女則呵而使照其室，窮子不歸，貧女不富，吾師恥之，三乘不興，四分不振，吾師恥之，忠孝不並化，荷擔不勝任，吾師恥之，避名滯相，匿我憎慢，吾師恥之，故遑遑于濟拔，汲汲于開誘，不以一行自高，不以一德自聳，人有依歸者，不俟請則往矣，有求益者，不俟憤則啟矣，雖童幼不簡於應接，雖鷔很不怠於叩勵，其以闡教度生，助國家之化也如此，故親師之法者，貧則施，暴則斂，剛則惰，戾則順，昏則開，惰則奮，自榮者慊，自堅者化，徇私者公，溺情者義，凡士俗有捨其家與妻子，同入其法，分寺居者，有變活業，絕血食，持戒法，起家為近住者，有出而修政理，以救疾苦為道者，有退而奉父母，以豐供養為行者，其餘憧憧而來，欣欣而去，揚袂而至，實腹而歸，所在甚眾，不可以紀，眞如來付囑之菩薩，眾生不請之良友，其四依之人乎，其十地之人乎，吾不識其境界庭宇之廣狹深淺矣，議者又焉知大道之所趣哉，其為識達大人之所知心為若此也，密知心者多矣，無如昇平相國之深者，葢同氣相求耳，宣宗再闡眞乘，萬善咸秩，追諡曰定慧禪師，塔號靑蓮，持服執弟子禮，四眾數千百人矣，唐清涼國師，諱澄觀，字大休，會稽人，姓夏候氏，生於玄宗開元戊寅，身長九尺四寸，垂手過膝，口四十齒，目光夜發，晝乃不眗，天寶七年出家，肅宗二年受具，是年受詔入內，敕譯華嚴，初受具時，卽以十事自勵，乃曰，體不捐沙門之表，心不違如來之制，坐不背法界之經，性不染情礙之境，足不履尼寺之塵，脇不觸居士之榻，目不視非儀之綵，舌不味過午之餚，手不釋圓明之珠，宿不離衣鉢之側，從牛頭忠，徑山欽，問西來宗旨，遙稟于賢首國師華嚴圓旨，代宗大厤三年，詔入內，與大辯正三藏譯經，為潤文大德，旣而辭，入五臺大華嚴寺，覃思華嚴，以三地聖人，棲身佛境，心體眞如，猶於後得智，起世俗心，學世間解，繇是博覽六藝圖史，九流異學，華夏訓詁，竺經梵字，及四圍五明，聖教世典等書，靡不該洽，德宗建中四年，下筆著疏，先求瑞應，一夕，夢金容當陽山峙，光相顒顒，因以手捧咽面門，旣覺而喜，以謂獲光明遍照之徵，自是筆無停思，乃以信解行證，分華嚴為四科理，無不包觀，每慨舊疏未盡經旨，唯賢首國師頗涉淵源，遂宗承之製疏，凡歷四年而文成，又夢身為龍，矯首南臺，尾蟠北臺，宛轉凌虛，鱗鬛曜日，須臾，變百千數，蜿蜒靑冥，分散四方而去，識者以為流通之像，初為眾開講，感景雲凝空，盤旋成葢，久而不散，又為僧叡等著隨疏演義四十卷，隨文手鏡一百卷，貞元十二年，上遣河東節度使．禮部尚書李詵備禮，迎觀入京，特旨同罽賓般若三藏，翻譯烏茶國所進華嚴後分梵夾，帝親預譯場，一日不至，卽差僧寂光依僧欲云，皇帝國事因緣，如法僧事，與欲清淨，觀承睿旨，翻宣旣就，進之，帝命開示華嚴宗旨，羣臣大集，觀陞高座曰，我皇御宇，德合乾坤，光宅萬方，重譯來貢，東風入律，西天輸越海之誠，南印御書，北闕獻朝宗之敬，特回明詔，再譯眞詮，光闡大猷，增輝新理，澄觀顧多天幸，欽屬盛明，奉詔譯場，承旨幽讚，抃躍兢惕，三復竭愚，露滴天池，喜合百川之味，塵培華嶽，無增萬仞之高，極虛空之可度，體無邊涯，大也，竭滄溟而可飲，法門無盡，方也，碎塵剎而可數，用無能測，廣也，離覺所覺，朗萬法之幽邃，佛也，芬敷萬行，榮耀眾德，華也，圓茲行德，飾彼十身，嚴也，貫攝玄微，以成眞光之彩，經也，總斯七字為一部之宏綱，則無盡法門斯過半矣，將契本性，非行莫階，故演普賢行海，行起解絕，智證圓明矣，帝大悅，賜澄觀紫方袍，號教授和尚，其後，相國齊抗請撰華嚴綱要三卷，相國李吉甫請述正要一卷，又為南康王韋臯著法界觀玄鏡一卷，僕射高崇文請著鏡燈說文一卷，司徒嚴綬請撰三聖圓融觀一卷，節度使薛華，拾遺白居易請製七處九會華藏界圖，心鏡說文千卷，又與僧錄靈邃等十八首座，三學上流製華嚴，圓覺，四分，中觀等經律論關脈三十餘部，皆古錦純金，隨器任用耳，十五年，受鎮國大師號，四月帝誕節，敕有司備儀輦，迎教授和尚澄觀入內殿，闡揚華嚴宗旨，觀陞座曰，大哉眞界，萬法資始，包空有而絕相，入言象而無迹，妙有得之而不有，眞空得之而不空，生滅得之而眞常，緣起得之而交映，我佛得之，妙踐眞覺，廓淨塵習，寂寥於萬化之域，動用於一虛之中，融身剎以相含，流聲光而遐燭，我皇得之，靈鑒虛極，保合太和，聖文掩于百王，湻風扇於萬國，敷玄化以覺夢，垂天眞以性情，是知不有太虛，曷展無涯之照，不有眞界，豈淨等空之心，華嚴教者，卽窮斯旨趣，盡其源流，故恢廓宏遠，包納沖邃，不可得而思議矣，指其源也，情塵有經，智海無外，妄惑非取，重玄不空，四句之火莫焚，萬法之門皆入，冥二際而不一，動千變而非多，事理交涉而兩忘，性相融通而無盡，若秦鏡之互照，猶帝珠之相含，重重交光，歷歷齊現，故得圓至功於頃刻，見佛境於塵毛，諸佛心內眾生，新新作佛，眾生心中諸佛，念念證眞，一字法門，海墨書而不盡，一毫之善，空界盡而無窮，語其定也，冥一如於無心，卽萬動而常寂，海湛眞智，光含性空，星羅法身，影落心水，圓音非扣而長演，果海離念而心傳，萬行忘照而齊修，漸頓無礙而雙入，雖四心彼廣，八難頓超，而一極唱高，二乘絕聽，當其器也，百城詢友，一道棲神，明正為南，方盡南矣，益我為友，人皆友焉，遇三毒而三德圓，入一塵而一心淨，千化不變其慮，萬境順通於道，契文殊之妙智，宛是初心，入普賢之玄門，曾無別體，失其旨也，徒修因於曠劫，得其門也，等諸佛於一朝，諦觀一塵，法界在掌，理深智遠，識昧辭單，塵讀聖聰，退坐而已，帝時默湛海印，朗然大覺，顧謂羣臣曰，朕之師，言雅而簡，辭典而富，扇眞風於第一義天，能以聖法清涼朕心，仍以清涼賜為國師之號，朕思從來，執身，心，我，人，及諸法定相，斯為甚倒，羣臣拜賀，頂奉明命，於是中外台輔重臣，咸受八戒一日，帝問師曰，華嚴所詮，何謂法界，師曰，法界者，一切眾生身心之本體也，從本已來，靈明廓徹，廣大虛寂，唯一眞境而已，無有形貌而森羅大千，無有邊際而含容萬有，昭昭於心目之間，而相不可覩，晃晃於色塵之內，而理不可分，非徹法之慧目，離念之明智，不能見，自心如此之靈通也，故世尊初成正覺，歎曰，奇哉，我今普見一切眾生，具有如來智慧德相，但以妄想執著，而不能證得，於是稱法界性，說華嚴經，總該萬有，卽是一心，無礙融通，故名法界，帝天縱聖明，一聽玄談，廊然自得，於是敕有司鑄印，遷國師統冠天下緇徒，號僧統清涼國師，開成三年三月六日，師將示寂，謂其徒海岸等曰，吾聞偶運無功，先聖悼歎，復質無行，古人恥之，無昭穆動靜，無綸緒往復，勿穿鑿異端，勿順非辯偽，勿迷陷邪心，勿固牢鬬諍，大明不能破長夜之昏，慈母不能保身後之子，當取信於佛，無取信於人，眞離玄微，非言說所顯，要以深心體解，朗然現前，對境無心，逢緣不動，則不孤我矣，言訖而逝，師，生歷九朝，為七帝門師，九朝者，唐玄宗，肅宗，代宗，德宗，順宗，憲宗，穆宗，敬宗，文宗，七帝者，卽代宗以下，春秋一百有二，僧臘八十有三，是為華嚴六祖，文宗深沐法澤，崇仰慟悼，特輟朝三日，重民縞素，奉全身塔於終南山，未幾，有梵僧到闕，表稱於蔥嶺見二使者凌空而過，以咒止而問之，荅曰，北印度文殊堂神也，東取華嚴菩薩大牙，歸國供養，有旨啟塔，果失一牙，唯三十九存焉，遂闍維，舍利光明瑩潤，舌如紅蓮色，仍諡號清涼國師妙覺之塔，元祐三年冬十有一月庚午，中興賢首祖教晉水大法師示寂于杭州南山之慧因院，卽是年閏月丙午茶毗，以舍利建塔于院之西北，維遵本教故也，門人神鑒大師希仲等永慕盛德，追紀行實，將刻之石，以信後世，謂予嘗從法師遊，因以為請，予為之考於釋氏之學，昔者雙林旣滅，正法亦謝，一時末學，淪於邪小，故西竺馬鳴大士，應期而生，閔彼世迷，示之道要，為造宗論，明一切法皆自一心，探其本，則發一心二門之義，窮其末，則盡三細六麤之相，業之聖凡染淨，教之權實半滿，囊括而無所移，區別而不可亂，故能會脩多羅之旨，起摩訶衍之信，可謂有生之心鏡，釋門之義天者也，譯傳中國，賢首師聞其風而悅之，雖然，造論之緣，為化邪小，故一眞之旨雖具，而十玄之義猶秘，隨機示化，廣略當然也，逮夫根行淳淑，道妙乃發，則有帝心大士探雜華之賾，集三重之觀，而後心源究竟，論旨益著，葢論發其蘊，觀則成之，異時殊方，聖揆則一也，而賢首之教，約法義五重，則教類分齊之所由辨也，窮法界三重，則心體相用之所自顯也，所謂集大成者歟，是以通玄歷疏十師而獨贊其妙，清涼遠在異世而追踵其武，圓融其德，於斯為盛，自唐之季，道運亦否，學於此宗者，或得少分，莫究大全，法統散離，二百年矣，道之將興，必有所啟，惟法師以高明之才，精微之學，興於旣墜，合於已裂，以為已任，歿而後已，自非夙受記屬，葢於此不能與也，嗟乎，化緣遽畢，法炬遂隱，性海浩渺，孰為導師，此子之所以不得無述也，法師名淨源，字伯長，自號潛叟，本泉州晉江楊氏，故學人以晉水稱之，家世簪紳，幼傳儒術，夙秉慧性，所學必達，旣冠，肄業之暇，閒游禪林，因聞海印師一言，頓悟心地，志操勇決，遂辭親出家，先是，法師母馮氏，嘗夢梵僧宴坐其前，異光滿室，因而有娠，卽屏葷素茹，彌月之夕，復夢神人曰，是子非常，當為法器，以是，莫逆其志，年二十三，依東京報慈寺海達大師，以泛恩得度，明年，受具足戒，自是朝夕佛事，無復異念，負笈求法，百舍重跅，初受華嚴經觀於華藏大師承遷，次受李通玄華嚴論於橫海明覃，自北還南，時長水大師子璿造首楞疏，道行浙江，縉雲仲希親稟其義，二師亦以圓覺，起信等諸經論為人演說，法師徧參兼聽，本末全盡，復傳還源觀於崑山清本，肇公四絕論於中吳秘思，所詣講席，聞一知十，得意象外，游刃無間，舊德歎仰曰，此教海義龍也，圓融一宗，經觀論章與其疏記鈔解，凡數百萬言，名義旣多，科條亦博，有終身不能卒業者，故近世總持者，罕能該徧，講雜華者則曰清涼教，講圓覺者則曰圭峰教，宗途離析，未有統紀，法師於是推原其本，則教宗雖始於賢首，法義實出於起信，乃以馬鳴大士為始祖，龍樹，帝心，雲華，賢首，清涼，圭峰以次列之，七祖旣立，由是賢首宗裔，皆出一本，又離合五教以為十，皆清涼，圭峰之遺意，其發明之，則自法師始焉，道業旣就，還鄉省親，泉人因請住州之清涼縣，復出游吳，蘇州請住報忠寺之觀音院，故翰林學士沈公守杭州，又於大中祥符寺置賢首教院以延之，其後復住靑墪之密印寺寶閣院，華亭之普照寺善住閣院，皆秀州請也，所涖道場，檀供遝至，給眾之外，悉以印造教藏，所以廣法財之施也，身衣布褐，自奉甚約，或欲為致賜衣名號者，皆卻而不受，曰，吾豈為世間名利恭敬者哉，華嚴證聖，正元兩疏，初與本經別行，艱於閱讀，法師因準外與傳注之，此合以為一，疏文浩博，先後交互，非深其旨，未易科解，經疏傳合，學者便之，嘗謂，懴悔發願，佛事之始也，故製華嚴，首楞，圓覺三懴摩法，以嚴修證，謂思親隆師，人倫之本也，故製盂蘭盆，賢首諱日二禮讚文，以嚴報事，華嚴善財所參大善知識，凡五十四，首楞文殊所列圓通大士，凡二十五，皆依經顯相，施於繪事，歲首陳供，法儀甚盛，闔境讚慕，常千餘人，化惡起善，教利尤博，諸祖之教，旣已流行，法師又謂，妙法蓮花經，天台，慈恩各有疏解，性相二宗，惟吾賢首則能融通為一，於是摭而會之，益以新意，作集義通要十四卷，其箋他經也，則有仁王護國般若經疏鈔，其扶律宗也，則有遺教經疏節要洎廣宣記，其恢祖訓也，法界觀則有助修記，還源觀則有補解，金師子章則有雲間類解，原人論則有發微錄，肇論則有中吳集解及今模鈔，皆其手述也，餘如百門義海，一乘分齊，禪源詮序等皆與之定科刋誤，門人受之，通教意者授疏轉講，故學者益勸，凡門庭規範，多所建立，教行中夏，聲被異域，高麗國王遙申禮敬，元豐中，寓舶人致書，以黃金蓮華手爐為供，明州以聞，神宗皇帝恩旨，特聽領納，彼國王子義天出家，號佑世僧統，以書致師承之禮，稟問法義，歲時不絕，至元祐初，義天航海而至，因有司自陳，願禮法師，親近承聽，朝廷從之，遣尚書郎楊傑，將會引伴至法師所，禮足席下，坐則侍側，不敢拘禮，朝聽夕請，歲餘而後歸，雲華所造華嚴搜玄記，孔目章，無性攝論疏，起信論義記，賢首所造華嚴探玄記，起信別記，法界無差別論疏，十二門論疏，三寶諸章門，清涼所造正元新譯華嚴經疏，圭峰所造華嚴綸貫，皆教宗玄要，五代兵火，久已亡絕，至是，義天持至座下，咨決所疑，旣佚之典復行於世，法師之力也，法師立性方嚴，有質問者苟所不合，則必直之，雖遇貴勢，不少屈也，嘗曰，直心不諂趣，道之本，未聞以法徇乎人者也，故名震他方，而當世士大夫罕能知之，惟今鎮南司徒呂公與之為方外之契，及義天之來，故尚書左丞蒲公鎮杭，乃始識之，嘆其苦志佛學，行解高妙，奏改慧因禪院為教院，請師居之，造祖師像及繪聖賢相，并供具用器等，皆蒲公與在位者同力辦之，教藏諸部凡六百函，則義天所置也，義天旣還，復以金書大經三譯本，凡一百七十卷，象籖金軸，包匭嚴飾，歸之法師以祝聖壽，議者謂賢首之教，自圭峰旣歿，未有如茲日之盛者也，法師享年七十八，為僧五十四夏，前大期一日，命知浴僧子常曰，翌日為吾設眾浴，是夕，俗徒浴罷，乃剃髮澡身，更淨衣，結跏趺坐堂上，召門弟子悉集曰，吾五十餘年，力興祖教，願心旣滿，今茲逝矣，祖師止觀，行境玄妙，宜各精進，同趣華藏，言訖，奄然如入深定者，坐踰浹日，顏色不動，公卿士庶，瞻禮悲慕，往來如巿，茶毗之日，有光如金線出火中，盤結虛空，舍利無算，士庶求之，鑿其地成坎，繼日猶有獲者，明年十一月，義天遣其徒賜紫壽介等三人，齎持首楞圓通繪像，詣塔薦奠，杭州以其事奏，至次年正月，朝旨聽許修建，仍以金塔請法師舍利，以歸其國，法師所度弟子曰廣潤大師曇眞，曇眞所度曰晉侁，晉倫，晉僊，晉仁，晉儀，晉偕，晉儒，晉佺，晉修凡十人，學徒傳講四方，累百餘眾，甘露正味，乳乳成就，神鑒大師實為上首，熙寧末，予閒居吳中，始深求易窮理盡性，以至於命之說，念古人之大體，散於百氏更千餘年矣，道無不在，則釋氏之門，有所謂因者不得而廢也，始得起信論讀之，考其說則曰，所言法者，謂眾生心，是心則攝一切法，又曰，依一心法，有二種門，一者心眞如門，二者生滅門，乃知天下之無二道也，信矣，葢人心惟危，道心惟微，唯精，唯一，允執厥中，堯以授舜，舜以授禹者也，操則存，舍則亡，出入無時，莫知其鄉，惟心之謂與，孟子受之子思，子思受之曾子，曾子受之孔子者也，心眞如，舜之所謂微，孔氏之所謂出入無時，莫知其鄉者是也，心生滅，舜之所謂危，孔氏之所謂操則存，舍則亡者是也，華嚴四種法界統惟一眞，則老耼氏之所謂常無欲以觀其妙者，理法界也，常有欲以觀其竅者，事法界也，兩者同出而異名，同謂之玄者，理事無礙法界也，玄之又玄，眾妙之門，則事事無礙法界者也，佛氏之與中國聖人，其異者特在名迹之閒耳，至其所同則若合符節焉，予旣得其說矣，是時，法師方以華嚴，起信之義，為大宗師，乃從之遊，以道相友於釋氏之學，啟發為多，故因神鑒之請，敘其本末而係之以銘，法師示寂於天台國清寺，其弟子性省等，卽寺之東隅，建塔以瘞師骨，持仇文學雲鳳所為狀，乞銘於予，予衰倦不能文，然予壯時，與季弟光宅延師於平湖，華亭之間，開講席也，先司寇胥峰府君，年望七矣，長師二十歲，重師眞率，特扶杖稽首，為忘年交，葢予父子兄弟，與遊者數十年，故頗悉其平生，是不可以倦辭，乃受狀詮次，按，師諱如通，號易菴，末年復自號蘆江老叟，享年七十三，僧臘五十九，本會稽陳留鄉杭氏子，母潘氏，夢梵僧借宿，覺而舉，師豐頤廣顙，骸貌魁梧，竟與夢合，襁褓間，母恒指之曰，若其僧乎，年十五，家七人俱以疫死，師孑立無倚，乃憶母言，往諸曁抗烏山三德寺祝髮焉，託大海為度師，參萬法歸一，一歸何處，久之有省，海戒之曰，正可勤心求進，勿生慶快，遂詣徑山萬松和尚，決擇心要，侍講之暇，卽擔負米薪，崎嶇山麓，不辭胼胝，時月亭得法師正與同學，自謂勞苦弗如也，久之，能契萬松意旨，一日，松問曰，如何是白雲不繫靑山住，師應聲曰，明月常懸古澗心，事萬松十二年，學益精，乃繼臨濟正宗二十七世，後復遊京師，抵少室，參覈宗乘，綽有見解，師為人朴素坦夷，無矯行，無飾語，望之知其為碩德也，無論賢愚貴賤，皆喜近之，居恒言不出口，及登壇講演，則振音朗朗，口如懸河，雖村夫婦稚，莫不竦動讚嘆，以故學徒雲集，檀越駢闐，瓶錫所至，營搆所須，往往不呼而集，不速而成，始隆慶間，因大中丞抑菴陳公，請住杭之南山慧因寺講法，營建已竟，偶鋤下發得古碑，則鐫有易菴二大字，上額御書旁小璽，剝蝕不可考，人大奇之，由此名震會城，爰及遐邇，無不向慕，嗣後吳越諸名山大剎，頹圮賴以飭，墟廢賴以復者甚眾，其最著則杭之靈隱為西山第一叢林，師為重建費四萬金，萬歷甲午，至吾郡東塔為清涼國師道場，師準清涼遺意，說法度生，緇素咸服，殿宇像設，為之改觀，不踰年而就，復為精嚴寺重搆，鐘樓垂成，尋赴國清之請，比至國清，先疉石成輿梁，以便行旅，然後鳩工繕殿，業有端緒，師忽不豫，方以良晨立棟梁，而卽於是刻結跏趺坐，說偈言而逝，面色無異生時，時萬歷乙未臘之三日也，昔時杭之靈隱，台之國清與留都報恩寺，以同日廢於火，今靈隱，國清皆師所創，而師之化去又與國清豎殿，同在一刻，豈非異數耶，所說偈，記者不詳，中有出台又入台及箇中無去來之句，方師在吾郡時，有終老天台之意，每形諸言，今遊於國清，不惟遂所願，觀出台又入台之語，則師之前生故在台也，國清為豐干，寒山道場，以是推之，師之宿因，葢不可測矣，師雖不究心文字，而當機處時亦落筆數語，曾見其頌五宗宗旨者，有曰，五宗五師吼，百獸盡狂走，龍象失威儀，狐兔難啟口，白牛眠露地，一獸不見有，斗轉與星移，日月懷中走，咦，當道鑄成金獅子，正齋行下鐵饅頭，師生平自甘辛苦，惟欲利物，其性使然，故在講座則儼然嚴重，聽者無敢屑，及下座歸堂，卽偕諸行人，十指並作，麤衣糲飯，主客共之，萬歷戊子，己丑兩歲大饑，杭為尤甚，師設糜以振，存活者甚眾，其種種高行，不能枚舉，惟誌其槩而為之，師生沈氏，諱慧林，字萬松，別號雙徑，杭之仁和人也，生稟異質，不類羣兒，稍長，耽玩佛書，授以世典，棄而弗觀也，父母察其志，以為終不可奪，遂捨為法輪寺僧，寺在省城中，諸僧所習瑜伽薦亡之教，罔知出世大法，師獨愀然歎曰，此豈生死大事可能了耶，素聞天目平舒老人道行超卓，卽別其師實庵堅公，投禮老人，獲聞心要，一日，宴坐林間，偶聞猿鳴之音，豁然有悟，別老人，入京師，徘徊諸講肆中，研究玄奧，夜宿通堂，旁聞一僧，誦，丹霞上堂，公案尤大了了，是時伏牛空幻叟寓止廣德，禪師乃詣叟，自陳所解，遂得法於空幻之門，已而入川峽，登峨峰，復歸杭，歲在庚戌，師特造予曰，吾年浸老，衰朽之相豈可久遊人寰，茲欲別子，遁跡諸曁山中，以畢此頹齡耳，乃以永明心賦一帙，留別而去，是後復遷徑山，竟絕跡於城府矣，師素通三藏，尤精於圓覺，金剛，法華，楞嚴諸經，為人講說，諄諄靡厭，其人領解乃止，予嘗讀楞嚴，詣師質疑，頗得其詳，師之居徑山也，道日益崇，修日益精，而四方從學，日益以眾，經云兩足者，其師之謂歟，丁巳春月，師忽謂眾曰，吾報將盡，當不久人世矣，自是絕穀月餘，時時惟啜澗水，至冬，微疾而化，目未瞑，猶涉筆書偈云，七十六年，萍踪何倚，本無去來，應緣而已，於時禽鳥哀鳴，瑞雪飛舞，眾以為異云，師生成化壬寅四月十四日，卒於嘉靖丁巳十二月十五日，老壽七十有六，僧臈五十有八，葢自臨濟傳法，以至於師，實二十六世也，縉紳與師交友者，若萬總戎表，王郎中畿，予尤被厚於師，其為悲感何如哉，茲歲庚申，弟子性中等將建塔葬師，以為稔知師道者，莫予若也，元豐三年秋後一日，余自吳興道杭，東還會稽，龍井有辨才大師以書邀予入山，比出郭，日已夕，航湖至普𡩬，遇道人參寥，問龍井，所遣籃輿則日以不時至，去矣，是夕，天宇開霽，林間月明可數毫髮，遂棄舟，從參寥杖策，並湖而行，出雷峰，度南屏，濯足于惠因澗，入靈石隝，得支逕，上風篁嶺，憩于龍井亭，酌泉投茗而飲之，自普𡩬，凡經佛寺十五，皆寂不聞人聲，道旁廬舍或燈火隱顯，草木深鬱，流水激激悲鳴，殆非人間之境，行二鼓矣，始至壽聖院，謁辯才于潮音堂，明日乃還，東京覺嚴寺有誠法師，講華嚴經厯席最久，學者依以揚聲，其為人純至，少緣飾，高行遠識，近世講人莫有居其右者，元祐初，高麗僧統杭海至，上表乞傳持賢首宗教，歸本國流通，奉聖旨下兩街，舉可以授法者，有司以誠上，誠上表辭曰，臣雖刻意講學，識趣淺陋，特以年運已往，妄為學者所推，今異國名僧，航海問道，宜得高識博聞者為之，師竊見杭州惠因院僧淨源，精練教乘，旁通外學，舉以代臣，實允公議，奉聖旨，依誠所乞，敕差朝奉郎楊傑館伴至錢塘受法，近準都督省付下杭州，奉據僧正司狀，南山慧因禪院住持長老善思為患，乞別差人住持，尋勘得本州祥符寺僧淨源，近有高麗國僧統義天奏聞朝廷，乞來本州禮謁淨源，求學佛法，顯有講學戒行，聞于海外，州司給帖淨源往慧因禪院，承替善思開講住持，今據慧因寺知事僧晉仁陳狀，當院元是禪院，今蒙本州補傳教僧淨源住持，竊知當州興教寺元是禪寺，後來本州奏聞，永作十方教寺，乞依興教寺敷奏，永作十方教院，州司勘會淨源，委有講學戒行，聞于海外，兼近據高麗國僧統義天，捨施到教藏經文，佛像什物，安著四方僧眾，逐日焚香修禮傳教，已有倫序，今來乞依興教寺例，將慧因禪院改作十方教院住持，別無妨礙，伏乞朝廷，特降指揮本部尋符杭州，鈔錄興教寺乞依十方傳教住持令文去後，今據本州狀鈔錄到嘉祐五年八月二十四日𡩬海軍帖，近據僧正永興等狀，伏覩興教寺奉使帖，請講經僧梵臻歸寺，作十方禪教住持，其梵臻戒節孤高，講業清苦，眾所歸向，學者摳衣，今來興教寺欲乞依本州天竺寺例，降敕永遠作傳天台教寺十方住持，本州尋勘會梵臻素有節行，為眾所推，遂選請本僧住持，今欲乞將興教寺依天竺寺例，作十方教寺住持，遂具狀奏取敕旨，八月一日中書劄子，奉聖旨依奏，本部看詳興教寺元係十方禪寺，後來改作十方教寺，今來杭州所奏慧因院已是十方禪院，乞改為十方教院，依得興教寺體例，離婁之目，處闇室或不能覩，燈處之，皎如也，澄公掌居玄夜，或不能照，燈在之，了如也，故大雄氏以方便力，救黑暗界，藉其光，誘其人，佛所以有然燈名，法所以有傳燈義，大抵長明燈，是其蘊乎，夫日主晝，太陽之精，中則昃，昃則沒，我長明燈不沒，月主夜，太陰之精，滿則虧，虧則盡，我長明燈不盡，日月尚爾，況小光，小明哉，要自積苦為海，舉足見溺，積邪為山，舉手見礙，竟不髣髴，或髣髴之，不克成就之，言之可為長嘆，我邑中有俊傑，主此然燈，精進成就於寶融寺經藏院，且夫蘭炷爇火，吾見其盛，未見其微也，鐵盆盛膏，吾見其增，未見其減也，一籠而四時長花滿室，而終歲不夜，人見之者，一作禮，眼蒙利，再作禮，心蒙爽，悟照目相，照了內外，由是洞徹，然則終日見燈，未嘗見燈，終日不見燈，未嘗不見燈，夫達觀者乃如是也，意者不獨于此，直上照一天，二天，乃至三十三天，無門不闢，恒沙善人由茲而入，直下照一地，二地，乃至一十八地，有獄皆開，多劫罪人，因茲而出，若然者四維上下虛空，可思量不，不可思量，助我長明燈，實相功德，亦復如是，三數年內，願銘頌之間，迫賤事未搆斯文，一朝染目疾，朦朧而不自審何從得也，遂夢神人語邁曰，子於長明燈，其有負乎，邁應聲而寤，寤而起，起而作頌，明日目愈，此唐高邁筆也，慧因有燈，實類之，漫書以畀比邱主者，萬厯戊寅秋，峩眉髮僧識，南山有寺，初曰惠因，忠武肅王奉旨於唐，繼稱高麗，義天世子弘䂓於宋，樓函藏教，為華嚴名剎之首，閣起準提，通普門示現之神，迨元丁未，而閣并化為劫灰，至今庚戌，而殿亦危於飄瓦，危者，摧頹風日，蠱飭宜堅，灰者，銷滅塵氛，鼎新是亟，非纍千金不贍，豈將一手能持，寺僧照微，秉慧種因，無今悼往，謂像乃空虛之影，像毀則眞現何門，法奉神通之律，法堙而途迷孰啟，毘盧尊能無墮淚，俱胝母為之低眉，是用投體披文，告十方之檀施，所冀殿宏閣麗，復千年之舊觀，見作隨喜，標勝事於名山，為善積餘，種福田於來世，願各出於從心，痛無同於割肉，僧所悲仰，佛盡皈依，此疏，宋時有晉水法師者，寫華嚴經於烏戌，天為雨花，飄墜高麗國中，其花每瓣有晉水二字，國王遣人尋訪得之，深為嘆異，因搆寶花閣，元時湮圮，迨今天啟二年，有僧道琳搜其址，結庵，手寫是經，名古華嚴庵，眉公先生為作記，親書之，書法類米元章，可寶也，葢聞浮生聚沬，能仁為破闇之燈，世路迷雲，喜捨則植緣之幹，睠茲名剎，偶結西湖，豈意應緣，遠勤東國，雖肇開於錢武肅，實營修於統義天，晉水師之演暢一音，東坡子之護持萬劫，金雞鬭井，崇搆實甲兩峰，白馬騰空，清源頗超三竺，華嚴諸閣，濟苦海之慈航，準提一門，攝羣生之密諦，緬想元豐，紹定已設蘭若諸宗，不意至元丁未，竟逐劫灰俱化，宏惟昭代，頓還舊䂓，雖前後殿已屹然鼎新，而左右手尚颯如茅靡，儻復東海崢如列障，且見南峰歴若太階，𡩬惟撮士所關，抑亦十方是仰，近嗣賢首教僧澄公者，精持雲棲戒行，遠紹晉水風標，翻然謁吾徒而請事前䂓，允矣，覿靈山而嘅修故寺，況準提卽廣長衍說，俱胝乃圓通要津，皈依者獲福無窮，誦持者受報匪忒，智慧，功名，富貴，隨所祈求，宰官，居士，僧尼，無不嚮赴，夫旣重加補理，豈可全缺應供，伏願見聞隨喜，共破慳心，道俗緇黃，同基梵福，自一文一合以及百千，或出力出財以至勸請，善無細之可捐，緣無往而不植，務使子來神助，依然施那爛陁金錢，象迹蜂歌，恍若入毗盧藏樓閣，坐其下者，或繙經，或持偈，觸目勝因，登其上者，卽準提，卽華嚴，信口妙慧，將不離明聖而證蓮池，不厯僧祗而歸淨域矣，先哲有言，但辦肯心，必不相賺，此語願與十方檀信共之，余於佛理，不甚作解，卽因果輪迴之說，亦在疑信有無之間，然每過禪林僧院，便如入故宅，遇舊主人，覺依依不忍捨去，又似有夙緣者，乙卯夏仲，自閩中解官歸，舟未至錢塘，夜夢有一偉丈夫，巾袍端麗，眉宇軒昂，從江頭揖余而言曰，子非沙門護法耶，湖干廢寺，待子以修葺久矣，余覺而心動，然不知為何如人，所謂廢寺，亦不知在何所，旣抵岸之次者，覓肩輿，往上天竺禮大士，一輿人指道傍舊坊，曰，此古剎名高麗，盍隨喜隨喜，余又心訝，輿人所急在行路，凡遊厯覽之興，每因其刺促而阻，何以獨導余入寺也，旣入寺門，瞻禮佛像，則見榱桷傾頹，瓦椽剝落，文殊，千手觀音，及東，西羅漢諸像，皆頂笠坐霪雨中，屋溜淋漓，或侵頭額，或損肩臂，令人不忍竟視，遙望殿後僧舍，寥寥數楹，幾不能蔽風雨，其僧皆黃面癯形，不沾葷酒，亦不解逢迎，叩寺所以廢墜之故，則云，寺前左臂缺護龍沙，前朝學士蘇守杭，取以築湖隄，寺僧爭之不能得，工竣之日，許以身作本寺伽藍，今其塑像現在，引余謁之，則依然夢中所見也，然耶，否耶，文忠公其告余耶，余嘗讀文忠公傳，見其儉歲大興土木，使人得食其身，又聽僧募緣造橋建塔，陰以分富民之有餘，助貧民之不足，用是雖有水旱不為災，杭人德之，嘗以此服文忠經世之術，不徒以文名，今此寺之廢墜，則公生前未了心事也，余旣以夢之所接，合於途之所遇，捐貲首倡，敢不惟力是視，而尤念大廈非一木所支，工巨費繁，端有藉於共成勝事，遂書以授寺僧，使持沿門之鉢，以遍乞諸貴官大人，及善男信女，若布金種福，破慳除吝等說，則諸宰官，居士，已聞之稔矣，不復贅，易大師願力弘大，興梵剎幾遍名山，以高麗始，而以國清終焉，今高麗漸就圮，其法裔照微欲重新之，且遵雲棲大師法結準提壇，旁再剏閣，一創一修，輝煌佛宇，易師之志為不墜矣，余適入山，逢其經始，甚為忭豫，并望四方善信共成之，南山慧因禪寺在宋為華嚴首剎，稱五山之冠，故像設以毘盧遮那佛主教，而普賢，文殊二大士輔之，後殿有普門大士像，而兩旁以五十三參附焉，斯亦華藏之影像也，自昔晉水法師弘闡宗風，一時緇衣白足，雲集座下者凡數千人，賜田亦數千頃，香火之盛，覩未曾有，故高麗世子僧統義天賚金書華嚴經若干部，航海獻施，仍搆傑閣於寺，宋𡩬宗皇帝御書閣額以表章之，猗歟盛哉，自勝國之後，經像罕存，至我朝嘉，隆間，有無際，易菴，妙空三師，互為鼎新，像設粗具，而經閣猶未復也，茲本源師實修苦行，專精淨土，久閉禪關，頗有心得，向欲復閣而力未逮，乃與徒眾募，余友清遠洪公為倡建準提閣於舊址，而方伯本如吳公捐俸塑像于下，其上虛敞可以贮經，今師欲裝經若干部，以供閣上，集僧六員，諷誦華嚴三載，稍復舊觀，而閣之重建，則俟機緣之至，此師數十年之夙願，而關居三載之苦心也，夫華嚴性海，為一切眞如之法藏，千佛共證之祕典，首開頓教，圓攝羣機，見聞隨喜，盡發菩提心，成薩婆若果，故發弘誓願者，祈生生世世，在在處處，手捧目觀，心維口誦，期於同遊華藏莊嚴之海，共入菩提不二之門，與淨土宗旨，原不相背，且復首剎之䂓，繼晉水之志，述義天之事，眞宗門之主鬯哉，師出關日，首以是事為請，余欣然而喜，念非綿力所辦，願與十方善信共成之，遂敘次緣起如右，以當勸發云，洪鐘賁鼓，溥震世蒙，吠蚓啼蛩，亦流眞籟，探奇采勝，隨興所發，總可以振林泉之響，飾巒岫之姿，第桑海移觀，卷帙灰劫，有疑可闕，無徵弗從，據現在之篇章，資簡冊之有爛餘俟，遍丏名公，彙其椽筆，續梓於後，以成勝觀，志題詠，余不喜得武林郡，喜得為西湖長，時從簿書之隙，肩輿遍跡名勝，偶弔古玉岑，見赤山之土已夷，惠澗之流幾塞，滄桑今昔，不勝慨慷，幸僧寂澄復剏一閣，面壁攻苦，誓發愚公願，祈復宋舊，余甚嘉之，懸額猶𡩬宗御筆也，漫賦志感，沙門秉教，異族同居，良由結脈於佛，受胎於道，不屬毛裏，別有瓜綿，儻其式穀，曷殊臝負，然矛盾於庭，戈操於室者比比也，其或恪守師傳，爭光祖烈，眞蓮海之楚翹，允支那之振趾矣，胡容紊其緒乎，志法嗣，悟玄，雲南富民人，號妙空，初出家于靈芝寺，公舉主茲寺，周瓚，仁和人，號大雄，洪宗，桐廬人，號茂林，普通，崇明人，號瑞峰，廣賢，仁和人，號萬玉，廣淨，錢塘人，號敬川，宗憲，仁和人，號蓮臺，宗相，仁和人，號存白，勤慎有幹，拮据修葺，時論歸之，慶文，仁和人，號敬如，通恩，烏程人，字楚元，玄泰，烏程人，號𡩬宇，祖心，海鹽人，字無，清慧，仁和人，字自明，淨信，海𡩬人，字潮音，眞秀，山陰人，如通，諸曁人，號易菴，應舉入寺為初祖，修建本寺，後修建靈隱及嘉禾東塔，天台國清諸寺，寂于國清，大冢宰五臺陸公為之銘，性震，崇德人，號太空，海龍，仁和人，號清禹，寂淮，崇德人，數立法嗣皆夭，以無際同出臨濟宗，遂立無際七世孫照微為嗣，是為第五世，後微又以本支孤露，復歸，而立徒普瑩繼其宗，普瑩，仁和人，號玉庵，通密，桐鄉人，號三玄，明慧，海𡩬人，號無際，同易菴應舉為初祖，眞安，錢塘人，號德輝，如昇，餘杭人，號鷲峰，性賢，餘杭人，號東泉，海德，錢塘人，號無盡，寂澄，錢塘人，號本源，恬靜寡言，兩山諸剎，屈指首推其戒行，禁足息交，衿紳望而加敬，照微，仁和人，號月印，初嗣易菴派，後歸本房，創復經閣，賚志早沒，眾論惜之，普瑩，嗣易菴後，普珏，歸安人，號廣漠，通密，嗣易菴後，通文，桐鄉人，早夭，湛深，桐鄉人，號徹如，然定，桐鄉人，號止心，法凝，錢塘人，號止水，倜儻有大志，承月印之緒，力為丕振，修寺志以垂不朽，界金，海𡩬人，號丈石，方月，錢塘人，廣生，海鹽人，字生之，西子湖每歲一遊，遊必旬月，凡十八遊，故於山之高者，林之深者，石之雋者，園之名者，寺之古者，彌不遍，最後而至高麗，高麗古而垂敝，寺僧止水於轆轤劫，謀一轉之，欲輯寺志以侈先朝之盛，令人興感，予曰，是烏可鑿空為也，曰，有宋，元之碑碣在，曰，碑碣未易詳也，曰，有蠧蝕之記載在，曰，是爾一家言，未必愜眾耳目也，曰，有文獻之傳述，而小僧之隨筆收錄在，予時正避暑經閣，檢而輯之，曰原始，括碑記之要領也，曰景物，攷邊幅之佳勝也，曰祖德，稽梵乘之薪傳也，曰檀那，標福利之因緣也，曰宮宇，備新故之豎造也，曰碑記，曰傳誌，曰雜文，則就寺所留遺者載之也，曰題詠，則姚，方二君訪求者居多，卽其所詮次也，曰法嗣，則存白，止水所自為譜系也，旣成冊矣，將謂予之不朽高麗乎，抑藉高麗以不朽乎，皆非也，止水之志堅，之力定，固已永劫不壞，而何有於予之筆，第循此志，擴而大之，延而久之，是在止水及止水之後嗣矣，右碑在紹興府學二門北向，篆額已斷，存因，賢，教，記四字，字徑四寸，文十六行，正書徑寸，後有立石，書人姓名三行，是碑舊在杭州西湖慧因院，卽今之高麗寺也，石工利其石，移至越中，今碑陰刻順治十年，又西湖集慶寺前亦有一碑，半埋土中，錢辛楣詹事語何夢華為掘出之文與此同，惟字體甚劣，碑額又作正書，不知當日何以刻此兩碑也，兩碑皆有缺字，今叅校補全，撰文者章衡，字子平，浦城人，嘉祐二年進士第一，本傳載，元祐中，厯秀，襄，河陽，曹，蘇州，加集賢院學士，復以待制知揚，廬，宣，穎州，此碑系銜，朝散大夫，提舉洞霄宮，護軍，吳興縣開國男，皆史所略也，唐之問，文勳事跡皆無攷，勳銜，簽書昭慶軍節度判官廳公事，此避英宗諱，改簽署為簽書爾，蒲宗孟，閬州人，元豐八年七月，以大中大夫，資政殿學士知杭州，嘗集錢塘詩，自宋，齊以來至元豐間，凡三千餘篇，為三十卷，行於世，元祐二年十一月，徙知鄆州，見咸湻臨安志，九月三十日奉聖旨，慧因教院應諸官司試院并指占，並永與蠲免，右劄付慧因教院，湻熙元年十月一日，准湻熙元年九月三十日，敕中書門下省，九月三十日奉聖旨，慧因教院應諸官司試院并指占，並永與蠲免，奉敕如左，牒到奉行，前批十月一日申禮部施行，仍須至指楎，右帖慧因教院仰照會，湻熙元年十月日，右在慧因寺，碑凡二列，上列可見者四行，下列八行，是刻漫漶過半，僅存前後大字，以碑陰證之，此持住僧惠高之請也，至七年，講師清素并序厯朝恩渥而刻諸石，此劄付亦刻于是時，諸志乘皆未之載，國家累聖相承，專用仁厚，凡可以教民者，必發揚顯之，雖淨居老子之說，有所不廢，臨安府南山慧因教院始禪，元豐八年有法師淨源講學，戒行名聞外國，高麗嘗遣僧義天航海請授經旨，神宗皇帝可其奏，旣歸，以國王以其母命，金書華嚴經乞置之源師所居，以報國恩，於是其徒乞改慧因為十方教院，得旨許之，而賢首之教大，靖國元年，高麗遣使徽宗登寶位，附白金千兩，請造華嚴佛，行主之歲與剃度，朝廷又許之，而寺宇，聖上龍興，主僧惠高累宣對，乞追述前朝之意，永免官司指占，上亦許之，而聽益孚，湻熙七年，住持講師清素以名行被選，講席興盛，凡稽首受教于坐下者日數百人，遷善遠罪者日益眾，於是清素願以所得聖旨，刋之于石，求文以記歲月，為之序，累聖化民之意，無所不用其至，以告于後，五月日，通直郎，軍器監丞周必正謹書，右在法雲寺，正書十八行，行三十字，按慧因寺志吳越王建，初稱慧因教院，宋元豐八年，高麗國王子僧統義天入貢，因請從院僧淨源，詔許之，俗呼高麗寺今名法雲寺，高麗慧因觀音大士放光瑞相，先君澹軒，闕菴華嚴為闕男實嘉定闕，先君享年五十，闕十八日病革之際，闕瞑目後焚香敬誦，闕敬奉遺訓，日闕麗首，逢行者知講師闕法堂東側，觀音菩薩闕觀音云，傳語和尚，人闕光矣，急白講師申聞，闕籤恐山門他故，因此有闕徹喜形眉間，方稱述行闕，詰朝集眾，再禱籤得吉開闕到所居修就求闕其事菴歸寂，因循至闕旨茲山聞感應事，然興歎，闕之餘直述始末以記歲月云，闕解進士盛百拜謹記，淮西置使司闕賜智敕差住持闕，右在法雲寺，正書二十一行，碑斷，存上截，存十餘字，篆額十二字，下刻觀音放光像，是碑存字無幾，大約澹軒之子為親資福，忽遭觀音放光，免解進士盛某為之記也，進士名闕，萬厯府志作盛度，菴上闕字，明潘晟重修慧因寺記作易菴，謂𡩬宗朝有易菴禪師，闡揚大乘，御書易菴二字賜之，牒奉敕宜差住持臨安府南山高麗慧因教寺，牒至準敕，故牒，參知政事薛押，少師右丞相魯國公押，臨安府狀，准尚書省批送下南山高麗慧因教寺知事僧慧機狀，本寺住僧如訥已於捨貳月貳拾伍日歸寂切緣，本寺目今期懺在卽，難以久缺住持，乞付臨安府下諸山，公定期集有道行講人，前來住持，後批送臨安府，公定五名，申尚書省，本府除已遵稟指揮，送僧司集諸山，公定五名申府去後，今據僧司申繳，上天竺靈感觀音教寺住持僧思義等，申集諸山禪講，就上天竺寺白雲堂雲集，公定期集，僧清遠等五名，一住持平江府吳江縣華嚴寶塔教院僧清遠，一見住持紹興府教寺僧如介，一前住持嘉興府華亭縣教院僧懷，一前住持紹興府如意教院僧宗，一見住持嘉興府福教院僧果，其僧各有道行，堪充于內點差前去住持，思義等同諸山禪講，保明是實，乞備申施行，本府據申述，合行具申朝廷施行，伏候旨揮，正月貳拾參日，奉聖旨依僧清遠，今尚書省出給敕牒，付南山高麗慧因教寺，寶慶叁年正月貳拾叁日，右在法雲寺，凡三列，三十行，此寶慶三年牒，清遠為高麗慧因寺住持也，此牒最為詳盡，由本寺知事申府，下諸山定指揮僧司再就上天竺寺白雲堂雲集公定，申朝廷候旨揮下，尚書省出敕牒付本寺焉，白雲堂，上天竺寺坐白雲峯故名，莫考厥初，至辨才法師重建，牒奉敕宜差住持南山高麗慧因教寺，牒至準敕，故牒，參知政事鄭押，知樞密院事兼參知政事薛，少師右丞相押，臨安府狀，准尚書省批送，下南山高麗慧因教寺知事僧可衷狀，本寺昨緣主僧指堂講師，自六月十四日順寂之後，見狀申明，伏蒙指揮，今皋亭寺主僧清杲保明道樞等五名公狀，卽賜點差一名，前往住持，後批南山慧因教寺事可衷等，案皋亭主僧清杲舉保道樞等五名，卽賜點差一名前來住持事，月二十五日臨安府行下集諸山伍名，申尚書省本府僧靈感寺僧思義等狀，從指揮關集諸山禪講，就上竺寺白雲堂公舉到住持，本府崇先教寺僧清杲，前住嘉興府常教寺僧覆，前住嘉興府廣福教寺僧如介，見住平江府寶塔教院僧師，見住嘉興府教院僧妙常共伍名，各有道行，眾所推伏，堪可點差前去住持，為國焚修，祝延聖壽，思義同諸山保明是實，乞備申尚書省施行，伏乞證會，施行申，拾壹月拾貳日，奉聖旨差如介住持南山高麗慧因教寺令尚書省出給敕牒，右劄付南山高麗慧因寺，紹定肆年拾壹月拾五日，右碑在法雲寺，凡三列，二十九行，此紹定四年，牒賢首教僧如介住持高麗慧因寺也，此牒與寶慶敕大略相同，惟令皋亭寺主僧清杲保明道樞等不由府定，是當時體制間有出入也，佛于天下，咸所尊事，或謂福以倖求，禍以苟免，而佛可謟也，庸詎知佛之道多方，有大焉，有小焉，夫大臣之事佛也，志與道合，元默寡欲，澤下於民之謂施，勘定禍亂之謂慈，不儌生，不畏死，若唐顏眞卿，宋富弼，范仲淹是已，其有窮土木，靡金帛，厲民以要福利者，非佛意也，自富貴以訖有家，予曷報于君親恩，欲風動于民，率之以忠孝，莫若善事佛，先是，以幣金千定施杭十大寺，使咸以子母相生，歲取其什一給其費，以月第之，各閱經一藏，延祐四年，又自武昌寓二百定，以歸興元，惠因二寺，通前為十二藏，月閱之，歲周而更始焉，慧因寺受金最後，以冬季藏事，必肅必恭，圖久勿隳，爰琢堅石而刻之，謹按南巡盛典，法雲寺在赤山，舊名慧因禪院，宋元豐時，僧淨源居此，疏釋經義，傳播遠域，有高麗國王子以金書華嚴經三百部，并捨經閣之資，附貢舶以進，因呼為高麗寺，寺前為慧因澗，乾隆二十二年聖駕臨幸，賜名法雲寺，今則龍象已虛，不留一礎，余偶得寺志，尚是明本，題詠中，如，徐時泰，項士昌，方相卿，毛文龍，方新，金門鑰，周自稷，黃克儉，魏介，姚二煜諸人，乾隆間，吳志上允嘉輯武林耆舊集，號稱賅博，均不載一詩，是此志，吳先生亦未嘗寓目，傳本之孤，益可見矣，余願藉志留寺，亟為梓行，且檢阮文達兩浙金石志，宋時蠲免劄付碑，劄付碑陰記，觀音放光瑞相碑，尚書省牒兩碑，文雖殘闕，究為寺中掌故，又蒲室集有歲閱藏經記，志亦失採，因附刻於後而記其緣起云，
徑山位於浙江天目山之徑路，故謂之徑山，唐天寶初，國一禪師隱居於此，並行開山，經宋，元迄明代月林鏡禪師共八十七代高僧之經營，殿宇廣建，紺宇琳宮羅布，其主寺為興聖萬壽禪寺，唐代宗時僧法欽結庵於此，法欽賜號國一禪師，乃徑山開山祖師也，代宗卽其菴建寺，僖宗乾符六年改為乾符鎭國院，宋大中祥符元年改賜承天禪院，政和七年改徑山能仁禪寺，孝宗御書額賜徑山興聖萬壽禪寺，由宋迄元，為禪林之冠，元末兵燬，明洪武間重建，其下院有雙溪化城接待寺，大安禪寺，小徑山萬壽禪寺，西徑山寺，安樂寺，安衆寺，法華寺，萬壽正續寺，廣化禪寺，順慶禪寺，實際禪寺，妙濟禪寺，雲福禪院，普慶禪寺等二十餘座，佛敎史蹟林立，與東，西天目蔚為佛國，徑山舊未有志，萬曆初年有僧宗淨者，刻徑山集，僅載諸祖事十之二三，詩文亦寥寥，天啟初，李燁然請宋奎光輯徑山文獻，奎光自大藏檢閱諸祖之語錄行事，輯唐代宗，宋理宗逮明高祖，成祖與神宗諸制勅，及歷代高僧名士之序紀，吟詠之詩詞，為編徑山志，分門十七，列祖，制敕，序文，塔銘，碑記，游記，書啟，偈咏，名什，外護，殿宇，靜室，名勝，下院，古跡，寺產，紀事，釐為十四卷，此志異於一般名山志書，首志列祖，以徑山因祖席獨著故也，列祖資料取自佛祖統載，傳燈錄，禪宗正脈，五燈會元，高僧傳，益以松源所藏抄本，達觀禪師創刻方册藏，後板移置徑山，故刻藏序文輯錄甚多，全志條理井然，搜羅完備，蓋集明天啟以前徑山佛敎史蹟之大成也，茲據國立中央圖書館藏明天啟四年原刋本景印，古今守西湖者不知凡幾，惟白少傅，蘓端明最著，以故，人以頌守輙曰白蘇，嗟乎，白蘇豈易言哉，長公以戒禪師後身示現學士，而香山亦叅鳥窠有省，其先後守西湖，一切規為制度，悉自無畏光明光中流出，嗟乎，白蘇豈易言哉，余東人也，謬承兩公之後，仰惟風義，雅不欲見笑于湖山，顧時異勢殊，法微魔旺，每于簿書之暇興情臨眺，輙低回感嘆兩峰六橋如故也，而當年之盛不可復覩，因思鳥窠為欽師第一弟子，而長公推悟禪師為徑山住持，至今尊為十方第一代，而又與寶月，澄慧諸名宿交最久，意者東南法席其在徑山乎，顧徑山舊無全志，以去省會稍遠，而禪那幽杳之地鮮有過而問焉者，今年首夏，適餘杭博士宋君來謁，詢以徑山去餘杭幾何，曰，一由旬耳，因命往搜故實，凡三閱月而稿呈，首列祖，次制敕，次序文，次塔銘，又次碑記，游記及名勝等若干則，凡為帙若干卷，予為披繁理緒，考證而詮次之，又一閱月始竟，自唐，宋，歷元至我明，千餘年間祖庭之盛衰，名勝之隆替，與人物代興，制作彪炳，稱大備矣，夫春桺秋波，蘭橈錦障，西湖非不豔也，而巨人之跡旣往，三生之魂不來，名山法脈幾不復振，自雲棲以一聲佛號續佛慧命，而永明辨才諸風賴以不墜，兹志而成也，非敢謂于薄伽之旨有所倡導，庻幾八十七祖一片紹法苦心猶可想見，方內外士憑而弔之，或者其有興乎，雖然，予竊重有感焉，西湖自長公以後，國朝正德間，楊公溫甫始一濬之，已稱極難，故當時謂，湖有葑，蘇去之，湖有梗，楊鋤之，蓋鋤更難于去也，及今而梗乃愈多，余則謂淸之尤急于濬，夫淸與鋤之難易又何如哉，是縱不得覩天僖中放生之盛，或者萬姓血脉不至壅閼，亦五百應眞之所樂觀也，余何敢自附于白蘇，苐以兩公所拂拭者，西湖之形勝，所揚扢者，徑山之宗旨，余亦欲兩存之，而徑山則獨完固，徑山舊龍宮也，自神龍施地與欽師，絕𩔗茶林，二龍為啇那建剎，與龍柎率五伯龍衆受具摩羅尊者，以故嗣法八十餘祖，炳燿海內，十方錙素仰之不啻如摩竭印度，余少好㳺，每過名山，弔古德應化之地，未嘗不徘徊瞻仰，一行作吏，此事遂廢，徑山去西湖不幾由旬而弗得数，向五峰𠫵巾子一喝，正如曺子震所謂邑邑令人氣盡，然猶幸陪鶴汀李公之後，於古杭境內山川，時時一縱吟眺，譬如𣪞浩登樓，庾公興復不淺，致足多耳，公頋念徑山震旦祖席志載缺然莫攷，抑亦守土之責，乃命禹航學博宋元實氏搜其故事，攷校而刪定之，凡為志若干卷示余，朱受而讀之，白椎也，𥪡拂也，掀床也，痛棒也，累朝之明信與當代之涣汗也，大藏之所以流通，寶所之所以化現，與諸大臣，長者之鴻萹麗藻昭漢而囬雲也，掛瓢飛錫，名宿如雲，㝎淵空而動雷震也，畸人不借，幽士孤笻，𠋣龍樹而叩天宮也，墨汁生香，茟花說㳒，𠫵龍象而高法幢也，雞靈而兎馴，杉𠫵天而竹蔽日也，五峰環峙，傑閣崢嶸，三千寒而㕠徑杳也，噫嘻，真大備矣，嘗考徑山自國一開山，子孫相繼凢七代，而蘓長公草為十方住持，今六百餘年，而李公始一表章之，徑山與公緣豈偶哉，有蘇長公而十方始得與徑山之席，中央圖書館藏徑山志，原缺徐文龍序第四葉，茲謹保留空白頁於此，俾讀者識之，贊嘆謂從此已飽啜醍醐，不羨龍泉一勺矣，何必親見竹箆乃觧背觸哉，因為之序，夫朝市山林皆可學道，而古宿求道率依名山，何也，深巖茂林之間無人而有道，凡人載其塵心，以行乎山谷，則泠然如滌焉，及夫峰逥壑轉，芒閒筞止，巍然而睹梵剎，肅然而瞻寶相，則又不覺胷中情緣脫落都盡，若惟此可永依者，至若名師大德夙有道塲，火盡燈傳，法嗣綿邈，佇立凝望，雖杳不可接，而松聲竹韻，鳥語泉鳴，皆恍然提唱之殶，令人與道相視莫逆，譬如師延之琴，得之濮水，固知桐沉絲絕之䖏，猶有不沒其淸音者，藝事法事，可以類求而得也，徑山自國一師以来，登祖籍者八十七人，可謂盛矣，桾松夹徑，脩篁繞麓，入其間者，杳然而深，左望雲海，前眺都城，越山如黛，赤日如珪，既幽既邃，亦超亦曠，可謂山之能載道者矣，茲胡繼法席於宗林，叩禪心于雙徑者，若是寥寥耶，夫事有久而無記，物有感而思興，志者，所以記事而感物者也，予媿俗質，幸陪清幕，志成，受而讀之，翛翛然，泠泠然，不覺有如滌如脫焉，與諸祖相視莫逆，處力未逮而神先徃矣，四大部洲名山不可勝絕，而以佛祖著稱者，惟是燕之清凉，蜀之峨嵋，吾浙之補陀，靈鷲，南屏，而雙徑略禹杭，臨安，通東，西天目之徑，是東南最勝道塲也，自唐國一師開山至月林鏡師為八十七代，稱天下徑山與少林祖庭而二，諸山志余不盡見，所見清凉質而詄，補陀雅而博，南屏秀而麗，靈鷲近于俚矣，獨徑山向無舊志，萬暦初年，有僧宗净者，刻徑山集載諸祖事，十之二三僅存其名與示寂日月，詩文亦寥寥，戴令邑志更自簡少，達觀禪師昔謀刻大藏，易以書册，廣為流通，海虞宋元實氏以博雅名流，偶寄官禹杭，擁皋比與諸生譚道論文之暇，慨然是山佛法僧具備而獨無志，為東南缺典，爰自大藏檢閱諸祖之語録，行事，得十之六，自唐代宗，宋理宗，逮我高祖，成祖與神宗，諸制勑而一切廢興諸縁，與天下高衲道流鉅公名人序，紀，吟詠之章輯而為志，列為十有四目，帙成，出以屬予序，余覽之作而嘆曰，燦乎俻哉，井井乎有倫哉，是徑山中興之書也，夫惟人弘道，惟傑耀靈，故列祖首焉，不尊不信，域中惟王，故制勑重焉，唱縁闡法，文序乃宣，形委神傳，銘塔斯勒，垂像教之範，厯巗壑之美，故碑記逰記次之，通玄𢍆洩，秘宻暢性靈，故書啟，偈詠，名什次之，蘧廬一宿，金湯四固，故流寓，外護次之，琳梵代搆，支流派演，故殿宇下院次之，或面壁而證智，或杖策以探奇，故静室名勝次之，以跡象眙神理于是乎紀古跡，以供養資無生于是乎紀寺產，十方𠫵同，萬靈標異，故以紀事終焉，燦乎備哉，井井乎有倫哉，是徑山中興之書也，余嘗言，王者握符御宇，撫有江山，不有國史，則何以纂圖垂統，恢萬世之業，士大夫于其後人，貽之以堂搆，啟之以詩書，不有家乘，則何以振箕裘而昌門祚，今天下佛子法嗣望此山者，將紹明祖席，奉揚宗風，不有梵志，則何以知法幢之所繇竪，法寶之所繇傳，又非徒以林壑烟霞，導向平之屐履，快少文之卧逰已也，李流芳，字長蘅，嘉定人，王宇春，字季和，常熟人，李縠，字孟芳，常熟人，沈煥然，字無文，餘杭人，聞啟祥，字子將，錢唐人，嚴調御，字印持，餘杭人，王道焜，字昭平，錢唐人，時載杲，字旭如，常熟人，釋廣來，字無從，華亭人，釋超宗，字曇衍，江陵人，―凡誌名山者，類先形勝，以泉石得名故，徑山雖勝甲海內，實以祖席獨著，故首志列祖，―諸祖惟大慧杲禪師語錄最多，卷帙浩繁，不能悉載，今考之年譜及正法眼藏，開示警切者，採錄數則，若欲博覽其全，則有專行語錄在，―萬曆初年，本山僧宗淨重刻徑山集，所載諸祖事，實十無二三，今考之佛祖綂載及傳燈錄．禪宗正脉，五燈會元，高僧傳諸藏典，復益以松源所藏抄本，八十七祖，稱大備焉，―馮開之，陸五臺諸先生與達觀禪師創刻方册藏板，始于清凉，後移置寂照，再議置化城，則雙徑一區遂為震旦流通法寶要地，以故刻藏諸序文一一錄載，以識諸名宿最上願力，今已悉萃于此，―近代名僧如憨山，無幻，湛然等，到山說法有上堂，小叅等語，俱不及載，以有別刻專行故，―本山自唐，宋，元，歷代欽賜庄田最多，今已悉歸民間，特存其額，以俟有力者恢復云，―本山下院，凡見舊志者，雖興廢不一，竝載入以便𥡴考，―列祖而下卽載制勑及序記諸篇，以弘暢祖風，繪寫名勝，山靈增重，故舊套，圖畵，形勝，悉裁革，―名緇飛錫恒滿山谷，無論異代，無從徵考，卽近世亦莫由徧𥡴，祗據一二𦒿宿所知者，備載法侶庻存高風于什一云，―詩文多方採輯，收錄不齊，總期于增重名山，故世代前後，爵里遠近，悉不及序，覽者諒之，―凡志例載土產，此山惟松杉，以莊嚴祖席，茶笋可供養僧衆，別無他物可錄，故不列，―諸名公𢰅述序，䟽，詩，偈等，不及徧訪，第據耳目經見者鋟入，餘俟續載，―諸祖語錄悉出自大藏，各欵篇章悉回向祖庭，俱再四印證，方敢登板，儼然佛祖心印，逈異郡縣志籍，信心君子幸無泛視，以滋罪過，―刻板若干塊，送入本山常住，附大藏流通，其刷印板頭規例，俱照楞嚴寺定額，不得增減，祖諱法欽，吳郡崑山人，姓朱氏，世服儒業，師初孕，母管氏夢蓮生於戶樞，折取一花繫於一帶，寤乃惡葷餌，旣誕，形貌奇偉，神色瑩徹，好以佛事為兒戲，及冠，身長七尺，體備諸相，立性溫柔，雅好高尚，服勤經史，便從鄉舉，年二十二，州以克賦，道由丹徒，因遇寉林素禪師，見而異之，問曰，子何之，師曰，將求仕於上京，素曰，雖有五等之爵，豈如三界之尊耶，師曰，可學乎，素曰，觀子神觀幾於生知，若肯出家必悟如來知見，師聞，悟識本心，素乃躬為剃髮，謂門人法鑑曰，此當大弘吾法，蔚為人師，師日夜奮勵，鍊行安禪，領徑直之一言，越周旋之三學，廼請素示其法要，素曰，無人得我法，師曰，以何傳，素曰，我法實無可傳者，師頓釋疑滯，久之辤素，請示所止，素曰，乗流而行，遇徑卽止，遂受具於餘杭龍泉寺法崙律師，後之臨安，行次東北山之下，見樵者問曰，此何山，樵曰，此天目山之徑路，謂之徑山，亦名徑塢，師憶素語，廼披榛而入，四顧非人居，適逢苫蓋以覆𦊨罘，師就之宴坐，大雪經旬，絕食安禪，旣霽，獵者見之，投誠歸向，師誨使更業，獵者毁弓矢，罟網，以其地結菴，請就居之，日餉於師，他日，謂獵者曰，吾將隱於此山，獵者曰，此山神異，中有龍居，師勿往，師曰，何患焉，汝宐導吾，卽自重岡之西，至危峰之北，有一石屏，師坐其下，凡數日，有白衣老人前而致拜，師曰，汝何人也，曰，龍也，師曰，何為至此，曰，自師到此山，吾屬五百皆不自安，師必久住，我將挈其屬而歸天目，願捨所居為師卓錫之所，引師南進登絕頂入五峰之間，中有大湫，指謂師曰，吾家若去，此湫當涸矣，願留一穴以通天目，我欲時至而衞師焉，愼勿湮之，言訖乃隱，今之龍井是也，於是雲霧晦㝠，風雨連霄詰旦，湫水盡涸，漲沙如平地，北峰之陽有庵，儼然新成，師知龍所創，遂居之，至今基陛，諸草不生，自是遠近鄉風，悉來給奉，四方禪納景從，菴居滿於巖谷，山左，前臨海令吳貞捨別墅，以蓋精舍，未逾數載，名震天下，馬祖令人馳書，書中作一圓相，師開緘，於圓相中作一點，卻封回，又令智藏來問，十二時中何以為境，師曰，待汝回去時有信，藏曰，如今便回，師曰，傳語，卻須問取曹溪，有僧問，如何是道，師曰，山上有鯉魚，井底有蓬塵，又僧問，如何是祖師西來意，師曰，汝問不當，曰，如何得當，師曰，待吾滅後卽向汝說，唐代宗永泰初，師一日坐于峰北石屏之下，見一白衣人稱是天目巾子山人，致禮言曰，彼山神告我，長安佛法有難，遣我護之，非僧相不足以增重法門，願度我為沙彌，師曰，汝有何能，曰，能誦，等咒，功力無比，師欲騐之，指坐後屏石，汝能咒之令破否，曰，可，遂叱之，石裂為三，今喝石巖是也，師異之，度為沙彌，與名曰崇慧，入京，寓止章敬寺，大曆三年戊申，九月二十三日，太清宮道士史華奏，乞與釋氏當代名流，角佛法道法勝負，于時代宗留神空門，道衆憤疾，故有是請，於東明觀架刀為梯，史華登躡而上，如履磴道，緇侶相顧，無敢躡者，崇慧聞之，謁開府魚朝恩，朝恩為奏其事，異日，勑于章敬寺庭樹間，梯架鋒刃，銛白如霜，增東明觀之梯百尺，觀者如堵，崇慧跣足而登，至絕梯而止，忻然躡而下，如行平地，以至蹈烈火，探沸油，餐鐵葉為餺飥，嚼釘線為脆飴，史華與道衆視之駭汗，掩袂而走，四衆讃仰，聲若雷霆，帝遣中貴鞏廷玉，傳宣慰勞，嘉嘆至于再三，賜紫衣，授鴻臚卿，號曰護國三藏，勑安國寺居之，尋被召，𡭊問，師承何人，慧曰，徑山高道僧法欽，臣之師也，慧辤，以未具戒不敢受紫衣之賜，帝特命開壇，方羯磨，慧隱身壇上，莫知所往，帝駭異，賜號性空大師，時疑觀音應現，救護佛法，因慧之奏，以禮徑山為師，師名益著，大曆中，代宗遣內侍黃鳳持詔，致師詣闕，其詞曰，朕聞江左有蘊道禪人，德性冰霜，淨行林野，朕虛心瞻企，渴仰懸懸，有感必通，國亦大慶，願和尚遠降中天，盡朕皈向，不違願力，應物現形，仍勑所經州縣嚴肅舘餉，勒石現存，旣至闕庭，帝躬迎登殿，設座以咨法要，同弟子之禮，師一日在內庭，見帝起立，帝曰，師何以起，師曰，檀越何得向四威儀中見貧道，帝悅，謂忠國師曰，欲賜欽師一名，忠忻然奉詔，廼賜號國一焉，頃之辤歸，帝曰，此衆生有當度者，彼衆生豈有殊乎，師曰，實無有法以度衆生，居內僅一年，每賜繒綵，設御饌，皆抗而不受，唯布衣蔬食，噐用陶匏如平時，相國楊綰見而嘆曰，此實方外之高士也，難得而名焉，崔趙公嘗問弟子，出得家否，師曰，出家是大丈夫事，豈將相之所能為，趙嘆賞其言，一時名公如李泌，徐浩，第五琦，陳少游等凡三十二人，皆稱門人，問道以求決擇，已而力辤，南還舊山，餞禮榮耀，勑本州於徑山重建精舍，度僧七人，以奉巾瓶，命州長吏逐月躬至問候，德宗貞元五年，遣使齎璽書慰勞，并慶賜豊厚，久之，刺史請居州之龍興寺，師亦暫往，越之連帥，憫其民新被宼，願師往臨以福芘之，師從其請，或半年或一年，如是者再復歸龍興與徑山，不擇所止，師將示滅于龍興，先期三日，告衆曰，當葬吾于南庭𨻶地，勿封勿樹，恐妨僧徒之菜地，俗壽九十二，僧臈七十，實貞元八年十二月二十八日也，師悲願弘深，見面聞名，如子得母，濳符密契者不知其數，目之為功德山，故東至海岱，西及隴蜀，南窮交廣，北盡朔方，學者靡不慕義而來，志求咨決，至於天龍敬向，異類皈依，地產靈芝，空雨甘露，聖燈夜現，綵雲朝暉，寺之玉芝巖，含暉亭，因名于此，猛獸棲其𠊓，衆禽集其室，白鷴，烏鴉就掌而食，有二白兎，馴伏靴履之上，欲師足煖，有一雞常隨聽法，不食生命，師之西也，長鳴三日而絕，有一麕，常依禪室，不他遊，師之滅，亦三日而𣦸，貞元九年，德宗賜謚號曰貞元大覺禪師，塔曰天中，憲宗元和十年，賜豐碑，比部郎中崔元翰𢰅，左散騎常侍龜登書其碑在寺之西南隅，師得法于鶴林素，素嗣威，威嗣持，持嗣方，方嗣巖，巖嗣牛頭融，融師四祖信大師，天復中，錢氏刻土，許思兵亂，發塔見二缸合藏肉身如生，髮長覆面，士卒悚拜而去，吳越王厚禮，重葬于舊塔焉，禪師名鑒宗，湖州長興錢氏子也，祖徽，禮部侍郎，父晟，晦德不仕，師少而頴異，風骨不凡，挺然有抜俗志，依本州開元寺大德高閒出家，年二十七受具戒，閒使習經業，通淨名，思益二經，棄之遊方，謁鹽官悟空禪師，盡得其要領，悟空賞識，以為堪任大法，咸通三年，至天目東登徑山，見舊寺自國一去後，僧徒分散殆盡，荒凉如傳舍，師意欲追還舊觀，遂駐錫焉，未幾，百廢具舉，道望日遠，學者相尋而至，翕然成大法席，冠於江淛，門弟子傑出者，洪察，洪諲，洪諧，洪寂，知名咸啟行謙，行滿，行眞，皆從上宗門爪牙，先是，諲以經論自負，師告之曰，佛祖正法，直截亾詮，汝筭海沙，於理何益，但能莫存知見，泯絕外緣，離一切心，卽汝眞性，師曰，汝問取察師兄，察曰，師弟高見，非吾境界，諲卽辤，徧往諸方，至大潙，方悟玄旨，師平時指徒，語言切直，類皆如此，咸通七年丙戌閏三月五日，集衆說法，端坐而化，閱世七十有四，坐四十八夏，門人奉全身葬于寺之西大寂巖，五代梁太祖乾化五年，吳越武肅王請于朝，賜謚無上禪師，禪師諱洪諲，其先吳興烏程人也，姓吳氏，生而神異，長而聰頴，十九依無上禪師削髮，二十二往嵩嶽受具，初習律乗，未十日而誦畢，棄之，游心經論，機辯風生，𦒿宿下之，歸覲無上，無上問曰，汝於時中，將何以報答四恩，師𦬆然莫知所𡭊，廢食三日，無上方便慰安之，師於言下有省，述偈以進無上，頷之，具無上章，未幾乃辤，行脚始謁雲巖，不契，遂造大溈，頓釋蒙滯，再走石霜，得末後句，尋遇唐會昌沙汰，衆皆悲惋，師曰，大丈夫鍾此厄會，豈非命耶，何乃效兒女子態乎，大衆初復沙門相，師還故里西峰院，咸通七年上徑山，無上委以住持事，師辤甚力，無上曰，吳中佛法，藉於子耳，何辤之有，開法之初，衆不滿百，未終歲間，堂餘萬指，僧問，掩息如灰時如何，師曰，猶是時人工幹，僧曰，幹後如何，師曰，耕人田不種，僧曰，畢竟如何，師曰，禾熟不臨塲，僧問，龍門不假風雷勢，便透者如何，師曰，猶是一品，二品，僧曰，此旣是階級，向上事如何，師曰，吾不知有汝龍門，僧問，如霜如雪時如何，師曰，猶是汚𣑱，曰，不汚𣑱時如何，師曰，不同色，僧問，如何是長，師曰，千聖不能量，曰，如何是短，師曰，蟭螟眼裏着不滿，其僧不肯，便去舉似石霜，石霜云，只為太近實頭，僧問，如何是長，石霜云，不屈曲，曰，如何是短，石霜云，雙陸盤中不喝采，佛日長老訪師，師問，承聞長老獨化一方，何以薦游峰頂，佛日曰，朗月當空挂，冰霜不自寒，師曰，莫便是長老家風，佛日答曰，峭峙萬重闕，於中含寶月，師曰，此猶是文言，作麼生是長老家風，佛日曰，今日賴遇佛日，佛日卻問云，隱密至眞，時人知有道不得，太省無辜，時人知有道得，于此二途，猶是時人昇降處，未審長老親道自道如何道，師曰，我家道處無可道，佛日曰，如來路上無私曲，便請玄音和一塲，師曰，任汝二輪更互照，碧潭雲外不相關，佛日曰，為報白頭無限衆，此回年少莫歸鄉，師曰，老少同輪無向背，我家去路勿參差，佛日曰，一言定天下，四句為誰留，師曰，汝言有三四，我道其中一也無，許州金明上座聞師說法，頗契石霜，乃曰，徑山老子，何敢說石霜禪，我往問之，彼若果合，我則為渠作園頭，如其不然，我則掀倒禪牀，先問石霜，一毫穿衆穴時如何，石霜云，直須萬年後，云，萬年後如何，石霜云，登科任汝登科，拔萃任汝拔萃，後問師云，一毫穿衆穴時如何，師云，直須老去，云，老去後如何，師云，光靴任汝光靴，結裹任汝結裹，明乃作禮，為之治圃三年，師始至是山，適遭黃巢之亂，巢之偏帥，領卒千餘人見師，師宴坐不起，帥以劒揮禪牀者再，師神色不動，帥異之，獻寶再拜而去，今禪牀二劒迹猶存，吳越武肅王微時，師一日謂其徒曰，翌日有異人至，當厚禮以待之，詰朝王至，師乃門迎，延于丈室，特異於他堂，衆皆訝之，乃密謂武肅曰，他日獨霸吳越，當須護持佛法，無忘此言，武肅恭謝而去，及立軍功收杭州，執弟子禮以事於師，待遇勤厚莫可為比，僖宗中和二年，表乞賜師紫衣，方袍，昭宗景福二年，武肅封吳越王，復表乞賜號法濟大師，皆制可，乾寧二年乙卯，九月二十九日，院前檉樹忽萎，㕑內飯如金色，知事白師，師令鳴鍾，大衆雲集，乃陞座示衆曰，牟尼掩足，迦葉藏峰，彼彼不落見聞，一句莫敎人說，汝須急切，各自知時，法界雖長，人世景促，佛法非遠，大道不迷，孝順住持，如吾在日，久立珍重，乃修書遺武肅王，復命門人冲羽，久住，智全等遺戒曰，自吾去後，汝等傳噐住持，凡度徒弟，皆禮吾眞為師，兄弟相攝，無忘此語，三十日寅時入滅，俗壽八十三，僧臘六十一，以元和八年癸巳歲生，大和五年辛亥歲出家，年一十九，大和九年乙卯歲受具戒，年二十三，咸通八年丁亥歲住持當山，至乾寧二年乙卯歲，凡二十九年，武肅王自為述讚四十句，又謚師為建初興國大師，及親號塔曰廣濟之塔，開平五年辛未歲，僧師烈製碑文，貞明二年丙子歲立石，武肅王將薨，謂文穆王曰，吾昔自徑山法濟示吾霸業，自此發迹，建國立功，故吾嘗厚顧此山焉，他日汝等，無廢吾志，其後文穆，忠獻，忠懿王皆不忘武肅之遺旨，恩顧山門非他可竝焉，秀州人，四月初七日示寂，杭州人，九月三十日示寂，杭州人，九月十八日示寂，秀州人，四月二十一日示寂，杭州人，元祐五年，內翰蘓公知杭州，革為十方，命師為一代住持，三月十日示寂，杭州人，正月念五日示寂，杭州人，二月三十日示寂，杭州人，七月初五日示寂，杭州人，五月十六日示寂，杭州人，東坡嘗寄以詩，有師住此山三十年，妙語應須得山骨之句，十二月十六示寂，俗姓沈，武康人，約之後也，好學能詩，熈寧五年，蘓軾通判杭州，招住徑山，大明僧問，師唱誰家曲，宗風嗣阿誰，師曰，不在然燈前，亦非釋迦後，云，莫便是育王兒孫也無，師曰，神岳峰高，尾閭水急，問，如何是大明家風，師曰，神鶯頂上軒睂坐，黃鵠岫中昻首行，云，未審意旨如何，師曰，會卽便會，覓甚麼意旨，僧珍重便去，久立珍重，後居邑之銅山，作菴名無畏，建中靖國初，軾自儋耳，還至崑陵，以疾告老，琳往問疾，有詩贈答，始琳之在銅山也，院有松合抱，郡將治屋索材，將往伐之，縣尉至，讀其詩乃止，政和七年，琳老，朝廷崇右道敎，詔凡僧尼皆頂冠，琳獨不受命，縣遣尉諭之，四月初三日，師卽集其徒，趺坐而逝，遺言以二缶覆其軀，瘞山後，秀州人，二月初五日示寂，信州人，十一月三日示寂，台州人，九月初十日示寂，建寧人，八月初三日示寂，台州人，正月初一日示寂，宣州城奚氏子，諱宗杲，字曇晦，夙有英氣，年十二，入鄉校，一日，因與同窗戲，以硯投之，悞中先生帽，償金而歸，曰，大丈夫讀世間書，曷若究出世法師，即詣東山慧雲院，事慧齊，年十七，薙髮具毘尼，偶閱古雲門錄，恍若舊習，往依廣敎珵禪師，棄游四方，從曹洞諸老宿，旣得其說，去登寶峰謁湛堂凖禪師，一見異之，俾侍巾裓，指以入道㨗徑，師橫機無所讓，堂訶曰，汝曾未悟，病在意識領解，則為所知障，堂疾革，囑師曰，吾去後，當見川勤，必能盡子機用，勤，卽圓悟，堂卒，師為堂求塔銘于無盡居士，無盡門庭高，少許可，與師一言相契，下榻延之，名師菴曰妙喜，洎後再謁，且囑令見圓悟師，至天寧，一日聞悟陞堂，舉僧問雲門，如何是諸佛出身處，門曰，東山水上行，若是天寧卽不然，忽有人問，如何是諸佛出身處，只向他道，熏風自南來，殿閣生微涼，師於言下忽然前後際斷，悟曰，也不易你得到這田地，可惜𣦸了不能得活，不疑言句是為大病，不見道，懸崖撒手，自肯承當，絕後再蘓，欺君不得，須信有這箇道理，遂令居擇木堂，為不𨤲務侍者，日同士大夫入室，擇木，乃朝士止息處，悟每舉有句無句，如藤倚樹，問之，師纔開口，悟便曰，不是，不是，經半載，遂問悟曰，聞和尚當時在五祖，曾問這話，不知五祖道甚麼，悟笑而不答，師曰，和尚當時須𡭊衆問，如今說亦何妨悟不得已，謂曰，我問，有句無句，如藤倚樹，意旨如何，祖曰，描也描不成，畫也畫不就，又問，樹倒藤枯祖曰，相隨來也，師當下釋然，曰，我會也，悟遂舉數因緣詰之，師酬𡭊無滯，悟曰，始知吾不汝欺，遂著臨濟正宗付之，令分座室中，握竹箆以騐學者，叢林浩然歸重，名振京師，右丞相呂公舜徒，奏賜紫衣，佛日之號，趨吳，度夏虎丘，閱華嚴至菩薩登第七地，證無生法忍，洞曉問湛堂殃崛摩羅持鉢產婦家因緣，時圓悟詔住雲居，師往省，命師居第一座，冬至秉拂，昭覺禪師出衆問曰，睂間掛劒時如何，師曰，血濺梵天，圓悟于座下，以手約云，住，住，問得極好，答得更奇，元乃歸衆，叢林由是改觀，悟歸蜀，師于雲居山後古雲門舊址，創菴以居，學者雲集，久之，入閩，結茅于長樂洋嶼，從之得法者十三人，又徙小溪雲門庵，紹興丁巳，應張丞相魏公浚命主徑山，開堂僧問，人天普集，𨕖佛塲開，祖令當行，如何舉唱，師曰，鈍鳥逆風飛，曰，徧界且無尋覓處，分明一點座中圓，師曰，人間無水不朝東，復有僧競出，師約住云，假使大地盡末為塵，一一塵有一口，一一口具無礙廣長舌相，一一舌相出無量差別音聲，一一音聲發無量差別言詞，一一言詞有無量差別妙義，如上塵數納僧，各各具如是口，如是舌，如是音聲，如是言詞，如是妙義，同時致百千問難，問問各別，不消長老咳嗽一聲，一時答了，乗時於其中間，作無量無邊廣大佛事，一一佛事周徧法界，所謂一毛現神變，一切佛同說，經於無量劫，不得其邊際，便恁麼去，鬧𤍠門庭卽得，正眼觀來，正是業識𣴭𣴭，無本可據，祖師門下，一點也用不著，况復勾章棘句，展弄詞鋒，非唯埋沒從上宗乗，亦乃笑破衲僧鼻孔，所以道毫𨤲繫念，三塗業因，瞥爾生情，萬劫覊鎻，聖名凡號，盡是虛聲，殊相劣形，皆為幻色，汝欲求之，得無累乎，及其厭之，又成大患，看他先聖恁麽告報，如國家兵噐，豈得已而用之，本分事上亦無這箇消息，山僧今日如斯舉唱，大似無夢說夢，好肉剜瘡，檢點將來，合喫拄杖，只今莫有下得毒手者麽，若有，堪報不報之恩，共助無為之化，如無，倒行此令去也，驀拈拄杖云，橫按鏌鎁全正令，太平寰宇斬癡頑，卓拄杖，喝一喝，便下座，少卿馮公檝問曰，和尚常言不作這蟲豸，為甚麽今日敗闕，，師曰，盡大地是箇杲上座，你作麽生見，馮公擬議，師便掌，時羣寮失色，馮大笑曰，長老與檝佛法相見，曩時師與同叅超然居士趙表之，每以不宦游出世為戒，明年衆將一千，皆諸方角立之士，師行首山令，起臨濟宗，憧憧往來，其門如市，學徒咨扣，日入玄奥，規䋲不立，而法社肅如也，給事馮公坐夏山中，館不動軒，日只一食，長坐不臥，遣道謙往零陵問訊紫巖居士，謙中途打發大事，及歸，師于半山亭，望見便云，這漢和骨都換了也，謙聞，大驚云，這些驗人處，設使釋迦，達摩亦不讓，次年，坐夏者一千七百有奇，自眞贊云，一千七百痴衲子，圍繞這個無明叟，以神龍未有封號，敷奏于朝，蒙賜侯曰廣潤，廟曰靈澤，庚申，剏建千僧閣，參政李邴漢老作記，別録是年，侍郎張公九成，狀元汪公應辰，登山問道，談格物之旨，又問臨濟因緣，得大自在，嘗曰，九成每聞徑山老人所舉因緣，豁然四達，如千門萬戶，不消一踏而開，非出常情，莫知我二人落處，然九成了末後大事，實在徑山，此瓣香不敢孤負他也，未幾，遭論列，以張坐議朝廷，除三大帥事，因及徑山主僧應而和之，追牒責衡州，先是元豊戊午，師始出家慧雲院，塑釋迦像，有異人丁生，語寺僧曰，若像之毁，是人嬰禍，于時，慧雲後昆忘丁生之讖，毁像新之，正此日七月，師初到衡陽諸處，道友送錢米，遣兩侍者往嶽山，溈山散處齋僧，衡人初不知是說，因普說，方與言，宣律師問韋䭾天神，世間功德何者最大，曰，齋僧功德最大，人卽聽信，稍知歸向焉，師居廖季繹通直之西園，四方衲子雲委川會，攍糧景從，庵無以容，十七年，侍者冲宻，慧然，錄師與衲子問答語，請名師目之曰正法眼藏，示衆云，古人道，大智無分別，大用無理事，如月印千江，似波隨衆水，且那箇是無分別底大智，那箇是無理事底大用，莫是問一答十，辯㵼懸河，是大智麽，莫是麤言及細語，皆歸第一義，掀倒䋲牀，喝散大衆，欄腮贈掌，拂袖便行，擬議思量，劈口便𡎺之類是大用麽，若作遮般見解，莫道我是衲僧，便做他衲僧門下，提破草鞋，挈骨董袋底奴子，也未得在，善知識實悟實証，而大法不明，為人時，未免以自悟自證處指似人，瞎却人眼，况無悟證學語之流，瞎人眼不在言也，此事大難，沒量大人到這裏無插足處，你小根無知魔子輩，如何敢造次開大口，你試靜處坐地，微細揣摩你方寸裏，還實到不疑之地也未，若實未到，我却賞你放得過把得定，不受人走作，遮般的，喚作地獄滓，十方施主一粒米，一莖菜，將來供給你，只要你道業成就，同趣佛乗，求異世他生福報，道業不明，如何消得，你諸人决欲紹繼此箇門風，直須心境一如，方有少分相應，你莫見我說恁麽事，便閉目藏睛，做𣦸模樣，硬差排心與境一如，遮個儘你伎倆，如何差排，你要得眞個心境一如麽，直須啐地折，嚗地斷，拈却髑髏裏作𡚶想底，將第八識斷一刀，自然不着差排，你不見巖頭和尚有言，纔有所重，便成窠臼，你諸人一生在叢林，參尋此事，無所得者，不在言也，其間多有頭白齒黃，坐在窠臼裏，一生出頭不得，都不知非，向古人言句上得些滋味者，以奇言妙句為窠臼，于經敎中聲名句義上得滋味者，以經敎為窠臼，於古人公案上得滋味者，以古人問答，代語，別語，抑揚語，褒貶語為窠臼，于心性上得滋味者，以三界唯心萬法唯識為窠臼，于寂然無言無說處得滋味者，以閉目藏睛，威音那畔，坐在黑山下，鬼窟裏，不動為窠臼，于目用動轉施為處得滋味者，以揚睂瞬目，舉覺提撕為窠臼，謂法不在言語上，不在情識上，不在舉動施為處，錯認業識為佛性，於此得滋味者，以擊石火閃電光為窠臼，如上所說，皆于得滋味處有所重，若無大丈夫氣槩，退步知非，卽以所重處，便作奇特想，玄妙想，安穩想，究竟想，解脫想，作如是等想者，佛出世亦不奈何，敎中謂之癡闇惑，何以故，為你癡，故執邪為正，為你闇，故墮在所重處，不能動轉，若于心無所起，于法無所著，則無所重，無所重，則自然赤骨力地，無欲無依，於法自在，你卽今便要恁麽相應亦不難，但於心平等無所𣑱著，如何是𣑱著，作衆生想，佛想，世間想，出世間想，求出離想，求佛智想，皆名𣑱著，你但向欲起未起時，猛著精彩一躍跳出來，此心朗然獨脫，纔覺恁麽，便轉向上面去，自然頭頭上明，物物上顯，得到恁麽田地，亦不得采顧著，若采顧著，則有所重，纔有所重，此心卽滲漏矣，只名滲漏心，不名平等心，謂平等者，善與惡等，背與向等，理與事等，凡與聖等，量與無量等，體與用等，遮個道理，唯證者方知，諸人若未證，直須證取，證得了，方得名為眞出家兒，若心不正，向心外取證，此名出家外道，不堪為種草，此心廣大，無分劑，無邊表，塵沙諸佛成等正覺，山河大地萬象森羅皆不出此心，此心能與一切安名立字，一切與伊安名立字不得，故諸佛諸祖，不得已隨你顚倒，著個名字，喚作眞如佛性，菩提涅槃，强立種種差別異號，為你衆生界中，見解偏枯，有種種差別，故立此差別名號，令汝于差別處，識取此無差別底心，非是此心有差別也，所以僧問馬祖，如何是佛祖，曰，卽心是佛，你若實證實悟，不信此心决定是佛，只此卽心是佛，便是差别因緣，佛言，欲以譬喻而顯示，終無有喻能喻此，說箇廣大，已是限量他了也，况以限量心，欲入此廣大境界，縱然入得，如持蠡酌海，一蠡縱滿，能得幾何，然只遮蠡中之水，未入蠡時，卽是無限量底水，為你境界，只如此大，生滿足想，故此無限量境界，亦隨你噐量滿足，非是大海水只有許多，故佛有言，譬如大海不讓小流，乃至蚊䖟及阿修羅飲其水者，皆得充滿，此水喻心，蚊䖟，阿修羅喻大小差別，此心體上，本無若干差別，汝但不起諸見，識取此心，種種差別，亦自識得矣，先聖尚不許執此心為實，心外更有什麽實底物，為你作障難，我今拖泥帶水，亦是不得已，為提獎嬌兒，撫憐愛子，老婆心切，故牽枝引蔓，你莫記我說底便以為是，今日恁麽說，明日又却不恁麽說，你纔恁麽，我却不恁麽，你不恁麽時，我却恁麽，你向那頭尋我住處，只我亦自不知住處，他人又如何尋得，遮箇是活底門戶，𣦸却見行，方可入作，而今學人，將少分精進禮佛，持誦，戒身口意以為資糧，希求證取，有什麽交涉，大似癡人埋頭向西走，欲取東邊物，轉走轉背，轉急轉遲，此是無為，無漏，無功用大法門，若起纖毫取證心，則背馳矣，如何欲憑些小有為功行，便擬希求，所以古人見得太近，故云我坐地看你究取，又云我立地看你究取，卽不曾敎你起模畫樣，積功累德，希望成道，縱你希望得成，隨成卽壞，徒自疲勞，你莫見恁麽道了，便撥無因果作地獄業，以平常無事，喚作無佛法知見，飢來喫飯，困來卽眠，以此為無修證，以此為無功用，且莫錯會好，荷擔此事，也須是箇渾剛打就，生鐵成底漢始得，豈容你小根小噐造次承當，不見臨濟三問黃檗佛法的大意，三度被打，後得大愚點破，遂忽然大悟，不覺失聲云，噁，元來黃檗佛法無多子，愚云，你適來覓有過無過，而今却言黃檗佛法無多子，你見箇甚麽，便恁麽道，據遮兩箇老漢頌，便可承嗣臨濟，作他兒孫，眞不忝竊，古來幸有恁麽體格，如何略不着些眼腦，看是個甚麽道理，此事如靑天白日，有甚麽遮障，諸方有奇特差別海蠡兒禪，曲曲折折，此語又是討他，那語又是識破，遮語又是不上他鉤線，不入他圈，遮語又是偏正回互，遮語又是尊堂有諱，不敢當頭，又有一種以楞嚴，宗鏡，臨濟偈語所說，眼見耳聞無非是心，更非別法，之類為證，謂之根脚下事，謂之基趾，謂之綿宻地，你不妨會得好，若恁麽會，豈不是認物為心，旣是你心，又要認他作麽，又有一種，將臨濟三玄，雲門三句，逐句解說，以傳燈，廣燈祖師言句，各分門類，以一塵纔起，大地全收，一毛頭師子，百億毛頭師子現，盡大地是箇解脫門，盡大地是沙門一隻眼，若人識得心，大地無寸土，山河大地，明暗色空，咸是妙明眞心中之類，配為體中玄，函蓋乾坤句，以三脚驢子弄蹄行，鋸解秤椎，火裏蝍蟟吞大蟲，文殊起佛見法見，貶向二鐵圍山，東山水上行，北斗裏藏身，凡語言注解不得處，便道蚊子上鐵牛，無你下嘴處，如此之類，謂之句中玄，截斷衆流句，如蹋着秤椎硬似鐵，蹋破草鞋赤脚走，饑來喫飯困來打眠，山是山水是水，行但行坐但坐，大盡三十日，小盡二十九，將如此之類，謂之玄中玄，隨波逐浪句，此老子，明明為你指出臨濟骨髓，却來逐句下解注，謂三玄三要事難分是總頌，得意忘言道易親是體中玄，一句明明該萬象是句中玄，重陽九日菊花新是玄中玄，此是前輩中，負大名望，有眞實悟處，而大法不明，無師承，杜𢰅如此瞎衆生眼，其餘禆販之流，不在言也，想汾陽老人，未肻點頭在，分明向你道，三玄三要事難分，得意忘言道易親，一句明明該萬象，重陽九日菊花新，恁麽道了，更將鉢盂安柄，莫道你負大名，具大辯才，有大智慧，便是達磨大師出來，作遮般去就，政好捉來活埋，免致敎壞人家男女，一盲引衆盲，問着三要，却注解不得，便將同德山托鉢，巖頭末二句，南泉斬猫猊，百丈野狐，歸宗斬蛇，大隋燒畬，趙州勘婆子勘菴主，睦州擔板，陳撡尚書勘僧，玄沙敢保老兄未徹在，洞山道卽太煞只道得八成，達磨隻履西歸，如此之類，皆謂之末後句，便引洛浦云，末後一句，始到牢關，把斷要津，不通凡聖，任從天下樂欣欣，我獨不肻，謂之我為法王，于法自在，任你學者逞盡神通，逞盡伎倆，我只一向把住不許，你謂之牢關，直待舉立僧住院，宻室口耳傳授，如斯之類，自毁正因，返行魔說，又有一種道，南泉斬猫兒，百丈野狐，歸宗斬蛇，大隋燒畬，趙州勘婆子勘菴主之類，謂之建立門庭，本無恁麽事，貴要羅籠學者，又有一種，以偏正回互為宗旨，如洞山與雲居過水次，洞山問，水深多少，云，不濕，山云，麤人，雲居却問，水深多少，云，不乾，謂水諱濕，而當頭道濕，不能回互，謂之麤人，雲居却云不濕，是觸諱而不能回互，洞山道不乾，乃有語中無語，何謂有語，不乾是，何謂無語，不乾是，不乾乃是濕，是活語，能回互不觸諱故也，又以黑白圈兒，作五位形相，以全黑圈兒，為威音那畔，父母未生，空劫以前，混沌未分事，謂之正位，以二分黑一分白圈兒，為正中偏，却來白處說黑底，又不得犯着黑字，犯着黑字，卽觸諱矣，更引洞山頌云，正中偏，三更初夜月明前，謂能回互，只言三更，三更是黑，初夜是黑，月明前是黑，不言黑，而言三更初夜月明前，是能回互，不觸諱，以兩分白一分黑圈兒，為偏中正，却來黑處說白底，而不得犯白底消息，云，偏中正，失曉老婆逢古鏡，不言明與白，而言失曉與古鏡，是能回互，明與白字而不觸諱，葢失曉是暗中之明，古鏡亦是暗中之明，老婆頭白，不說白而言老婆，白在其中矣，能回互白字故也，又說正中來頌云，正中來，無中有路隔塵埃，或云出塵埃，謂凡有言句，皆無中唱出，便自挾妙了也，無不從正位中來，或明或暗，或至或到，皆妙挾通宗，凡一位皆具此五事，如掌之五指，無少無剰，兼中至，謂兼黑兼白，兼偏兼正而至，何謂至，如人歸家未到，而至別業，乃在途為人邊事，亦能回互，妙在體前，兼中到，謂兼前四位，皆挾妙而歸正位，謂之折合歸來炭裡坐，亦是說黑處，而回互黑字，不道黑而言炭，或者又謂，曹山有言，正位者即空界也，一向無物，偏位者即色界也，內有種種諸雜萬象，兼中至者，捨事入理，正中來者，背理就事，兼帶者，卽㝠應衆緣，不隨諸有，非𣑱非淨，無正無偏，故云，虛玄要道，無著真宗，從上先德，推此一位最妙最玄，須是審詳辯明當體，又說，五位皆三字成句，偏正上下回互，而不犯中，中卽正位也，說理說事，敎有明文，敎外單傳直指之道，果如是否，若果如是，討甚好曹山邪，又引浮山作大陽眞讃曰，黑狗爛銀蹄，自注云，此語正位中有偏位，黑狗是正位，爛銀蹄是偏位，白象崑崙騎，自注云，此語偏位中有正位，于斯二無礙，自注云，此語不墮有無二邊，所以洞山云，不落有無誰敢和，木馬火中嘶，自注云，妙挾，然雖妙挾，而虛玄唱道者也，似遮般說話，須敎你燒頂煉臂，發誓願不得𡚶傳，然後分付，亦謂之末後句，師舉了遂彈指云，好掩彩底禪，若是皮下有點血底，還肯喫遮茶飯麽，我且問你，臘月三十日，四大相將解散，平昔記持學得底，還回互得麽，回互時還着意也無，當恁麽時，心識已昏，如何回互，旣回互不得，定撞入驢胎馬腹中，隨業受報，當此之時，欲觸諱作麤人，亦不可得，况能敵他生𣦸耶，又有商量洞山示衆云，向時作麽生，奉時作麽生，功時作麽生，共功時作麽生，功功時作麽生，時有僧問，如何是向，山云，喫飯時作麽生，如何是奉，云，背時作麽生，如何是功，云，放下鉏頭時作麽生，如何是共功，云，不得色，如何是功功，云，不共向時作麽生，謂趣向此事，答曰，喫飯時作麽生，謂，此事不可喫飯時，無功勳而有間斷也，奉時作麽生，奉乃承奉也，如人奉尊長，先致敬而後承奉，向乃功勳之所立，纔向卽有承奉之義，答曰，背時作麽生，謂，此事無間斷，奉時旣爾，而背時亦然，言背卽奉之義，蓋奉背皆功勳也，功時作麽生，功卽用也，答曰，放下鉏頭時作麽生，把鉏頭是用，放下鉏頭是無用，洞山之意謂，用與無用皆功勳也，亦是無間斷之義，共功時作麽生，謂，法與境敵，答曰，不得色，乃法與境，不得成一色，正用時是顯箇無用底，無用卽用也，若作一色，卽是十成死語，洞山宗旨，語忌十成，故曰不得色，乃活語也，功功時作麽生，謂法與境皆空，謂之無功用大解脫，故曰不共，乃無法可共，不共之義，全歸功勳邊，如法界事事無礙是也，你靣前無我，我面前無你，所以夾山道，此間無老僧，目前無闍𥠖，是也，如此之說，皆趣向承奉，于日用四威儀內，成就世間出世間，無不周旋，謂之功勳五位，你道他古人意果如是乎，若只如此，有甚奇特，只是口傳心授底葛藤，旣不如是，且古人意畢竟作麽生，妙喜為你下箇注脚，也要諸方檢點，不見汾陽道，面目見在，一任揀取，故淨名云，但除其病，而不除法，又首楞嚴云，汝以緣心聽法，此法亦緣，古人一言半句，雖是垂慈，皆在未屙已前著到，如三玄三要，四種料揀，十智同眞，亦是遮箇道理，妙喜恁麽說，不是貶剝諸方，且要箇中人辨明緇素而已，又有一種，也不在言語上，也不在古人公案上，也不在心性上，也不在玄妙上，也不在有無得失邊，如火相似，觸着便燒，非離眞而立處，立處卽眞，信手拈來，超今越古，一句來一句去，末後多一句，便是得便宐，似遮般底，只是弄箇業識癡團，便謂無因果無報應，亦無人亦無佛，飲酒食肉不礙菩提，行盗行媱無妨般若，如此之流，正是師子身中蟲，自食師子身中肉，永嘉所謂豁達空，撥因果，莽莽蕩蕩招殃禍是也，有一種商量古人公案，謂之針線工夫，又謂之郎君子弟禪，如商量女子出定語云，文殊是七佛之師，為甚麽出女子定不得，云，文殊與女子無緣，罔明是初地菩薩，為甚麽出得女子定，云，與女子有緣，下語云，寃有頭，債有主，又有商量道，文殊不合有心，所以出不得，罔明無意，所以出得，下語云，有心用處還應錯，無意求時却宛然，又有商量道，文殊為甚麽出女子定不得，杓柄在女子手裏，罔明為甚麽出得，如蟲禦木，又云，因風吹火，又云，爭奈女子何，邪解甚者，至于作入定勢，又作出定勢，推一推，彈指一下，哭蒼天數聲，伏惟尚饗，拂袖之類，冷地看來，慙惶殺人，又芭蕉云，你有拄杖子，我與你拄杖子，你無拄杖子，我奪却你拄杖子，商量云，你若是遮般人，我與你說這般話，謂之與你拄杖子，你不是遮般人，我當面換却你眼睛，謂之奪却你拄杖子，下語云，量才補職，又云，看樓打樓，又有商量道，有無與奪是擒縱，學者似恁見解，如麻似粟，如上所說，皆口傳心授，露布葛藤，印板上打來，模子裏脫出，非唯自𧩂，亦乃𧩂他古人，此是諸方學得底海蠡禪，諸上座還信得及麽，不見道，垂慈則有法，無法不垂慈，識取鉤頭意，莫認定盤星，我遮裏是海蚌禪，開口便見心肝五藏，羞珍異寶都在面前，閉却口時何處覓伊縫罅，不是强為，法本如是，諸上座光陰可惜，各各趂色力强健，猛着精神了取，莫愛他奇特，奇特處賺悞人，雜毒在心識裏，他時後日莫道得力，只死時也死得不瞥脫，更說甚麽敵他生死，世間無明煩惱却有限量，一念識破，則當體寂滅，惡知惡見法塵煩惱無限量，能障道眼，使得你心識晝夜不停，謗佛法僧，造地獄業，雖是善因，反招惡果，果有智慧大丈夫漢，方識得破，不被他作惱，不見雲門大師有言，盡乾坤一時將來着你眼𥈤上，你諸人聞恁麽道，不敢望你出來，性懆把老僧打一摑，且緩緩子細看，是有是無，是箇甚麽道理，直饒你向遮裏明得，若向衲僧門下，好椎脚折，若是箇人，聞說道甚麽處，有老僧出世，便好驀面唾汚我耳目，你若不是箇手脚，纔聞人舉，便承當得早，落第二機也，又不見羅山和尚有言，玄門無法，不立紀綱，若欲討尋，聲前看取，諸佛子，眞心無定，眞智無邊，我若縱遮兩片皮，從今日說到盡未來際，鉤鎖連環相續不斷，亦不借他人氣力，此是人人分上，各自具足底事，添些子不得，減些子不得，佛祖得之，喚作大解脫法門，衆生失之，喚作塵勞煩惱，然得亦不曾得，失亦不曾失，得失在人不在法，故祖師云，至道無難，唯嫌揀擇，但莫憎愛，洞然明白，毫𨤲有差，天地懸隔，欲得見前，莫存順逆，你禪和家箇箇念得，還曾略着意理會麽，祖師安箇名字，謂之信心銘，只要諸人信此廣大寂滅妙心，決定不從人得，故中間有言，一心不生，萬法無咎，無咎無法，不生不心，能隨境滅，境逐能沉，境由能境，能由境能，又云，大道體寛，無易無難，又云，執之失度，必入邪路，放之自然，體無去住，你但言此一心之法，不可取不可捨，便好向遮裏放，身命若放不得，是你根性遲鈍，臘月三十日，不要錯怪老漢，時𤍠久立，喝一喝下座，庚午，准命移梅州，至曹溪禮六祖塔，十月至貶所，郡守謝朝議語僚屬曰，朝廷編置，所謂長老者，但一僧耳，兵馬東偏𨻶地，從其居止，旣而，僧行日至，幾數百指，施鍬钁而平基址，運竹木而縛屋廬，聽其指呼，無敢怠者，守雖聞其服勤如此，亦未知果何人也，於是延見一二，觀其能為，南閩修仰書記，適承命，乃與從容彌月，語論英發，榷古商今，逢原左右，守復徴，等伍更有蘊異能者否，仰遂告以，負大經論者有之，博極書史者有之，詩詞高妙者有之，翰墨飄逸者有之，其所以未能明徹，則佛祖大事因緣而已，是以不憚艱險，隨侍而來，得依仁政，幸莫大焉，守且駭異，知其徒皆為法忘軀之士，自是于師日益加敬，遣子謝純粹求入道㨗徑，示之以法語八篇，臨安陳安常，張處俊，各具一百問答，遣价求印證，師題後，略云，自問自答，自倒自起，蚊錐鐵牛，賣弄口嘴，賞伊膽大，來呈妙喜，盡令而行，埋入地底，放過一著，各自看取，若不放過，打出骨髓，師遷梅六年，遐陬遠俗，靡不從其攝化，家繪其像，敬事虔肅，乙亥十二月，蒙恩自便，云，往歲南遷，參隨僧行，零落瘴鄉六十三人，義難以忘，今之所存，于兹無幾，間或熏爐茗盌，必異于衆，蓋不忘南荒，朝游夕處之義也，師在梅受人供養，臨行菴中，所有動使之物盡散與人，平昔所收施利，悉用辦齋，遍請合郡僧道，士庻并現任官云，師離梅，太守鄧公酢賔禮，委官兵津發居民，扶老攜幼，遮道祖餞，眷戀有不勝情者，取道汀州時，張子韶自橫浦蒙旨守永嘉，師維舟俟之，旣見留連欵語，遍賞名山，聯舟東下，各賦詩分袂于臨江，丞相和國張公德遠居長沙，其母秦國夫人問道于師，臥疾將亟，曰，妙喜老師今不復見也，老婆有私恩未報，和公凡三走价之宐春，趣師之行，及至，秦國捐館矣，和國公語師曰，先妣願供養和尚一年，為報德之私，遂館光孝寺之東堂，明年，却饒州薦福之命，遂作桑梓之行，中書舍人唐公文若，字立夫，于道自謂有所趣向，每聞師有未語已前之騐，立夫時召赴行，在維舟謁師，相見次，師曰，莫是子西之後否，立夫曰，乃大人也，師曰，尊丈與某昔在無盡府第相從甚久，不如公有個無，師自得底道理，但未喫得徑山手內竹箆在，立夫乃俛首感服，炷香致謝，遂連檣之鄂渚，抵九江，太守朱公請說法于能仁寺，而以廬山圓通敦請住持三辤不獲，因舉道顏長老補其處，然後解維至宣城，館于敬亭山，適明州阿育王山專使至，准朝命住持，師住育王，裹糧問道者，萬二千指，百廢並舉，冠于今昔，寺以衆多食貧，陳請海岸閒地千頃開築為田，率八萬四千人結般若會，人出緡錢，餘竭衣盂以成，丞相湯公思退敷奏，詔賜其莊，名般若，二十八年，師七十，被旨遷住徑山，坐夏千餘衆，師之再住此山，道俗欽慕，如見其所親，雖老，引接後進，不少倦，一日，忽厨房傾仆，蓋神龍欲師興建之始，師卽檛鼓，示衆云，去歲育王方修了，今日徑山又倒却，雲堂大衆一時驚，只有老僧渾不覺，問大衆，因甚不覺，豈不見道不啞不聾，不做大家公，由是廣其址，以新之，建孚佑王殿及嚴像，設置東坡祠像于殿之右廡，己卯，求退于朝，纔進表，卽渡江之四明，府尹張公偁致書，差衙校挽師，再歸徑山，有重理舊詞連韵唱之語，孝宗皇帝，在普安潜藩，遣內都監黃彥節，命師就山中舉揚般若，獻上，上嘉嘆之，上聞之，理與神遇，欣愜盈懷，委內都監訪師，上甚嘉訥焉，尋復請為衆說法，親書妙喜庵三字，及製眞賛，題曰文囿賛眞，呈妙喜師，師演成四偈，其引曰，宗杲伏承，文囿至人，頒示妙喜讃，大哉言乎，而思惟所不能及也，宗杲雖不敏，演成四章，謹繕寫上呈，偈載語錄，辛巳夏，謝事徑山，遂所請知省，李公伯和施錢重建明月堂，為師佚老之居，師以衣盂重建𨕖佛堂，壬午，師居明月堂，雖老益健，以法求人接物為己任，學者益親賢，縉紳為道而至者無虛日，孝宗皇帝卽位之九月，詔師問佛法大意，適師臥疾，特賜大慧禪師號，出衣盂命闔山淸，衆閱華嚴經七百餘部，用祝兩宮聖壽，保國康民，六月之寧國，上冢葺治還山，上復取向所賜宸翰，以御寶識之，曰，賜大慧，七月十二日，示微恙，大衆力請說法于千僧閣，以為末後垂訓，師委曲付嘱，其語懇勵至切，于時衆皆悲歎，十四日夜，有大星隕于寢室之後，流光有聲，師微笑曰，吾將行矣，八月初二日，凌晨法皷震裂，初九日薄暮，學徒識師無意于世，環擁寢室，師以手搖曳曰，翌日始行矣，至五更，親書遺奏，及作，以端石硯寄別丞相湯公，進以外護吾宗為嘱，仍書委曲以示，投筆就寢，吉祥而逝，度門弟子八十四人，嗣法自敎忠而次，數過百十，星分棊布，列剎相望，皆其的子親孫，潜通宻證，匿曜韜光，唯恐有聞于世者殆不可勝數，士大夫，恪誠扣道，親有契證，如叅政李公邴等十八人，摳衣與列，佩服法言，如內翰汪公藻等二十一人，其餘空而往實而歸者，衆矣，是月二十日，衆以全身葬于明月堂之後，詔以明月堂為妙喜庵，賜謚普覺，塔名寶光，所賜御書，建閣以藏，其八處九會全錄，編為八十卷，褒其綱要，為五册，詔入大藏流行焉，濠州人，正月十五日示寂，左綿雍氏，師叅丹霞，霞問，如何是空劫以前自己，師擬對，霞云，你鬧在且去，一日登鉢盂峰，豁然契悟，歸白霞，霞掌云，將謂你知有，師便禮拜，師一日因丹霞陞堂云，日照孤峰翠，月臨溪水寒，祖師玄妙訣，莫向寸心安，便下座，直向前云，和尚今日謾某甲不得也，霞云，試舉我今日底看，師良久，霞云，將謂你瞥地，師拂袖便出，師出世眞州長蘆，遷四明寶陀，台之天封，閩之雪峰，詔住兹山，師一日看厨下煮麵，忽桶底脫麵潑地，上衆皆失聲，云，可惜，師云，桶底脫，自合歡喜，因甚却煩惱，僧云，和尚卽得，師云，灼然可惜一桶麵，師問僧云，你死後燒作灰撒了，骨頭向什麽處去僧便喝，師云，好一喝，只是不得飜欵，僧又喝，師云，公案未圓，更喝始得，僧無語，師便打云，這死漢，師一日普請，路逢一僧，師以拄杖指地上竹擔，僧拈起云，短些子，師劈脊打云，這裏是什麽所在，說長說短，師嘗作無盡燈記，曰，東平打破鏡已三百餘年，龍潭吹滅燈復四百餘載，後代子孫迷於正眼，以謂鏡破燈滅，而不知行住坐臥，放大光明燈，未曾滅也，見聞覺知虛鑑萬像，鏡未曾破也，燈雖無景，能照生死長夜，鏡雖無臺，能辯生死魔惑，鏡與燈光光常寂，明與鑑幻幻皆如，照之無窮，則曰無盡燈，鑑之無窮，則曰無盡鏡，日用不昧，昭昭於心目之間，但衆生迷而不知，故有修多羅敎，開如幻方便，設如幻道塲，度如幻衆生，作如幻佛事，譬如東南西北上下四維，中點一燈，外安十鏡，以十鏡喻十法界，一燈况一眞心，一眞心則理不可分，十法界則事有萬狀，然則理外無事，鏡外無燈，雖鏡鏡中有無窮燈，唯一燈也，事事中有無盡理，惟一理也，以理能成差別事故，則事事無礙，由一燈全照差別境故，則境境交叅，一鏡不動而能遍能容能攝能入，一事不壞而卽彼卽此卽一卽多，主伴融通，重重無盡，悲夫衆生居一切塵中，而不知塵塵皆毘盧遮那無盡剎海，普賢示一毛孔，而不知一一毛孔含衆生三昧色身，然則一切衆生日用在普賢毛孔中，毘盧光明內，慈氏樓閣中出沒，文殊劒刃上往來，念念中與諸佛同出世，證菩提，轉法輪，入滅度，如鏡與鏡，如燈與燈，一切時普融無礙，誠謂不可思議解脫法門，非大心衆生，無以臻于此境，或問卽今日用見聞覺知，畢境是燈耶，非燈耶，是鏡耶，非鏡耶，答曰，鏡鏡燈燈本無差，大地山河眼裏花，黃葉飄飄滿庭際，一聲砧杵落誰家，後慈寧皇太后命開山皋亭，示寂，塔全身于華桐塢，湖州人，拈世尊初降生一手指天，一手指地，周行七步，目顧四方云天上天下，唯吾獨尊頌曰，奴兒婢子，十生九死，於裏不正，被外邊使，縱饒開口便過頭，未免渾身輥泥水，正月二十日示寂，秀州人，僧問，牛頭未見四祖時如何，師曰，坐久成勞，曰，見後如何，曰，不妨我東行西行，十一月二十六日示寂，明州人，上堂，叅玄之士，觸境遇緣，不能直下透脫者，蓋為業識深重，情𡚶膠固，六門未息，一處不通，點絕純淸，含生難到，直須入林不動草，入水不動波，始可順生死流，入人間世，諸人要會麽，以拄杖畫曰，秪向這裏薦取，拈首山竹箆示衆曰，汝諸人，若喚作竹箆則觸，不喚作竹箆則背，汝諸人且道喚作甚麽，速道，速道，三月十九日示寂，福州人，垂戒口，住持以衆智為智，衆心為心，恒恐一物不盡其情，一事不得其理，孜孜訪納，惟善是求，當問理之是非，詎論事之大小，若理之是，雖靡費大，而作之何傷，若事之非，雖用度小，而除之何害，蓋小者，大之漸，微者，著之萌，故賢者愼初，聖人存戒，涓涓不遏，終變桑田，炎炎靡除，卒燎原野，流煽旣盛，禍災已成，雖欲救之，固無及矣，古云，不矜細行，終累大德，此之謂也，正月二十八日示寂，婺州人，六月初九日示寂，秀州人，妙喜會中，龍象叢林，所謂明大禪也，身長八尺，腹大十圍，所至人必聚觀之，始妙喜謫梅州，州縣防送甚嚴，或以為禍在不測，師為荷枷以行，間關辛苦，未曾少怠，旣至貶所，衲子追隨問道者，率不下二三百人，杲以齋粥不給，且慮禍，嘗勉之令去，師輙不肯，以身任齋粥，每肩栲栳行乞，至晚，卽數十人為之荷米，麵，薪，疏食用之屬，成列以歸，衲子雖多，無不具足，如是者十七年如一日，杲法嗣之盛，在貶所接者居其半，師之力也，杲被旨復僧衣自便，繼被旨住育王，師嘗在座下，師為人豪邁，機鋒敏速，妙喜室中不許衲子下喝，師每入室，必振聲一喝而退，妙喜一日榜方丈前云，下喝者，罰一貫錢，師見之，乃密具千錢于袖中，至室中，先頓於地，高聲一喝，便出如是者數矣，妙喜無如之何，再牓曰，下喝者，罰當日堂供一中，師見之，卽驟步往庫司，語曰，和尚要十兩金，主事者不疑，卽與之，乃遣行者隨往方丈，師袖之以入，復頓於地，高聲一喝，而妙喜大駭，入室罷，徐問知其然，為之一笑，每語師云，你這肥漢，如是會禪，驢年也未夢見在，然念其勤劬之久，舉令出住舒州之投子，先是，投子諸庄牛遭疾疫，死斃幾盡，比歲不登，師以大願力，化二百隻牛以實之，連歲大稔倍常，頗有異跡，遷住長蘆，衲子輻凑，叢林改觀，及妙喜住徑山，師來供施，及飯大衆，後奉詔住徑山，道望愈著，先是楊和王夢一異僧，長大皤腹，緩行，言欲化蘓州一庄，覺而異之，未言也，翌日，師忽杖履徒步而至，門者呵不止，以白和王，和王出見之，遙望師奇偉，與夢中見者無異，遽呼其眷属出觀之，眷属竝炷香作禮，茶罷，師首言，大王庄田至多，可施蘓州一庄，以為徑山供佛齋僧無窮之利，和王未有可否，因令辦齋，師飯罷便出，更無他語，時內外閧然，傳言和王以蘓州庄施徑山長老，遂達孝宗聖聽，會和王入朝，上為言，聞卿捨蘓州一庄施徑山，朕當為蠲免賦稅，和王謝恩歸，次日，以書至徑山，請師入城，而二日前，先已遷化矣，自是和王宴居寤寐之際，或少倦交𥈤，卽見師在前，語曰，六度之大，施度為先，善始善終，斯為究竟，和王卽以庄𨽾本山，此庄歲出十萬犂牛舟車，解庫應用百事具足，復有蠲賦之恩，至今蒙其利，師於緇素有大因緣，所在施供雲委，衲子臻萃，佛事殊勝，江淛，兩湖，皆號之為布袋和尚再出焉，六月初七日，浴罷，趺坐而逝，杭州人，六月二十六日示寂，台州人，僧問，如何是道，師曰，水冷生冰，曰，如何是道中人，師曰，春雪易消，曰，如何是談論，師乃鳴指一下，問，東西密相付，為甚麽衆人皆知，師曰，春無三日晴，曰，特伸請益，師曰，拖泥帶水，曰，學人到這裏却不會，師曰，賊身已露，上堂，城裏喧繁，空山寂靜，然雖如此，動靜一如，死生不二，四時輪轉，物理湛然，夏不去而秋不自來，風不凉而人不自爽，今也古也不改絲毫，誰少誰多身無二用，諸禪德，旣身無二用，為甚麽龍女現十八變，君不見，弄潮須是弄潮人，上堂，風雨蕭騷，塞汝耳根，落葉交加，塞汝眼根，香臭叢雜，塞汝鼻根，冷𤍠甘甜，塞汝舌根，衣綿溫冷，塞汝身根，顚倒妄想，塞汝意根，諸禪德，直饒汝飜得轉，也是平地骨堆，上堂，嚴風刮地，大野清寒，萬里草離衰，千山樹黯黲，蒼鷹得勢，俊鶻橫飛，頗稱衲僧，鉢囊高掛，獨步遐方，似猛將出荒郊，臨機須扣敵，今日還有麽，良久曰，匣中寶劒，袖裡金錐，幸遇太平，挂向壁上，上堂，諸禪德還知麽，山僧生身父母一時䘮了，直是無依倚處，以手搥胸曰，蒼天，蒼天，復顧大衆，良久曰，你等諸人也是鐵打心肝，便下座，上堂，舉栢樹子話，師曰，趙州庭栢，說與禪客，黑漆屏風，松楞亮槅，僧問，如何是無為，師曰，山前雪半消，曰，請師方便，師曰，水聲轉嗚咽，十一月初四日示寂，興化人，入門彈指一下便入，六月四日寂，福州鄭氏子，母夢廬山老僧入舍而生，自幼頴悟，出家為僧，不憚游行，遍叅知識，後謁應庵於衢之明果，菴孤硬難入，屢遭呵叱，一日庵問，如何是正法眼，師遽答曰，破沙盆，庵頷之，未幾，辤回省親，出世衢之烏巨，次遷祥符，蔣山，華藏，未幾，詔住徑山，靈隱，晚居太白，僧問，虛空銷殞時如何，師曰，罪不重科，上堂，牛頭橫說竪說，不知有向上關棙子，有般漆桶輩，東西不辨，南北不分，便問如何是關棙子，何異開眼尿床，華藏有一轉語，不在向上向下，千手大悲摸索不着，天雨無處曬㫰，今日普請，布施大衆，良久曰，達摩大師，無當門齒，上堂，世尊不說說，抝曲作直，迦葉不聞聞，望空啟告，馬祖卽心卽佛，懸羊頭賣狗肉，趙州勘庵主，貴買賤賣，分文不直，秪如文殊是七佛之師，因甚出女子定不得，河天月暈魚分子，槲葉風微鹿養茸，上堂，卓拄杖曰，迷時秪迷這箇，復卓一下曰，悟時秪悟這箇，迷悟雙忘，糞掃堆頭重添搕𢶍，莫有向東涌西沒全機獨脫處道得一句底麽，若道不得，華藏自道去也，擲拄杖曰，三十年後，上堂，舉金峰和尚示衆云，老僧二十年前有老婆心，二十年後無老婆心，時有僧問，如何是和尚二十年前有老婆心，峰云，問凡答凡，問聖答聖，曰，如何是二十年後無老婆心，峰云，問凡不答凡，問聖不答聖，師曰，烏巨當時若見，但冷笑兩聲，這老漢忽若瞥地，自然不墮聖凡窠臼，上堂，舉婆子燒庵話，師曰，這箇公案，叢林中少有拈提者，傑上座裂破面皮，不免納敗一上，也要諸方檢點，乃召大衆曰，這婆子洞房深隱，水泄不通，偏向枯木上糝花，寒巖中發𦦨，箇僧孤身逈逈，慣入洪濤，等閑坐斷潑天潮，到底身無涓滴水，子細檢點將來，敲枷帶鎻則不無二人，若是佛法未夢見在，烏巨與麽提持，畢竟意歸何處，良久曰，一把柳絲收不得，和烟搭在玉欄干，上堂，動弦別曲，葉落知秋，舉一明三，目機銖兩，如王秉劒，殺活臨時，猶是無風匝匝之波，向上一路，千聖把手共行，合入泥犂地獄，正當與麽時，合作麽生，江南兩浙，春寒秋𤍠，上堂，盡乾坤大地，喚作一句子，擔枷帶鎻，不喚作一句子，業識𣴭𣴭，兩頭俱透脫，淨倮倮，赤洒洒，沒可把，達摩一宗，掃地而盡，所以雲門大師道，盡乾坤大地，無纖毫過患，猶是轉句，不見一法，始是半提，須知有全提底時節，大小雲門，劒去久矣，方乃刻舟，晚居天童，六月十二日示寂，塔于天童之中峰，嘉州李氏，得法于華藏民禪師，師初謁圓悟，隨衆入室，悟問，從上諸聖，以何接人師𥪡起拳，悟云，此是老僧用底，作麽生是從上諸聖用底，師以拳便打，悟亦舉拳相交，笑而出，師謁大慧，慧問，甚處來，師云，西川，慧云，未出劒門關，與汝三十棒了也，師云，不合起動和尚，慧深肯之，淳熈七年秋，召入𡭊𨕖德殿，當日賜肩輿於東華門內，上問云，三敎聖人本同此理，師曰，譬如虛空初無南北，上曰，但立門戶異耳，故孔子以中庸設敎，師曰，非中庸何以立世間，華嚴有云，不壞世間相，而成出世間法，上曰，今時學者秪觀文字，不識夫子心，師曰，非獨今之學者，當時顏子為具體，秪說得瞻之在前忽焉在後，如有所立卓爾，亦未足以識夫子心，夫子亦曰，二三子以我為隱乎，吾無隱乎爾，以此觀之，當時弟子尚不識夫子心，况今人乎，張商英有云，唯吾學佛，然後能知儒，上曰，朕意常作此見，上又問曰，老莊之敎何如，師曰，可比佛門中小乗人耳，小乗厭身如桎梏，棄智如雜毒，化火焚身入無為界，正如莊子，形固可使如槁木，心固可使如死灰，老子曰，吾有大患，為吾有身，大乗人則不然，度衆生盡，方證菩提，正如伊尹所謂予天民之先覺者也，予將以斯道覺斯民也，如有一夫不被其澤，若己推而內之溝中也，上大悅，卽日詔住徑山，十年，上親註圓覺經成，遣使馳賜，命作序，上覽大悅，賜號寶印禪師，及年邁，益厭住持，奏乞菴居，得請，十二月初八日示寂，葬于菴之西岡，謚慈辨禪師，塔曰智光，天台陳氏子，幼依護國僧楚光落髮，十九造國淸，謁寂室光，灑然有省，次謁大圓於明之萬壽，圓問曰，甚處來，師曰，天台來，曰，見智者大師麽，師曰，卽今亦不少，曰，因甚在汝脚跟下，師曰，當面蹉過，圓曰，上人不耘而秀，不扶而直，一日辤去，圓送之門，拊師背曰，寶所在近，此城非實，師領之，往豫章謁典牛，道由雲居，風雪塞路，坐閱四十二日，午初，版聲鏗然，豁爾大悟，及造門，典牛獨指師曰，甚處見神見鬼來，師曰，雲居聞版聲來，牛曰，是甚麽，師曰，打破虛空全無靶柄，牛曰，向上事未在，師曰，東家暗坐，西家厮罵，牛曰，嶄然超出佛祖，他日起家一麟足矣，住後，上堂舉，敎中道若以色見我，以音聲求我，是人行邪道，不能見如來，雖然恁麽，正是捕得老鼠，打破油甕，懷禪師道，你眼在甚麽處，雖則識破釋迦老子，爭奈拈鎚䑛指，若是塗毒卽不然，色見聲求也不妨，百花影裏繡鴛鴦，自從識得金針後，一任風吹滿袖香，師將示寂，陞座別衆，囑門人以文祭之，師危坐傾聽，至尚饗，為之一笑，俄頃，泊然而逝，七月二十七日也，塔全身於東岡之麓，臨江新喻人，彭氏子，父術母袁，夢異僧入室，有娠，旣生，乃祖曰，吾家世積德乃生此兒，必光吾門，因命名德光，年九歲，有妙應大師伯華善相，曰，此子伏犀貫頂，出家必作法門棟梁，時年十歲，遽失怙，恃伯父循，伯母萬，育而敎之，年二十一，聞人誦金剛經，忽然通解，歸告伯母曰，適聞誦經，身心歡喜，世間萬事眞如夢幻，力懇出家，族不能奪，遂散家貲，詣本郡東山光化寺足庵吉禪師薙髮，一日入室，吉問，不是心，不是佛，不是物，是甚麽，師罔措，遂致疑，通夕不寐，次日詣方丈請益，昨日蒙和尚垂問，旣不是心，不是佛，不是物，畢竟是甚麽，望和尚慈悲指示，吉震威一喝曰，這沙彌更要我與你下注脚，在拈棒劈脊打出，師於是有省，吉攜師入閩，寓福之西禪，謂師曰，是行為擇所依，東禪月庵善果具衲僧眼，子依之，時復省吾足矣，一見，月庵遽問，不落有無中，何如露消息，師云，不落有無中，分明露消息，月庵云，是甚麽消息，師便喝，庵云，未在更道，師云，我畱口喫飯在，卽畱叅堂，後謁應庵華，百丈震，終不自肯，適大慧領育王，四海英才鱗集，師亦與焉，大慧室中問師，喚作竹箆子則觸，不喚作竹箆子叫背，不得下語，不得無語，師擬對，慧便棒，師豁然大悟，從前所得瓦解冰消，慧再主徑山，拉以偕往閱，夏至蔣山省應庵，庵稱賞不已，謂人曰，光兄頓出我一頭地，乃移書于李侍郎浩曰，光兄一自徑山老叔印可，如虎插翅，畱月餘而歸，乾道丁亥，李侍郎浩延住鴻福，徒光孝，孝宗雅聞師名，淳熈三年，召入觀堂留五宿，數問佛法大意，師敷奏直截，上大悅，賜佛照禪師之號，明年，改涖徑山，師力辤，帝曰，朝夕相見耳，再𡭊便殿，進，兩賜御頌，上堂，僧問，浩浩塵中如何辨主，師曰，中峰頂上塔心尖，上堂，臨濟三遭痛棒，大愚言下知歸，興化于大覺棒頭，明得黃檗意旨，若作棒會，入地獄如箭射，若不作棒會，入地獄如箭射，衆中商量，盡道赤心片片，恩大難酬，總是識情卜度，未出陰界，且如臨濟悟去，是得黃檗力，是得大愚力，若也見得，許你頂門眼正，肘後符靈，其或未然，更為諸人通箇消息，丈夫氣宇衝牛斗，一踏鴻門兩扇開，上堂，七手八脚，三頭兩面，耳聽不聞，眼覻不見，苦樂逆順，打成一片，且道是甚麽，路逢死蛇莫打殺，無底藍子盛將歸，上堂，聞聲悟道，落二落三，見色明心，錯七錯八，生機一路，猶在半途，且道透金剛圈，吞栗棘蓬底是甚麽人，披簑側立千峰外，引水澆蔬五老前，嘉泰三年三月二十日，說偈而逝，塔全身于東菴之後，謚普慧宗覺大禪師，塔曰圓鑒，建寧人，師拈袁州楊岐方會禪師，僧問，如何是佛，會曰，三脚驢子弄蹄行，曰，莫只這便是，會曰，湖南長老，十月二十三日示寂，福州朱氏子，晦庵會中得心要，衆推為高第，慶元三年，自福之雪峰被旨而主是山，拈藥山首造石頭之室便問，三乗十二分敎，某甲粗知，嘗聞南方直指人心，見性成佛，實未明了，伏望指示，頭曰，恁麽也不得，不恁麽也不得，恁麽不恁麽總不得，子作麽生，山罔措，頭曰，子因緣不在此，且往馬大師處去，山禀命，㳟禮馬祖，仍伸前問，祖曰，我有時敎伊揚睂瞬目，有時不敎伊揚睂瞬目，有時揚睂瞬目者是，有時揚睂瞬目者不是，子作麽生，山于言下契悟，便禮拜，祖曰，你見甚麽道理便禮拜，山曰，某甲在石頭，如蚊子上鐵牛，祖曰，汝旣如是，善自護持，上堂，舉玄沙見僧禮拜，沙云，因我得禮你，師頌曰，因我得禮你，莫放屁撒屎，帶累天下人，錯認自家底，上堂，舉趙州和尚在東司上見文遠侍者過，驀召文遠，遠應諾，趙州曰，東司上不可與汝說佛法，師頌曰，明明道不說，此理憑誰識，春風一陣來，滿地花狼藉，十一月十五日示寂，蜀嘉定許氏，橘洲曇公是其同氣，嘉定丁丑，獲知丞相魯國，俾居兹山，創化城接待于雙溪之上，詳楊汝明記中，十二月十三日示寂，塔于寺之後，台州周氏子，幼岐嶷，頴悟邁倫，上堂，舉乾峰因僧問，十方薄伽梵，一路湼槃門，未審路頭在什麽處，峰以拄杖畫云，在這裏，後僧請益雲門，門拈起扇子云，扇子蹦跳上三十三天，築著帝釋鼻孔，東海鯉魚打一棒，雨似盆傾，會麽，師曰，唱愈高和愈峻，還他二老者，是十方薄伽梵一路湼槃門，總未踏著在，上堂，拈拄杖云，蔣山喚這箇作拄杖子，諸人亦喚這箇作拄杖子，還有緇素也無，闌干雖共倚，山色不同觀，書，略曰，此書眞𨶒老子殿前一本赦書也，今之諸方，道眼不知若何，果能受持此書，則他日大有得力處，浙翁每以此舉似于人，璨隱山亦云，常住金榖，除供衆之外，幾如鴆毒，住持人與司其出入者，纔霑著則通身潰爛，律部載之詳矣，古人將錢就庫下，回生姜煎藥，蓋可見，今之踞方丈者，非但刮衆人鉢盂中物以恣口腹，且將以追陪自己，非泛人情，又其甚則剜去搜買珍奇，廣作人情，冀遷大剎，只恐他日鐵面𨶒老子與你計筭，七月十七日示寂，建寧人，有語錄十卷，板厄于火，二月二十二日示寂，生於蜀之梓潼雍氏，九歲，依陰平山道欽出家，經書過目成誦，紹熈五年冬，登具戒，明年，出游至成都，坐夏正法，有老堯首座，瞎堂高弟，師請益坐禪之法，堯曰，禪是何物，坐底是誰，師受其語，晝夜體究，一日如廁，提前話有省，明年辤去，謁佛照于育王，照問曰，何處人，師曰，劒州人，照曰，帶得劒來麽，師隨聲便喝，照笑曰，者烏頭子也亂做，貧甚無資剃髮，故人以烏頭子目之，未幾，聞破庵住蘓之西華秀峰，遂往見焉，有純顚者，入室次，橫機不讓，庵打至法堂，且欲逐出，師解之曰，禪和家爭禪亦常事，何止如此，庵曰，豈不聞道，我肚飢，聞板聲要喫飯去聻，師聞其語，不覺白汗浹背，逮破庵居靈隱第一座，復往從之，因侍破庵游石笋庵，庵之道者請益曰，胡孫子捉不住，乞師方便，庵曰，用捉他作什麽，如風吹水，自然成紋，師在侍傍，平生礙膺之物頓釋，巖雲巢居吳郡穹窿，遷瑞光及台州瑞巖，皆延師分座，師在瑞巖，忽夢偉衣冠者，持把茅見授，翌日，明州淸涼專使至，迨入院，見伽藍神姓茅，衣冠形貌與疇昔夢無異，陞堂開法，一香供破菴，三年遷焦山，升雪竇，被旨移育王，又三年，嵩少林散席，復詔住徑山，師居徑山二十年，儲峙豐積有衆如海，號法席全盛，僧問，趙州道，三十年前火爐頭有箇無賔主話，未曾有人舉著，此意如何，師云，舌頭拖地，僧云，畢竟如何是無賔主話，師云，言滿天下，僧云，只如玄沙聞得云，者老漢脚跟未點地在，又作麽生，師云，一坑埋著，僧云，可謂焦塼打著連底凍，赤眼撞著火柴頭，師云，一畫畫斷，上堂，靈山指月，曹溪話月，逓代相傳，證龜成鱉，範上座尋常有一張口挂在壁上未曾動著，今日無端入這行戶，事到如今，只得東𥳽西𥳽，未免拈起多年曆日，于中點出些子悞賺處說似諸人，且要郭大，李二，鄧四，張三，知得江南兩浙春寒秋𤍠，雖然如是，黃河三千年一度淸，上堂，若論箇事，直是省要易會，多是諸人自作艱難，自作障礙，所以有時東廊西廊，見諸人和南問訊，山僧便乃低頭相接，其實無他，只要諸人識得長老是西川隆慶府人氏，若識得去，便與諸人打些鄉談，說些鄉話，如今且未說你識得長老，且各自知得自家鄉貫也得，還知麽，明州六縣，奉化八鄉，上堂，五峰門下，百種全無，僧牀迫窄，堂供蕭踈，脚下踏著底破甎頭，碎瓦礫，面前撞見底王獦獠，李麻胡，恁麽薄福住山，眞箇孤負老鬍，雖然如是，更點分明，上堂，一夏已滿，無事不辦，遂府鉢盂，邛州磁碗，理宗嘗召見于修政殿，奏𡭊詳明，上為之動色，賜金襴僧伽棃，仍宣詣慈明殿陞座，上垂簾而聽，以師所說法要，示叅政陳公貴𧧼，陳公奏云，簡明直截，有補聖治，乃賜佛鑑禪師號，并縑帛金銀等物，先是，師住山之明年寺燬，師逆知其數，不動容經意，三年寺成，閱六年復燬，師不驚不變而助施雲湊，不數年寺宇崇麗，師去寺四十里，築室數百楹，接待雲水，賜額萬年正續，又西數百武，結菴一區，為歸藏所，上建重閣，秘藏後先所賜御翰，敞室東西，偏奉祖師與先世香火，遇始生日，為飯僧佛事，以薦㝠福，蓋蜀亂，師之先祀遂絕，故兹祠奉，以旌孝慕，上聞而嘉嘆，賜扁曰圓照，淳祐戊申秋，築室明月池上，榜曰退耕，乞老于朝，而舊疾適作，己酉三月旦日，升堂示衆曰，山僧旣老且病，無力得與諸人東語西話，今日勉强出來，從前所說不到底，盡情向諸人面前抖擻去也，遂起身抖衣云，是多少，十五日，集兩班畫後事，親書遺表，及遺書十數言，笑諧謔如平時，醫者診視次，師謂曰，你未識這一脉在，移頃而逝，遺表上聞，上遣中使降香賜幣，奉全身葬于正續之側，塔曰圓照，禀法分化，有雪巖欽，斷橋倫，西巖惠等，欎為大宗匠云，武信長江荀氏子，母郭氏，生而豊上短下，資性絕人，少長以進士業應詔不利，棄之受釋氏學，詣梓州妙音院，禮修證為落髮師，游成都，習經論于聖慈，以名相厭人，復棄去，紹熈壬子，出峽回翔荊楚間，時松源岳唱宻庵之道于饒之薦福，徑造其廬，以歲飢不受，會曹源，以雲居首座，生出世妙果，師纔入門，聞語有省，叅堂俾侍香，朝從夕游，老拳痛棒不少貸，平生知見至是多無影響，曹源徙龜峰，師復侍行，久之，以偈辭，游淛有曰，尚餘窮相一雙手，要向諸方痒處爬，江湖盛傳，至杭時，松源主靈隱，門嚴戶峻，八閱月不獲入室，或以失士告，源曰，我已八字打開挂搭他，自是他當面而蹉過了，師聞其語，徹見曹源于妙果，龜峰時嘻笑怒罵皆為人善巧方便，嘉定己卯，由徑山第一座出世嘉禾光孝，時英靈衲子皆在會下，道聞于朝，忠獻史衞王以堂帖除蔣山，瀕江卑澇，下田無秋，師忍飢鳴道，行乞養士，居十三年無倦，嘉熈己亥，侍郎曹公豳帥閩以鼓山來聘，未行，雪峰牒至，領事半年而天童詔下，衆集如海，法度修明，雖宏智盛時，殆不之過，育王虛席攝住持事，往來說法兩山間，上堂曰，天童用底來，育王用不著，育王用底歸，天童用不著，雖然如是，用不著處用有餘，一箭雙鵰隨手落，淳祐甲辰，有旨移靈隱，師謂，大父宻庵，伯父松源弘道之地方，欲奮勵力振祖風，而世故有不滿其意者，伐鼓辤衆，歸隱金陵，京兆尹遣屬官追挽，不可，朝命以虎丘養老，不就，留守虛齋趙公以蔣山起之，不應，戊申春，育王笑翁散席，朝論以大覺故家不輕畀付，特召師隱所，三返卒不奉詔，明年，京尹趙公以法華請開山，將領事，而勑牒住徑山之命繼至，師欲以法華并辭，自謂，不赴法華則不信，重違君命則不恭，失恭與信，何以為後學法，乃翻然而作，畱法華逾月，卽登徑山，故人神響應，懽聲若雷，上堂，僧問，心佛及衆生是三無差別，如何是過去心，師曰，故待冷來看，僧云，如何是現在心，師曰，你問我答，僧云，如何是未來心，師曰，後次上堂向你道，僧問，如何過去佛，師曰，去年梅，僧問，如何是現在佛，師曰，今歲桺，僧問，如何是未來佛，師曰，顏色馨香依舊，僧問，如何是過去差別智，師以拂子擊禪牀左邊，僧問，如何是現在差別智，師以拂子擊禪牀右邊，僧問，如何是未來差別智，師以拂子中間點一點，僧云，心佛衆生無向背，十方剎海一毫收，便禮拜，師乃曰，過去心不可得，未來心不可得，現在心不可得，三世旣不可得，喚甚麽作差別智，若人見得徹去，三世諸佛，無一時不在諸人頂額上轉大法輪，更來這裏挨肩竝足討什麽碗，以拄杖一時趕散，結夏上堂，圓覺伽藍塵塵有路，坐斷去來頓空今古，那裏十三這邊十五，後先不差毫髮許，可笑黃面瞿曇，至今不知落處，上堂，盡乾坤大地，無絲毫許大，是汝諸人，橫擔拄杖繞四天下行脚，道我無處不到無事不知，且道西天那蘭院寺戒賢論師，今日說什麽法，便下座，上堂，有一人一念頓證墮在佛數，有一人累刼闡提不願成佛，且道那個合受人天供養，良久云，蝶穿芳徑雙睂濕，蜂掠殘花兩股肥，臨示寂，手書龕記并遺書十數，且曰，無凖忌在三月十八日，吾以十五日卽行，不能辦香修供矣，說偈書讃，嬉笑言論如平時，侍僧以遺偈請，麾斥不顧，已而笑謂侍者曰，末後一句無可商量，只要箇人直下承當，卽命筆書辤衆，十四日，上堂語至夜分，起坐移頃而逝，壽八十二，臈六十一，茶毘舍利五色者無數，其徒遵治命奉骨歸葬金陵玉山庵，學者追慕不忍，舍分其半，建塔菖蒲田玉芝菴，西蜀睂州人，上堂，舉僧問九峰和尚，如何是學人自己，峰曰，更問阿誰，僧云，便恁麽承當時如何，峰曰，須彌還更戴須彌，拈黃龍祖心禪師因黃山谷太史乞指㨗徑處，龍曰，秪如仲尼道，二三子以我為隱乎，吾無隱乎爾，太史居常如何理論，公擬𡭊，龍曰，不是，不是，公迷悶不已，一日侍龍山行次，時巖桂盛放，龍曰，聞木樨花香麽，曰，聞，龍曰，吾無隱乎爾，公釋然，卽拜之曰，和尚恁麽老婆心，龍笑曰，秪要公到家耳，六月初九日示寂，閩之侯官林氏子，母陳，家世業儒，疎睂秀目，哆口豐頤，從季父智隆于宛陵光孝，十八得度受具，初見鐵牛印，少室睦，無際派，追隨甚久，叅淛翁于天童，鍼芥難投，自知未及，再叅于雙徑，翁笑迎曰，汝來耶，一夕坐簷間，聞更三，轉入室，曳履而蹶，如夢忽醒，翌朝造室，翁舉趙州洗鉢盂話，師將啟吻，翁遽止之，平生疑情當下冰釋，紹定戊子，四明制閫胡公，以小淨慈致之，歷住香山，萬壽，雪竇，育王，淨慈，靈隱，徑塢八山，所至革弊支傾，廣容徒衆，開爐上堂，舉趙州和尚示衆云，老僧三十年前，在南方火爐頭，有箇無賔主話，直至如今無人舉著，師云，森羅萬象，明暗色空，日夜舉揚，趙州古佛不是不知，只為貪程太速，上堂，楊岐眼中睛，臨濟頂上髓，一不成二不是，點著不來，白雲萬里，佛成道日，上堂，錯錯，六載草䋲空自縛，了了，開著眼來天大曉，古今天地，古今日月，古今星辰，拍𦡀云劒去久矣，切忌刻舟，上堂，雲門放洞山三頓棒，嚼飯餧嬰孩，黃檗打臨濟三頓棒，按牛頭喫草，只今不犯絲毫，有箇方便，良久云，大事為你不得，小事自家擔當，上堂，非風幡動，仁者心動，浣盆浣盆，非風鈴鳴，我心鳴耳，漆桶漆桶，盡古往今來，和泥脫墼有什麽限，還知萬壽落處麽，劫石有消日，虛空無盡時，上堂，十字街頭石幢子，無你遮護處，一聲江上侍郎來，無你廻避處，衲僧家早出暮入，脚前脚後也須子細，忽然築著磕著，淨慈拄杖別有分付，上堂，一升三合，拄杖頭邊，萬水千山，草鞋跟底，未言先領，誰家竈裏無烟，撩起便行，是處井中有水，莫道空來又空去，許多途路不相孤，上堂，一句絕離微，渾淪無縫罅，善財七日尋覓不得，趙州五年分踈不下，靈山今日快便難逢，為通一線，六月賣松風，人間恐無價，上堂，繞禪牀一匝，揮香案一下，轉藏已竟，講經已竟，若具著眼目，方知落處，其或未然，依經解義，三世佛冤，離經一字，還同魔說，上堂，趙州喫茶去，金牛喫飯來，龍門多上客，有人續得末後句，許你入阿字法門，景定四年六月十四日示寂，壽七十五，夏五十八，婺州人，圓悟五世孫也，功用比圓悟益弘，際遇穆陵，寵遇甚至，初見癡鈍，室中僧問，如何是佛，師答曰，爛冬瓜，結夏小叅，我此一宗正令全提，如暴風卒雨鼓蕩無前，石火電光追奔不及，舉意卽迷源，擡眸已蹉過，不是目前法，莫生種種心，縱汝三種互修剋期取證，第一頭第三首，萬柱千撑轉見氣急，殊不知髑髏未具己眼，先明呱地一聲，千了百當，然雖如是，親證者萬無一二，錯會者數有河沙，十二月初十日示寂，通州靜海潘氏子，母朱氏，邑之利和寺妙觀，其諸父也，謂其父母曰，是子生而有異，却葷胾，殆亦夙種，盍俾出家，父母然之，年十九，薙𣑱受具，叅浙翁于徑山，翁問，汝何處人，師曰，淮人，翁曰，泗洲大聖為什麽在楊州出現，師曰，今日又在杭州撞著，翁曰，且得沒交涉，師徐曰，自遠趨風，翁以師警敏，欲大激發，未容其叅堂，纔見便云，下一轉語來，擬開口，卽喝，師以書上，又以頌呈，末句云，空敎回首望長安，翁云，這裏是什麽所在，師曰，謝和尚掛搭，始宻就入室之列，已而命掌記，翁旣寂，師出世通之光孝，遷吳城雙塔，金陵淸涼，天台萬年，蘓之萬壽，東嘉江心，而四明育王虛席，廟堂奏師補處，遷杭之淨慈，靈隱，徑山，其住徑山歉餘，逋券山積，僧殘屋老，未幾，樓閣矗霄，雲衲踵至，不減浙翁全盛氣象，俄示疾，囑其徒為吾袝一穴于東磵，見生死不忘奉師之意，六月初十日，浴訖書偈而逝，四明人，出世嘉禾興聖，遷光孝，明之顯孝，延福，瑞巖，婺之寶林，四明育王，柏巖，杭之淨慈，凡歷住十剎，咸淳十年，詔住徑山，師室中垂語曰，己眼未明底，因甚將虛空作布袴著，畫地為牢，因甚透者箇不過，入海筭沙底，因甚向針鋒頭上翹足，僧問，聲前一句，不墮常機，轉位就功，如何相見，師云，問訊不出手，僧云，且道天子萬年作麽生，師云，瑞草生嘉運，林花結早春，僧云，直得九州四海，雷動風飛，師云，出門惟恐不先到，上堂，言而足，終日言而盡道，言而不足，終日言而盡物，且道，道與物是一是二，若道是一，為甚麽客山高，主山低，若道是二，為甚麽天地一指，萬物一馬，箇裏緇素得出，還你草鞋錢，不然，但願來年蠶麥熟，羅睺羅鬼與一文，結夏上堂，有一人日銷萬兩黃金，同此聖制，只是無人認得，若有人認得，許伊日銷萬兩黃金，上堂曰，虛堂初無門戶，與人近𠊓，亦不置之于無何有之鄉，只要諸人如鐵入土，與土俱化，然後可以發越，其如運糞人者，吾未如之何，上堂，舉松源師祖臨示寂告衆云，久叅兄弟，正路上行者，有只不能用黑荳法，臨濟之道，將泯絕無聞，傷哉，拈云，鷲峰老人似倚杖騎馬，雖無僵仆之患，未免𠊓觀者醜，師先在凈慈，入院日，問答絕，忽天使踵門傳旨，問，趙州因甚八十行脚，虛堂因甚八十住山，師卽舉趙州行脚到臨濟話，頌曰，趙州八十方行脚，虛堂八十再住山，別有一機恢佛祖，九重城裏動龍顏，使以頌回奏，上大悅，特賜米伍百石，絹一百縑，開堂安衆，十月初八日示寂，塔于直嶺下，曰天然，先是高麗國王請師于彼國，說法八載，還山，問法弟子，常隨千指，後嘉靖間，高麗遣法嗣至山掃塔云，彼國法道甚盛焉，名善珍，泉州南安縣呂氏子，年十三，依郡之崇福寺南和尚落髮，十六遊方，至杭受具足戒，謁妙峰善公于靈隱，入室悟旨，後出住里之光孝，升承天，繼遷安吉之思溪圓覺，福之雪峰，復以朝命，移四明之育王，臨安之徑山，師示衆云，古者道知之一字，衆妙之門，又有道知之一字，衆禍之門，只者二門入得更須出得，三世諸佛出不得，歷代祖師出不得，天下老和尚出不得，上堂，盡大地是紫磨金身，諸人終日開眼覻見釋迦老子心肝，舉步築著釋迦老子鼻孔，說有說無是誑，說生說滅是𧩂，說卽心非心是𡚶，不誑不𧩂不𡚶，春風吹落桃李花，淡烟踈雨籠靑嶂，上堂，春雪寒，春宵短，古佛心，破燈盞，正法眼，乾𥿄撚，抖擻精神只管看，看到北斗西移，南斗東轉，上元依舊正月半，上堂，靈雲見桃花悟去，玄沙道敢保老兄未徹，香嚴聞擊竹悟去，仰山道祖師禪未會，禪和十箇五雙道，我此一門全無肯路，亦未知靈雲，香嚴在，要知二大老麽，醉我落花天，借他絃管裏，又據室云，這裏便是問訊燒香了，來老僧身邊立地底所在麽，呆子，你自鈍置猶可，莫來鈍置老僧，嘗自題其像云，叅禪無悟，識字有數，眼三角似燕山愁胡，面百摺如趙婆呷醋，一著高出諸方，敢道飯是米做，師生于宋紹興甲寅十月十二日，示寂于嘉定丁丑五月二十一日，世壽八十三，僧夏六十，塔全身于南院，維揚江都人，姓史氏，稍長雖習世書，絕無處俗意，母識其志，俾依郡之天寧出家，會與畢將軍，再遇共語，大奇之曰，此兄短小精悍音吐如鍾，他日法中向上爪牙也，攜歸武林，禮東堂院祖信為受業師，侍信左右五年，奮志叅方，初見鐵牛印于靈隱，已而江東西，河南北悉偏歷焉，時無得唱道饒州薦福，師决志叩請，其遷福嚴，華藏亦與之俱，偶入室次，得問，不與萬法為侶者是甚麽人，師曰，金香爐下鐵崑崙，得曰，將謂這矮子有長處，見解只如此，師曲躬作禮曰，謝和尚證明，若天童晦巖光，大慈石巖璉，虎丘石室廸，一見噐異，畱與法務，淳祐初，制府趙信菴以金陵半山請出世，遷潤之金山，潭之鹿苑，撫之疎山，蘓之承天，景定間，太傅賈魏公奏補中天竺，復請旨陞靈隱，至元丁丑，被命徑山，上堂，邪人說正法，正法悉皆邪，正人說邪法，邪法悉皆正，上堂，萬法是心光，諸緣惟性曉，本無迷悟人，只要今日了，旣無迷悟人，了箇什麽，卓柱杖一下，千言萬語無人會，又逐流鶯過短墻，上堂，舉雲門和尚示衆云，汝等諸人在此過夏，山僧深不欲向你道，惜取睂毛好，師云，雲門靈龜曳尾，拂跡跡生，靈隱卽不然，汝等諸人在此過夏，山僧直截向你說，口是禍門，上堂，舉臨濟和尚道，有一人論劫在途中不離家舍，有一人離家舍不在途中，那箇合受人天供養，師云，兎馬有角，牛羊無角，寸毫尺𨤲，天地寥廓，潘閬倒騎驢，攧殺黃畨綽，師住徑山值火餘，志圖興復，將有緒，俄示微恙，索筆大書曰，八十二年駕無底船，踏翻歸去明月一天，全身塔寺東十里𦊱罳塢之陽，四月二十四日示寂，福之長溪人也，家世業儒，母阮夢池上嬰兒，合爪坐蓮華心，手捧得之，覺而生師，因名夢池，幼而神彩秀發，嗜書力學，尤耽釋典，願學出世法，依吳中雲夢澤公，繼受具戒，師銳意在道，首叅癡絕，次見無凖，凖尤噐重，尋之育王見偃溪，入室掌藏鑰，一日，溪舉譬，如牛過窻𣠄，頭，角，四蹄都過了，因甚尾巴過不得，師劃然有省，卽答曰，鯨吞海水盡，露出珊瑚枝，溪云，也只道得一半，後出世南興大蘆，遷江陰勸忠，霅川何山，後蔣山虛席，奉朝命居之，歷十有三載，衆踰五千指，德祐改元，寺被兵，軍士有迫師求金者，以刃擬師，師延頸曰，欲殺卽殺，吾頭非汝礪刃石，辭色了無怖畏，軍士感動擲刃而去，丞相伯顏見師加敬，施牛百，齋糧五佰，寺賴以濟，至元庚辰，遷徑山寺，罹回祿，草創纔什一，師究心興建，不十年悉還舊觀，示衆，前念是凡，後念是聖，一刀兩叚，更莫遲回，是以涅槃會上，廣額屠兒放下屠刀，便言我是千佛一數，雖然若無舉𪔂拔山力，千里烏騅不易騎，示衆，言前辨旨，句下明宗，東計山熾然說法，湛瀆水轉為流通，這裏搆得未免逓相鈍置，若是尚存觀聽，擾擾匆匆，晨雞暮鐘，上堂，聲色為無生之鴆毒，受想乃至人之坑穽，者般說話阿誰不知，然粗飡易飽，細嚼難飢，上堂，世界未形，乾坤泰定，生佛未具，覿體全眞，無端鏡容大士，鷹巢躍出，擘破而皮，早是遭人描邈，那更缺齒老鬍不依本分，遙望東震旦有大乗根噐，迢迢十萬里來意在攙行奪市，直得鳳堂皷響阿閣鐘鳴，轉喉觸諱挿脚無門，合國難追重遭訐露，新蔣山迫不得已，跨他船舷入他界分，新官不理舊事，畢竟如何，拍禪牀云，戍樓靜貯千峰月，塞草閑鋪萬里秋，上堂，五峰峭峙，到者須是其人，一鏡當空，無物不蒙其照，祖師基業依然猶在，衲僧活計何曾變遷，著手不得處，正要提撕，措足無門時，方堪履踐，直得山雲淡泞，澗水潺湲，一曲無私，萬邦樂業，正恁麽時，功歸何所，車書自古同文軌，四海如今共一家，至元戊子春，有譛毁禪宗者，師嘆曰，此宗門大事，吾當忍死爭之，遂趋京，勅集諸徒廷辯，上問，禪以何為宗，師進前奏云，禪也者，淨智妙圓，體本空寂，非見聞覺知之所可知，非思量分別之所能解，上又云，禪之宗裔可歷說歟，師云，禪之宗裔，始于釋迦世尊在靈山會上，拈起一枝金色波羅花，普示大衆，惟迦葉微笑，世尊云，吾有正法眼藏，涅槃妙心分付迦葉，由此歷代佛祖授受，而至菩提達磨，達磨望此東震旦國有大乗根噐航海而來，不立文字，直指人心，見性成佛，是為禪宗也，上嘉嘆之，師因從容奏云，禪與敎本一體也，譬如百千異流同歸于海而無異味，又如陛下坐鎭山河天下一統，四夷百蠻隨方而至，必從順承門外而入，到得黃金殿上親覩金顏，方可謂之到家，若是敎家，只依著文字語言，不達玄旨，猶是順承門外人，若是禪家，雖坐破六七箇蒲團，未得證悟，亦是順承門外人，謂之到家，俱未也，是則習敎者，必須達玄旨，習禪者，必須悟自心，如臣等今日親登黃金殿上，面覩金顏一畨，方可稱到家人也，上喜賜食，陛辤南歸，示衆云，我本深藏巖竇隱遯過時，不謂日照天臨難逃至化，又云，納被蒙頭萬事休，此時山僧都不會，徑山復灾，師謂衆曰，吾負此山債耳，遂竭力再營建，匯殿坡為池，他屋以次而成，癸巳六月十七日，書偈而逝，壽七十五，臈五十九，葬寺之西麓，淮安人，至元二十一年甲申，正月己卯，帝御大明殿受朝賀，因問南禪才者，右相和禮霍孫首舉師，帝覽悅而問曰，戒勿殺，有道者試為朕言之，師奏𡭊曰，有宋仁宗皇帝，一日語羣臣曰，朕夜來飢甚，思欲燒羊，羣臣奏曰，陛下何不宣付有司辦之，仁宗曰，朕偶飢思爾，慮為常例，寧忍一時之飢，不忍啟無窮之殺，殿下皆稱萬歲，上嘉納，卽受帝師戒，七月初二日示寂，僊居柴氏，早年與及庵信行脚，誓不歷職，往江西見雪巖于仰山，隨衆入室，無所省發，後歸僊居，里人請主多福，棄去游湖南，主福嚴，尋還浙西，見徑山雲峰，入室有省，峰印可之，適慧雲虛席，命師補處，後住保寧，淨慈，徑山，皆有成績可紀，師凡住處不設臥榻，夜則焚香然燭，安坐至旦，率以為常，又體所禀與人異，遇嚴寒則衣絺綌，大𤍠則衣繒絮，以餘資建大圓院於東路半山，接待雲侶，一日自知時至，會衆敘平生行脚，事畢須臾端坐而寂，是為十二月十八日，諱元熈，族豫章唐氏，世業儒，西山明覺院明公廼師之族，叔父聚其宗族子弟，敎之世典，師與兄元齡俱從進士業，元齡旣登第，師年十九，遂從明公祝髮，將遊方，其母憐之，私具白金為裝，師謂財足䘮志，卽善辤母，不持一錢以行，聞物初觀禪師闡化玉几，往依之，物初與語，驚異畱侍左右，後謁東叟頴公，於南屏命掌記，至元間，總統揚璉眞加奉旨取育王舍利塔進供養，乃親詣師，求記述舍利始末，因招與俱，師辤曰，我有老母，兵後存亾不可知，遂歸江西，則元齡先以臨江通判，從文丞相起兵死，獨母在堂，師奉之以孝聞，元貞二年出世，應百丈之請居十二載，法席振典，至大初應淨慈請，入寺日，行中書省行宣政院官屬俯伏迎，請發揚宗旨，四方英衲一時輻凑，上堂，雲門道箇普字，盡大地人不奈何，殊不知雲門四稜蹋地，當時若與震威一喝，待此老惡發，徐徐行箇問訊道，莫怪觸忤好，非徒扶起此老，管取話行天下，上堂，三界無法，何處求心，白雲為蓋，流泉作琴，古今無間，誰是知音，擊拂子云，一曲兩曲無人會，雨過夜塘秋水深，上堂，獨坐大雄峰，寒灰撥不紅，一星熒火出，孤寉過遼東，結制上堂，以手作結布袋勢云，南山今日結布袋口了也，汝等諸人各各於中，身心安居平等性智，忽有箇衝開碧落，撞倒須彌底，莫道結子不堅宻，良久云，縵天網子百千重，居七載，遷徑山，閱三月，師杖策歸南屏山下，復起之，不往也，江西學者聞師退閑，咸傾誠法味以致，百丈，大仰之徒，爭來請師，師辤不獲已，遂返仰山，居三年，將示寂，手書與所往來，作偈示衆，擲筆化去，延祐六年閏八月十有七日也，壽八十二，臈六十三，大仰之下有金雞石者，建塔葬焉，又分爪髮塔于淨慈之西隱，以存詹敬之所，嗣法者有笑隱訢，石室瑛，仲芳倫云，時右丞相和禮霍孫言於帝師曰，江南禪丈虛谷陵者，國寶也，一日帝師奏帝，賜大圓佛鑑之號，詔住兹山，四月十二日示寂，諱行端，族臨海何氏，世業儒，母陳氏，師生而秀拔，幼不茹葷，年十二從族叔父茂上人，得度於餘杭之化城院，十八受具戒，一切文字不由師授，自然能通，初叅藏叟和尚於徑山，叟問，汝是甚處人，師云，台州，叟便喝，師展坐具，又喝，師收坐具，叟云，放汝三十捧，叅堂去，師于言下豁然頓悟，卽延入侍司，叟告寂，師至淨慈依石林鞏公，卽處以書記室，尋以靈隱山水淸勝，往挂錫焉，師嘗自稱寒拾，里人橫川珙公在育王，以偈招曰，寥寥天地間，獨有寒山子，師竟不渡江，而謁覺菴眞公於承天，復叅雪巖欽公於仰山，巖問，何處來，師云，兩浙，巖云，因甚語音不同，師云，合取臭口，巖云，獺徑橋高，集雲峰峻，未識書記在，師拍手云，鴨吞螺螄眼睛突出，巖笑，顧謂侍者，點好茶來，師云，也不消得，居三歲而巖逝，乃還浙右，大德庚子，出世湖州之資福，學徒奔凑，名聞京國，勅旨賜慧文正辨禪師，中書平章事張閭公任行宣政使，首舉師主中天竺，開堂之日，公率僚屬親臨座下，皇慶壬子遷靈隱，有旨設水陸大會于金山，命師升座，設法拈香，畢乃云，盡不可說，不可說微塵數世界，是箇金剛正體，淨躶躶絕承當，盡不可說，不可說微塵數世界，是個寶覺眞心，赤洒洒無空闕，如天普蓋，似地普擎，如日普照，如風普吹，無一時不徧，無一處不周，無一理不圓，無一事不具，塵塵剎剎，八面玲瓏，物物頭頭，十方通暢，拈一莖草作丈六金身，將丈六金身作一莖草，腹中現百億𨶒浮提，室內湧三萬二十獅子座，七縱八橫，千變萬化，左之右之無可不可，三世諸佛以此正體，以此眞心，坐寶蓮花成等正覺，津濟四生，梯航九有，六代祖師以此正體，以此眞心，開甘露門廣度羣品，啟廸盲聾，炳耀痴昧，奕世人王帝主，以此正體，以此眞心，為生民立極，為世開太平基，拯黎元於塗炭，措天下於盤石，大元世界主，當今皇帝，以此正體，以此眞心，克紹丕圖，纉登大寶，百億須彌盧，百億香水海，日月所照，風雨所至，悉禀威靈，咸歸化育，乃至此日特頒聖旨，敦遣使臣，就金山古澤心寺，照依梁武皇帝科儀，修設天地㝠陽水陸大會七晝夜，爇種種香，然種種燈，營種種上妙飲食，設種種上妙服御，金銀，珊瑚，眞珠，瑪瑙種種上妙珍寶，而為供養，命僧一千五百員，披轉三藏五乗十二分敎秘典眞詮，權也實也，頓也漸也，半也滿也，徧也圓也，交光相羅如寶絲網，上以翊衞皇圖，下以資培民，本臣山僧行端，與敎禪律三宗𦒿年碩德，以此正體，以此眞心，欽奉綸言，高陞寶座，闡揚諸佛無上奥旨，發揮諸佛無上秘傳，若幽若顯，若聖若凡，若飛若潜，若動若植，普伏良囚均霑，妙利四方，消災沴之虞，萬姓樂耕桑之業，同躋仁壽共享昇平，當此之時，理周事徧，果滿功圓，直下無私一句，畢竟如何擎展，擊拂子云，化行舜日山川外，人在堯天雨露中，竣事入覲，奏𡭊稱旨，加賜佛日普照之號，陛辤南歸，養高于良渚之西庵，至治壬戌，徑山虛席，宣政行院請師補其處，闔詞奏請璽書護持，師至是凡二被金襴袈裟之賜，二十年間，足不越閫，而慕其道者，鱗萃蟻聚，至無所容，上堂曰，掩室摩竭陀國，掘地覓天，杜口毘耶離城，接竹點月，如金翅擘海，直取龍吞，似香象渡河，截流而過，苕菷柄三十，且待別時，方外疏，言言見諦，句句朝宗，西天昔日淨名老，東上今朝龐蘊公，陞座，拈香畢，僧出問云，堂前皷響，大衆雲臻，學人上來請師說法，師云，破糞箕，生掃箒，僧云，臨濟和尚示衆云，夫說法者，一句中須具三玄，一玄中須具三要，還端的也無，師云，有甚不端的，僧云，如何是一句中須具三玄，師云，人天本竪，僧云，如何是一玄中須具三要，師云，畜生本橫，僧云，如何是第一玄，師云，東村王老屋頭穿，僧云，如何是第二玄，師云，大海波心駕鐵船，僧云，如何是第三玄，師云，阿誰家裏竈無烟，僧云，如何是第一要，師云，眼裏瞳人吹水呌，僧云，如何是第二要，師云，寒山拍手，拾得笑，僧云，如何是第三要，師云，皎月當空無不照，僧云，三要三玄蒙指示，西來的意事如何，師云，答汝亦不難，僧云，大善知識豈悋方便，師云，老僧入院事繁，僧禮拜歸衆，師乃云，千峰頂上，出身一路，十字街頭不知，十字街頭，覿面一機，千峰頂上不會，千峰頂上若會，卽是十字街頭，十字街頭若知，卽是千峰頂上，盡無量阿僧祗劫，天人阿修羅，若聖若凡，全體是個國一道塲，盡浮幢王剎，山河大地，若草若木，全體是個妙喜世界，釋迦，彌勒拱手歸降，文殊，普賢全身奉重，天魔窺覻無門，外道瞻仰有分，如壯士展臂，不假他力，獅子游行，不求伴侶，逈絕異緣，高超諸有，以之壽聖君，則天地同久，日月竝明，以之福賢佐，則安若泰山，固如盤石，以之康濟兆民，則風以時，雨以時，以之鍜鍊衲僧，則虛而靈，寂而妙，正法眼藏，自此流通，邪見稠林，由兹寢息，正恁麽時，畢竟功歸何處，擊拂子云，蒲團靜坐無餘事，永日寥寥賀太平，復舉法燈和尚云，本欲深藏巖竇，隱遁過時，奈緣法眼老人有未了公案，出來為他了却，時有僧出云，如何是未了底公案，法燈打云，祖禰不了，殃及兒孫，僧云，過在什麽處，燈云，過在我殃及你，師云，能殺能活，能縱能奪，法燈不失本分鉗鎚，惜乎傷鋒犯手，致使貽笑𠊓觀，山僧本志亦欲深藏巖竇，隱遁過時，奈緣藏叟老人有未了公案，出來為他了却，就中忽有個渾鋼打就，生鐵鑄成底，擔當得去，領略得行，一棒也不打他，一句也不罵他，向明窗下，如法安徘，何故，總似今日，老胡有望，僧問，如何是正法眼藏，師云，十字街頭石敢當，僧云，莫只這便是麽，師云，月似彎弓，少雨多風，上堂，舉僧問趙州，狗子還有佛性也無，州云，無，又僧問，狗子還有佛性也無，州云，有，師云，若以無為究竟，後來因甚麽道有，若以有為諦，當前面因甚麽道無，者裏捉敗趙州，許你天上天下，圓寂，詳塔銘，南康人，十月二十八日示寂，隆興人，十月二日示寂，姓應氏，世居四明奉化，依金峨橫山錫公得度，竺西坦公主天童，辟為內書記，後徧叅諸尊宿，元叟在靈隱，往從焉，叩黃龍見慈明因緣，叟詰之曰，只如趙州云，臺山婆子被我勘破，慈明笑曰，是罵耶，你且道二老漢用處，是同是別，師曰，一𡭊無孔鐵鎚，叟曰，黃龍直下悟去，又且如何，師曰，也是病眼見空花，叟曰，不是，不是，師擬進語，叟便喝，師當下廓然，卽命居記室，自是聲譽頓發，而師愈謙抑自持，及年五十四，始出主隆敎，遷寶陀，中天竺，及徑山，帝聞師法席之盛，錫號慧性宏覺普濟大師，僧問，祖意敎意，是同是別，師云，破糞箕，生苕箒，僧禮拜云，謝師指示，師云，昨夜三更失却牛，天明起來失却火，問，如何是佛，師云，秤鎚蘸醋，僧云，如何是佛向上事，師云，仰面不見天，僧云，記得僧問雲門，如何是佛，門云，乾屎撅，又作麽生，師云，雲門不是好心，僧云，乾屎撅與秤鎚蘸醋相去多少，師云，鑊湯無冷處，僧擬進語，師便喝，上堂，將十方世界，安向諸人眼𥈤上，絲毫不動，將四大海水，傾向諸人脚跟底，涓滴不流，會醫還少病，知分不多愁，上堂，舉大愚芝和尚示衆云，大家相聚喫莖虀，若喚作一莖虀，入地獄如箭射，師云，宗師為人，如蠱毒之家，置毒于飲食之中與人，未嘗不欲斷其命根，頴豪作亂，師治妙明庵於放生池上，以將歸老焉，元日祝𨤲，行省現白光三道，丞相康里公奉師所讃觀音像于紫薇閣，是夕，瑞光煜然，苗䝤焚掠徑山，丞相延至郡城雲居，時詣師叩宗門玄旨，一日看經次，問，長老何不看經，師云，尋行數墨為看經耶，丞相無語，師翻經云，老僧看經去也，丞相以手掩經云，請為說破，師云，伊尹，周公是阿誰做，中天竺用眞良公謂，師嘗闡化是山，請歸了幻菴，尋示疾，致書囑丞相外護，擲筆而逝，是為正月二十二日，字竺遠，母夢梵僧入室而生，南康歐陽氏文忠公是其遠祖，年二十七受具戒，始見虛谷陵禪師，谷以龍潭滅𥿄炬語問之，師曰，焦石可破層冰，谷曰，破後如何，師曰，探索乃知，谷詰曰，所知者何事，師擬議，谷舉杖擊之，悚然默喻，由是智開識融，外內無礙，主觀音興聖，道塲靈隱，靈隱阨于回祿，悉為灰燼，師所居獨存，似有神相之者，主徑山時，見亂兵遺骼暴露，師乃焚而㙠之，帝聞其賢，錫以佛慧慈照普應禪師之號，凡五主巨剎，皆方鎭大臣遺使邀致，嘗勸人念佛曰，石鞏張弓，三平駕箭，遠公徑㨗勸修行，一句彌陀無別念，至元十二年六月十六日預告，書偈而化，遺命塔全身于徑山，弟子剪爪髮分瘞于道塲，舍利叢叢然生，共靈異顯著如此，字以中，別號西麓，蘓之吳縣顧氏，父茂卿，母周氏，入海雲院為童子，釋書儒典竝進，閩國王淸獻公都中見之，特加賞異，聽賢首家講法界觀，未終章，遂莞爾笑曰，一眞法界，圓同太虛，但涉言辤，卽成剰法，乃去謁廣智于龍翔，微露文采，廣智大驚，有嶼上人者呵曰，子才俊爽若此，不思負大法，甘作詩騷奴僕乎，無盡燈偈所謂黃葉飄飄者，何謂也，師舌禁不能答，卽歸海雲，胸中如礙巨石，踰月，忽見秋葉飛墜于庭，豁然有省，雖喜不自勝，不取證明，眼恐涉偏執乃走見徑山，山勘辨之，師應答不滯，山遂命執侍，久之遷主藏室，至正壬午，行院舉師出世昌國隆敎轉普慈，未幾，行省左丞相達識公延主淨慈，復陞徑山，僧問，語是𧩂，默是誑，語默向上更有事在，如何是向上事，師云，胡孫上樹尾連顚，僧問，如何是賔中賔，師云，君向瀟湘，我向秦，問，如何是賔中主，師云，常在途中不離家舍，問，如何是主中賔，師云，常在家舍，不離途中，問，如何是主中主，師云，橫按鏌耶全正令，太平寰宇斬癡頑，一日，達失帖穆爾丞相到方丈，問，淨名丈室容三萬二千獅子座，凈慈丈室容多少，師云，一塵不立，相云，得與麽覿體相違，師揭起簾云，請丞相鑑，相呵呵大笑云，作家宗師不勞再勘，師便拱茶，上堂，舉東山演祖示衆云，祖師說不著，諸佛看不見，四面老婆心，為君通一線，師云，若敎頻下淚，滄海也須乾，上堂，諸方今日開爐，未免與諸人說些火爐頭話，乃以拂子作吹火勢云，喚作火燒殺你，不喚作火凍殺你，上堂，一二三四五六七，地水火風空覺識，拈來數目甚分明，明眼衲僧數不出，數得出也大奇，烏龜鑚敗壁，雞向五更啼，洪武癸丑，詔有道碩師十餘人集天界寺，師居其首，以病不及召𡭊，賜還穹窿山，卽海雲也，戊午八月忽示疾，至九月四日，索筆書偈而逝，其徒以遺骨藏海雲陰，分爪髮歸徑山，於無等才禪師塔左瘞焉，壽六十八，臈五十一，明州人，受度於婺之寶林寺，徧叅諸宿，徹悟心源，為東嶼之正嫡焉，初住崑山之東禪，轉吳門萬壽，升虎林之南屏，遂陟雙徑，樹大法幢，名聞京國，遣使者再降璽書護敎，賜金襴法衣，藩王大臣無不函香問道，緇素雲臻，如流奔壑，師逗機開發，多所霑被，其接引後進，和氣襲人，其警策生死，若震雷發蟄，黃文獻公與師為方外友，得敷宣般若之力，師住持四大剎，有四會語錄，金華宋公濂為之序，八月二十三日示寂，台之臨海人，字季潭，別號全室，八歲從天竺笑隱訢公學佛，十四薙度，二十受具，洪武四年，住徑山，太祖高皇帝詔江南有道浮屠，師應召稱旨，命住天界，上丕建廣薦法會，於蔣山太平興國寺，宿齋室，却葷肉不御者一月，服皮弁服，搢玉珪，上殿面大雄氏，行拜獻禮者三詔，集幽爽引入殿，致三佛之禮，命師陞座說法，上臨幸，賜膳無虛日，每和其詩，稱為泐翁，十年冬，詔師箋釋心經，金剛，楞伽三經，製讃佛樂章，丁巳，奉使西域十五年還朝，授右街善世，復命育髮，授以儒職，師姑奉命，至髮長，上召而官之，師再辤求免，願終釋門，上乃嘉歎從之，賜師，學士宋公濂嘗讃師像曰，笑隱之子，晦機之孫，具大福德，足以荷擔佛法，證大智慧，足以攝伏魔軍，悟四喝三玄於彈指，合千經萬論於一門，向上關，如塗毒皷，撾之必死，殺活機，類金剛劒，觸之則奔，屢鎭名山，敎孚遐邇，詔陞京剎，名溢朝紳，夙受記於靈山之會，今簡知于萬乗之尊，雲漢昭回，天章錫和於全帙，寵恩優渥，玉音召𡭊于紫宸，屹中流之底柱，轉大地之法輪，信為十方禪林之所領袖，而與古德同道同倫者耶，二十四年，以老賜歸，渡江于江浦石佛寺，九月初十日，晨起喚侍者曰，這箇聻，侍者𣴭然，師曰，苦，遂寂，有全室集行於世，台州人，一日趋入門曰，殺來了，殺來了，作麽生避，遂坐脫，是為六月初四日，台之寧海人，俗姓方，母張氏，禀父母命，往杭之梁渚崇福出家，時石湖美公，主淨慈，師往叅湖，噐之，為祝髮，徑山元叟門庭嚴峻，師以己事未明，往咨決之，叟問，近離甚處，師云，淨慈，叟云，來作甚麽，師云，久慕和尚道風，特來禮拜，叟云，趙州見南泉作麽生，師云，頭頂天脚踏地，叟云，見後如何，師云，飢來喫飯，困來眠，叟云，何處學得這虛頭來，師云，今日親見和尚，叟頷之，次日命居侍司，明年升掌藏敎，久之出世慈溪蘆山，遷越之東山，四明智門，皇朝洪武初，驛召道行沙門，師與徑山以中及上竺日章偁，赴京舘天界寺，屢入內庭，應𡭊稱旨，留三年，賜還智門菴，于寺東扁曰海印為終焉之計，徑山虛席，起師補處，上堂，舉一不得舉二，放過一著，落在第二，古人恁麽說話，正是抱贓呌屈，東山卽不然，舉二不得舉一，放過一著，落在第七，到這裏，須知有向上一路始得，如何是向上一路，良久云，莫種寒巖異草靑，坐却白雲摠不妙，上堂，一葉落天下秋，一塵起大地收，誰謂北欎單越，不是南贍部州，剛自騎牛更覓牛，上堂，語是𧩂，默是誑，還有二俱不涉者麽，拍禪牀云，洎合停囚長智，上堂，一默一語，一作一止，何似水銀落地，僧問趙州云，乞師指示，州云，喫粥也未，僧云，喫粥了也，州云，洗鉢盂去，上堂，終日著衣，未嘗掛著一縷線，終日喫飯，未嘗咬著一粒米，似地擎山，不知山之孤峻，如石含玉，不知玉之無瑕，不著佛求，不著法求，不著僧求，拈拄杖，有時乗好月，特地過滄州，前住山象原，經始佛殿，未就而終，師力完之，其費則出姑蘓葛德潤氏，兩住徑山，甫八年，忽一日得疾甚革，侍者請偈，師叱曰，吾世壽尚有三年，已而果然，及化之日，忽拍手曰，阿呵呵，大衆是甚麽看取，竟寂，世壽八十四，僧夏六十四，門人奉全身窆寂照之右岡，六月初四日忌辰，台州人，一日忽嘆曰，夫三十婦六齡，畢竟偶不成，遂坐去，是為三月十一日，則精于畫可知，惜今不能復見，忽倚坐曰，一隊噇糟漢，我爭如你何不道，竟寂，是為十月十三日，台州人也，住持徑山，學者雲合，說法酬問，迅若疾雷，有呆庵語錄行於世，誦師言則見轟轟然，誠宗門偉人也，忽於十月二十三日，云，難，難，二八嬌娘上高山，老僧扶不得，言竟遂寂，紹興人王氏子，依祥禪學，篤行恭謹，諸剎僉舉，住育王後，住徑山，一日盥罷，卽坐寂，蘓州人，通內外學，䟦潯津集別載，師新膺徑山之命，少師姚公贈詩以勸駕焉，臨化倚杖而逝，台州人，自幼智慧不凡，厭葷穢，輕世薄塵，好浮屠法，出家于廣慈庵，久之遍叅方外，了徹宗源，及主徑山，化道隆盛，永樂十二年冬，奉詔修纂大典，寓天界三載，姚公廣孝等交章舉住持，辤還徑山開堂，有四會語錄行于世，其嘉言善行不盡，傳呆庵嘗云，敬庵禪師嘗主越中二剎，旣來龍河，全室翁以二座處之，退休一室，以風節自持，良可尚也，師嘗曰，凌霄龍脉接鵬搏，水領為蜂腰，吾塔宐下不宐上，一日，含笑坐化，門人奉遺言，塔于水領小池之上，蘓州人，八月初五日示寂，諱宗淨，別號月淸金華，倪姓，父景華，母包氏夢神僧入臥室，覺而有娠，旣誕有異質，自幼聰慧，授以佛經卽能成誦，十七歲從同邑正覺院文譯為祝髮師，受具戒，誦楞嚴經，至如人以手指月，是人因指當應見月，豁然開悟，聞雙林正庵誾禪師，往謁，誾一見奇之，問，黃檗打臨濟，你作麽生，師云，按牛頭喫草，誾卽留領維那職，後出世住徑山，開堂說法，宗風遠播，壽六十七，于正統壬戌三月十三日示微疾，書訖，跏趺而逝，七日後，茶毘，舌根不壞，歛骨貯瓶，建塔于圓照庵，金陵人，晝沐而逝，會𥡴人，嘗作詩曰，願汲龍淵一勺水，為雲為雨沃枯田，其擔荷大事可槩見矣，嘉靖間，大尹尹公入寺祝延，因檢徑山舊集歲深板壞，屬師補缺，略捐資重刻焉，一日整衣趺坐而去，金華人，徑行頃坐去，金華人，初為徑山首座，歸鄞，楚石琦禪師作偈送師，有凌霄峰頭第一座，摩訶衍法曾明破，百非四句俱已離，白雪陽春有誰和，等句，後為住持，宗綱嚴肅，一日持金剛經竟，泊然而逝，江右廬陵人也，別號潔祖，為歐陽族，自幼頴悟異羣，不茹葷酒，深厭塵俗，遂出家于寶，禮正宗忠公授業焉，宣德改元丙午，得度于右街雲海法師，潜侍香于大天界達會中，卽左街講經，制授弘慈普應禪師是也，隨典藏事未幾，陞首座，開古蹟黑塔于都阜城門之西，隣朝天宮之右𠊓，箇磚片瓦皆自手焉，正統癸亥，聞于上，勑額曰弘慶禪寺，卽黑塔也，師拔萃超羣，卓卓然如野寉之在雞羣，初主水月，次遷南通法至，開山弘慶，自此道風浩蕩，朝野知名，正統丙寅，右街善世大功德兩庵宗師等，薦師于春官，若大宗伯胡公及諸鉅卿名公，莫不推賞，遂有雙徑之行，覺山馮寧印施華嚴大經，并函繡幡幢，入殿供養，一時金臺諸𣐙越，沈福誠，杜弘眞等，欣然發心，鬻鐵鑄佛三軀，鐘磬，云板，香罏，花瓶若干𡭊，越明年，丁卯入院，浙江都指揮使司張公輩敬師道行，咸嘉獎助住持所履之事，大有逕庭，詳翰林張公序中，嘉禾人，誦心經坐化，常時禮佛，一日臥去，持戒精專，無病而寂，禪定不懈，端坐而化，秀州人，元叟端之的孫，常說法勉人，忽爾坐逝，十年不出戶，飄然坐去，每勸人念佛，念佛而終，常笑無嗔，亦笑而寂，躭文證果，趺坐而化，杭州人，師少頴異，穉齡出家，弱冠剃𣑱，專修淨業，碩見，聣視曰，可是，師與一摑，由是名振一時，正德己卯歸寂，年八十六，塔凌霄東崕，上堂舉云，西方聖人為一大事故出現于世，後以正法眼付囑迦葉，傳至二十七世，而達磨入于中國，設大法藥，開甘露門，直接上根不立文字，吾於汝等當勤而勿失耳，開堂時，集衆曰，佛法不是小事，老僧前日被大師一喝，直得三日耳聾，不覺吐舌，廼舉拂頌曰，蚤因無事侍師前，師指䋲床角上懸，舉放却歸本位立，分明一喝至今傳，悟了游方却再還，全機大用久當權，若無喝下忘知解，良馬何曾離得鞭，下座，嘗謂衆曰，夫鼻祖西來，不立文字，直指而已，時門人所謂不執文字，不離文字，而為道用，已向第二機矣，汝得吾皮之記，道不在言也，審矣，子以為何如，衆曰，非也，道雖不在於言，而終日言于道，師曰，庸何傷，否則一語猶以為贅也，本州人，姓許氏，世宗儒業，師旣冠，好與名流游，遂有厭塵志，于是出家，年二十二，師于湛盡得道，及內翰蘓公軾知杭州，與師論及韓退之非佛，云，退之於聖人之道，知好其名而未樂其實，其論至於理而不精，往往自叛其說，師曰，人有樂孟子之拒楊墨，而以斥佛老為己功，莊子所謂夏蟲不可語冰，斯人之謂乎，由是蘓公深契之，舉師為兹山第一代住持，嘗會蘓公子瞻于轉物庵，公亦登山，為師三以詩贈，台州人，上堂，舉百丈上堂，有一老人常隨衆聽法，衆退，唯老人不退，丈曰，汝何人也，曰，吾非人，於過去迦葉佛時，曾為比丘，因學人問大修行人還落因果否，某甲答曰不落因果，遂五百生墮野狐身，今請和尚代一轉語，貴脫野狐身，丈曰，汝問廼問大修行人還落因果也無，丈曰，不昧因果，老人於言下大悟，作禮曰，某甲已脫野狐身，住在山後，敢乞依亾僧事例，師令維那白椎告衆，食後送人，僧衆驚異，食後，師領衆往山後巖下，以杖挑出死野狐，廼依法火葬，師頌曰，明明道不落，老人何曾錯，的的言不昧，玄應何曾會，不會將不錯，渾然宣妙覺，不落與不昧，卓爾標正位，前機因果有來由，脫體升沉無忌諱，非自非，是誰是，言下迷宗生擬議，再問重教舉一回，潜觀徹底起風雷，逆風喝轉雷聲絕，飲氣歸家藏醜拙，他日如何舉似人，雄峰撐破秋天月，湖州寶溪吳氏，僧問，大用現前，不存軌則時如何，師曰，張家兄弟太無良，曰，恁麽則一切處皆是去也，師曰，莫唐突人好，問，心生則法生，心滅則法滅，秪如心法雙忘時，生滅在恁麽處，師曰，左手得來右手用，問，如何是從上宗門中事，師曰，一畒地，曰，便甚麽會時如何，師曰，埋沒不少，問，如何是諸佛本源，師曰，屋頭問路，曰，向上還有事也無，師曰，月下拋甎，上堂，與我相似，共你無緣，打翻藥銚，傾出爐烟，還丹一粒分明在，流落人間是幾年，咄，上堂，雁過長空，影沉寒水，雁無遺蹤之意，氷無畱影之心，若能如是，正好買草鞋行脚，所以道動則影現，覺則冰生，不動不覺，正在死水裏，薦福老人出頭不得卽且置，育王今日又作麽生，向道莫行山下路，果聞猿呌斷膓聲，歲旦，上堂，舉拂子曰，歲朝把筆，萬事皆吉，忽有箇漢出來道，和尚，這是三家村裏保正書門底，為甚麽將來華王座上當作宗乗，秪向他道，牛進千頭，馬入百匹，婺州人，上堂，舉僧問洞山，寒暑到來，如何廻避，山云，何不向無寒暑處去，僧問，如何是無寒暑處，山云，寒時寒殺闍𥠖，𤍠時𤍠殺闍𥠖，僧又問一老宿，時節恁麽𤍠，向甚處廻避，宿云，向鑊湯爐炭裏廻避，僧云，鑊湯爐炭裏，如何廻避，宿云，衆苦不能到，師云，二老宿，一人在寒暑裏垂手，一人在寒暑外垂手，寒暑裏垂手者，不見有寒暑之相，寒暑外垂手者，通身是寒暑，徑山恁麽道，諸人還辯明得麽，若辯明得，南天台，北五臺，若辯明不得，今日𤍠如昨日，僧問，敎中道，塵塵說，剎剎說，無間歇，未審以何為舌，師拍禪床右角一下，進云，世尊不說說，迦葉不聞聞也，拍禪床左角一下，進云，也知今日令不虛行，師云，識甚好惡，次舉興化謂賔維那曰，汝不久為唱導之師，賔曰，不入遮保社，化云，汝會了不入，不會不入，賔云，總不恁麽，化便打云，克賔維那法戰不勝，罰錢五貫，設饡飯一堂，來日，興化自白槌云，克賔維那法戰不勝，罰錢五貫，設饡飯一堂，仍湏出院，雲居舜和尚云，大冶精金應無變色，其奈興化令行太嚴，不是克賔維那也大難承當總似，而今泛泛之徒，翻轉面皮多少時也，師云，雲居恁麽道，未免抝曲作直，徑山卽不然，要作臨濟炟赫兒孫，直須翻轉面皮始得，宋孝宗詔師至內廷，帝曰，朕觀韓愈原道論，文繁而理迂耳，朕實非之，晉成帝晦德，以信道士王浮，偽𢰅老子化胡經，北魏明昭聽道士姜斌，引關經說道老子西入化胡，以佛為侍者，信乎，師曰，佛生于周昭王甲寅，滅後三百四十五年，至周定王老子始生，太尉蕭綜刻奏，開天，化胡二偽經當滅，詔流馬邑，蓋二偽經且無翻譯朝代，豈非偽造也，帝乃勑令搜聚偽本一處禁燬，准前唐高宗時，沙門慧澄乞依前朝勑八學士議燬，及中宗勑燬化胡經，并畫壁變相，違者科罪，帝深然之，杭州人，邑之多寶寺正宗和尚實為厥師，有僧問，逼塞虛空時如何，師便喝，進云，文殊，普賢來也，師云，逼塞虛空，何處與徑山相見，僧亦喝，師云，文殊，普賢為甚在你脚跟下過，僧擬議，師便打，乃舉永嘉道，了了見無一物，亦無人亦無佛，大千沙界海中漚，一切聖賢如電拂，興化人，中秋，上堂云，去年人看中秋月，今年人看中秋月，今年人是去年人，去年月是今年月，還有人向遮裏着得一隻眼麽，若也著得，徑山分半院與伊住，其或未然，歸堂喫茶，師一日舉雲門道，旣知來處，且道甚麽劫中無祖師，自代云，某甲今日不著便，師云，雲門也是作賊的心虛，徑山卽不然，旣知來處，且道甚麽劫中無祖師，不圖打草且要蛇驚，季秋菊旦，上堂，今朝初九，天色半晴半雨，衲僧鼻孔眼睛，切忌和泥合土，廼顧視大衆云，惺惺直是惺惺，靈利不妨靈利，等閒問著十人，五雙不知落處，不見道，事因叮囑起，建寧人，師嘗問，一僧問睦州云，如何是展演之言，州云，量才補職，如何是不展演之言，州云，伏惟尚饗，師云，睦州古佛善應來機，雖然如是，只得八成，或問徑山，如何是展演之言，卽向他說，問十答百有甚麽難，如何是不展演之言，喝一喝云，且莫是屎窖佛，師云，拆破東籬，補起西壁，山門下全無凖的，有準的誰委悉，僧堂覻破香積厨，鴟吻咬殺佛殿脊，婺州人，帝素慕師戒行，值端平春，福建觀察陳公德剛所陳於帝，俄有詔自育王陞住兹山，新鞔法鼓，嵗旦上堂，新歲擊新鼓，普施新法雨，萬物盡從新，一一就規矩，普賢大士忻歡，乗時打開門戶，放出白象王，徧地無尋處，拈起柱杖，云，惟有遮箇不屬故新，等閑開口吞却法身，擲下云，是甚麽，千年桃核裏，元是舊時仁，有僧問曰，過去心不可得，現在心不可得，未來心不可得，如何，師云，親不相贈，僧禮拜，師曰，過去諸如來斯門以成就，現在諸菩薩今各入圓明，未來修學人當依如是法，旣依如是法，只如過去心不可得，現在心不可得，未來心不可得，三世旣不可得，作麽生，依若向遮裏知歸，出息不涉萬緣，入息不居陰界，常轉如是經，百千億萬卷，只如今日檀越請徑山一千七百大衆，所轉者還在百千萬億卷中也無，若在其中，卽取法相，若不在其中，卽取非法相，故經云，若取法相，卽著我人衆生壽者，若取非法相，卽著我人衆生壽者，正當恁麽時，還有定奪得出者麽，若定奪不出，明日來向汝說，先是師貧而苦學，寒暑如一，初不諭其意，及自仰山而陞雙徑良騐，蓋仰山有貝多葉經，而徑山有楊岐衣也，南康人，端禪師之神足也，開堂示衆云，雲水之人不暫休，問君著甚苦來由，異鄉彼此皆為客，無事相干且縮頭，行與住，坐與臥，兩片唇皮只管播，是是非非誰箇無，也須檢點自家過，出家兒，着便宜，袈娑不是等閑披，田不耕，親不養，不修道業更何為，𨶒老子，不懡㦬，據你所作因，還你所受果，涅槃堂裏呌阿爺，要行不得行，要坐不得坐，隆興人，上堂云，聞聲悟道，見色明心，驀拈拄杖云，遮箇是色，卓一下，云，遮箇是聲，諸人總見總聞，且那箇是明底心，那箇是悟底道，喝一喝，云，貪他一粒米，失却半年糧，台州人，開堂示衆曰，善知識，何名坐禪，此法門中，無障無礙，外于一切善惡境界心念不起，名為坐，內見自性不動，名為禪，善知識，何名禪定，外離相為禪，內不動為定，外若著相，內心卽亂，外若離相，心卽不亂，本性自淨自定，卽為見性，思境卽亂，若見諸境，心不亂者，是眞定也，善知識，外離相卽禪，內不亂卽定，外禪內定是為禪定，菩薩戒經云，我本性元自淸淨，善知識，於念念中，自見本性淸淨，自修自行，自成佛道，台州人，師舉金峰示衆云，老僧二十前有有老婆心，二十年後無老婆心，時有僧問，如何是二十年前有老婆心，峰云，問凡答凡，問聖答聖，僧云，如何是二十年後無老婆心，峰云，問凡不答凡，問聖不答聖，師云，余當時若見，只將五祖師底𡭊他，遂舉手作鵓鴿嘴，云，谷谷呱，杭州人，台州人，或以儒釋內外之辨，問曰，昔宋儒晦翁曰，釋所謂心上做工夫本不是，程子曰，釋氏之學，於敬以直內則有之矣，義以方外則未有之也，故滯固者入于枯槁，疏通者歸於恣肆，此佛敎所以隘也，吾儒則不然，率性而已，斯理也，聖人於易備言之，二翁之說何如，師曰，不然，敎有內外不同，故造理有淺深之異，求之於內心，性是也，求之於外，學解是也，故心通則萬法俱融，著相則目前自昧，嗚呼，外求之，失斯為甚矣，今儒學之弊，浮華者固以辭章為事，純實者亦不過以文義為宗，其實心學則皆罔然也，宋之眞儒深知其病，又知吾心工夫為有本，是當敎本抑末，以斥其言語文字之之非，可也，而復以心上工夫，不是何自為矛盾歟，本旣不是，何謂却勝儒者乎，此其不能窮心學之理，于吾佛之道深自惑亂而不能取決也，觀伊川之言亦然，夫旣愍吾道為有內無外矣，果能以內為本，得本何憂于末哉，繼言枯槁恣肆，又愍吾道之隘，是未見其大者矣，旣曰佛有覺之理，為敬以直內，復言要之亦不是，皆反復自惑之言耳，豈眞知此理者哉，若率性之說亦不出吾心上工夫，必取證於易，易乃心上之妙理，先儒不明本心之體，遂不明良知良能之所自出，謂有氣而後有知，乃推性命之源於氣，推性為氣中之理，以性循理為道，故隨事隨物以明理，不知天地人物形氣，皆生於覺性之中，而吾之本心妙明徧照，已在思慮未發之時，若有得於此，卽時中之義也，失此不能少存于內，徒追求于事物之末，謂之義以方外，豈有是哉，取證于易者，易言神至聖，皆指不可測，不可知之地，故不疾而速，不行而至，又以無思無為為感通之本，則易所證固非外矣，夫了悟之地，非學解所能到，悟則謂之內，解則謂之外，則內敎，外敎所以不同也，儒者專用力于外，凡知解所不及者，不復窮究，故不知允執厥中之道，天理流行之處，皆在思慮不起，物欲淨盡之時，踐履雖專，終不入聖人之域矣，紹興王氏子，依祥禪學篤行㳟謹，諸剎僉舉，住育王及兹山，姑蘓人，蘓州人，或問，如何是和尚家風，師曰，金雞抱子歸霄漢，玉兎懷胎向紫微，僧曰，忽遇客來將何秪待，曰，金果早朝猿摘去，玉花晚後鳳㘅來，金華人，師云，世尊於臘月八日明星出時，忽云，一切衆生俱有如來智慧德相，但以𡚶想執著不能證得，金華人，師示人心要云，近世多以問答為禪家家風，不明古人事，一向逐末不反，可怪，可怪，昔人因迷而問，故問處求證人，得一言半句，將為事究明令徹去，不似如今人胡亂問，趂口答，取笑達者也，金華倪氏子，上堂，示衆云，衲僧行李豈尋常，出匣吹毛不隱藏，奪食驅耕全正令，東西無復鬼分贜，又淸平世界罷干戈，無奈兒曹籍甚何，急水灘頭拋直釣，錦鱗不遇枉多羅，嘉禾人，或問，佛可方東土周孔之聖，孰為優劣也，師曰，不知，雖然余少時嘗觀外典，商太宰嚭問于孔子曰，夫人聖人歟，𡭊曰，丘博識强記，非聖人也，又問，三王聖人歟，𡭊曰，三王善用智勇，聖非丘所知，又問，五帝聖人歟，𡭊曰，五帝善用仁義，聖非丘所知，又問，三皇聖人歟，𡭊曰，三皇善用時政，聖非丘所知，嚭駭而問曰，然則孰為聖人乎，孔子動容有間曰，丘聞西方有聖人焉，不治而不亂，不言而自信，不化而自行，蕩蕩乎人無能名焉，據斯以言，孔子深知佛為大聖也，時緣未昇，故默識之，有機故舉，然未得昌言其致矣，嘗問諸學人曰，若言舍穢取淨，厭此欣彼，則是取舍之情，衆生𡚶想，若言無淨土，則違佛語，修淨土者，當如何修，衆無語，復云，生則决定生，去則實不去，又云，譬如雁過長空，影沉寒水，雁絕遺踪之意，水無流影之心，秀州人，元叟端之嫡孫也，師作云，𥡴首千百億化身釋迦牟尼佛，三祗修鍊萬行功圓，纖瑕去而法性凝淸，片善具而報化微妙，爾後上生兠率，下化王宮，三十歲居道樹成佛，四十九年住世敎化，說法三百五十度，宣演八萬四千門，王候外護于四海九州，師僧內傳於人間天上，利益廣大，道法難思，或問鎭州蘿蔔，師曰，鎭州蘿蔔話多年，嚼著津生齒頰邊，多謝趙州言語直，至今猶得見南泉，嘗曰，默堂和尚，平地上湧起波濤，虛空敲出木楔，中人毒氣回來，剛道親見寶月，不知瞎劫多少人眼睛，啞洎合饒舌，聖節，拈香罷，雷震，師曰，震法雷，擊法皷，布慈雲兮灑甘露，卽今法雷已震，法鼓已擊，慈雲已布，甘露已灑，事上也合，理上也合，虔化廖氏子，八歲從師，二十五具戒，叅禮大寂與百丈海禪師，同為入室，皆承印記，大寂遣師詣長安，奉書于忠國師，尋又遣送書上徑山，屬連帥路嗣㳟延請大寂居府，應期盛化，師回郡，得大寂付授衲袈裟，有一俗士問，有天堂地獄否，師曰，有，曰，有佛法僧寶否，師曰，有，更有多問，盡答言有，曰，和尚甚麽道莫錯否，師曰，汝曾見尊宿來耶，曰，某甲曾叅徑山和尚來，師曰，徑山向汝作麽生道，曰，他道一切總無，師曰，渠有妻否，曰，無，師曰，徑山和尚道無卽得，俗士禮謝而去，後穆宗謚大覺禪師，始興曲江人也，初謁徑山，後叅大寂，卽馬祖學徒旣衆，僧堂牀榻為之䧟折，時稱折牀會也，相國崔公群，出為湖南觀察使，見師問曰，師何以得，師曰，見性得，師方病眼，公譏曰，旣云見性，其奈眼何，師曰，見性非眼，眼病何害，公𥡴首謝之，公見鳥雀于佛頭上放糞，乃問，鳥雀還有佛性有無，師曰，有，公曰，為甚向佛頭上放糞，師曰，是伊為甚不向鷂子頭上放，唐長慶中寂，謚傳明大師，本郡富陽人也，姓潘氏，母朱氏夢日光入口，因而有娠，及誕，異香滿室，遂名香光，九歲出家，二十一于荊州果願寺受戒，後詣長安屬代宗，詔國一禪師，至闕師乃謁之，遂得正法，及南歸孤山永福寺，後見秦望山有長松枝葉繁茂，盤屈如蓋，遂棲止其上，故時人謂之鳥窠禪師，復有鵲巢于其側，自然馴狎，人亦目為鵲巢和尚，元和中，白居易侍郎出守杭州，因入山謁師，問，口禪師住處甚危險，師曰，太守危險尤甚，白曰，弟子位鎭江山，何險之有，師曰，薪火相交，識性不停，得非險乎，又問，如何是佛法大意，師曰，諸惡莫作，衆善奉行，白曰，三歲孩兒也解，恁麽道，師曰，三歲孩兒雖道得，八十歲老人行不得，白作禮而退，本習儒業，將入長安應舉，偶禪者問曰，仁者何往，曰，𨕖官去，禪者曰，𨕖官何如𨕖佛，曰，𨕖佛當往何所，禪者曰，今江西馬大師出世，是𨕖佛之塲，遂直造江西見祖，祖曰，南嶽石頭是汝師也，遽抵石頭，頭，著槽厰去，師禮謝，入行者房，隨次執爨役三年，忽一日，石頭告衆曰，來日剗佛殿前草，至來日，大衆諸行童各備鍬钁剗草，獨師以盆水浴頭，于石頭前胡跪，頭見而笑，便與剃髮，又為說戒，師乃掩耳而出，再往江西，後杖策觀方，居天台華頂三年，往餘杭徑山禮國一禪師，唐元和中，至洛京龍門香山，與伏牛和尚為友，後于慧林寺，遇天大寒，取木佛燒火向，院主訶曰，何得燒我木佛，師以杖子撥灰曰，吾燒取舍利，主曰，木佛何有舍利，師曰，旣無舍利，更取兩尊燒，主自後睂鬚墮落，潼川龍氏，世業儒，幼頴異，見佛書必端坐，默觀如宿習，依邑之廣福院圓澄得度，叅別峰，塗毒于徑山，沉默自究，一日閱萬菴語有省，往育王，見佛照，機契，自是往來十五年，後走江西，訪諸祖遺跡，瑩仲溫嘗掌大慧之記，庵于羅湖，纂所聞成書，發揮祖道，與師議論，大奇之，以大慧竹箆付之，久之，出世台之般若，遷報恩，英衲爭附，碩儒錢竹巖，葉水心，莫不推重，大叅眞西山為江東部使者，虛東林命之，以疾辤，乃于飛來峰北澗掃一室，居十年，人不敢以字稱，因此北澗稱之，關一室以居，名曰薤室，作賦以自見，晚居天台，委羽有二姓，争竹山不已，仙居丞王君懌囑諷之，乃作種竹賦一首，而訟遂已，所著有北磵集十九卷行世，天台黃巖徐氏，母夢月而孕，十八落髮永嘉廣慈院，見谷源道于瑞巖，聞麻三斤話疑之，徧叩諸方，機終未凑，自謂口訥耳聵，不若把本修行，日以誦經為業，忽閱楞伽至蚊蟲螻蟻，無有言說而能辦事，頓然有省，曰，趙州栢樹子話，可煞直截，然不以語人，還謁無凖，凖以狗子因何有業識令師下語，凡三十轉不契，師曰，可無方便乎，凖以眞淨所頌答之，卽竦然良久，忽聞板聲，通身汗下，于是始脫然矣，凖俾分座說法，出世淨慈，上堂，荊山有玉，獲得者不在荊山，赤水有珠，拾得者不在赤水，衲僧有無位眞人，證得者出入不在面門，驀拈拄杖橫按云，會麽，幽州江口石人蹲，將終與大衆入室罷，索筆作書，辤諸山及魏國公，公饋藥，不受，又使人問曰，師生天台，因甚死淨慈，師答曰，日出東方，夜落西，遂書偈而化，字松源，龍泉吳氏，隆興二年，得度于南屏白蓮精舍，初叅淨慈木菴永，譏所得大慧杲，應庵華之法無益，後見宻菴傑，聞不是心，不是佛，不是物，師侍側，憤激力叅，忽大悟，曰，今日方會木庵道，開口不在舌頭上，自後機辯縱橫，出世平江澄照，慶元三年，詔住靈隱，自後六住名山，六年上章乞老，帝許之，退居靈隱東庵，示寂，塔於北高峰之原焉，恕中無慍，住徑山，泰定初，送靈石芝主淨慈，遂隨例挂搭，其時衆滿五百，首座忠景初者德臘竝高，後生多歸之，慍方居學地，偶于廊下見鬻文籍人，就購莊子一集，持歸藏主寮圍爐閱之，適忠至見，意甚不樂，曰，汝初入衆，不去衣单下做工夫，而反從事雜學耶，且圍爐乃延客論道之所，而汝檢閱外書可乎，後復歸徑山，二十年再到淨慈，凡寮舍圍爐，但見少年叢雜，或吟詩，或撫琴，或圍棋，或吮墨圖山水，如是而已，字西白，義烏何氏，年十九，落髮東陽資壽，依東叟頴于淨慈，掌內記，侍石林鞏兼外記，後至徑山，雲峰高禪師尤敬之，分座說法，凛凛諸老之遺風，元世祖召見，說法稱旨，賜號佛鑒，成宗加號大圜，仁宗又加號慧照，至治壬戌四月十二日，手書付囑，說偈而逝，謚大辨，塔曰寶華，有瀑巖集及語錄行世，餘杭劉氏，叅南院，入門不禮拜，院曰，入門須辨主，師曰，端的請師分，院于左𦡀拍一拍，師便喝，院于右𦡀拍一拍，師又喝，院曰，左一拍且置，右一拍作麽生，師曰，瞎，院便拈捧，師曰，莫盲枷瞎棒，奪打和尚，莫言不道，院擲下棒曰，今日被黃面浙子鈍置一塲，師曰，和尚大似持鉢不得，詐言不飢，院曰，闍𥠖曾到此間麽，師曰，是何言歟，院曰，老僧好好相借問，師曰，也不得放過，便下，叅衆了，却上堂頭禮謝，院曰，闍𥠖曾見甚麽人來，師曰，在襄州華嚴與廓侍者同夏，院曰，親見作家來，院問，南方一棒作麽商量，師曰，作奇特商量，師却問，和尚此間一棒作麽商量，院拈拄杖曰，棒下無生忍，臨機不見師，師于言下大澈，四衆請主風穴，晉天福三年，開山善法禪寺，今稱安樂寺，為徑山接待下院，皆錢塘人，同居石壁寺，時韶國師法道大振，初往從之，國師觀其法噐，卽使往學三觀于螺溪之席，二師旣偕往，講求大義，旦夜不息，未幾所學已成，乃復回石壁，為衆講說，前後五十年，確守山林之操，未嘗出游閭里，吳中宿學皆服其高潔，石壁在徑山後，今廢，入同里鳳山寺為沙彌，私自計曰，化龍之魚，肻于蹄汵求生乎，卽上雙徑，謁大辨陵，久之辭，歷三吳，留建鄴，經匡廬沂大江之西，還止漢沔間，名德必往叅焉，告之者不異徑山時，復慨然嘆曰，吾今而後，知法之無異味也，歸浙，每夜敷席于地，映佛前燈，讀一大藏敎，至三過遂通其旨，元至順壬申，出世嚴之烏龍景德，凢三坐道塲，至己亥八月七日，鳴鐘集衆訣別，歛目危坐，或請書偈，接筆擲地云，縱書到彌勒下生，寧復離此耶，遂翛然而化，闍維舍利如紺珠色，齒牙貫珠不壞，有三會語錄，吳江陳氏，齠年出家，卽策杖遊方，初從虛谷陵于仰山，聞徑山晦機道化，亟來投之，一見契合，遂留掌記，聲聞日彰，出世昌國之隆敎，杭之萬壽，明之雪竇，育王，後造一龕曰水裰，日坐其中，不涉世事，至正癸未三月，見一衰婦人，叩頭請師應身為國王，師曰，吾不願生天王家，逾十七日，趺坐而化，番陽方氏，叅晦機，機問，甚處人，師曰，番陽，機曰，番陽湖水多少，師曰，瞪目不見底，機曰，恁麽則浸爛衲僧鼻孔也，師曰，終不借和尚鼻孔出氣，機曰，畢竟借誰鼻孔出氣，師曰，恭惟和尚萬福，機肯之，命克侍者，元叟復命掌記，出世金陵崇因，帝師授以佛日普照之號，樸隱瀞禪師，台宗諸大老，競以書聘，欲令出門下，師不從，元叟端禪師說法雙徑山，人尊之為當代妙喜，師往從之，入門，叟厲聲一喝，師若聞雷霆聲，黏縛盡脫，遽𥡴首作禮，叟曰，汝果何所見耶，復問，答三四轉皆愜，叟意顧左右，曰，是般若位中人也，遂錄為子，命歸侍司，尋遷掌記，見，初在徑山法會，一日於大佛殿前，有僧問，上座曾到五臺否，師曰，曾到，曰，還見文殊麽，師曰，見，曰，甚麽處見，師曰，徑山佛殿前見，其僧後適閩川，舉似雪峰，峰曰，何不敎伊入嶺來，師聞，乃趣裝而邁，初至雪峰廨院憇錫，因分柑子與僧，長慶問，甚麽處將來，師曰，嶺外將來，曰，遠涉不易，擔負將來，嗣慧日雅和尚，閑居徑山，佛日命淸為座元，辤曰，一千七百大衆皆是英傑，安敢行立其前耶，堅不允，佛日曰，只如舉一不得舉二，放過一著，落在第二，意作麽生，淸曰，惺惺底惺惺，懵懂底懵懂，日曰，如何做徑山首座不得，遂與衆送歸寮，上見無凖于徑山，凖噐之，提一歸何處，直得東西不辨，寢食俱忘，一日行廓下，見衆出堂，不覺混入隊中，至三塔閣上諷經，擡頭忽覩五祖演和尚眞賛云，百年三萬六千日，返覆元來是遮漢，驀打破拖死屍之疑，直得魂飛膽碎絕後再甦，何啻如放下百二十觔擔子，乃三月二十二日少林忌日也，自匡廬至徑山雙溪，見陸羽泉上山麓森秀，遂結茅，息影持鉢乞食，隨緣化導，自號雙溪布衲，久之，扶策登凌霄，依巖搆室，三年不下山，一日遙睇吉祥峰五色瑞雲，曰，此中必有靈氣，遂尋至峰陰之坡，建寺成叢林焉，後勅賜曰大安，投筆坐去，六十年後，塔戶自啟，眞容儼然，同南泉二，三人，謁徑山，路逢一婆，乃問，徑山路向甚處去，婆曰，驀直去，師曰，前頭水深過得否，婆曰，不濕脚，師又問，上岸稻得與麽好，下岸稻得與麽怯，婆曰，總被螃蟹喫却也，師曰，禾好香，婆曰，沒氣息，師又問，婆住在甚處，婆曰，秪在這裏，三人至店，婆煎茶一瓶，携盞三隻，至謂曰，和尚有神通者卽喫茶，三人相顧間，婆曰，看老朽自逞神通去也，於是拈盞傾茶便行，丞相蘓公頌之孫女也，年三十許，厭世浮休，脫去緣飾，咨叅諸老，已入正信，休夏徑山，大慧陞堂，舉藥山初叅石頭，後見馬祖因緣，師聞豁然省悟，少與木庵，同肄業安國，後依懶庵，未有深證，辤謁徑山大慧，本縣人，少游獵，常射孕鹿，胎墮，鹿母忍痛就地䑛子，因摧弓折矢，出家蔬食，誦經三十萬言，屏處山澤，餘杭人，嘗從歐陽修遊，修稱其聰明才智，尤長于詩，修與蘓軾俱有詩贈之，住餘杭山，靜修時，蔣侍郎堂守錢塘，與師為方外友，師每來謁之，則跨黃牛，以軍持掛角上，市人爭觀之，師自若也，至郡庭下牛，笑語終日而去，一日蔣因會客，欵師淸話，師許之，蔣喜甚，坐客皆仰其高韻，冬不擁爐，以荻花作毬，納足其中，客至共之，淸論無窮，秀氣逼人，秋夏好玩月，盤膝大盆中，浮於水上，自旋其盆，吟笑達旦，餘杭人，姓邵氏，勵行精苦，行止可觀，顏延之嘆曰，荊山之玉，惟靜是焉，著文翰集十卷，餘杭人，姓周氏，孝建二年，滅度後十有四日，房中生雙桐，其徒以為娑羅實木，因號曰雙桐沙門，平南長史吳郡張辨為讃，餘杭人，上廬山，依慧遠修學，後止徑山，名梵琦，字楚石，嘗閱首楞嚴，至緣見因明，暗成無見處，恍然有省，歷覽羣書，不假師授，文句自通，然膠于名相，未能釋去纏縛，聞元叟端禪師倡道徑山，師往問云，言發非聲，色前不物，其意何如，元叟就以師語詰之，師方擬議欲答，叟叱之使出，自是羣疑塞胸，如塡鉅石，會元英宗詔，粉黃金為泥，書大藏經，有司以師善書，𨕖上燕都，一夕聞西城樓鼓，動汗如雨下，拊几笑曰，徑山鼻孔，今日入吾手矣，因成一偈，有拾得紅爐一點雪，却是黃河六月冰之句，翩然南還，再入雙徑，元叟見師氣貌克然，謂曰，西來密意，喜子得之矣，字見心，豐城人，始從笑隱出家，後叅南楚悅于徑山，得其心要，幼有聲價，洪武三年，詔十大高僧于萬機之暇，應宣說法，大愜皇情，遂賜金襴袈裟并御食，十五年，陞僧錄司左覺義，與諸大臣結方外交，有𣽃游集行世，四明彭氏子，幼為僧，徑超叢席，侍泐潭于黃檗，值潭晚叅，有云，一葉飄空便見秋，法身須透鬧啾啾，師聞領旨，潭為證據，後依大慧，慧亦謂其類己，以是名卿鉅公列剎迎禮，不就，嘗有頌大愚答佛話曰，鋸解秤鎚，出老杜詩，香稻啄殘鸚鵡粒，碧梧棲老鳳凰枝，秀水人，姓施氏，棄家叅訪，得法于野翁曉禪師，嘗駐錫傳衣庵，有語錄行于世，秀水人，姓張氏，叅無趣，懇求㨗徑，趣誨以敎外別傳之旨，卽欲出家，母不聽，後母終，始剃𣑱，欲結庵徑山，辤趣，趣囑曰，子緣在水邊，今姑從汝志，趣欲焚棄生平所作偈頌，師乞稿以集之，旣就往見，趣問曰，子向在甚麽處，師曰，徑山，做得甚麽事，曰，某甲買得一叚田，收得原本契書，請和書僉押，卽將集本呈上，趣展看曰，這箇是我底，汝底聻，師曰，和尚莫搶奪行市，趣擲下，師卽趋出，已而呈四偈，趣曰，是汝作底麽，師曰，辜負和尚不少，趣點首，遂傳衣法，趣入滅後，師復住徑山三年，因思水邊之囑，下山禁足圓明三年，復應車溪之請，居二十年，萬曆庚戌，徑山請師主禪期，不赴，次年復請，不得已赴之，未幾脾疾作，歸車溪，囑後事，端坐而逝，闍維奉靈骨塔于徑山，吳江人，塔于文殊臺，詳塔銘，錢塘人，每歲以衣鉢之餘，散給常住及諸靜室，嘗曰，相傳大慧杲老，大悟一十八徧，小悟不計其數，愚按學道人時有覺觸，謂之有省，乍而省，未大徹也，則名小悟，容或多遍，至于大悟，則世尊夜見明星而廓然大悟，是一悟盡悟，不俟二三矣，卽如諸祖，有直至如今更不疑者，有從此安邦定國天下太平者，有元來黃檗佛法無多子者，雖未至佛，亦皆大悟也，而必重重纍纍如是，則向之不疑者，當更起疑矣，向之太平者，當更變亂矣，向之無多子者，當更欠少矣，云何得稱大悟，若夫無明雖斷，猶欲斷最後窮微至細之無明，公案雖透，猶欲透最後極則誵訛之公案，則幾畨大悟者容有之，但不應多之至于一十八遍也，又云妙喜云，若是乾屎橛，如是說得落時，如鋸解稱槌，麻三斤，狗子佛性等，皆可如是說得，旣不可如是說，須是悟始得，你若實得悟，師家故言不是，亦招因果不小，學者當切記妙喜此語，息却口頭三昧而求實悟，笑巖弟子，為刻笑巖集行于世，創靜室于文殊臺，力叅大事，徑山靜室之盛自師始，又號含輝，華亭人，初住寂照，能詩，後返嘉禾，過三過堂，看東坡詩，歸本覺寺，遂坐化，達觀弟子，馮開之太史及諸縉紳輩，請住寂照，主刻方册大藏，詳緣起，達觀弟子，同宻藏主刻大藏，詳請啟，嘉禾人，住文殊臺，著楞嚴纂註，嘉禾人，大千宗主法子，少林書記八年，後住徑山惟一室，入寂塔于此，虁州人，年十八叅金佛山雲庵和尚，令叅如何是鬼神覻不破之機，三年有省，出峽依京師辯融和尚，住有年，生死大事猶未釋疑，遂復南詢，登徑山結茆于寂照之後，十餘年深究三玄三要之語，先禮徑山，後入五臺，遣嶺南，還南嶽，復會葬達觀于徑山，有小叅及開示禪人諸語，門人為刻雙徑錄行于世，晚又號雪柏，吳江人，嘗登山頌古，有雪柏語錄行于世，後終于虞山之破山寺，江陰人，先住寂照，後恢復化城，詳見緣起諸詩文，塔于菖蒲田，詳塔銘，塔于菖蒲田，詳塔銘，先住寂照，後寂蘓州瑞光寺，仍塔徑山，倡虞山瞿元初純仁，捐貲刻西方合論標註行于世，湖州人，先住徑山之白雲庵，後復于觀音閣結禪期三年，一時究心之士多蒙證可，後復念諸方叅禮徑山，自瓶窰而至者絕無寄息之地，因覓眞寂故趾，捐貲倡信施創眞寂禪院，不日落成，歸者雲集，師因避入閩中，後瓶窰諸學人得師所在，相率虔請，不得已，復歸眞寂，至今稱東南叢林第一焉，紹興人，萬曆乙卯登山，上堂，有語錄行于世，嘉定人，先結茆徑山，後登匡廬，歷五臺，返杭州之蓮居，叅究惟識有省，常熟瞿元初，王季和，錢受之諸公請，住藤溪，因倡導虞山焉，無錫人，初住徑山寂照，檢視大藏，後創禪期于常熟之三峰，有山居詩及諸法語行于世，朕聞江左有蘊道禪人，德性冰霜，淨行林野，朕虛心瞻企，渴仰懸懸，有感必通，國亦大慶，願和尚遠降中天，盡朕皈向，而不違願力，應物現形，今遣內侍黃鳳宣旨，特到詔迎，速副朕心，春暄，師得安否，遣此不多及，勑令本府縣供送，凡到府州，開淨院安置，官吏不許謁見，疲師心力，弟子不算多少，聽其隨侍，淮淛發運措置和糴所狀凖省劄，備據臨安府徑山興聖萬壽禪寺特差住持僧心月狀奉，本寺係朝廷第一祈禱雨暘感應去處，累奉聖旨蠲免諸般差，科，敷，役等事，竝有省劄，昨被不照，敷糴米九千餘石，本寺九月內具奏，恭奉聖旨宣諭平江府發運，照上天竺恩，蠲免科敷，卽具依應，聞奏已，得余發運呈免，回奏訖，元照本寺已得指揮蠲免，劄下平江府發運司及本寺，照應永免科糴之患，劄付本司契勘，去年承准蠲免和糴指揮，禀尚書省准此，本所照得，昨凖朝廷指揮拋糴，淳祐十一年，分百萬倉米斛，本所凖行，照劄行下諸縣勸糴，當年九月二十三日，據臨安府徑山興聖萬壽禪寺知事僧悟心狀理，各縣不照指揮蠲免，敷糴米九千餘石，竊念本寺安衆浩大，與官民戶事體不同，况上天竺與本寺恩例一體而行，上天竺旣照指揮不科，本寺亦當蠲免，乞照例行下各縣，照應免科，本寺年例勸糴米，𨽾籍諸縣計九千餘石，今據本寺狀，乞蠲免，以為供衆之用，但上項米皆係已派定數，本所遂別行指揮各照諸縣之額，且與從免，帖長洲，常熟，崑山，嘉定縣，將所勸本寺米斛免糴，仍帖徑山萬壽禪寺，照應永免，准前項省劄，伏乞照會申聞，據徑山能仁禪院知事僧淨鑑狀，稱本院承前住當山訥和尚退居慶恩院住持，小師惠初等立據，說是慶恩院一針一芥，竝是本師將衣鉢錢建造殿宇，并置田地，准備養老送終，香火安衆，焚修追遠去處，今來本師化去，眞身歸殯徑山白雲庵建㙮，每年忌辰祭奠，實無所出，集衆小師議定，每遇忌辰，就慶恩院常住取，先是，本師原用衣鉢錢置到田地數內，撥米二十石入徑山白雲塔頭追修及香火支用，且淨鑑委見佛海妙空訥和尚于慶恩及徑山之住持功迹，切恐慶恩院日後忽作名色，更改住持，於斯難為分雪，乞執狀立石，永遠為照，每年不拘水旱，支撥前項米斛，貴得香火不絕，司府尋行下僧司勘會去後，今據本司申結，尋卽差人前去勘會責，據慶恩院甲乙住持僧惠初等狀，為見本師妙空佛海大師昔住靈隱寺，過此，因見金人焚燬，空地一方，本司卽將衣鉢錢於上建造殿宇，輪藏庫司具備，退歸徑山白雲庵，蒙司府給帖，今惠初於小師數內輪差一僧，作甲乙住持，為國焚修，本司又將衣鉢錢置買田地貳拾餘頃，因界打量，盡歸本院常住，為戶所收花息，永克香燈，次備供衆追遠之費，師于紹興五年，奉勑住持徑山，建塔白雲庵，請僧在此看守，責令慶恩院常住，每年供上白糙米二十石，惠初與小師議定，本院實立文據，付徑山塔為憑，令蒙勘會，且惠初等委初詐胃諸般違礙等情，所供是實，如有異同，甘罪不辤，又據徑山能仁禪院知事僧淨鑑狀，詞入石卽無諸般違礙等事，所供是實，如有異同，甘罪不辤，本司所據各人供證，委的卽無詐冒，除責狀入案外，保明是實，乞照會施行，呈奉台判行照，世人災害有三，往往皆不自知，故其災害周流方寸間，日夜無息，古今未嘗有能盡去者，所以釋迦成道，敎化衆生，指迷破昏，乃云災害之三者，曰貪，嗔，癡，斯三者孰能不備，孰備而不殃，所以古今不備者，聖人是也，雖備而不殃者，賢人是也，洪武九年春，遐游天界，見住持僧宗泐博通古今，儒術深明，詢問僧之苦行，本面家風，果幽靜，𠊓曰，是僧動止異常，因識儒書，大知禮義，又非林泉之士，於是朕命育髮鬚以官之，當時本僧姑且奉命而不辤，待至髮長數寸，將召而官之，其僧再辤而求免，願終世于釋門，吁難哉，世人之於世，誰不欲富貴，妻子，名彰於世者歟，是僧却富貴，弗美妻妾，可謂三害之中善却一者歟，人將謂是僧生性淡薄有是歟，抑玄悟之有知而若是歟，不然其僧性淡薄玄悟，不可以言貌而見，蓋丈夫之氣，初志不奪，斯僧是其人也，特聽免官放老山林，朕惟佛氏之道，淸淨慈仁，弘深廣大，包含萬有，貫徹微妙，利益幽明，功德無量比者，仁孝皇后崩逝，舉薦揚之科，啟無遮之會，廣集僧伽，諷揚經典，百日之間，嘉禎翕集，慧燈降于舍剎，法雲覆于紺園，綉絢五文，輝燦諸品，毫光累現，衆彩畢呈，天花雨宣，滿祗林之寶樹，縞寉飛舞，繞碧落之旛𣄢，佛之舍利，或流輝于梵宮，或騰耀于寶塔，開照空之菡萏，爛湧地之摩尼，動若驪珠，炳煥午夜，晃如虹彩，燭影丹宵，寶殿之前，圓結金梅之果，長干之境，秀產瓊芝之祥，若斯顯靈，難以悉舉，皆由爾衆毘尼克謹，梵行淸修，瀾翻八藏之文，悟解三乗之旨，秉至誠以奉朕命，攄精意以扣佛慈，其中亦有至人，道化高妙，飛行變化，隱顯莫測，感應朕誠心，來臨法會，證明善功，朕德薄有未能知，藉兹衆善，遂致感通，睹瑞應之蕃，臻想神靈之濟度，超游極樂，信有明徴，朕實歡愉，特加褒獎，夫觀百川之流者，必至海乃止，虧一簣之功者，則為山不成，爾等益勤精進，庻永謝于塵緣，究竟眞空，期早登于覺地，利生助化，翼我皇家，欽哉，故諭，朕發誠心，印造大藏經，頒施在京，及天下名山寺院供奉，經首護勑，已諭其由，爾住持及僧衆人等，務要虔潔供安，朝夕禮誦，保安眇躬康泰，宮壺肅淸，懺已往愆尤，祈無疆壽福，民安國泰，天下太平，俾四海八方，同歸仁慈善敎，朕成㳟已無為之治道焉，今准欽差蘓，杭等處，提督織造兼理蘓，松，常，鎭稅務，司禮監太監孫隆奏請，前去彼處供安，各宐仰體知悉，欽哉，故諭，臣僧蘊聞竊以佛祖之道，雖非文字語言所及，而發揚流布，必有所假而後明，譬如以手指月，手之與月，初不相干，然知手之所指，則知月之所在，是以一大藏敎，為世標凖，于今賴之臣山野微賤，遭值聖明，屢獲瞻望淸光，禀承音旨，聖言高遠非凡所及，斯道慶幸有待而興，竊欣希闊之逢，敢陳誠切之懇，伏念臣先師前住徑山，大慧禪師宗杲敏悟英發直受正傳，善巧方便開悟後學，其平日提唱語要，臣隨處記錄，皆已成書，旣為廣錄三十卷，又為語錄十卷，謹繕寫詣闕上進，伏望萬機之暇，俯垂省覽，臣又伏見眞宗皇帝景德年中，以僧道原所集傳燈錄頒降入藏，今臣所進先師語錄十卷，欲乞聖慈依上件體例，特賜指揮亦令入藏，用廣流通，使後學皆得預聞，在先師益為不朽，臣無任戰灼，俟命之至，此事亘古亘今，漫天漫地，端視側視，直視橫視，開視闔視，明視暗視，無不視，亦無所視，亦無無不視無所視，直敢道，謂正卽離，謂法卽塵，謂眼卽鑿，謂藏卽塞，是故這四箇字，直須撇向大洋海裏，方免擔枷帶索，受人圈䙡，然雖如此，初機鈍根，也要得一則半則胡言漢，覻來覻去，綻些光景，此時正好𢬵命捨身，单鎗直進，如老鼠入牛角，挨墻拶壁，更無去處，正迷悶中，猛忽地頭破額裂，通身流汗，得箇休歇，始知法眼，慧眼，天眼，佛眼，只是一雙凡眼，到這裏說道學人事畢也且未在，履齋老子卽說偈言，若以色見我，以音聲求我，是人行邪道，不能見如來，正法眼藏已足槩妙喜家風，顧當時入室，如張無垢，猶以忠國致疑，而公獨抉開四字，直示五眼，宣揚妙旨，無此痛快，嗟乎，公可謂了窺印度，警策迷方者矣，公相業冠趙宋，所在尸祝餘杭亦有專祠，人苐知為洞霄提舉，而不知實徑山津梁也，故錄此以存什一云，古𪔂禪師銘公，以臨濟十七世孫，四坐道塲，為黑白之所宗仰，一旦祝𨤲江淛省垣，現白光三道，丞相康里公見之，極加敬禮，未幾將示寂，語其徒曰，觀世音蓮臺至矣，安坐而逝，及火化，舌根齒牙數珠俱不壞，五色舍利燦爛無數，國史危先生已摭其行業，為文勒諸碑，而四會語未有序之者，師之得法上首，今天界禪寺西白金公屬濂作之，濂覽已，合爪言曰，是眞正語，是不著有無語，是雷轟電掃語，學者隨所悟入，如慈雲徧覆，法語普沾，小大根莖，皆獲生成，非入正知見，具大力量者，孰能與于此，嗚呼，世安復有斯人乎哉，非果無之也，求其眞淳無偽若師者，鮮也，濂旣為敘其事，復歆豔之，歆豔之不足，復作伽陀一章賛之，根有利鈍，故所敎有異同，悟有淺深，故所印有大小，施其善巧之力，釋彼結習之固，非假言辭難窮實際，所以達摩歷辨于六宗，臨濟有發于三要，照耀今古，函葢乾坤，兹其為巨浸之輿梁，作昏衢之燈燭也歟，有若悅堂顏公禪師，以東嶼正嫡，弘西來大宗，初住崑山之東禪，轉吳門之萬壽，升虎林之南屏，遂陟雙徑，樹大法幢，凡四坐道塲，名聞京國，遣使者再下璽書，護其敎，且有金襴法衣之賜，藩王大臣無不函香問道，黑白駿奔如衆歸市，禪師隨機接引霑被為多，其善誘弗倦，則春氣津津，太和襲人也，其發蒙撤蔀，則翳捲太淸，冰釋洪河也，其警省振勵，則震雷虩虩，䘮厥七箸也，其含弘攝授，則山不讓塵，海不擇流也，由是而觀，所敎有同異，非根有利鈍者歟，所印有小大，非悟有淺深者歟，前謂施善巧釋結習，假言辭窮實際者，其道豈不在于斯歟，昔者先師黃文獻公，現宰官身，敷宣般若，與禪師為方外交，而禪師受度婺之寶林，又在予父母之邦，𥡴兹緣契，實繁中情，禪師上首南峰珵公，得法最蚤，乃出四會語，俾題首簡，予竊聞之，入奥室者能探于幽邃，升危岑者始矚于㝠𣴭，松月大師印公，禪師之獅子，法海之長鯨也，其稱禪師之道，高于圓照，佛照二公，其言豈虛發者哉，惟賢知賢，益可徴矣，仰前哲之風，徽作後武之矩度，究其遺轍，足證新功，雲棲曰，四會語錄今無存，松月亦未知何許，而曰，道高于圓照，佛照，夫二公豈易及哉，而曰，過之，更俟賢者考正，寂照和尚元叟端公旣示寂金華，黃文獻公為銘其㙮，蜀郡虞文靖公為序其四會語，二公以文辭名天下，亦云備矣，其入室弟子淸泰子楩，金山惠明，天寧祖闡，復合辭請曰，舊刋所錄先師語，不幸燬于兵，然非此，無以見道之所存，竊懼不傳，子楩三人者已恊力命印生重雕之矣，敢重以首簡，請為序，雖然序猶可略也，先師事蹟多涉神異狀行者，輒諱而不書，神異之事，大乗者固所不樂聞，苟錄以示入道之士，亦足以起其正信，初何傷乎，願併識之序中，予不敢辤，𥡴子楩等言，公平頂古貌，眼光鑠人，頷下數髯，磔立凛然，如雪後孤松，坐則挺峙，行不旋顧，英風逼人，凛如也，所過之處，衆方讙譁如雷，聞履聲輒曰，端書記來矣，噤默如無人，賔友相從，未嘗與談人間細故，舍大法，不發一言，秉性堅凝，確乎不可拔，自為大僧至化滅，無一夕脫衣而寢，其從南屏歸化城受經，夏夕啟窗而臥，忽一梵僧飛錫而來，與談般若樞要，亹亹不絕，未幾，騰空而去，虎巖師主雙徑時，嘗言道家者流，有上章謁帝者，其還甚遲，因叩之，答云，為𨕖徑山四十八代住持，故天閽久不開爾，公正符其數，公朝京師，夢徑山潭龍君，持金匙舉食食公，數凡十又八，公主法席，實十八春秋也，公將示滅，所剪爪髮，留瘞化城幻有庵，逮啟視之，舍利累累然生矣，公之遺事有若此者，皆宐補書以見于世，不可略也，葢公道契佛祖，名震華夏，誠堪輿間氣之所鍾，其祥應之至，亦出自然，非苟涉于神恠者比也，文獻所謂門庭之盛，規重矩疊，法雷普震，裂地轟天，文靖所謂譬諸名藩，鎭以宿將，隱然持重，風霆不驚，握機行令，舒卷自由，足以使方城連戍，有所仰放，不敢踰越，其言誠不誣哉，濂何敢復賛一辭，頗念文靖之學，粗聞而知之，又執弟子之役於文獻之門者最久，於是勦其緒論，重申之如此，嗚呼，公之四會語，其尚假濂文以傳之哉，子楩，字用堂，惠明，字性源，祖闡，字仲猷，皆設化一方，黑白咸皈仰云，或問于濂曰，世間至大者何物也，曰，天與地也，曰，至明者又何物也，曰，日與月也，曰，然則佛法亦明且大也，其與天地日月竝乎，曰，非然也，曰，其義何居，曰，天地日月寓乎形者也，形則有成壞，有限量，雖百億妙高山，中涵百億兩曜，百億四天下，以至於恒河沙數皆有窮也，皆有止也，此無他，囿乎物者也，若如來大法，則不然，旣無體叚，又無方所，吾不為成，孰能為之壞，吾不為後，孰能為之先，吾不能為之下，孰能為之上，𦬆乎，忽乎，曠乎，漠乎，微妙而圓通乎，其小無內，其大無外，眞如獨露，無非道者，所以超乎天地之外，出乎日月之上，大而至于不可象，斯為大矣，明而至于不可名，斯為明矣，是故以有情言之，則四聖以至六凡，或覺或迷，佛法無乎不具也，以無情言之，則火水土石與彼草木，或洪或纖，佛法無乎不在也，三乗十二分敎，不能盡宣也，八萬四千塵勞門，不能𣑱汙也，嗚呼，罄徂徠之松以為煤，斷淇園之竹以為管，其能盡賛頌之美乎，然而佛法固明且大也，其靈明之在人者，萬劫雖遠不離當念，一念不立，卽證菩提，亦在夫自勉之而已，濂雖不敏，每遇學佛者，喜談而樂道之，初不以其證入淺深，而有間其意，頗有見于斯也，徑山住持以中禪師，名智及，學徒尊之，號曰愚庵，俗姓某，世居姑蘓，得法於元叟端公，歷住隆敎，普慈二剎，帝師錫以明辯正宗廣慧禪師之號，已而，陞淨慈，遂主徑山，四據高座敷揚佛法，以聳人天龍鬼之聽，緇素相從如雲歸岫，其弟子某會粹成書，介吾友用堂楩公請文以題其首，濂懸燈而疾讀之，其解人膠纏，如鷹脫絛鏇，摩雲而奮飛也，其方便為人，如慈母愛子，一步而三顧也，其宏機宻用，如大將臨陣，旗皷動而矢石集也，誠一代之宗師，而有德有言者歟，雖不二門中一法不存，何况于言，覽者，當求禪師言外之意，使意見兩忘，而忘忘亦忘，方近道矣，嗚呼，佛法超乎天地之外，出乎日月之上，豈細故哉，人患不求之爾，今極其賛頌，而書于此錄之端，實欲起人之敬信也，自古沙門雖息欲歸于無為，而好與賢士大夫游，何也，葢其人，乃世之頴敏慤愿者，假浮屠之名以為高，託文章之流以為勝，如道安於鑿齒，慧遠于元亮，道林于居易，文暢于退之，宗元，彼尊竺土之法，此服先王之敎，二者固未嘗不相侔，而賢士大夫亦樂與之游，浸滛乎恬淡枯寂之境也，月江淨禪師，頎身偉貌，德本宿植，覺由性禀，以眞乗法印，叅儒典竝用，默而能融，辯而不肆，所著詩文皆有足觀，尤以接物利生為己任，總司聞其賢，舉公授徑山住持，夫徑山天下首剎，唐代宗朝國一欽禪師為開山第一祖，得其傳為大慧杲，杲傳佛照光，光傳妙峰善，善傳藏叟珎，珎傳元叟端，端傳靈隱幻隱明，明傳正庵誾淨，師乃正庵法子也，往時翰林侍講王公時彥，在祕閣纂修，少師姚公實總其事，二公論及東南名僧，淨師亦居其一，師推悟理而信，故于孔氏之學，習而不懈，釋氏之敎，行而不怠，雖小戒律，如踐靑折萌，盥手泛席之類，未嘗放心，是故異夫縱誕譎亂假託之所為者焉，觀少師姚公所𢰅重修記，春坊大學士曾公靈徴記，則淨師之歷職功行，賢士大夫之敬禮推許，從可見矣，况徑山與竺乾鷲嶺，𪔂峙角立，淨師又得正庵嫡傳，方今朝廷淸明，裒崇釋道，而淨師躡空驅錫，舍筏振塵于五髻凌霄之間，說法度人，脫去穢累，行道化凡，超詣覺路，興起少林，妙喜之家，世以擅重于千載之後，此香火緣也，予雖非退之，宗元文章之流可以增高益勝，然有鄉曲難忘之情，故其行樂為致辭，以告于慕道風重文雅好事者云，學有及物之功，文為載道之器，學而不能利乎物，徒學也，文而不能衍乎道，空文也，若夫推其道，發于文章，肆其學，以援斯人，宋明敎嵩禪師其人歟，嗟夫，吾佛之敎法，心法也，生靈同而有焉，但為虛𡚶所蔽，不能顯現，汨四生淪六𧼈，何由得已哉，而吾佛愍之，以此心法，隨噐而諭，俾各得乎本有，或者不仰恩懷德，反生譏毁，是則自毁其心，非毁其敎法也，敎中所謂，世智辨聰，八難之一，且不信而毁，又為虛𡚶所蔽，若虛𡚶所蔽，或能了𡚶卽眞，不信而毁，則自昧其心，猶種之敗芽之焦，不復有發生之日矣，得不尤可愍哉，而明敎性禀生知，能體佛意，學則必欲援世，非徒學也，文則必在明道，非空文也，况是時天下學士，宗韓氏以拒我，故勸書原敎諸文，不得不作焉，學者總梓，號鐔津文集，斯文行世，眞救世明道之要術也，可一日而無哉，舊版湮沒，人皆痛惜，嘉禾天寧首座天全叡公，乃東海慧眼弘辨禪師之弟子，施衣資，重梓流行，其亦明敎之心也歟，板旣成，請敘其後，蒙晚生讀其文集，有不得執筆從游之歎，此六十二代祖師琇公𢰅文也，舊誌第載其倚杖而逝，未詳說法，因存此文，以表其一班云，徑山癡絕禪師旣示寂，其徒了源，以師平生提唱語一編示錫山尤𤋾曰，子知吾師者，盍為敘引以傳，余晚識師，得其數語受用，因不復辭，余觀近世尊宿語錄，多成窠臼，惟癡絕師獨較些子，蓋其得處超軼，用處灑落，故平生室中，不許人下語，專以此着，羅龍打鳳，而學者鮮能凑泊，門庭高峻，屹然宗匠之靈光，今也則亾，徒存劒迹，杭之徑山禪寺住持虛席，僧錄以為兹寺乃五山之首，補厥處者，非戒行學業敻出于其衆者不可，於是加愼擇之，而得一淸，天上人焉，右街，善世兩庵宗師，卽舉之于禮部，上人領劄南行，中外士夫需言為贈，上人生江右文獻之邦，為名家子，自幼學出世法于廬陵邑之多寶寺，正宗和尚實為厥師，上人根性堅利，志力勤篤，遂能因師之敎，悟玄義于雜花，視師之行，絕三業于滿分，旣而觀光上國，復承指授於僧錄右街覺義雲海和尚，獲掌藏鑰于弘慈普應禪師，前天界住山會中，正統初，得古剎廢址于都城西山之麓，慨然有興復之志，由是罄鬻衣資，并募衆緣，度工庀材，招提是建，事聞于朝，得賜額曰弘慶禪寺，而上人遂為開山第一代住持，兹之膺薦，而有徑山之行也，得不由其行業之素著千人乎，予聞徑山衆靈，所萃五峰高聳，乃國一欽禪師卓錫之地，自唐至今歷世已久，自國一以來，相續而主兹席者，蓋六十有餘人矣，上人當視其行業，與己何如哉，同其所同，而勉其所未至，俾列名于諸師之間，人將指而議之曰，此可為徑山之賢住持也，此可以振後而光前也，則上人之所得者，不旣多乎是用，書而贈之，天下山水奇秀，則吳，越稱首，越則有天台，四明為尚，吳則有天目居最，徑山乃天目東北峰，比諸峰又復奇勝，其頂則五峰周抱，中有平地，實洞天耳，承天禪院居北焉，余聞是山是寺之名久矣，大中祥符辛亥，奉命司憲于郡，日無淸暇，故莫遂訪焉，今年孟夏，旣獲美代，心腑淸適，有命駕之興，快疇昔之素，俄至于是，見其峰巒勝異，草木鮮瑩，基構高下，甍檐縈帶，非丹靑之可狀，非詠歌之可記，乃問諸僧開山之事，始先賢之靈迹，其說頗駭人之耳焉，再徴其據，乃得石碑數片，舊錄一卷，考其事實，得諸僧之說半焉，而又乗筆者記述事迹，或得前而遺後，或得後而遺前，觀之者莫能盡見始末之實，余惜此山之奇絕，高先賢之茂行，痛其郡記錯雜，難盡行于世，使好事者不能傳之，乃命筆總集其事，使終始一貫，前後無失，然其事得於古石者存之，傳于人口者勿載，欲後之見者不復疑焉，凡集之歆慕於當時而傳於不朽者，非以其迹，以其實，跡無實，罔以徴，實無迹，終莫能廢，故古之聖賢所遺之墳索詩，書，易，春秋，禮樂，以至百家子史等籍，皆燦然千古猶一日也，何哉，以其有實之可以垂敎萬世，而為法於天下耳，我宗門自竺乾七佛迨於六祖，以及千七百家，咸有經論篇章敷宣無量妙義以顯示眞宗，故自周抵今之喆聖明王，公卿大夫士，往往尊崇之不替，而與孔孟之道偕存者，蓋亦以其實之有在也，徑山名列天下道塲之首，豈以山盤踞之奥勝，與遺蹟之繁夥也邪，實由于唐之開山國一欽公，與無上宗公，法濟諲公之廿數等，皆以性地朗徹，法境晶瑩，其衜足以當代宗皇帝之諸聖眷佇，欽承歷朝之羣公企仰禮下，而可垂敎為法于後世耳，暨是，涉五代，届趙宋，而大慧杲公者相繼輩出，又且二三十許員，皆雷轟電掣，獅吼象驟，誠謂古佛逓現，眞宗迭顯者也，故宋帝孝宗屢賜璽翰，及御製眞讃，以嘉賚之，鉅公如魏國張浚丞相，張商英侍郎，張九成之諸賢達，前後相叅叩，承事而弗斁，抑又豈非以其實之所召與，是故道塲居稱天下第一，固無忝於徑山矣，世欲考見已上諸家之實，其玄猷玅旨備載五燈會元，條然可討，攟摭浩繁，兹弗克悉綴，至欲求訪往古事跡，則必身臨于境，自可槩得耳，以跡以實，惟世之君子取之焉，是集舊有刻本，歷年兹久，書亾板廢有日矣，今年首春，寺主僧嘗董治樓殿諸冗事者，正璠也，慮其愈久而愈失之，薦至無所從考也，乃搜厥殘册斷編，聚鉢資倩工，依抄本重繕刻之，以𦖂存其故，住持自唐國一祖師至此，共凡八十代，梓旣訖，持一本示余，請以序弁諸端，余卽展以閱之，見其中間魯魚亥豕者屢出，余顧謂之曰，曷為若是，璠曰，板失罔所據證之也，又祖上之遺籍，後人莫敢妄為之臧否耳，姑從其敝為是，余遂廼弗再詰，而撮其略與為之序，其傳互之故，葢白璧蝇玷也，從來旣遠，咎靡所質矣，幸大方觀者抉其梗概而遺其譌繆，付之以輾然一笑云爾，夫佛道東流，而至晉宋齊梁之間，學佛者競以名理禪觀相高，莫竟本心妙明之體，自達磨大士來至此方，始唱直指人心，見性成佛，傳至六祖能公，斯宗大振，厥後五宗竝立，門風峻甚，其圓機宻，義不可以隨言而解，用智而求，至於揚睂瞬目，或喝或棒，所以闡呈眞體，愈出愈奇，有省者，若痛處喫拳，不會者，如聾人聞鼓，而膚識之士，乃或病其難通，訾其詭異，葢由鈍根之無入，則謂聖言之有隱，大抵然也，然開元之後，宗敎大明，上至旒冕簪貂，下及販樵孺婦，往往能響答玄言刃游道妙，當斯時也，見性知心，超凡入聖，上下數百年內，先後幾千萬人，自兩儀分奠以來，未有若斯之盛者，何儒門淡泊寥寥如此，釋敎流通林林如彼，其故何歟，良以道䘮多岐，智分穿鑿，仲尼沒，而時乎不再，顏淵死，而今也則無，官失而求之四夷，學絕而傳諸方外，一晦一明有由然矣，至宋巨儒周元公，程伯子，乃能旁尋墜緒，宻闡心宗，伯子嘆曰，我於天壤之間，直自孤立，伊川晚閱內典，遇異人始明此學，考亭暮年亦曰，達磨盡飜窠臼尤為高妙，乃知齊佛老為異端，非程朱之定論也，由是言之，維釋與儒，自唐及宋，曄然其兩盛矣，自兹而降，去聖時遙，儒昧通方，釋拘義學，由是西來妙旨，東土希聲，所幸敎外之單傳，具載傳燈之五錄，濟禪師以其書浩博，撮為會元，斯固莊生所譏，聖人已往，而糟粕徒存焉者，然而求道之人有能因言筌窮理窟，玩其要妙言，嚼其無義語，日由繹之，夕鑚剔之，忽焉而鋸窮木斷，水到渠成，所謂因指以見月，假筏而渡海，亦易易焉，則是此土此書之不可一日無矣，近者書殘板燬，敎末風微，有徑山大慈上人苦行薰修，發心弘濟，欲復募緣刻梓以惠後人，不遠千里而來謀，因乞一言而為倡，賤子幼慕神仙，每符瑞夢，旣聞魯訓，知反求於六經，載遇竺墳時，泛觀乎三藏，稍能通其一貫，會其殊塗，秪自討論無誰告語，嗟乎，五千退席，憫增慢之難移，四十無聞，嗟寓形之易盡，願與同懷之士，共成得道之因，敢以此書請同戮力，昔在先覺，有聞半偈而明心，或識二字而證果，矧二十卷之活句，誠百千劫之奇逢，入此法門皆當作佛，儻有通微俊彥，慧徹高賢，盡捨牀頭阿堵物，成就世間希有事，庻開來而繼往，亦自度而度人，不亦偉與，幸無膠泥曲儒談曰，非吾孔氏之書也，域內名山大川，方輿載籍，志之詳矣，不志，則無所考其源流，窮其窈眇，探其靈勝，故使覽者披圖了然，若身履其間，謂之臥游，豈徒說哉，及佛法入中國，則琳宮梵宇皆托跡于名山勝槩者，在在星羅，此葢道脉潜流，殊非探奇仰異者比，古稱方志為野史，而佛法之志則僧史也，苟無所考究，則何以遡法界之眞源乎，維雙徑乃東南奇勝，昔稱法窟，况自國一開山，固多靈異，以其山自崑崙面東走，雄峙五嶽，而南幹自衡湘迤邐馳數千里，直聳黃山白嶽，而飛涌二目融結兹山，以鍾靈秀故，佛剎始創，唐大曆年間而歷宋元我明，上下千載，其間相繼雄長法門者八十一人，非山川蘊結之厚，又何能若是之悠且久耶，國初尚不乏人，頃百年來法幢傾圯，殿宇隳頺而僧徒寂寥，萬曆己丑間，達觀禪師蹶起立宗門，赤幟海內，由是知有人焉，時創刻方册大藏，初議五臺，而兹山僧徒蠒足數千里，往請于此，未幾而果遷于山之寂照，而殿宇亦因是以重新，乃法輪再轉之機也，居頃之，馮太史復議啟古化城為藏板地，適直當道藩臬諸公，有深心者，竟恢復之，達師入滅，弟子𣽃居鎧公，克荷其業，而達師竟得塔於鵬搏峰下，與大慧同條，是豈小緣哉，然昔之住兹山者，雖善揚宗乗，但引法海之一滴耳，今則全攝如來藏海而注於兹，為法門之全提，則因緣勝前萬萬矣，黃貞父有言，蕭何入關，子女玉帛秋毫無犯，唯收其圖籍，卒以王漢，今大藏，乃法界之圖籍也，今盡收於此，而拓法王之疆土者，必大賴於是矣，非此山之鍾氣博厚，又何能負重法哉，嗚呼，因修者易，創業者難，今中興法門之大業，非圖籍斑斑，後世將何以考焉，是徑山之志，不得不作，而開疆拓土重在元勳，同為休戚始終者，則鎧公不得不秉深心焉，其事已承餘杭令公戴君，入邑志於此，所關者大，非徒紀勝而已，故重輯之以便一家觀覽，予特為之序，此憨公于萬曆丙辰過徑山作也，時澹居鎧公擬輯志，而預索其序，志未成，而序畱化城，因錄之，以見兩公夙志云，天下眞勝境，烟雲古寶剎，徑山三千口，每人三寸舌，都來九十丈，誰能與渠接，水食滄溟乾，粥飯斛斗竭，油鹽許多般，蔬菜更羅列，百事摠艱難，一身當不迭，特來謁郡王，故意丁寧說，冷處着把火，大家相暖𤍠，兩堂坐禪僧，眞箇修行徹，心源湛如水，脊梁硬如鐵，等心供養渠，因果豈虛設，福慧自莊嚴，共出輪廻劫，大根大行大財主，捨田一萬三千畒，歸依徑山供衆僧，飽暖安然度寒暑，兩堂衲子欣欣然，高談慷慨賢中賢，願君福壽等山川，留與聲名萬古傳，嘉靖己未秋，余與先學憲君，從千松得禪師之請，為修徑山傳衣庵，則萬松林禪師靈塔在焉，葢宋紹定癸巳無凖範大師，奉詔住山，卽後山搆菴，匾曰傳衣，用黃梅付法之義，萬松則無凖範十一世法嗣也，自修菴以來，又曆三十五歲，而千松復化去矣，菴僧性悟，徒海耀，欲修葺頺弊，稍復舊觀，謹撮其始末題之緣册，俾持以謁大方君子有所取徴焉，㳟惟雙徑者，震旦名山江南勝地，自國一開山，首演牛頭之旨，逮鑒宗繼軌，兼宏馬祖之宗，大慧杲師振玄風於宋世，元叟端師展頓敎于元時，迄於昭代世不乏傳，祖祖相沿，䋲䋲不絕，登壇秉拂，嗣法傳燈者，八十一人，入室投機，悟道超凡者，莫紀其數，用是道以時隆，地因人重，虛空幻出樓閣，荊棘俄成寶坊，梵剎嵯峨恍疑兠率之宮，從中天而下法堂，淸閟婉若祗園精舍，自西竺移來，乃今祖道凌夷，宮殿傾廢，昔以狐兎窟宅，頓化琳瑯，今以佛祖道塲，幾淪墟莽，撫今追昔，寧巳懷思，兹有無邊上人者，戒行精嚴，願輪深廣，覩此頺圯，實切拊髀，葢往曾于祖師會下發心，故今于人天衆前，立誓願殚一生精力，拮据經營，顧興衰起廢，匪孑力所能，而鳩工集材，實衆檀是籍，將廣募有緣，以共襄勝事，况此名區，神龍不難于捨宅，矧兹盛舉，賢碩豈憚于捐貲，伏願深心大士，宏力高流，各隨心願，盡力莊嚴，則黃金布地，何必讓于昔賢，而寶殿崇成，自頓還乎舊觀，豈惟旣往與八十一祖廣結無上淨緣，抑且將來為百千萬人助成出世道果，謹疏，雙徑冠世絕境也，自崑崙南來，翱翔萬里，越天目而逶迤，隱隱隆隆，雄雌萬狀，勢方奔舞，直趋東溟，而雙溪一阻，則英靈秀傑之氣，回而氤氳盤薄，怒拔于五峰之間，世為龍象窟宅，自唐國一欽祖開山，乃至宋大慧杲禪師，傳心如貫珠，燈燈相續以迄于今，則去聖彌遠，世與道䘮，僧不能轉俗，更為俗轉矣，夫經曰，若能轉物卽同如來，今不能轉俗，竟為俗轉，豈非現成肉佛自作衆生，嗚呼，一心不生，凡聖路斷，一微涉動，𣑱淨俄分，卽此而觀衆生，諸佛，初無差別，了悟者，夢覺都除，未了悟者，不惟於無夢中作夢，更於大夢中强為己覺，殊可嘆耳，昔佛經行時，俄指曰，此地可建一梵剎，帝釋信手拈一莖草，挿已，曰，建剎竟，比幻居講主，作徑山僧引進導師，不遠千里，來曲阿見老漢曰，徑山衆上人某，曾引渠䟦涉燕山，請開藏主，并祈旁鼓修殿嚴像，藏主已諾，會病未至，蒙大師代以幻余本公，今復遷化，則向求所舉，似同說夢，故某與衆僧，不憚勞勤，今更强顏求禮和尚，所願不惜彈指，震大法雷，破衆生癡夢，成就如上勝事，老漢曰，公等此來，旣不為自己求，專為祖道，今老漢有轉語舉似公等，公等答以相應，卽夢中說覺，覺中說夢，恣我舌端，無不可者，試問帝釋挿草，建梵剎耶，不建梵剎耶，建則琳宮寶坊了不現前，不建則佛與帝釋，兩皆脫空，時諸上人俱以默答，老漢亦以默領，唯喝石巖旁觀，不禁向老漢曰，和尚不必拋擲古今，廣打葛藤，國一，大慧鼻孔要與和尚不別，道開，法本雖皆夢中承當，和尚大須覺中著到，管取徑山大雄寶殿，剎那成就，諸祖殘棋，移星換斗，唯時王內翰于比部，只解順水推船，不能逆風把柁，攛掇喝石生兒，并諸現前黑白大衆，擎跽而請，唯願和尚發大慈悲，勿孤負喝石，亦令某等各各願滿，刻經之緣始於淸涼之妙德庵，地寒而峻遠，役南匠轉輸工，力倍費功半，不得已而有徑山之遷，徑山為東天目正幹，五峰攅廻，中開佛界，我東南勝道塲無逾此，而雲霧籠罩十日而九，藏板其中最易朽腐，又不得已而有化城之議，化城踞徑山之東麓，去雙溪數里，地坦平無雲霧，旣便藏板而輸工力，事事皆宐，因故址而新之，先為屋十間，令足以安經板處工匠，而化役徐俟其後，似無甚難舉，今約同志以十緣倡之，緣五十緡，禎雖貧，勉任一緣，夫刻經大役，自北而南，而其南也，又自徑山而化城，三徙而後定，而任事之人，始于密藏，繼於幻予，而終之者又未卜何人也，因緣時節，惟佛與佛乃能究盡，而自剏緣以至未來，凡于此事曾捨一錢半銖，及一手一足之力已上，福不唐捐，直至成佛，余從紫栢尊者游逾二十載，所承鉗鎚錐劄罔所不至，通身𤍠汗不知透出幾畨矣，末後以流通佛法付囑，不佞唯唯徼天之倖，承乏越中，卽悉心殫力，求刻藏之役，兹功巳過半緣，成或有日矣，乃謀藏板善地，卜及化城，化城故宋佛日禪師宣公所剏接待寺，郎官楊汝明記之甚詳，見徑山集中，及我朝而香火猶盛，漸次凌夷，僧徒凋落，遂以寺田轉佃於方姓者，轉轉相侵，盡為居隣所剝蝕矣，然其徑，尚存化城巷之名，至今在人口，今年𣽃居上人圖恢復之，而鄉紳王中泉公首倡義舉，願以其地歸寺，于是左右聞風者響應，乃𣽃居猶運慈心，量其多寡，各給其直，余于吳下，諸君子恊濟之，雖未盡復舊址，從此誅茅建剎，亦庻幾可觀矣，然此非今日創議也，葢自馮開之司成始矣，而余又不知司成之原有此議也，一日𣽃公過余，持開之手卷見示，謂偶從宻藏棄篋中檢得之，余展閱疏引，卽向時與藏公所謀，卜化城以厝經板者也，噫，奇哉，司成住矣，謀于十數載之前，而余與𣽃公成于十數載之後，不約而合，無心而成，九原可作，當為鼓掌，第勝地旣復，梵宇𪔂新，向後更有許多商量，不無藉十方大檀之力，余小子亦不敢不賈勇從事，道化重興，法輪當轉，誓頭目腦髓之不恤，而遑恤其他，昔楚，漢相距，約曰，先入關中者王之，迢漢入咸陽，諸將競取子女，玉帛，蕭何獨收秦圖籍，以此知天下戶口山川要害之處，然則大藏，固佛祖之圖籍，而天下之名山勝境，固法嗣聖僧之關中也，此藏經板不可以無刻，而化城寺在雙溪，踞徑山之東，有林木而無雲霧，作經笥工署甚善，寺故宋佛日禪師宣公所剏，為接待所，不可以久就堙滅，方伯體中吳公本經世人，負出世力，以𣽃居禪師淨心湛智足以任此，遂欣然與化導經營，漸次恢復其地，先以厝置經板，而徐議誅茆建剎，𪔂新佛日之業，佛寶法寶才施法施，可謂一舉兩得，片刻千古者矣，而澹公復從棄篋中得一疏，亦為藏經名剎，經始此地，葢馮司成開之，與宻藏禪師起緣于十數載之前者也，嗟乎，一眞必應，靈山同會，司成之後有方伯，而宻藏之後有澹居，誰為為之，豈非道念之合，符凡聖之證印者哉，而腐生侶理以拒眞慳，人據欲而成鄙，棄經言於草莽，委佛地于荊榛，將令楚王不入關，而取子女玉帛者，之出圖籍上乎，亦慈氏之所大愍矣，嗟乎，昌𥠖有言，怠者不能修，忌者畏人修，守虜殞軀，永隔聖路，假令去腐破慳，振怠銷忌，知身外之皆長物，而性中之有覺塲，則方伯不云乎，頭目腦髓之不恤，而遑恤其他，世間善信人，必當踊躍應緣，大者牛車，小者蚊負，不患資糧之不給，勝事之不成，不佞亨，卽貧士乎，亦願以螳臂當轍，涓滴輸海也，栽松道者曰，亭亭三尺餘，欎欎覆荒草，不知何代人，得見此松老，古人之為山門，何意味深長也，是山先有大池龍神主之，百萬松杉欎蒼深秀，而樵者不敢犯焉，李唐天寶間，有國一禪師自寉林來巖居穴處，為法亾軀，神以師道大德備，卽獻池居師，復化堂于池上，池尋涸，遂成伽藍，相承住持者八十七人，雄殿傑閣，奕世莊嚴，至萬曆間，大殿傾圯，唯妙喜塔，龍王祠僅存焉，中吳居士沈太素公布金重建，落成于三十六年戊申，然貿材千里之外，道經揚子，孟河，材幾失，人幾䘮，予聞艱苦為之涕零，及至雙溪驟雨，溪漲隨流飄入丘陵蓁莽間，轉運登山，費將十倍于材矣，念兹䟦涉，安得不預為之計耶，遂同桂庭上人，恭𡭊龍神立誓，募緣置買本寺佳山四十畒，栽植柳杉五千柯，諒過五六十年可成梁棟矣，山高霧重，殿宇不堅，他日或修或造，材木資于本山，何其易哉，噫，今之視後，雖世殊事異，其難易可知，後之視今，雖不見其人，見其心亦將有感於栽松道者，余嘗謂恢復難，而守成則尤難，昔光武以帝胄起，誅簒莽，非不稱一代中興令主，顧永平之政，綜核操切殊甚，向非章帝長者每事務從寛厚以矯枉救獘，則東京之業衰矣，嗟乎，守成豈易言哉，化城故宋宣禪師道塲，正德間為居民簒據，𣽃居毅然為請復之，舉徒衆未免雜霸，以故故址雖復，而人心未必盡悅，去冬澹居化去，難其主者本石吳先生，為請慈門住此，葢先是慈門以化城無佛，自吾虞山裝造大佛一尊供此，已是化城第一功臣，論功禪位法應慈門，而復德噐冲和，正如東漢所謂慈祥賢君，可與更化者，其為化城靈長可知矣，顧化城舊以接待得名，卽今為往禮徑山者必由之路，二時飯食，慈門不能為無米之炊也，則不得不仰給于十方，善乎貞父黃先生之言曰，天下名山，佛之關中，大藏，佛之圖籍也，今得化城為置藏之地，則旣奄有關中，并獲圖籍矣，至于轉輸運粟，端在信施，卽今朝魚暮梵且不能宿飽，則重繭而來者，枵然待食可知，佛說六波羅宻檀施為先，衆生三毒輪廻，破慳第一，矧人命無常，一息不繼，都為長物，何不以有待之資，作無盡之福，伏願十方信心，念化城正中興之候，轉輸值告急之秋，隨力隨心，普為運濟，則恢復功臣不獨𣽃居與慈門已也，試觀雲水駢集禪悅飽滿，回向信施因果昭然，當必以吾言為不妄者，因為題其册云，往予攜郢中張明敎，叅訪袁中郎先生，一日出西方合論相視，予驚歏其禪土合源，超絕樂邦諸典，從中有未甚了解者，隨請質先生，命明敎標註其首，及持歸南中，每欲梓以度世而未就也，歲己未，海虞瞿元初終後，遺法財見施，予卽就其靈前，許刻經十卷，薦其往生，適從吳門瑞光臥病，為憶前願，因檢付袁無涯，重為詮次讐校，而屬吾徒性成董其役，一以報袁先生法施之恩，一以了瞿元初施財之願，至於𢰅述之精詳，議論之卓越，是以明眼者自得之耳，予復何贅，大覺示生，順機緣而應質，聖人制告，愍同體以垂慈，大夢雷霆，幽霄日月，揭萬古之昬蓋，活羣生之慧根，半字滿字，宛轉剖本有之光，大身小身，方便現圓廻之相，道高則聲聞自遠，義備則圓照無虧，理不乖事，開凡聖之正因，色不異空，杜魔外之邪見，滋多生之淨種，破五使之疑情，曰深曰淺，摠就路以還家，若見若聞，俱立地而成佛，是以補天地之玄化，廣君親之至仁，挽回薄俗之風，啟廸高明之習，舍乎大藏，別覓眞乗，何啻饑寒棄捐粱纊，或者以釋迦非我國之人，而不從其法，抑不思文王亦西夷之產，奚以被其風，渴不辨泉，飢不擇飯，迷方固當問路，瘉病必事求醫，乃智者之所尊，不智者之所棄，從長為善，舍短稱賢，泥塗可以致雲霄，行潦可以通滄海，故刺血為墨者，非無知而作，剝皮代𥿄者，必有見而然，在昔固有英賢，當世豈無豪傑，是非曲直，義理淺深，譬夫九天之上而日星皎如，萬鏡之中而燈珠燦爾，然非韓愈，歐陽修之排斥，曷致契嵩，洪覺範之發揮，陽擠陰助，權抑實揚，天風起而雲翳消，時雨降而枯槁茂，爰自運有通塞，法以昇沉，玄奘求經於印度，必也唐文皇之朝，懷璉鳴佛于洛陽，宐乎宋仁宗之世，况我太祖高皇帝，成祖文皇帝，於通訓則頒金湯之詔，在會典則列墻塹之條，故曰，化凶頑而益王綱，利良善而資帝道，義林幽邃，俗世罕聞，王臣無愛無憎，𥠖庻宐崇宐正，捧王言之煥朗，識聖鑒之淵微，豈不以功高世憲，道格殊方者哉，用是吾徒道開，法本，不揆下愚，遠追德意，誓刻經律論之全藏，願報佛法僧之至恩，力微而滿願為艱，事勝而資檀須普，或十函五函，量緣而襄刻，或一部兩部，隨意而樂成，大地慈雲，普天甘露，一字之功，贊揚之莫盡，半偈之益，思議之難窮，乃知常啼東請，善財南詢，皆重法以輕生，亦知恩而報德，直以身為如來之床座，豈若手持菩薩之慧燈，衆生造罪，愚昧先之，大士利生，智光始也，萬行波騰，離般若則終歸業苦，六通雲變，舍漚和則俱墮偏空，慈母周旋百至，未喻佛子之用心，良友曲照多方，庻象至人之護念，流通大藏，稀遘勝因，或貴或賤，共成堅固之緣，無親無疎，咸作難遭之想，終期克濟，永用宣流，謹疏，衆生非佛法，則㝠迷長夜流浪三塗，而佛法非流通，則玄言靡宣妙義將隱，故衆生非佛法不能自度，佛法非衆生不能自弘，凢為佛之弟子，必切度生，旣有願于度生，必事弘法，法之所被見者聞者，皆植般若之緣，觸者攖者，盡樹菩提之果，如來正徧知，由荷法而成，惡道那落迦，由遠法而入苦流，無涘非法不濟覺苑，無階非法不臻，世出世之福，以法而成就，為無為之業，以法而解脫，如有弘焉者，如羲和御日，四海必被其光明，娑竭為霖，諸方悉承其潤澤，所以臚傳句語，能空琰魔之獄，蟻浥灌瀝，爰昇提婆之宮，况復琅函羅七千之富，寶氎具二藏之文哉，鎔冶三賢，埏埴十聖，拯溺三界，導迷九類，莫不由兹矣，是以羣聖幽賛，列代咸推屬，我熈朝尤尊勝典，太祖高皇帝旣刻全藏于金陵，太宗文皇帝復鏤善梓于北平，蓋聖人弘法之願，惟期于普，故大藏行世之刻，不厭于再也，後浙之武林，仰承德風更造方册，歷歲旣久其刻遂湮，今宇內所行，惟南北兩藏，北藏旣在，法宮請施非易，南藏雖行，諸郡印造猶艱，僻壤幽巖，何以取辦，苾蒭蒲塞，每自興嗟，開等濫被田衣，稍窺海墨，𠹉以宋刻校兹二藏，魯魚之訛互有，潦寉之舛逓彰，因思法雲以徧覆為功，寶筏以畢渡為德，敎有多門，道惟一致，時雖異代，聖無兩心，觀文皇再刻大藏之心，卽如來悉度衆生之願也，今我聖天子，凡大藏未收疏論，皆收梓于藏中，印施于海內，豈不欲家握摩尼之珠，人入栴檀之林，羣生歸善，四海蒙休哉，顧武林之刻，卽以久而毁，則更梓之謀，逮于今為急，請以三藏竝校叅之，英賢正其訛謬，仍易梵帙以從方册，所費旣約，其行必普，是體紫宸之仁心，而續如來之慧命也，昔之人，有以半偈而捨身，有以四句而析骨，遐討於幾萬里之外，不辤流沙𤍠風，㝠搜於數十年之遙，無憚狻猊虎豹，誠不忍永劫之沉昬，故寧勞於一世，深愍諸有之交䘮，故甘瘁其四體耳，今唱化雖勤，無流沙𤍠風之擾，剛强難化，非虎豹狻猊之倫，捐槖易于捨身，而所得不止于半偈，鋟梓殊於㭊骨，而所傳有踰于四句，集彼衆檀成兹全藏，俾日城廣爥雷音遠流，不亦善歟，一時居士若大司空五臺陸公光祖，少司宼雨亭陳公瓉，太史具區馮公夢禎等，皆聞而悅之，力賛開等，負笈九州，乞金七衆，闢無上之因田，布希有之聖種云，世尊說法如大海水相似，其在此方者，海中一滴耳，而金函玉軸已踰五千餘卷，益以宗家機緣，諸錄講下疏鈔等文，幾及七千卷，自此方衆生心𣊹計之，已不勝汗牛𠑽棟之嘆，而况印土龍宮所有可令見耶，此方藏經自東漢迄趙宋千有餘年，而傳譯稍偹時未有板刻，俱繕寫流通，非勝道塲處力不能有，自板刻行，而流通浸廣矣，宋元間除京板外，如平江之磧砂，吳興之某寺，越之某寺某寺等，俱有藏板，不啻七八副，法道之盛，此其一端，迨國朝，僅有兩京之板，而諸方之板盡廢，北板稍積而藏于禁中，請印甚難，今江南諸剎所有，皆景泰間勅賜物也，南板印造雖易，而訛謬頗多，愈改愈甚，幾不成讀，然印造裝潢，其價亦百金以上，以故山陬海隅，窮鄉下邑，有終年不見藏經者，可嘆也，時宻藏開師，尚書五臺陸公與夢禎等，商及此事，不覺慨然隳淚，因記磧砂藏板緣，始弘道尼斷臂募化，弘道化後，其徒復斷臂繼之，更三世其願始滿，吾儕丈夫，不能深心荷擔大法，鏤板流通，反一女子之不若，卽生淸世遇佛乗，空手入寶山，豈不愧死，遂合掌向佛，願盡命為期，了此一段公案，又念梵筴煩重，願易為方册，可省簡帙十之七，而印造裝潢之費，不過四十餘金，卽窮鄉下邑，山陬海隅之人，可以酬終年不見之嘆，豈不幸甚，或曰，梵筴尊重，方册輕䙝，今之應付酒肉之僧，可謂至不肖矣，然每發梵筴，無不焚香致敬，而世之儒者，手揣先哲之書，偃仰嬉笑，毫無慚愧，甚則為枕為籍，雖淫房酒肆無擇焉，子奈何抑聖經為世典，令一切衆生輕蔑佛法，長無𣊹罪過，此法滅之兆，子其忍倡之與，夢禎曰，吁，不然，路鼗出於土鼓，篆𨽾生於鳥跡，繕寫不已，而至於鏤板，卷軸不已，而至於梵筴，梵筴不已，而至於方册，其法愈簡愈便，而流通愈廣矣，且子以尊重為佛事，而我以流通為佛事，今之藏經皆梵筴也，不委之蠧魚，則棄之泥沙，糊壁覆瓿，在在而有，𠹉見宋經箋裝潢他書卷者，皆從經背剝取，輕蔑踐踏莫此為甚，安見其尊重耶，卽知尊重矣，日焚香散花禮拜供養，而窮年卒歲未𠹉開卷，究其一字一義，此與世俗所謂靠米囤餓死相似，卽種來生因不巳晚乎，若方册旣行，山陬海隅，窮鄉下邑，不患不能有藏經，布帛菽粟，隨取隨足，卽毁棄輕䙝者，不能盡無，而若經若論若祖師機緣，一言半句上築着磕着，便能徹去，如是者得一人兩人，便可酬報佛恩，卽不然，而依文𠊓義，捱墻摸壁，雖是鬼家活計，亦是甚深般若因緣，其為尊重，何如以無窮福利遺一切衆生，而一切衆生毁棄輕䙝之罪，作俑之人皆是，某等誓為代受，諸佛在上豈敢誑言，是尊重流通，子所謂兩失之，而我所謂兩得之者也，子已矣，或者退復焚香，合掌而白佛曰，願十方諸佛世尊，及昔有誓願於末法中，傳持經典令不損滅，一切深慈大士加被於我，擁護於我，令我願王速得成就一切衆生，見者聞者生驩喜心，同此誓願，同此鼓揚，如水入水，了無乖異，又願板完以後，天龍諸鬼神時時擁護，不相捨離，世界為微塵，此經無變壞，遂次第其語，以為十方同志告，余世業儒，誦孔子之言甚謹，𠹉暇日檢國朝故事，竊見太祖高皇，成祖文皇，所以尊崇佛典特異，旣刻大藏經板貯兩京，又數出內帑金印造數千部，頒天下郡邑諸名藍，延高僧講演而屬四民共聽焉，余始諰諰然疑，豈佛氏之敎有出吾儒上哉，不然，聰明聖知莫如我二祖，胡信之之篤，如是，試取內典觀之，則廣大無際如望溟渤，而莫得其涯涘也，久之，稍窺端緒，則如昏衢之覩日月，而仰其照也，又久之會文歸己，稍獲其用，則如布帛菽粟，不可一日闕也，然後知二祖之見，淵哉遠矣，夫自道家儒家而下，九流百氏之奥，禮樂德萟之微，性命之精，事物之粗，方內方外，世出世間之法，大藏靡不具焉，凡至理宻義，諸家累千萬言而不能發者，以一言發之，瞭如也，淸涼國師有言，佛法之淺淺，勝外道之深深，詎不信夫，然則藏經豈可少哉，惜歲久板漸刓敝，又梵筴重大，印造甚艱，二三名卿開士，欲更刻方册，俾家藏而人誦之，將募施而從事焉，或謂聖師之門有不執文字，不離文字為道用者，秪許其得我之皮，則三藏皆文字也，縱不卽不離文皮焉，爾何勤勤是刻為也，余應之曰，余聞佛性有三，曰正因佛性，曰緣因佛性，曰了因佛性，天眞本具不假修習者，正因佛性也，觸發熏修待敎而興者，緣因佛性也，玅明普徧一切圓成者，了因佛性也，不藉緣因，則不明正因，不明正因，則不得了因，兹刻豈非緣因之至要至備者歟，或又謂梵筴尊重，方册輕䙝，易彼為此，則教不尊，又謂時詘風微，恐費鉅而難就，余又應之曰，佛道廣大，不獨尊而敬者，生大福慧，卽輕之詆之侮之仇之者，亦終將得益焉，如入栴檀之林，或躪蹴焉，或斬伐焉，皆𣑱香氣以出，又如塗毒鼓聞之者，不論有心無心皆死，故方册易造，流行必廣，廣則聞者衆矣，如來本願固欲衆生盡聞而獲益也，昔有女子崔法珍，斷臂募刻藏經，三十年始就緒，當時檀越有破產鬻兒應之者，聖朝道化宏廣，越前朝遠甚，豈無勝心豪傑乎，不能倡而成之，而諉以為難，是丈夫之志不如一女子也，爰書於册，屬禪上人某某，居士某某，分適四方募焉，余老矣，不能須三十載，願旦暮亟成之也，夫思漁照乗，則遠騖於丹泉，懷獵連城，則探搜於稷翼，求珍者，必事于毓珍之所，珍獲而所㤀，求道者，不離於載道之辭，道得而辭泯，使未超陰宇，尚惑覺城，而㝠執毘耶杜口之蹟，不探鉢羅結集之章，是猶苕華無獲，遽釋垂木之區，火齊尚虛，不索圓流之澤，珍寧赴物，道豈弘人，是以飲光，慶喜竝纉微言，龍樹，馬鳴互揚玄旨，皆承善逝之訓誥，爰療愚子之㝠迷，由質分象兎之能，乃機異鹿牛之引，而眞唯一乗，敎無二致，妙運漚和之慈，殫漑我法之執，語空有者綺，互無相函矢，譚性相者雲起，同此津梁辟之，秋日炳虛影，隨羣有而驤駐，天風吹萬響，因衆竅以洪纖，雖影響之繁興，於風日無殊應者也，旣而寶氎西傳，瑤函東被，漢蘭肇秘，秦什承繙，馬䭾之典屢臻，龍藏之文遂富，焜燁十二部，璧合神州，浩瀚五千軸，星羅此土，信拯溺之智檝，導迷之慧旌也，列代咸崇，皇朝尤重，太祖，成祖竝寶靈詮，金陵，金臺率梓全藏，以較漢唐，必資繕錄功殊倍，蓰施博億千矣，乃有幻于，宻藏二上人者，識利宵練，鑒朗龍膏，瑩握戒珠，堅披忍鎧，皆緇流之楩梓，淨苑之芝蘭也，爰念利生宐普，當無方不被般若之光，樹行應堅，期畢壽自竭僧那之力，請悉繙俱舍之言，更梓支那之册，則牋章大省，裝潢不繁，舟車之運，靡難于遐陬，財法所營，易足於貧里，事功就簡，沾被自周，俾摩訶法雲，含生咸覆，頻伽妙韵，有識率聞，蚩蚩演若，悉出狂塗，擾擾闡提，同臻彼岸，余久企莊嚴之林，稍涉音聲之海，與聞弘誓，大𢠢夙心，誠輸槃那寐，殷勤讃歏，才𡙇鉢底婆，蹩躠稱揚，嗟乎，丹化僊流，玉枝終折，善嬰天樂，花冠有萎，匪法輪之是歸，詎苦業之能離，一言契旨，三有圓明，半偈證眞，六根解脫，顧獲爵雖由于一日，必冠雲霓而張羅，悟空無事于繁文，必窮人天而立敎，羅博施於中林，則林無逸飛，敎曲盡於羣機，則機罔遺趣，欲衆生盡獲一如之妙，必率土皆習三藏之玄，上人斯舉，可謂大庇交䘮，善啟蔽蒙，智豈遜于赤髭，德寧弟於靑眼，大哉勝事行矣，上人九州之遊，始於跬步，七衆之福，植於檀那，願永毘梨之度，爰成無上之功，尚令華髮之人，獲睹目之耀，勉諸，昔我薄伽梵之宰世闡化也，以大慈力攝諸天龍，鬼神，人，非人，咸集而收之大法門，佛子，菩薩，阿羅漢，隨緣參發，賛歎顯宻圓通之妙，葢四十九年而所說，何啻百千萬言，所度之人因聲入悟者，何啻百千萬衆，薄伽梵遷化，大迦葉，阿難陀，繼起而紹明之，尚慮登壇之述，不能逮遠，而沒身之後，微言泯，而漸失其眞相，與結集成篇，以梵音寄梵書，以梵書寄貝多羅葉，上至國王宮，下至婆羅門家，遠至娑竭龍藏，靡不轉寫流布，而大教之盛，如日中天矣，後千餘年，而震旦之文明日盛，緣亦漸起，所謂菩薩，阿羅漢者，多下降于此方，而竺法蘭，摩騰，遂以四十二章經來，其後鳩摩羅什，佛陀耶舍輩，為姚秦主翻譯，葢以漢兒習梵語作梵字則甚難，而法不廣，以漢語度漢字傳佛印則甚易，而法亦流，至唐而法師玄奘，西游天竺諸方，遂悉奉諸經，及慈氏所𢰅唯識諸論來𨤲為三藏，官置司翻譯，易世之後，得房融所譯楞嚴，而敎修備矣，然法語旣繁，傳寫亦不易，自通都大邑之外，貧賤鮮事力之家，有畢生不能見，見而不能自致，於是始知壽之梓，而印行之流傳，亦復廣矣，顧諸經之流傳，見者頂禮供養，焚香唄誦，而像引隆崇，簡秩重大，將攜遠致，則有所不能，循環咀諷，則有所不便，丹鉛注乙，則有所不敢，于是開士宻藏，始發心倣弘道比丘尼磧沙故事，以儒書例募梓，而尚書陸與䋲，太史馮開之，相與賛助，成大因緣，而二公仍各敘之，太史所云，彼梵筴者，以敬奉為法事，今梓以流行為法事，其辭甚晳而盡，余復何贅，獨余嚮者疑觀世音大士，以一人之身而具八萬四千爍迦羅首，毋陀羅臂淸淨寶日，以三千大千之界而無所不應，隨應隨足，以為萬萬無此事，今以梓經一端，而驗之固可推也，夫百應者化身也，不動者法身也，梓者法身也，流傳者化身也，昔梓圓也，今梓圓而滿也，以目為耳是卽觀世音，如如不動卽又曰觀自在也，或謂觀世音之轉而為菩提，達摩教外別傳，不立文字，而今乃以梓經擬之，不亦左乎，是不然，當同泰，永寧之際，南北人主狥於有漏之果，而泥於文言之粗，其用益繁，其浸益遠，故達摩出而救之，五六傳而後，卽心非心之敎大行，而吊奇者至焚像棄經，書七佛名於袒服，而流至於倡狂自恣，併其跡而失之，蓋棒喝之敎窮，而敎典與宗皆兩屈矣，若觀世音之再轉而為達摩也，寧不思所以更救之乎，余不敢遽謂宻藏為觀世音轉，要亦能不失其意耳，或又謂此末法時也，薄伽梵𠹉授記矣，念不久且歸之娑竭龍藏，而何以梓為，卽梓豈復有如迦葉，阿難者，能傳佛印也，則又不然，後慈氏而成佛者，非我瞿曇記耶，一奮迅而立超三劫，夫焉知末法之中無龍女者，出彼龍女寧受記者哉，宻藏其勉之，諸為宻藏緣者亦俱勉之，不佞故不佞佛，守儒家言，其書五車，其所誦法，一禀于六籍，丁年始親內典，若河伯之涉大方，四望汪洋莫窺彼岸，旣而探西來意，跂最上乗，乃知敎外別傳，不立言語文字，本然具足，非卽非非，捐耳目，黜聰明，猥以無得為得矣，顧䘮家窮子，迄今猶復，故吾一衲不存，珠將焉索要之，利鈍異器，頓漸殊塗，如皆上根，無庸大藏，則如來出世者何事，度世者何因，說法何用四十九年，集經何用五千四十八卷，是訶佛也，是燔經也，如學人，何故太上無言無不言，如來無法無非法，無以觀其妙，則默存，有以觀其徼，則言顯，一眞四諦將無同乎，吾聞宻藏開公，通佛心，具法眼，誓將闡揚三藏，利濟衆生，則以經度，尚方儼若中秘，刀布不易購，舟車不易通，僻壤遐陬，千歲不覿，彼倀倀乎不知嚮往夫非河沙衆耶，乃今校舊梓以求精良，易方策以從簡，便計期餘什數䙫，計費約三萬緡，務在流通，庻無擁閼，于時質之吾友陸尚書，馮太史，唯然力賛之，王長公能自得師相與印可，二三君子為之嚆矢，言人人殊，尚書則曰，不藉緣因，則不明正因，不明正因，則不得了因，言悟入也，太史則曰，或以尊重為佛事，我以流通為佛事，言權宐也，王長公則曰，梓者法身也，流傳者化身也，昔梓圓也，今梓圓而滿也，言周徧也，諸佛子，法王子，長者子有味乎，三君子之言，由是發菩提心，施菩提力，滿菩提願，凢諸罪福惡足以溷高譚，竊惟不佞，凡夫自矜狂慧，今兹之藥得大醫王，顧夸父窮追，曾無及于佛日，我躬不閱，遑恤未來，鮮克舉之，愛莫助之，吾甚慙于開士，維兹首事，願與諸佛子，法王子，長者子，矢言者三，一曰繙，二曰契，三曰㤀，經成矣，非窮年不能睹其全，如櫝而藏之，奚益，苐齊心誦說，如聞獅子吼振給孤園，是為栴檀林薌澤攬矣，則深心也，繙而不契，口則是而心則非，要必得之口而印之心，混融塵剎，久之徧踊徧擊觸處洞然，是為海潮音，鏡智圓矣，則妙明心也，契而不㤀，殆將守筌蹄而亾魚兎，必也默成，而信歸之坐㤀，無實無權，無顯無宻，是為虛空藏諸有空矣，則無所住心也，震旦自東漢以來，佛敎隆興，其中苾蒭建剎，焚誦登壇，揮麈作佛事者，代不乏人，惟流通實所鮮覯，夫流通者，徧植般若之因，所謂在在𣑱旃檀香，處處聞塗毒鼓，泥洹家希有功德也，而非大藏廣布，其曷臻是，有幻于本師，宻藏開師，慨然興思曰，昔龍樹大士，自龍宮讀華藏，遂潜誦八十卷秘文以出，而宏顯于世，般刺宻帝膊藏首楞嚴，泛重溟而入中土，今人願力何獨異古人願力，於是誓刻此藏典，又以梵筴請艱，欲易為書册，以便流通，謀之大司空陸公，少司宼陳公，及予同年馮太史，而下咸報可，予從長安晤二師，實重有感焉，頻年奔逐風塵，屢入長安，覩世態之遷謝，觀人心之澆䘮，至于今日，殆不忍名狀，蓋國家法令所不能禁，而聖賢理道所不能挽，澗𠹉與二三學佛者，俱見其志意堅固，戒立精嚴，語𣑱業不啻蹈𪔂鑊，獲解脫不啻斷徽纆，乃知如來眞為末劫衆生示現，而今日流通此法，則時節因緣者非歟，或者謂予，子學聖人，奈何漫為左袒，且寂滅之敎，不可以治家國，而孔氏之宮庭，胡遽啟籓籬而入他道也，予曰，夫遺倫物而趋寂滅者，二乗之斷見也，一縷三飡孰非究竟，酒肆庖宮立證菩提，誠何有于治理，不識諸法之無性，不明萬緣之無體，其安能出世，不能出世網，安足語經綸，且廣大深心，如來與尼山夫子一也，藉令佛道違拒聖道，則佛道礙聖道，違拒佛道則聖道礙，曾謂兩家大師有是乎，吾人馳驅名利之坂，出入市朝之間，啖肉嗜酒未聞有礙，未聞扄籓籬，不入一切，乃獨于此云然何哉，其益非尼父之心矣，夫無知空，空至難言也，夫子自明之外，惟于陋巷之子，許其屢空，則何以說焉，致虛靜篤之旨，視無上菩提殆隔數塵，夫子以為猶龍，且承禀而趨下風，然則大聖人之虛受，其於此之流通，當必輾然而首肻矣，信及夫子之首肻，卽信自性之眞如，信自性卽信佛祖，夫遍觀一切衆生咸具菩提者，是佛祖之眞如也，滋茂熏修能無藉此一段公案，是又可緩圖哉，近世學者人我山高，未究聖人廣大深心，不無有妨流通，予深恐其隳彌戾而入泥犁，故因表而申之，以堅此向往因緣，俾願王速成就爾，若兩開士刻經機緣，曁我二祖崇典弘法之心，十方共誓擁護之願，已詳諸名卿，敘述中兹不具論，世之誕佛者，皆比于范縝之神滅者也，而神滅非聖人所立敎也，夫神也者，妙萬物而為言者也，即心也，卽道也，範圍天地，曲成萬物，聖人所以叅贊化育者也，是豈形之所及也，惟聖人為能窮神，而庸愚固未𠹉，人特不知其卽道耳，故曰百姓日用而不知，不知則一狥于形，於是遺範圍天地之廣大而自狹，棄曲成萬物之微妙而自穢，終日役役，不過耳目口腹，聖人愍焉，故諭之曰，形而上者，謂之道，形而下者，謂之噐，謂之道，復慮人之自畫而高遠之，謂非己所及也，故曰利用出入，民咸用之，謂之神，終身由之，而不知其道，堯之所以堯，窮此神也，桀之所以桀，昧此神也，是神者溯之無始，推之無終，豈形生而始生，形滅而隨滅哉，形有盡而神無窮，故曰原始反終，故知死生之說，精氣為物，游魂為變，是故知鬼神之情狀，而縝之言曰，形卽神也，神卽形也，形生而神生，形滅而神滅，藉如縝言，操則存者，存形歟，舍則亾者，形亾歟，出入無時，莫知其鄉，百骸九竅六臟，誰為然歟，心不在焉，視而不見，夢說築巖，豈目所矚，處今而憶昔，在吳而知越，何形之能，然縝亦不思甚矣，履帝武敏而生棄，杜伯關弓，伯有為厲，墳典所載，未易悉舉，是皆迦文之所倡乎，故縝之言形卽神也，形滅神滅，非聖人所立敎也，君子之所棄也，是使人重形而遺神，淪胥以溺者也，何以言之，謂形卽神，則舍形無我，舍形無我，則凡形之所欲，皆我之所欲，而以禮義維之，是强也，是外鑠也，神不滅而謂滅，則堯桀均盡，顏跖均生，均生則縱佚者自適，均盡則好修者徒勞，于是示之以餘慶，戒之以百殃，則見以為𣴭昧而難徴也，揭之以仁義，則以為仁義攖人心，揭之以性善，則以為性善非定論，善惡混幾，何其能信之，于是聿皇得䘮，徽纆貪毒，惡積而不可掩，罪大而不可解，沉淪昏衢，莫能自出，旋復流浪，為苦無已，如來智入三世，圓應衆機，五時說法，海墨不可勝紀，其流入震旦者，纔海墨之一滴，是為今一大藏，其語報則徴之三世，其語性則盡之妙覺，知三世之報，則堯桀不均盡，知性覺之妙，則性善無所疑，故下焉者，得其說必惕于三世之報，惡不俟懲而革，善不俟勸而行矣，上焉者得其說，則妙契性善之眞，居仁由義若耳聽目視，何有攖吾心哉，是以聖賢之敎，得如來而大暢，惜哉，縝之不講，謂神滅形滅，而誕佛也，惟如來之敎，能窮此神之廣大微妙，語其大，則天地者，無盡大海之一漚耳，元會運世者，無盡時劫之一瞬耳，語其妙，則無聲無臭，此之空諦也，精一執中，此之尸波羅宻也，一言演為無量義，竟古今而推之，莫能竟也，儒墨之是非，黃老之秘宻，與夫百家之雄辨，一言蔽之而有餘也，佐堯而堯，佐舜而舜，父以之而慈，子以之而孝，護世以之而護諸衆生，帝釋以之而離愛，梵天以之而勝慧，二乗以之而廻向眞乗，菩薩以之而證入妙覺，四聖六凡無根不被，故其言必至于海墨也，河沙妙德罔越窮神，故其要必歸于一乗也，世出世法莫不竭盡而無餘矣，是以世之興王，莫不尊尚，三藏之備，備于貞觀五宗之盛，炳燁于開寶興國，于時傳經之僧，往返西域，至勑王公百辟送迎，宿衲出世，示寂宸蹕時臨焉，而語唐，宋之治，莫盛于此時，乃若三武宣和之毁法，則亦自毁其祚理亂之階，實有深繫，故我太祖，太宗彌極紹隆，太祖旣刻大藏于畱都，太宗復刻大藏于京師，列聖纂緒底今無替，至於列代名卿宿儒，或行峻一世，或文雄百代，龍翰鳳鶵之彥，蘭薰雪白之賢，歸命法流頣眞靈筏者，數之更僕未易終也，考其人之操履事業，皆彪炳史册，故未𠹉以嗜此而壞世間法也，或者謂當如淫聲美色以遠之，惟恐入于其中，夫飽梁肉者，必無求于粢糲，服縞紵者，必無取于短褐，以短褐而棄縞紵，以粢糲而棄粱肉，雖愚者不為也，使道德之蘊不出于六秇，性命之微無過于諸儒，則彼固皆含六秇之𦚤，入諸儒之室，何肻悅詖辭而釋微言，就僻行而盭大道乎，是棄縞紵而求短褐之類也，非人情矣，嗟乎，四大假合也，百年旦暮也，昔之所歷，于今奚存，今之所存，又何可恃，至愛終離，大業終棄，神之未窮，𣴭𣴭安託，適百里而不得其所託，則皇皇焉，浩劫之適，何翅百里，七趣紛遝，所託非定，狃百年之得䘮，而輕浩劫之流浪，可不謂大哀耶，故濟我于一時者，不及濟我于一世者也，俾我一世得所安者，不如使我浩劫得所安者也，求濟我于浩劫者，非如來之敎而何，姑未敢論受果登地，第能汎瀾覺海，少漑餘潤，則契根根塵塵靡不周徧法界，故不獨可以窮神，亦可以窮形色之原矣，于是纏蓋不能縻，陰陽不能控，翛兮其翔，汩兮其集，得固如也，䘮亦如也，未游焉者，不獨䘮之為䘮，旣游焉者，不獨得之為得，念念滅盡而非斷，古今不異而非常，畢化沙界而一無事，默然宴坐而萬行嚴，往來生死，未常生死，出入淨穢，初無淨穢，豈將來而後證，審于今而不誣，是以究曠劫于剎那，收九類于半偈，莫尚如來之敎矣，宻藏，幻于二上人，以南北二藏皆梵筴，流通不易，思刻方册，廣其流通，拯溺之慈甚盛，諸龍象敷美其事盡矣，予特恐世之誕佛者或沮之，遂書此以輔，韋䭾氏之䟦折羅杵云，夫佛力宏深，無生不度，羣迷業重，正法難聞，卽聰明之士，或終身不耳佛名，便博雅之夫亦窮年不目佛典，况復愚癡下流，無所聞識者哉，其或志向高明，識趣玄遠者，俱謂一言悟道，何假博聞，諸佛唯心，豈須敎典，寧知竟其妙義，固隻字全無，布為玄言，則萬函莫盡，菩薩尚皆依敎而入，衆生豈能捨經而修哉，此大藏之流通，所以不容已也，宻藏開禪師者，夙契心宗，力承道脉，憫末法之易弊，悲衆障之難除，爰發廣大之心，用開方便之路，遠乞檀信，獨任勤勞，使其工費省而便于流通，卷册輕而易于攜載，庻幾窮鄉下邑，無往不周，貧士愚夫，咸得而誦，雖根有利鈍，信有淺深，而種菩提因，長般若智，起剎那之一念，證僧祇之三身，則不可以彼此論矣，况復上智辯才，因言悟妙勇猛精進即象超玄者，其利益又安可量哉，故大司空五臺陸公光祖，少司㓂雨亭陳公瓉，太史具區馮公夢禎等，皆以宰官身具菩提智，共欣勝事，喜助信緣，禪師之宏誓大願，不可稱量，名公之妙德深功，豈容思議，余作宰吳門旣聞善舉，今官柱下寧負初心，更復叅達觀於天池，見宻藏於帝里，針投芥子，水入江流，幸前劫之有緣，期後生之無誤，㤀其愚謬僣為敘言，嗚呼，佛為四生之慈父，法為苦海之鉅航，達官長者，總為佛子佛孫，信女善男，盡是法門法噐，種無漏之良田，成無上之正果，佛典雅以梵筴傳，及國朝惟南北二藏，法窮於所不能普，幻于，密藏二師慨然悲之，願廣以方册，聿續慧命，此許彥周所稱，貫高，田光之用心也，將挾册以游，玉立贈之言曰，諸佛大慈為衆生故，破一微塵，出大千經卷，宻之明之，權之實之，法雨普澍，三草二木，邪種焦芽，無不滋茂，而實未𠹉外衆生心別立一微塵法，蓋衆生心卽佛心，衆生現前一念全收一大藏敎，而自情生境，發覺路深扄，乃安處火宅相恬以嬉，非大慈悲父善巧方便，有永劫鑊湯爐炭耳，卽非光明不如翳眼，何由斯而論，則四十九年說法不異以頭目髓腦，普施十方，而衆生仰怙一切修多羅，亦如頭目髓腦，必不可無，無之，則命根斷，噫，可悲矣，况以娑婆濁惡，涉象季之陵夷乎，其津梁何可不廣哉，故由梵語而華言，由梵筴而方册，譬震塗毒皷于須彌巓，始得聲際四天下，蓋迦文旣不容掩口，則末代兒孫義當鼓揚，而說者曰，世册之乃無，當于莊嚴，殆不知衆生妙得於言音文字，而游行于如來大光明藏，於一毫端，百千萬億炳煥齊明，是所稱無相莊嚴，雖盡虚空作琅函玉軸，曾未足以喻絲毫許也，善建者，志存其大，識法者，事徹其源，則庻幾其見二師之心乎，方二師起願時，余固籌之，念衆生苦惱，弗復可忍，而沾濡法潤，永息苦輪，得早一剎那為快然，馮虚責實，葢難為功，普於為緣，則又晚也，遂願盟諸吳中法侶，為傾貲，亟其成間，以請之吾達觀師，師咈然為嘆，謂是最勝佛事爾，何得以格量心當之，夫一毛之施，一飯之供，終不壞滅，况以資財振法皷，則兩施圓收，故于是而或一滴一塵，一願一力，微而至于一讃嘆，又不然，以至于無心而聞，有意而謗，卽一大藏敎，未暢波瀾，而衆生八識田業已大有是事，奈何以無邊因，作狹劣想乎，則定策廣募，嗚呼，余立主張速成，吾師主張廣募，是果同耶，別耶，善信之士，憐余所以速成之心，感激於吾師所以廣募之願，將必有愴焉而悲，烈焉而奮，不入思惟，而眞心自勸者，余又𠹉考佛之誠言五十六億萬歲，有大丈夫來自善足天，於龍華菩提木下，三轉法輪，度諸有緣，嗟乎，緣寧有逾於此哉，則二師所游，䟽册所經，聲傳所及，實龍華老子前，旄盡大地，人宐急著眼，衆祐與其滿分二身之開心地藏也，蓋自開化中陰以至磨胸示趺，合為一藏，離為八藏，結集者，羽翼者，千門競啟，而天龍之所秘，靑象白馬之所不勝者，猶故未入支郍也，一時同業之倫，富蘭恨不遇于始，迦葉幾不遇於終，吾等乃幸遇于末法之會，其曲指人心，直指人心，為人心而出現於世，乃人心竟安在耶，雲臺寶網，毛孔光明，消香飯，聽風柯，及淨名所載諸佛事，吾不蘄遇矣，衆祐為我𨕖卷荷之根八千，返而聒之，豈不當機哉，兜玄國亂，黌塾小竪，言提其耳，咻以七略四庫，浸假而化為蟫魚，三食其中，徴六藝則應以經，徴九流則應以術，徴千古則應以史，徴圓，測勾股，楓棗之局，黑錦之囊，推而博盧雉于閻浮，括英雄于一洲，則有喙三尺，無不響應，卒徴其心身如枿貌，如灰口，如緘結，卽漫然應之，剖其中扄，飾以丹絳，七節曰小，九宮曰大，拘蔽曰人，虛靈曰道，此世之所號為誦詩，讀書，博物君子也，而卒不知心，永平以來，士之闡者疑貝榮漢炬勝竹燔秦熖也，出羅什之舌以為證，謂夫夫咀薌焦哺我，雖失故味，心藉其養，于是明心者遂不下數千百人，大抵多薙髮之徒，其間鸚鵡，鸜鵒尚與印土泥蛤，垤蟻同沾靈澤，而薦紳先生顧反攘臂掩耳，以自失其心，則日外救形之典，不及日內濟神之典明矣，二典分攻，內典者見藏而㤀心，日理絲筭沙，于所謂敎者，無論分河奪衣，卽賢首，天台，慧觀光統，岌師，劉虬諸黨，各鳴桴相向，而八藏學者，遂有八心，一旦請平，玄覺飲曹溪之鉢，子璿登台衡之席，永明懸百家之鏡，稱一心矣，試徴其徒曰，何謂心，輒遮以百非，表以萬法，揭頓敎圓敎，滿字無字，而當之斯，其珍見留悟，擬心失心，與薦紳先生一節也，嗟乎，攻內典者往往失心如此，開公奚以災木而動梓，人為宣灑曰，唯唯否否，此夫嚴事梵筴之過也，往宣灑，無端求心，取天目梵筴繙之，非盥手不敢近，偶得禪源詮集，傳佛心印記，蘊于心，而他筴以難數盥弗涉也，便讐南宗已獲五燈方册，生疑至今，假令皆方册也，以吾書淫之僻，窮年周之，何至讐所不當讐者，因是以知縉紳先生所云華嚴不如艮卦，梵音足比淫聲，皆不見大藏之全者耳，開公自以方便而貫華，方便而員多，方便而皮骨，方便而楮氎，方便而梵筴，方便而書空，書裩，書所坐之石，無不可，隨順者，則行方册之方便，何不可也，毘尼通七衆，無取加點，呪心恣五辛，無取潔壇，剖塵而出經，塵卽經也，奚為避穢，煩惱等卽菩提，煩惱等卽經也，奚為偏，上嚴敬庻，幾稻麻竹葦之人乗方便而見全藏，見全藏而明眞心乎，令麻葦人于此明心，彼人一毛端上，轉法界輪，而我災木非但迸出舍利，亦復一策一磔，攝麻葦人心，罄無不盡，其視閉藏，而僅得五言之解，若朱利槃特者，不徑庭耶，雖然神訶康樂，僧糾奉御，鬼責庾信，物瞽昭明，竝人，非人等加護之力，獨奈何容五部六册者，而使忽列于金函哉，瑜珈禁于天朝，演楪害之法眼，沉于日本，台敎妬之，此靜藹所以捧心，而開公得無意乎，或曰，六師者論之賔，十乗者咒之用，百界者夷之府，子胡不入魔境而生格量心，宣灑曰，若無乃稱妙臂，經云，誦經不騐，如嘉種失時，若非時而作此言，終失心矣，尚求之心，無為經轉，吾所憂者，開公必能辦此，藏經之議易方筴也，肇自宻藏開上人，裁于大司空陸公光祖，太史馮公夢禎等，而余亦加賛焉，或有以輕䙝聖典，汗漫時日為疑者，讀司空，太史所為敘，蓋詳矣，藏上人挾伴比游，將復謀於妙峰禪伯，吾知其必有合也，則願以此大事因緣，訂諸十方佛子，昔我釋迦世尊在因地中，共諸大菩薩曁無漏聲聞，文殊，普賢，迦葉，阿難等衆，修無上道，或現比丘身，則互為師友，或現國王身，則互為主輔，或現居士身，則互為眷属，歷百千萬億劫不相捨離，以至於登正覺，何也，則三寶之因厚，而植緣深也，叔世道微，無論拍肩執袂之徒，易合易攜，卽聞三寶名，行佛門事，而能以道法締深緣者幾哉，兹舉也，經翻一大藏，藏通南北宋三刻期，訂十數䙫貲，募三萬金，若倡若和，若自施若勸施，若校𡭊若繕寫，若鋟梓而流通，俱有無量功德，為當來成佛根本，不啻如法華經中所謂散心稱佛，尚成佛道已爾，篤信審思寧無慶躍，至于發願之弘隘，持念之堅脆，助緣之厚薄，共事之久近，又成佛後先之頓漸之攸分也，深心奉剎，世尊且為證明矣，而禪者或以為向外馳求事，是未知福慧兩嚴，事理無礙之說也，且藏上人與陸司空，馮太史，二三開士方究心向，上一著求無師智，余亦不自揣量，以唯心淨土法門樹于吳中，而俱不捨此刻經功德，豈槩以羊鹿小車，自躭娛哉，葢聞道無揀擇，貴在知時，時節因緣，作佛事者之所乗也，竺法蘭始入震旦，必以四十二章，達磨航海傳宗，必于梁武之季，棒喝交馳之後，狂慧將猖，則衞元嵩不得不逆行，于周武宗敎兩衰之日，昏散難拯，則板獨空，不得不猛鍜于牛峰，皆時至而事起耳，以今末法鬬諍，衆生根劣，展梵本者惮其煩，購全經者艱其費，易為方册，以從緇若素簡便之情，時節因緣至矣，佛子其能違諸二三開士所為，惓惓諗諸衆也，上人行乎哉，遄往遄復，了此大事，微塵國土必有先得此心之同然者，壽朋凡夫也，凡夫往往執有，執有者𡚶情耳，乃謬自指曰吾性則然，吾性則然旣謂之性矣，所有愈眞，則所執愈堅守，漚生電滅之四大，如䋲結膠固，牽鹿夢蝸，鬬之五蘊，如掌握囊貯，持愛憎取舍，如別蒼素，而分胡越視人間世，為吾身必不可脫離，必不能超出之境，視吾身為必可生，不可死之物，剎那剎那，百結千纏，隨斷隨續，執有一念為之也，嗟吁，誰有哉，一旦得佛典，誦數十字朗然，開笑蕭然，虛游蕩然，數十年前，𡚶情如林間竹柏影耳，有情冰泮，空境秋澄，衆生總是佛身，大地無非淨土，昔聞半偈者，上樹報半偈之恩，佛恩如斯，壽朋未知所報，第令衆生是佛，則我報佛矣，作如是想，宻藏開師自南游燕，募刻大藏經，若與我想會，爰屬壽朋序其事，夫所稱卷則數千卷，刻經費則數萬金，南北兩板未易印請，而方册不難于持載諸語，此則陸司空，馮太史諸公序之矣，顧破三藏皆文字之說，我苐應之曰，如君語佛，可以無經，破方册起輕䙝之說，我苐應之曰，卽稗官農圃之書，誰其使汝䙝狎之，汝自生慢心，破數萬金難為作緣之說，我第應之曰，募金且難，捐金且難，作佛者亦人持三語破三難，經其成矣，夫壽朋聞佛典以來，求報佛恩，第令衆生是佛，佛者，心也，聞佛者，經也，成佛者，非心也，非非心也，非經也，非非經也，熏聞衆生，經其筏耶，壽朋寄跡曹郎，需明年之春季，當三載考績藉令無罪過，復其職，復職之日，旋自乞身歸西山，戲斑娛二親之暇，輙與舊日徃還二三開士，分募東南，為藏師偏裨可也，彌勒成於佛後，意者壽朋刻經于藏師之先也哉，𥡴首訂盟，佛曰如是，謙益㳟讀高皇帝禦製文集，𥡴首颺言曰，天命我祖統合三敎，大哉，蔑以加矣，已讀故翰林學士承旨宋文憲公集，則又嘆曰，嗟乎，夫憲章聖祖者，舍文憲何適矣，聖祖稱佛氏之敎，幽賛王綱，開國以來，凡所以裁成輔相設敎祐神，靡不原本一大事因緣，而文憲則見而知之，為能識其大者，之記，楞伽，金剛之敘，通幽明顯權實，大聖人之作用存焉，傳有之金鐸振武，木鐸振文，文憲，其高皇帝之木鐸，與由文憲以闚聖祖之文，其猶易之，有翼春秋之有傳也，與聖人之言天也，算以周髀，測以土圭，而天體見焉，于以憲章聖祖，葢思過半矣，聖祖現身皇覺，乗願輪以御天，文憲應運而起，典司禁林輔皇猷而宣佛敎，前代以翰林學士為內相，高皇帝不置相，文憲有相道焉，雲從龍，風從虎，聖人作而萬物覩，文憲以大儒應聘，君臣之際，史官頌之，至今抑豈知其夙受付囑，開華嚴法界于閻浮提，其為雲龍風虎，又有大焉者乎，姚㳟靖之于成祖閟現稍異，要皆後天奉時，佐二祖以章明佛乗，日月未改，聖謨洋洋而儒生掩耳如塵沙劫事，豈不誖哉，或謂文憲故服習程朱，程朱辭闢佛氏凛于戎索，何可越也，於戲，聖祖不云乎，天下無二道，聖人無兩心，夫道譬之則日也，聖祖出而日中天矣，程朱見日于牖𨻶，文憲見日于扶桑，其廣狹至不同量也，生盛明之世，而墨守程朱，終不能仰靑天而覩白日，悲夫，文憲集無慮數十本，余搜次其關于佛事者，合諸雲栖所輯校定付梓而僣為之敘，以諗于世之憲章，文憲三閱大藏，入海算沙，有如指掌，在儒門中當為多聞總持，至其悟因證地，著見于文字中，必有能勘辨之者，固非學人所可得而評隲者也，雙徑興聖萬壽禪寺，唐國一祖師開山，上挹靈鷲之宗風，下衍牛頭之法派，顧燈傳于八十七代，而雷震于千二百年，慨金碧旣委荒烟，龍象徒聞盛世，然不有其廢，何由以興，得吳門中丞沈公之捐資，鳳郡知識無邊之殫力，遽傷蓮臺之西逝，乃當紺殿之垂成，但期勝境彌新，愈喜哲人間出，承常住廓庵而接武，兼無生精進以同盟，地匪乞緣布金瓦，必易泥為鐵，頃久總祈乎無漏，俯仰惟聽乎有緣，若以肉眼觀閻浮提世界等，如琉璃脆鐵，瓦應無住，若以法眼觀，不問淨穢，土具金剛體性，賢劫常不壞，云何無生禪却住有為法，莊嚴萬壽寺，是徑非山，義卽寺顯，能所畢竟，所能無離，卽印空山，此山徑常住，有僧頎然而長睂，燁燁放光，手持鐵瓦兩片，更兼文字幾行，故作狡獪游戲，卸却老衲行藏，莫恠主人粗目，試將泥鐵較量，折戟沉沙，半消銅雀，子墨生香，究竟孰堅孰脆，波波着甚于𢗅，太史不作戲論鐵，在比丘心裏，此念亦是能所，祗今誰來誰去，成住豈離壞空，更請下一轉語，徑山鐵瓦因緣，便作西方公據，雙徑山有萬壽禪寺，唐國一師作開山祖，寺以泥作殿，瓦日久流壞，與諸剎等寺僧，證公以解脫智，修眞實果，誓發願力，易泥以鐵，要于長永，而浩費難集，過遇庸居士而屬唱緣，居士難之曰，世間一切成毁堅脆，俱非實相，當其成時，瓦鑠非脆，究于流壞，金鐵匪堅，請公轉一語，以解是惑，證公曰，不然，所云成毁堅脆者，外相也，一念眞實，無成毁堅脆，而大千累劫不與遷流者，實相也，法華謂之如如不動，金剛謂之般若，楞嚴謂之究竟堅固，子試究，乞者何念，施者何念，如其眞實是鐵非鐵，卽與如來法身相見，歷劫不壞，泥瓦何𠹉脆，鐵瓦何𠹉堅，拋却金剛身，來尋有漏禪，東西日馳走，波波亦可憐，衣領徑寸珠，不雜銅與鉛，若能自探取，金屑都無緣，况復鐵與泥，分別都雲烟，無生上人住徑山之萬壽寺，以行解聞於諸方，頃持錫謁余于虞山，莊嚴衍裕具大人相，使人見而意淸，上人發願，欲易殿瓦以精鐵，為永久計，乞余一言，以為唱導，夫大千界中，不離一念，上人願力堅固，卽兠率天宮下移人世，亦一彈指間耳，於以鐵易瓦乎何有，或謂世界依幻，葢茆鎔鐵摠歸變壞，了無實相，不知上人一念，劫火洞然，不與大千俱壞，不應作如是戲論也，𠹉聞苦海無邊，非法航無由穩載，福慧兼修，非寶地從何肇業，所以高人達士於名山勝地，往往注念獨專，我震旦國中，江南名剎無過雙徑，自國一祖開山以來，祖祖相傳代不乏人，歷諸興廢不知凡幾，中丞沈公目覩頺圯，為文廣募，無邊海公殫力拮据，善信響應，寶殿崇成，渙然𪔂新矣，獨以山高風廣，積雪非經春不化，堅冰非大陽不開，陶瓦柔脆，半損風霜，繼此法席者為廓庵觀公，遂興憂深慮遠之思，誓願廣募賢豪，行將鑄鐵瓦，為葢作千年常住之計，藏經之以書本行也，自紫柏道人始也，其自淸涼而之徑山，以其便于刻也，自徑山而之化城，則以其便于藏也，化城之名起于宋賜御書二字，遂為寺額，燬于元，而興于明，後稍稍湮廢矣，𣽃居鎧公曁諸金湯案故，而克復之，築垣搆屋其中，鳩工藏板各有其所，於是煥然重為名剎，而海內稱弘法之區，無化城匹矣，法具矣，不可無佛，適有比丘慈門造大像一，於虞山之麓思為室以居之，而度不能辦也，遂舉而歸之鎧公，而化城于是不患無佛矣，佛具矣，不可無僧，包腰行脚者，朝夕過化城，安所取饘粥焉，鎧公乃乞粟四方以給之，而化城于是不患無僧矣，佛法僧三寶具，則是化城也，卽謂之寶所可矣，嗟夫，事以時興，時以緣會，道法之有顯晦，猶寒暑之有進退，果實之有生熟，不可强也，自世尊說經，慶喜結集，垂千年而入震旦，聖僧輩出，易梵為華，而經始便於誦說，又數百年，而有鏤板以傳，印代書寫，而經始便於流布，又數百年至今，復以書本代卷帙，而經始便於印造，便於蓄貯，從源遡流，愈變愈巧，愈簡愈妙，紫柏之利益羣生，豈有量哉，然刻藏之功，必待化城而後畢，化城之美，必待迎佛飯僧而後備，則地利，天時，人事固有相須而成者，故愚謂鎧公斯舉也，于過去世必有希有奇特之因，於現在世卽為希有奇特之緣，於未來世必有希有奇特之果，凡捐施貲米乃至一錢一粒之微，與夫隨喜勸導一筆一舌之勞，皆當於龍華會上，歷歷證盟，功不唐捐也，願我善信聞且見者，作希有想，作奇特想，如趋晨市，如赴𨕖塲，庻不虛度此福田也，古德云，一法若有，毘盧墮在凡夫，萬法若無，普賢失其境界，故六度之中，以檀波羅宻為首，餘杭舊有安樂寺，侵蝕有年，幾成榛莽，宋元實，嚴印持諸君，竭盡心思，與魔力爭，以存斯剎，無畏禪師捐其衣鉢以修復，而殿則漏濕，堂則狹小，難以安期，且供單未備，尤為缺典，願大心之士，慨然樂施，一切所施，悉廻向般若，推三輪而無著，超二乗而直上，勝事旣畢，福慧二嚴一時成就，無上菩提現前不遠，武林自雲棲出世，精藍寶坊，梵唄相聞，儼如極樂國土，餘杭獨窅焉無聞，元實，印持二君乃能奪安樂古剎於魔波旬之手，化火聚為淸凉，變屠肆為佛土，此末法中甚難希有之事也，塵沙諸佛所共讃嘆，凡我同人，有不轉相告語，成此勝因者耶，無畏禪師吶吶如不出口，然機緣所感，當使木馬夜鳴，西方日出，無待沿門持鉢也，余于凌霄護法，識臨安孫茂才云，知為篤實居士也，未幾，以普慶因緣告余曰，徑山故名雙徑，一自餘杭而東為化城，一自臨安而西為普慶，自國一開山以來，歷唐宋與徑山𪔂峙，入我明依然寶所，後化城夷于草莽，而普慶舊額猶存，智禪師碑記與趙松雪書法憑而吊之，想見莊嚴境界，顧化城廢而復興，普慶雖未盡廢，而一綫之額漸歸圯沒，自臨安而借徑徑山者，每用嘆息，謂安得僧如澹居，弘護如吳方伯者，為恢復舊觀，以故僧某發大誓願，祈與化城聿還其舊，嗟乎，普慶與化城難易亦較然矣，化城無尺土，而普慶寺基無恙，化城作難首靑衿，而普慶發心有居士，化城坐落魔境，降伏實難，而普慶寄剎仁里，重以邑大夫撫字之餘，易于慮始，處易興之地，而加以僧某弘誓之初，所謂事半功倍，端在于此，余言不足為建剎重剎，自有足為檀施重者，何以故，徑山雙徑不能阻西來一路也，佛法因緣不可思議，苐告之十方，當必有欣然子來者，識時務者謂之俊傑，非獨經世，卽避世亦然，方今海內多故，遼左，川西以及東省，赤白羽書旁午奏闕下，募兵徴餉，椎髓及膏，百萬生靈，化為血海顱山，迄今未有寧宇，盻望忠孝男兒，為國家出死力，而文罔議論，束縛太苛，莫可措手足，若游衲往來國門，輙指為妖為間，雖鳩摩羅什，佛圖澄復生，亦不知揣作何等相矣，一輪禪師目擊此時流獘，投入徑山之北，有同安舊道塲，縛茆墾田，終日叅禪，透入雲門宗旨，其餘惟火耕刀種，草衣木食，不復問門外十步事矣，余𠹉謂，了明生死，便知現前皮袋自無始來拋擲千千萬萬，豈必戀此軀殼及眷屬身外物等，不戀身家，撥轉此念，為子孝，為臣忠，為英雄立㮄樣，為國家出死力，皆由死生上看得分明故也，輪公有同心，老居士可以此示之，游西竺之大者，視東魯不啻一區，顧托足不由尼山去印度，必不㨗，他不具論遠，若徑山近，則雲梄可徴也，無從師，少師孔氏，晚入薄伽，般若智圓，言思路杳，余末由窺，季潭泐為五十五代禪師，著有全室外集，古近體諸歌詩凡八卷，不能盡載，特存其二序云，往予客金陵，今中竺季潭師從龍翔廣智業，與余仝里閈情誼驩合，且以遠大相期，待日切劘於文事，游從薦紳宿德間，往復聞問為甚盛也，時𠹉厭世之為文辭者，識性不高，則見地膚陋，體裁無度，則鋪敘失倫，且曰，學固弗如是已也，乃杜門坐一室取古人載籍，矻矻讀之，至㤀寢食，將求其制作之體，與所以立言之要，其志可謂大矣，旣而師上徑山掌記室，元叟端公會間，復歸龍翔，余亦還留中吳斆學，廣業比載晤金陵而師之，學已克然有得，沛然不可禦矣，自是遭時多故，予避地姚，虞間，時出主宣之水西寺，風塵修阻，欲見無由，俛仰二十餘年，已兹獲遇西湖之上，握手道舊，因出其平日所著全室藁，若古詩，樂府，歌行，唐律，凡若干卷，讀之終日不厭，惟見其高古溫垕，風度悠揚，燁然若翔空之孤鳳，覽德來儀，欲快睹而不可得也，昻然若霜晨之老寉，聲聞九𦤎，欲近之而不可卽也，追乎黃流之玉瓉，縝栗而有章也，𣽃乎淸廓之朱弦，一唱三嘆而有遺音也，是非其識之高，工之精而趣之妙，能若是乎，置諸古人未易甄別，詎不可以行後也哉，尤足以副予夙昔之望矣，抑余𠹉觀晉唐以來，高僧以詩名者固不少也，若支遁之冲淡，惠休之高明，貫休，齊己之淸麗，靈徹，皎然之潔峻，道標，無本之超絕，惠勤，道潜之滋𦚤，雖造詣不同，要適於情性，寓意深遠，至于今傳誦不衰，季潭師識地高邁，調趣淸古，導揚規詠，有風人託物之思，釋皎然曰，詩有六迷七德，以虛大為高古，以緩慢為淡泞，以詭差為奇，以錯用意為獨善，以爛熟為隱約，以氣劣弱為容易，此六迷也，識理，高古，典麗，風流，精神，質幹，體裁，此七德也，余以為論詩若皎然者，可謂知詩矣，夫六迷者，世之恒病，七德者，罕見其人，余𠹉嘆息詩雖為道之末藝，然有道者之詩，則七德無不備也，季潭泐公以博大之德，圓融淵偉之道，陶鑄龍象，出而為天下叢林師，間作詩章，渾涵汪洋，千彚萬狀，而一以理為主，抑所謂七德者歟，太祖皇帝恒稱為福慧僧，且和其詩百四十五首，美其兼通儒而神不𡚶馳，夫以太祖皇帝之明聖，乃眷寵賛誦若此，草茆之士，其敢致訾於其間哉，今將鋟梓，其徒永祚如昇，求余序之，嗚呼，成康沒而頌聲寢，王澤竭而詩不作，非不作也，作而不出乎性情，失中和之道也，詩能出乎性情，則中和自萃，而無六迷之病矣，此集也，皆根乎性情，而七德具備，詩之所用，雖同於皎然，得君闡敎，則非皎然之所及也，憶，余少時頗嗜辭章，公一見之大加獎譽，謂如風行水面，自然成文，余之感公非一日矣，今讀公詩，敢不贅一言以報公哉，雖然其徒鋟梓流行者，義也，余之序公集者，禮也，𠹉聞正法無法，闡之以法則支，妙心唯心，窺之以心則晦，自語錄雜出，觀者望洋，而至道為之一病矣，嗣禪師明秀，乃取徑山語錄，而萃其深著明切者為一帙，以示予謀重梓，而沛其利于天下，愚詢其所以利者，則曰，日月有限，而昬明乃出于蓮花，山河無垠，而胥彌乃藏于芥子，至道若是乎難喻也，姑卽其形聲色相者，質之可乎，如來肉䯻，觀音千指，徧身毛孔，作聲華土，莊嚴妙相，觀之者云，有色乎，無色乎，有聲乎，無聲乎，有相乎，無相乎，展轉幻化，何以示人，証之者云，卽此相非此相，卽此聲非此聲，卽此色非此色，超升墮落已歸分別，疑之者云，法本無相，唯相所相，法本無聲，唯聲所聲，法本無色，唯色所色，卽此範彼總成牽合，擬之者云，無相而相，是謂眞相，無聲而聲，是謂眞聲，無色而色，是謂眞色，隱護雕籠，寧為眞載，要之大中為極，人心本虛，無為太極之原，虛乃萬化之本，夫人而不知也，于是卽相以昭幻，卽聲以求空，卽色以顯𡚶，夫人而不能自拔也，于是卽其形聲色相之外，使反而求之，飫而通之，如天之有相，而不見，如皷之有聲，而無端，如風之有色，而無迹，知我之有眞者，知形聲色相之有異者，知無極太虛之道，有不可分別計較者，豈方體之可以盡人，塵滓之可以盡法哉，人性上不可加一物，無心上不可施纖功，琉璃原非礙眼，赤絲原非素質，澄海本無驚濤，霽空本無點翳，薝蔔之香，波羅之味，空中之聲，相中之色，學者知之乎，乃若摘塗者，啟天王之華屋，渡𢬩者，測海藏之金壺，得噐者，㤀千峰之翠色，夢醒者，悟谿澗之多岐，飲冰者，知凝解之同兆，悟則有，舍則無，無則一，而原非在彼矣，何佛非塵，何塵非佛，何空非相，何相非空，宮商應節，何分律呂，夫妻歡洽，奚別姓名，一志在我，何求而不獲，雙足在我，何行而不至，見者性，不見者亦性，慮者心，不慮者亦心，顯者相，不顯者亦相，鳴者聲，不鳴者亦聲，覿者色，不覿者亦色，天地日月皆腎膓，而皮毛骨骼皆霜露，喜怒飲食男女皆家園，而聲聲色色皆相皆故物，誰為之，爾我軌徑抑誰為之，內外離卽也，乃若辯形是而鏡非，認光同而影異，千言之下，字字傳聲，無始以來，燈燈皆境，抝翼求飛，孤掌欲鼓，匪曰蜚𧩂，實以自沈，愚白首儒書，雅心佛敎，慨至道之高明，憫童垂之滯劣，擬議忽墮頑空，苦思終成夫惡識，依稀其一竅者，光甫遏而疑興，窮研夫百氏者，餕愈長而骾甚，輙不自揆譬之木焉，蠧則情也，火則識也，性不可見，敷花布葉，則性在是矣，心不可求其所以，為之蠧，為之火，為之敷花布葉，以及人為之聲聲色色相相者，則心在是矣，人心道心相為出入，舍其一則虛明，舍其二則廣大，至于悠久眞常，則成佛而作祖矣，何空之難求，而何如來之不可見耶，敬附于篇末，以翐夫圓融達順者，夫道果有節要可傳者乎，抑亦無節要可傳者乎，余聞諸佛諸祖無實法與人，而引導衆生不過以假名字而已，是諸佛祖亦無節要示人也，然萬法千門自有究竟，初機晚學必賴宗旨，故設方便以引誘者，其節要之傳，烏可少哉，慨自光明種子之壞也久矣，每每學者迷頭認影，尋牛遺跡，而本地風光，竟𣴭昧焉，於是有㤀懷默照作鬼家活計者，有向言語上思量卜度為門徑者，有以心意識為窟宅者，有墮我見網中者，有落斷常坑者，此皆不能絕生死，浣垢濁，伐稠林，而直取無上菩提也，彼抱道者，安能坐蒲團上，視衆生之流蕩，而不指其節要以藥之乎，江夏秀上人，別號素嵓，夙有靈骨，竪精進之幢，悟解脫之境，閉關參玅，宛然蓮花之不着水，寶珠之不𣑱塵，所謂歷試于𨕖佛塲，而心空及第者也，至若搦管詠言，思超凡界，又其餘事，楚中士薦紳輩莫不與之驩，而氓𨽾景慕者，其頫囪拱拱敬如禮佛然，一日，獲覩徑山禪師語錄，不覺法喜禪悅油然自生，而閱之不厭，𠹉捧卷示同志曰，此其可以藥衆生之流蕩，而為引誘之最方便者也，旣又慮求之者，泛而無統，廼節其切要者為一卷，梓而傳之，誠法門之究竟，後生之宗旨，蓋此語此理，上人已活潑於胸中，而徑山禪師不過先得上人此心之同然耳，學者苟能向脚根下推窮，不獨玩節要之言，而能會節要之理，則斯道之節要，不在剡籐間，而在吾心中矣，是上人一人之佛，將溥而為衆生之佛也，其功德豈小補哉，嗚呼，孰謂道眞無節要可傳者乎，謹䟦，余自虞來苕，師亦自九峰來大安，大安廢剎，師將起百代于今，而為之徘徊焉者也，因訪師於所搆廬中，索其詩縱觀之，風則宗也，旨則騷也，蓋騷其初地，而宗則究竟也，隆興元年八月十日，大慧禪師宗杲示寂于徑山明月堂，皇帝聞之嗟惜，詔以明月堂為妙喜菴，賜謚普覺，塔曰寳光，用寵賁之，其徒以師全身葬於菴之後，使了賢來請銘，先是，上爲普安郡王時聞師名，嘗遣內都監至徑山謁師，師作偈以獻上，上甚嘉之，及在建邸，復遣內知客，請師山中為衆說法，親書妙喜庵大字，及製真讃寄師，又二年，而上卽位，始賜號大慧禪師，明年，復取向所賜宸翰，以御寳識之，恩寵加厚，而師亾矣，仰惟主上神聖英武，資不世出，而惠顧一方外之士如此，葢師於釋氏，所謂卓然傑出於當世者，忠誠感格得之天理，是以上動宸心，眷知特異，吁其盛哉，自昔聖賢以傳心為學，誠明合體，變化興焉，西方之教，指心空為解脫究竟，葢得一而不見諸用，而悟入要處，或幾於盡性者所為，後世三宗竝行，臨濟正傳，號為得人，超出聲塵，不立一法，根源直截，以證為極，焜燿震動，卷舒無礙，如師子兒，游戲自在，獲大無畏，此固不可以智知識識也，臨濟六傳至楊岐，楊岐再世，而圜悟師克勤得法于五祖演，被遇兩朝，其道葢盛行矣，師實嗣圜悟，益光明焉，師諱宗杲，宣州寧國人，姓奚氏，年十七，為浮圖，不欲居鄉里，從經論師，卽出行四方，始從曹洞諸老宿游，旣得其說，歎曰，是果佛祖意耶，去之，謁準湛堂，準識師睂𥈤間久，謂之曰，子談說皆通暢，特未可以敵生死，吾今疾革，佗日見川勤，當能辦子事，勤卽圜悟師也，湛堂死，師謁丞相張公無盡，求準塔銘，無盡門庭高於天下，士亦少許可見，師一言而契，卽下榻，朝夕與語，名其庵曰妙喜，字之曰曇晦，且謂，子必見圜悟師，吾助子往，遂津致行李，來京師，見勤於天寧，一日勤陞堂，師豁然神悟，以語勤，勤曰，未也，子雖有得矣，而大法故未明，又一日，勤舉演和尚有句無句語，師言下得大安樂法，勤拊掌曰，始知吾不汝欺耶，自是縱橫踔厲，無所疑於心，大肆其說，如蘓張之雄辯，孫吳之用兵，如建瓴水轉圓石于千級之阪，諸老歛袵，莫當其鋒，于時，賢士大夫，往往爭與之游，雅為右丞相呂公舜徒所重，奏賜紫衣，號佛日大師，會女真之變，其酋欲取禪僧十輩，師在𨕖中，已而得免，葢若有相之者，渡江而南，圜悟方主雲居席，命師居第一座，為衆授道，譽望蔚然，已而去入雲居山，居古雲門，學者雲集，復避亂走湖南，轉江右入閩，築庵長樂洋嶼，時從之者纔五十有三人，未五十日，得法者十三輩，前此葢未始有也，後皆角立，始應給事江公少明之請，住小谿雲門菴，而浚在蜀時，勤親以師囑，謂真得法髓，浚造朝，遂以臨安徑山延之，道法之盛，冠于一時，百舍重趼，往赴惟恐後拜其門，惟恐不得見至無所容，敞千僧大閣以居之，凡二千餘衆，所交皆俊艾，當時名卿，如侍郎張公子韶，為莫逆友，而師亦竟以此遇禍，葢當軸者恐其議己，惡之也，毁衣焚牒，屏居衡州，凡十年，徙梅州，梅州瘴厲寂莫之地，其徒裹糧從之，雖死不悔，噫，是非有以真服其心而然耶，又五年，太上皇帝特恩放還，明年復僧服，四方虛席以邀，率不就，最後以朝命住育王，聚衆多，食或不繼，築凃田凡數千頃，詔賜其莊名般若，又二年，移徑山，師之再住此山，道俗歆慕，如見其所親，雖老，接引後進不少倦，居明月堂凡一年，以終將示寂，親書遺奏，及寄聲別右相湯公，又貽書於浚，了賢請偈，復取筆大書，不少亂，師雖為方外士，而義篤君親，每及時事，愛君憂時，見之詞氣，其論甚正確，晚自徑山來秣陵，見浚，垂涕言，先人不幸無後，某之責，家貧何所仰，願乞一給使，名藉公重，庶有肯就者，浚為惻然興嘆，遂奏其族弟道源奉師親後，旣退居明月堂，冒暑走其鄉，上塚葺治，所存葢如此，使為吾儒，豈不為名士，而其學佛，亦卓然自立於當世，非豪傑丈夫哉，卒被光寵，表之無窮，誠有以自致也，所賜御書，建閣藏於妙喜菴，與兹山不磨矣，師壽七十有五，坐夏五十八年，僧俗從師得法悟徹者，不啻數十人，皆有聞于時，𪔂需，思嶽，彌光，悟本，守淨，道謙，遵璞，祖元，冲密，先師而卒，我秦國太夫人，亦嘗於師問道焉，嗚呼，我識師之早，此心默契，未言先同，從容酬接，達旦不倦，人間至樂，孰與等擬，葢惜其淪沒山林，惠利之不溥加于人也，然而以道觀之，安可以隱顯去來，索師於形骸之內哉，我實知師，宐為之銘，菩提達磨以摩訶迦葉所得無上正法來止中土，直接上根，其後枝分為二，心印獨付於曹谿，派別為五，而宗風大振於臨濟，至大慧，而東南禪門之盛，遂冠絕於一時，故其子孫最為蕃衍，徑山元叟禪師，大慧四世孫也，師諱行端，元叟葢其字，族臨海何氏，世為儒家，母王氏，能通五經，師生而秀拔，幼不茹葷，超然有厭薄塵紛之意，六歲，母教以論語，孟子，輒能成誦，雅不欲汨沒於世儒章句之學，十二從族叔父茂上人，得度於餘杭之化城院，十八受具戒，一切文字，不由師授，自然能通，而其器識淵遠，夙負大志，以斯道自任，宴坐思惟，至忘寢食，初叅藏叟和尚於徑山，叟問，汝是甚處人，師云，台州，叟便喝，師展坐具，叟又喝，師收坐具，叟云，放汝三十棒叅堂去，師於言下豁然頓悟，一日侍次，叟云，我泉南無僧，師云，和尚聻，叟便棒，師接住云，莫道無僧好，叟頷之，卽延入侍司，是時衆滿萬指，莫有契其機者，叟旣告寂，師至淨慈，依石林鞏公，卽處以記室，相與激揚此事，與虛谷陵，東嶼海，晦機熈，東州永，竹閣真，為莫逆交，尋以靈隱山水清勝，往掛錫焉，師嘗自稱寒拾，里人橫川珙公在育王，以偈招之曰，寥寥天地間，獨有寒山子，師竟不渡江，而謁覺庵真公於承天，復叅雪巖欽公於仰山，雪巖問，何處來，師云，兩浙，巖云，因甚語音不同，師云，合取臭口，巖云，獺徑橋高，集雲峯峻，未識書記在，師拍手云，鴨吞螺螄眼睛突出，巖咲，顧謂侍者，點好茶來，卽送師歸蒙堂，居三歲而巖逝，乃還淛右，虎巖伏公時住徑山，請師居第一座焉，旣而退處楞伽室，擬寒山子詩百餘篇，皆真乗流注，四方納子多傳誦之，大德庚子，出世湖之資福，伏公加盛禮，覬師唱其道，師微笑而不答，瓣香酬恩，歸之藏叟焉，學徒奔湊，名聞京國，後三年癸卯，特旨賜惠文正辯禪師，中書平章政事張閭公任行宣政使，首舉師主中天竺，開堂之日，公率僚属，親臨座下，寺當久廢之餘，師為樹門榜而正隣刹之侵疆，治殿宇而還樷林之舊觀，皆出公外護之力，皇慶壬子，遷靈隱，有旨設水陸大會于金山，命師陞座說法，竣事入覲於便殿，從容奏𡭊，深契上衷，加賜佛日普照之號，陛辭南歸，卽拂衣去，養高于良陼之西庵，至治壬戌，徑山虛席，三宗四衆，咸謂非師莫能荷負其任，相率白于宣政行院，請師補其處，泰定甲子，用使院闔詞奏請，為降璽書，作大護持，師至是凡三被金襴袈裟之賜，二十年間，足不越閫，而慕其道者，鱗萃蟻聚，至無所容，歲饑，皆裹糧而來，以得見為幸，徑山自大慧中興後，代有名德，得師而其道愈光，師嘗勘一新到僧，云，何方聖者，甚處靈祇，僧云，臨朕碪，師云，杜𢰅禪和，如麻似粟，叅堂去，又碪一僧云，棊盤石斫，破你腦門，缽盂池，浸爛你脚板，僧擬答，師便喝，又碪一僧云，擘開蕐嶽連天秀，放出黃河徹底清，卽且置，平實地上，道將一句來，僧擬開口，師便打，其機鋒峭峻，多此類，師以呵叱怒罵，為門弟子慈切之誨，以不近人情，行天下大公之道，為藏叟之的傳，一人而已，師之利他，皆陰為之，沒齒不言，而其道德聞望，為朝野所推服，薦膺命賜，人以為榮，而師未始自衒，意漠如也，暇日以餘力施於篇翰，尤精絕古雅，石田林先生隱居吳山，不與世接獨，遺師以詩曰能吟天寶句，不廢嶺南禪，其取重於前輩如此，師生於宋寶祐乙卯，佛涅槃後一日，以至正辛巳八月四日，終於徑山之丈室，世壽八十八，僧臘七十六，其先五日，示微疾，問侍僧云，呼之曾已休，吸之尚未舍，寄同諸苦源，來者不來者，如何是來者不來者，侍僧無語，師良久云，後五日看，投筆垂一足而化，龕留七日，顏貌如生，以是月十一日，奉全身窆于寂照塔院，而分瓜髪，建塔于化城幻有精舍，四會說法語有錄行于世，所度弟子若干人，嗣其法，而同時闡化於吳楚，閩粵，蜀漢間者，若干人，其上首靈隱法林，本覺梵琦，中天竺祖銘等，狀師行業，俾溍書之兹碑，溍忝從章甫逢掖之後，未能於宗門中，齅薝蔔之香，嘗醍醐之味，罔知所以措其頌美之辭，庸傋著狀所述，為序而銘諸，庶幾不失其實，來學得以究極夫旨趣云爾，元順帝至正四年，素以王事留覲，暇日汎錢湖至靑山寺，葢古𪔂銘禪師隱處也，師方出主補怛洛迦山，瞻挹道風，莫能遂一見，素旣還朝，師兩陞巨刹，大振玄學，道重東南，凡十有四年，為至正十八年，而師示寂，其門人仁淑萬金以書若狀來請銘其塔，按，師諱祖銘，字古𪔂，姓應氏，世居四明之奉化，從祖徽宗叅知政事，父貞，母葉氏，師生於元世祖至元十七年十二月二十九日，幼頴悟不近葷食，稍長學道通左氏書，而尤嗜釋典，年十八厭處塵俗，以父母命，從金峩寺橫山錫公學出世法，錫公鍾愛之，二十有五，得度受具戒，出游諸方，首以竺西垣公於天童山為內記，尋走閩浙，多所叅訪，莫有契者，時元叟端禪師在靈隱寺，師往謁焉，一日入室，扣以黃龍見慈明機緣，元叟卽當山四十八代詰之曰，只如趙州云，臺山婆子被我勘破，與慈明笑曰，是罵耶，你且道二老漢為復肝膽相似，為復鼻孔不同，師云，一𡭊無孔鐵錐，叟云，黃龍當下悟去，又且如何，師云，也是病眼見空花，叟云，不是不是，師擬進語，叟便喝，自是坦然無疑滯，未幾，命居記室，晨夕警發，益臻其閫奥，一時德譽藹著，所與交遊，皆雅望之士，去留樷林輕，而師愈謙抑自持，有以輿從為相迎者，悉謝絕云，惟杖履而已，元順帝元綂元年，師五十有四，始自徑山出住昌國之隆教寺，學者不憚步險，爭願趨往席下，後八年，廼遷寶陀寺，卽補怛洛迦山也，浙東都元帥完者都公威震海上，而于師至禮甚恭，日本商航數奉國命，盛齎金幣來聘，師每避去，至正五年，浙江丞相朵兒只國王，領行宣政院事，特移師住杭之中天竺，七年，廼遷師還主徑山，師在中竺時，有童子仇姓者，從師荷包笠，夜宿蘓之承天寺，見空中有一寳𪔂，左右翼衛皆天神，若有所告，曰，天帝以此𪔂還賜徑山也，詰旦，以事質其僧，曰，此必古𪔂禪師還遷徑山也，日與之俱來，為求給役，俄而徑山命下，聞者異之，京司以師法席之盛，錫號慧性文敏宏學普濟禪師，十一年，頴豪亂作，師治妙明庵于放生池上，曰，吾將老于此焉，十七年，杭再受兵，師退而庵居，又數月，苗獠焚掠徑山，丞相達識鐵木邇公延師至都之雲居庵，暇則詣師，諮叩宗門玄旨，請禮彌篤，一日請看經次，師惟默坐，公問，長老何不看經，師云，尋行數墨為看經耶，公無語，師翻經云，老僧看經，看經去也，公以手覆經云，請與說破，師云，伊尹，周公阿誰做，公遂領悟，用貞良公特主中竺，謂，師嘗闡化是山，請歸了幻庵，已而有微疾，澡浴更衣，集衆危坐，致書丞相，嘱以外護佛法之意，俄而指語其徒曰，觀世音金臺至矣，吾平生兼修之功有驗也，書已擲筆而逝，正月二十二日也，先一日，丞相夢師告別，卽遣吏候問，而師已化去，為之嗟悼不已，致賻有加，龕留七日，顏貌如生，行院槩郡府官僚，盛設俎奠于道，茶毘時，舌根數珠皆不壞，得五色光舍利無算，其徒收取舍利與不壞者，建塔於徑山及隆教，寳陀，靑山焉，世壽七十九，僧臈五十五，有四會語錄暨外集若干卷傳於世，師意度直率，不為緣餙，居處物用，清苦淡泊，晨興盥頮以致澣濯，未嘗役僮僕，自幼至𦒿年，未嘗少休，怛兼修淨業禮觀世音像，日必千拜，而於大法洞徹玄微，開示直截，踔厲縱橫，應變無窮，雖門庭峻拔，若不可少殺，隨其夙器，慈悲誘掖，成就為多，至於文學廼師之世業，里中袁文清公桶，金蕐胡公長孺，黃公溍，蜀郡虞文靖公集，長沙歐陽公玄，咸稱慕之，見諸文字者，舉可徵已，所度弟子若干，素嚮承詔纂修宋史實，論著，叅知政事，師為公世冑，雖離塵絕俗，而所建立章章若是，序而銘之，有不容辭，師名道冲，自號癡絕，武信長江荀氏子，母郭氏，嘗夢經山木爪樹下，其實纍纍，取而食之，占者謂當產奇士，已而師生，豐上短下，資禀過人，長應進士舉，不利，受釋氏學於梓州妙音院，禮修政落髪，游成都，習經論於大聖慈寺，未幾，以名相厭人，雅有志於出世間法，紹熈壬子，出峽，回旋荊楚間，時松源岳倡密庵之道于饒之薦福，徑造其廬，適歲饑，聞曹源生首衆雲居，松源以饒州妙果舉出世，師聽其入門語，有省，叅堂俾侍香，甲寅夏，復從弁，從龜峯，留三年，以偈辭入浙，有尚餘窮相一雙手，要向諸方癢處爬之句，江湖至今傳誦，松源主靈隱，門庭高峻，不妄許可，師棲笠八閱月，未得歸堂，每囁嚅欲自言，屢呵斥不容近，一日，有告之松源者，松源曰，我八字打開挂搭他，自是他當面蹉過，師聞此語，口耳俱䘮，始知侍曹源於妙果，龜峯時，嘻笑怒罵，無非善巧方便，自此不疑天下老和尚舌頭，旣而曹源順寂，遍歷諸老之門，踰二十年，淨慈肯堂𠑽，蕐藏遁庵演一見以為法器，知密庵之傳必復興於異時，其後潜庵光，一翁如，癡鈍頴，掩室開，浙翁琰，皆分半座，俾倡所學，嘉定己卯，由徑山應嘉興光孝請，一薌為曹源，修末供，寶慶乙酉，被堂帖，移蔣山，蔣山田多，依山瀕水，旱潦不常，歲租不足以供衆，師攻苦食淡，相安於寂寞，十四年始終如一日，時叅樞抑齋陳公開閫金陵，素敬師操行孤高，舉似於閩師東畎曹公，會鼓山虛席，卽命師主之，未行，遷雪峯，嘉熈戊戌入院，甫半載，有旨住太白名山，適育王住持未得人，因師之至，又強之兼領，師往來兩山間，四方學者從之如歸，聲聞京師，淳祐甲辰，詔移靈隱，說法飛來峯下，追念密庵，松源舊遊，方思所以振起祖風，而魔事出於意料所不及，難以口舌爭，遽動終老故山之志，伐鼓亟去，雖京兆尹節齋趙公致書力挽，堂帖有虎丘之命昇師，虛齋趙公以蔣山起之，俱莫能回其意，戊申春，育王散席，諸大老落落如晨星，惟師為藂林尊宿，衆舉於朝，日夜俟師之出，亦固辭乃已，明年己酉，訪丞相弘毅游公，侍郎滄洲程公於苕溪私第，歸塗，京兆節齋趙公命駕遣書要於路，留連郡治，彌兩旬，欲挽之為法蕐開山，懇祈再三不得請，而勑牒住徑山之命繼至，師謂先諾固不可違，君命豈應引避，乃以九月至法蕐，踰月登雙徑，實踵無準範之後，人神嚮合，聲懽如雷，俄𣑱疾在心膈間，飲啖日減，自冬涉春，形體雖羸，而陞堂提倡，精明如平時，三月六日，忽手書龕記，敘得法之由，遣遺書十數，且口占法語，寄無準塔所，曰，無準忌在十八，吾以十五卽行，不得瓣香修供矣，侍僧駭其言，亟以遺偈請師，咲曰，末後一句，無可商量，只要個人直下承當，卽命筆，書辤衆，上堂曰，世尊師入涅槃，告衆云，汝等善觀吾紫磨金色之身，瞻仰取足，無令後悔，今日卽有，明日卽無，拈世尊云，平生用盡伎倆，臨死之際，求生不得生，求死不得死，山僧則不然，要行便行，要去便去，八臂那吒攔不住，自是屏醫却藥，果至十四日，夜分起坐，移頃而逝，後三日，茶毘，舍利五色粲然，弟子遵遺教，奉靈骨，以庚戌五月十九日，歸葬金陵之玉山庵，學徒追悼不舍，中分其半，建塔徑山菖蒲田玉芝庵，實是月二十四日也，壽八十二，臘六十七，師純誠無偽，表裏如一，待人恕而立己嚴，應世圓而領衆肅，住山三十年，所至以激揚宗風為己任，以道法未得其傳為己憂，平居簡淡沉默若不能言，及坐籌室勘驗納子，機鋒一觸猶雷奔電掣，海立江翻，皆𣴭然莫知凑泊，誓不輕以詞色假人，重誤來學，晚年無他好，多留意字法，於小楷最得三昧，往往端嚴凝重類其人，僧俗歸敬，求法語偈賛無虛日，雖祁寒盛暑，揮𣑱不倦，士大夫多樂從之游，而尤為名公鉅卿所推重，以至聲名喧傳海外，有具書禮，犯鯨波，而來問法者，其道德有以服人，一至於此方，在天童，育王時，被旨開堂靈隱，束擔將戒行，而隣峯疾之者，聲言欲嗾羣不逞，梗於中道，左右聞之舉以告，師曰，吾平日以誠實接人，將何以加我，略不為之動，彼亦終於無所施而止，雙徑，冷泉，太白，雪峯，海內甲刹也，近年以來，萌欲速之念者，挾奥援矜，智巧歷階而上，力可以通神，師則不然，短褐布衣終其身，不為勢利所動，故其進不由介紹，其退心常泰然，真法門之棟梁，後學之標準也，鍾阜去東陽六十里，玉山實介其間，由潤而昇，禪錫經從，曾無駐足方袍之地，師誅茆結廬，鑿石開徑，倒囊鉢所有，不足以給土木之費，京湖制帥無庵孟公，秋壑賈公，聞而為之助，京尹節齋趙公繼捐金粟，以相其成，於是卽庵之𠊓定瘞骨之所，峯巒回環，龍虎𡭊峙，旣盡挹金陵諸山之秀，而玉山，玉芝其名又適相符，夫豈偶然哉，故其亾也，葬如志，旣葬後一月，嗣法弟子法鑑致師遺書，以行實屬若琚為之狀，顧方屏迹田里多病侵陵，有所未暇，越再歲，其徒了源持木石侍郎尤公所作語錄敘引，切切申前請益力，慨念丙申之春，識師於獨龍岡下，一見傾葢如故，今回首十七年矣，誼不容辤，因摭門人所編行實，間參以所聞，敘次始末，面授了源，使持以乞銘于當世大手筆，為樷林不朽之傳，謹狀，徑山禪師入寂已久，古縉州男子實為之銘，其序曰，禪師諱正源，字竺遠，歐陽其氏也，文忠公為遠祖，而南康其所居也，年二十七受具戒，越四十五載，當元至正二十一年六月二十六日，壽七十又二而逝，其始與卒也，大辨和尚虛谷陵公，以道德名東南，其傳法師也，觀音興聖，道塲靈隱，徑山，其所主伽藍也，始見陵公，公以龍潭滅𥿄炬語問之，禪師應之曰，焦石可破層冰，公曰，破後奚為，復應之曰，探索乃知，公詰曰，所知者何事，方思𡭊其語，公遽舉仗擊之，悚然默喻，由是智開識融，外內無礙，雄談慧辯，動靜皆空，叩之者無窮，歸之者有容，近者化而信，遠者慕而宗，又能飾之以文，持之以勤，位尊而不以為榮，德盛而守之以謙，所得乎道，而出乎世者也，居道塲，增其室廬之未備者，主徑山，焚亂兵遺骼之暴露者，在靈隱，樓閣皆為煨燼，惟其所居獨存，類有神以相之者，其建功動物之可見者也，生之夕，梵僧見夢于其母，及將歿也，預告日期，書偈而化，弟子分瘞爪髪于道塲，舍利樷樷然，生其靈異之顯著者也，元之帝師聞其賢，錫以佛慧慈照普應禪師之號，五主巨刹，皆方鎮大臣遣使者所邀，致其法孚于人者深也，廣化圓伊，本覺文煜，興聖宗得，承天道瓊，凈光智聚，大慈等若干人，其得法弟子也，某等若干人，其所度學子也，徑山，其白塔所在也，全身而瘞者，禪師之意也，二十一年某月日，其瘞之時也，集而傳之者，其所說法也，法不可以迹求道，不可以形著，雖無塔可也，有塔矣，雖無文可也，宐無文矣，繁其辭者，過也，故略而約之，略而約之者，古之道也，以古道處禪師者，余志也，謂余為簡者，非知道者也，請銘者，圓伊也，明辯正宗廣慧禪師徑山和尚及公塔銘五十三代，洪武十二年化，姑蘓之區，山川清妍，其所毓人物，性多敏慧，學禪那者，以攻辭翰器物為尚，雖據位稱大師，亦莫不皆然，自宋季以迄于今，提唱達磨正傳，追配先哲者，唯明辯正宗廣慧禪師一人而已，師諱智及，字以中，蘓之吳縣顧氏子，父茂卿，母周氏，師之始生，靈夢發祥，及入海雲院為童子，智光日顯，釋書與儒典竝進，其師嘉之，同見閩國王清獻公，都中公大賞異，留居外館，撫之如己子，使其祝髪，受具足戒，師聞賢首家講法界觀，往聽之，未及終章，莞爾而笑曰，一真法界，圓同太虛，但涉言辭，卽成賸法，縱獲天雨寶花，于我奚益哉，遂去建業，見廣智訢公于大龍翔集慶寺，廣智以文章道德傾動一世，如張文穆公起巖，張潞公翥，危左承素，皆與之游，以聲詩倡酬為樂，師微露文彩，珠潔璧光，廣智及羣公見之大驚，交相延譽恐後，師之同袍聚上人訶曰，子才俊爽若此，不思負荷正法，甘作詩騷奴僕乎，無盡燈偈所謂黃葉飄飄者，不知作何見解，師舌噤不能答，卽歸海雲，胸中如礙巨石，目不交𥈤者踰月，忽見秋葉吹墜于庭，豁然有省，機用彰明，觸目無障，師雖自慶幸，然不取正有道，恐涉偏執，于是杖策游虎林，升雙徑山，謁寂照端公，自列其所證甚悉，初寂照嘗以法器期師，聞其言喜甚，因勘辨之，師隨機而答，如葉落秋空，而兎走荒原也，精神參會，不間一髪，未幾，命執侍左右，以便咨叩，俄遷主藏室，師取三乗十二分教，益溫繹之，宗通說貫，衮衮如懸江河，聲光煒燁，頓超諸老上，至正壬午，江南行宣政院舉師出世昌國之隆教，海濵之民暨清淨四衆，手持香花百里驩迎，如見諸佛，為升座說法，不翅大將，樹建旗皷，申令發號，聞者靡不畏服，乙酉，轉隣刹普慈，其激揚誘掖，如隆教時，戊戌，江浙行省左丞相達識帖穆爾兼領院事，延師主杭之淨慈，兵燹之餘，艱窘危厲，人所不能堪，師運量有方，軌範峻整，綽有承平遺風，較之普慈，君子恒謂過之，丞相猶謂未盡尊師之道，辛丑之秋，復請住持徑山，補寂照故處，師亦不辤而往，風動四方，考德者愈衆，亾賴男子瞿範日饕盤飱，主庖者厭之，瞿䘖而去，赴部使者訴，院之僚屬受賕，誣師為通衷私，使者攝師問狀，師了無懼色，癸卯，省憲二府白其冤，強師復還徑山，緇素駿奔，如戴父母，至有樂極而悲泣者，皇明龍興，洪武癸丑，詔有道浮屠十人，集京師大天界寺，而師實居其首，以病不及召𡭊，乙卯，賜還窮隆山，山卽海雲所在也，戊午八月，忽示微疾，至九月四日，索筆書偈而逝，九日，行茶毘法，火燄化成五色，有氣襲人，如沉水香，齒牙數珠不壞，遺骨紺澤，類靑琉璃色，室利羅交綴于上，是日，其徒大均，士龍等，藏于所居山之陰，寶盈分爪髪，歸徑山，卜于無等才公塔右瘞焉，世壽六十八年，為僧五十一夏，度弟子若干人，嗣其法者若干人，師長身山立，昻然如孤松在壑，威令嚴肅，其下無敢方命，故所至百廢具興，然處事達變，接引後進，又如春風時雨之及物，使人不自知，元帝師以為賢，為錫今號云，師在天界時，濂頗獲聞其緒論，于其歿也，上首弟子普慶，住持道衍藉是之故，自狀其行來請銘，夫圓明玅性，實具三千，四聖六凡，悉從中現，諸佛不得已而說經，雷動蟄驚，風行草偃者，為明此性也，諸祖不得已而忘經，絕其枝末，直探其本根者，亦明此性也，性在是，則道在是矣，奈何道䘮性乖，非惟學徒為然，至于師表當世者，一從事于末學曲藝之間，以資清玩，其去佛祖之道，蓋亦遠矣，有如師者，可不表之，以為東南龜鏡哉，師出世時，窮隆山石夜走，及涖普慈，神降于人，述師清嚴之狀，天之生師，殆不偶然，四會語有錄其機緣，已備載之，兹不敢勦人也，師諱宗淨，字月江，別號月清，旣退徑山之席，更號圓照，族本浙之金華蘭溪人，倪姓，父景華，母包氏嘗梦神僧入臥室，遂覺有娠，皇明洪武九年丙辰九月二十五日降誕，生有異質，自幼聰慧，授以經文卽能成誦，若宿習然，旣長，出家同邑正覺院，禮沙門文譯為師，年十七祝髪，卽洪武二十六年癸酉受具戒，遂往虎跑習靜業，誦楞嚴經，至如標月影指處，豁然省悟，聞知雙林正菴誾公乃宗門巨擘，躬詣咨扣印可，誾一見奇之，便問，黃檗打臨濟，你作麽生，師卽答云，按牛頭喫草，誾喜其機見敏㨗，如針芥相投，畱領維那之職，後游徑山，至京師天界寺，住持道成延掌藏鑰，永樂元年癸未，士友唐道正，姚如覺復請師看藏經，師結跏跌于其室，終日誦念，三年不逾閾，致有白寉啣芝之應，廼印經一藏，迎歸正覺，亦感天降甘露，地產靈芝，由是道譽日彰，衆咸舉住三衢正果禪寺，五載之間，興廢舉墜，人咸欽仰，後退歸受業，重建殿宇，雕粧佛像，什物噐用，無不畢備，我太宗文皇帝遴𨕖天下高僧，校勘三藏教典，師應詔，馳驛赴京居海印寺，數蒙恩賜甚渥，事畢回南京，復傾己帑印造大藏尊經，貯以琅函，送至當山永鎮寶所，以報國恩，時靈隱住山曇纉重其學行，延居第一座，迨仁廟改元，歲在乙巳，徑山虛席，僧錄少師榮國公衍舉師主之，至則百廢具興，殿堂廊廟，一新佛像，粧飭畢備，自書天下徑山之扁，駙馬都尉沐昕特為大書寺額，揭於照殿，率苾蒭辯正宗緒，扶立教基，往來雲水，悉有依庇，宣德乙卯，退居東堂，正綂庚申，回蘭溪，祭掃祖壠，七年壬戌三月三日，還徑山，忽示微疾，書訖跏趺而逝，後七日茶毘，舌根不壞，諸弟子歛骨，葬于凌霄之隴，建塔於圓照，世壽六十七，僧臘五十一，嗣法門人若干人，手度弟子徑山住持大英等若干人，平昔說法，皆自胸中流出，無非借言以顯明也，所著徑山集，月清餘錄，中峰淨土詩，石門語錄，刋行於世，師體貌魁偉，噐宇宏博，得傳臨濟正𣲖，廼大慧七世孫也，當時公卿大夫，若少師姚廣孝等，咸贈詩文，相共稱許，其徒大英恐師行業久而泯湮，以狀請余為銘章，俾勒之貞珉，以傳永久，師生沈氏，諱慧林，字萬松，別號雙徑，杭之仁和人也，生禀異質，不類羣兒，稍長躭玩佛書，授以世典，棄而弗觀也，父母察其志，以為終不可奪，遂捨為法輪寺僧，寺在省城中，諸僧所習瑜伽薦亾之教，罔知出世大法，師獨愀然嘆曰，此豈生死大事可能了耶，素聞天目平舒老人道行超卓，卽別其師實庵堅公，投禮老人，獲聞心要，一日晏坐林間，偶聞猿鳥之音，豁然有悟，仍別老人，入京師，徘徊諸講肆中，研究玄奥，夜宿通堂，𠊓聞一僧誦丹霞上堂公案，尤大了了，是時伏牛空幻叟寓止廣德禪林，師乃詣叟，自陳所解，遂得法于空幻之門，已而入川峽，登峨峰，復歸於杭，歲在庚戌，師特造余曰，吾年浸老，衰朽之相豈可久游人寰，兹欲別子，遯跡諸暨山中，以畢此頹齡耳，乃以永明心賦一帙，畱別而去，是後復遷徑山，竟絕迹於城府矣，師素通三藏，尤精於圓覺，金剛，法華，楞嚴諸經，為人講說，諄諄靡厭，其人領解乃止，予嘗讀楞嚴，詣質疑，頗得其詳，師之居徑山也，道日益崇，修日益精，而四方從學者，日益以衆，經云兩足者，其師之謂歟，丁巳春月，師忽謂衆曰，吾報將盡，當不久人世矣，自是絕穀月餘，時時唯啜澗水，至冬微疾而化，于時禽鳥哀鳴，瑞雪飛舞，衆以為異云，師生成化壬寅四月十四日，卒于嘉靖丁巳十二月十五日，世壽七十有六，僧臘五十有八，蓋自臨濟傳法以至於師，實二十六世也，萬曆丁亥十一月，余赴南司宼，命月亭法師追送於錫山，舟次言別，意甚怏怏，明年戊子正月，余以請老，未上留句曲，而師訃音至矣，為嗟嘆流涕者彌日，其年七月二十四日，弟子真芹等葬師於王村塔院之後，因走留都徵余銘，余雖不獲辤，未暇應也，今歲壬辰，予告歸田，師沒且葬已五年矣，真芹輩復申前請，遂誌師生平行槩，而銘之云，師諱明得，號月亭，以紹萬松禪師法，又號千松，俗姓周氏，世為烏程縣人，幼岐嶷不凡，嘗隨父赴西資佛會，指畵像問曰，是非僧耶，父曰，然，遂求出家于雙林慶善庵，年十六而祝髪，初習瑜珈教化，長慕大乗，始叅百川海禪師，求出世旨，道機不契，遍叅名宿，備歷艱辛，所遇多外道，事具師所刻發願文中，於是益發憤厲志，詣武林上竺，哀籲大士祈值明師，乃遇萬松禪師於中竺寺，萬松問師來意，師以禮𡭊，萬松𥪡一指曰，汝去見了觀音來，師方下頓有所省，再拜求了生死之訣，萬松授以攝心念佛法，師遂受具足戒，留侍左右，朝夕叅學，凡十載，萬松為印可焉，一日獨行山中遇虎，師卓錫正立，虎俛首避去，時咸異之，萬松旣化，復參佛慧祗園和尚，又六載，堅持戒律，博通羣典，道譽日彰，嘉靖甲子，講法華於報光寺，會聽者常千人，師忽念，大事未的，何暇為人作口耳伎倆，乃孑身登徑山凌霄峰，結茅庵獨坐三載，偶閱華嚴有所未了，忽感神僧于窗外指示，又夢金獅入口，經旨洞然，四方禪侶接踵來叅，師隨機響應問者，無不迎刅而解，遷傳衣菴，講楞嚴，一時名士大夫皆折節為方外交，嗣游天台山，彼中緇素邪正混淆，師為講華嚴等經，化外道以千計，講甫畢，堂內寶花偏生，今扁為湧蓮堂云，比歸，南司宼韞菴吳公時為杭守，延師演法於靈隱，僉憲東溟管君，延師演法于天池，儀部觀頥沈君，延師住持圓證寺，先是，余延師講華嚴於秀水之東禪寺，師樂其雅僻，乃相與葺法雲堂以居，迄今遂為師示寂之所矣，師為人修幹玉立，性度高簡伉直，以道自重，遇公卿未嘗降禮，作卑謟態，羣小或憎詬之，百折不回，驟與之言世故，不越庸人耳，及乎陞座，握拂逞辯，才宣佛奧，機鋒圓㨗如倒峽懸河，千古凝秘一時冰釋，蓋師之知見，盡從妙明自得發揮，非若義學講解拘拘文字間，有識之士咸讃嘆希有，師保護正法，毅然不為身謀，其寓天池，日有豪貴挾妓游僧寮，師會衆逐之，無所顧憚，世方崇事真武，師以彼不過玄武之神主，治一隅耳，何至奔走天下若狂也，我薄伽梵為天人師，何不易彼事此耶，往往改像設而更廟貌，性喜汲引後學，而視外道如讐，同衣有過，譏彈不少借，以故招忌者之口，非有諸縉紳為之金湯，幾不免矣，師生於嘉靖十年辛卯元日，歸寂于萬曆十六年正月十七日，世壽五十有八，僧臘四十有二，所度弟子百計，其高足嗣法者，曰真覺，曰真界，曰真頥，曰真澄，暨真芹也，惟師以苦行得見地，以強毅任未法，固佛門龍象也，嗟乎，此大冢宰五臺陸先生所𧩿，乃弟子真芹輩，葬師於王村禪院時筆也，先生沒後，飛英狡僧，如心輩百計媒孽院地，真芹輩勢不能存，恐百年後并師骨或遭荼毒，遂謀之同門真界輩，將改厝于徑山，而決策于余，余念師為萬松入室弟子，萬松住持徑山，其地自國一祖師衣鉢相傳，以道鳴於歷代者踰八十餘人，師之宐歸于徑山無疑也，或者師神不安於王村，姑假飛英之祟，以還就本宗歟，吾聞入栴檀林者，雖以刀鋸𢦤賊猶𣑱香氣，則飛英之逐真芹而致遷師骨，或者反有感於師，未可知也，師旣改厝，恐將來讀碑銘者疑師葬地之異，因為紀其委，悉如右，萬曆丁丑秋九月，幻余上人顧余于海虞，均持不借，皆烟霞也，盻睞謦欬，足以徵沉濁而清𤍠惱，予𥡴首讃嘆，希有上人，真末法中日月幢，雪山之上味藥草，堪照幽迷，癡暗衆生令入妙光明藏，堪醫五毒，疾苦衆生離憂海而登歡喜地，一心皈依，瞪視不捨，未幾，上人復偕慧空上人，幻居上人結制安居，予日叅請，煩羊頓息，害馬都捐，禪悅法喜之勝，有生以來此會稱最，嗣是三上人，飛錫恒集虞之阿蘭若塲，逮己卯春，上人棄諸法侶，獨北游五臺，予恒悒然懷之，丙戌春，予至燕，脫牽之日，卽覿字髪于雁堂，予寓比七閱夏，自金剛窟過余者凡四至，恒踰長期，近亦當中期，壬辰，予歷南都，癸巳甲午，過予如燕中，乙未，予涉黃僅，各一致書，常念希世非獨無高符且非雅好，不久，且拂衣從上人于大幻三昧，羽翼了畢鉢餘習，俾三有衆生，若有情若無情，無不立地證無上正等正覺，于已證皆證，乃八月辛酉，忽得達觀和尚書，知上人于七月己巳示寂矣，和尚命為塔銘，上人天資粹白，精進無伍，凡杜多苦行，皆力踐無媿古宿，其在清涼，有僧病且危，醫謂非人肉不治，僧泣曰，是有死耳，將何幾，上人笑，刲肉如掌，命羹以飼病，立起居常，有善絕不自伐，與予游數載未口及，一日，予遇其僧于龍蕐，為予具言之，予始索視刲處，不可，堅請不已，始示瘢，色正赤，如丹砂，臂故瘦，其半肉盡去，獨瘢衣骨耳，此與善逝，鷹王往因何異，而上人視猶遺土也，頌之欿然，若不足也，于諸細行人所不屑檢者，無不曲折護持，言非利生，不關輔頰，事非弘教，不衡心慮，每夜擁衣而寢不過寸香，跏趺申旦神氣烱然，終身翼翼處弟子位，惟奮所未至，不多其已能與密藏上人，同唱導刻方冊大藏，丁未歲春，計所刻得十之二，不知今所益復有幾也，此上人未了公案耶，是不然，𥡴首諸佛前，為銘以證，夫大地死生，顛瞑長夜，以情關固閉，識鎻難開，有能一擊而碎之，掉臂而獨往者，自非雄猛丈夫，具超世之量者，未易及也，歷觀傳燈諸老，咸其人哉，久蔑斯道，頃於達觀禪師又見之，師諱真可，字達觀，晚號紫栢，門人重法故，稱師為尊者，其先句曲人，父沈連，季子，世居吳江太湖之攤缺，母夢異人授以附葉大鮮桃，寤之尚覺餘香，遂有娠，師生，五歲而不言，僧過其門，摩頂而謂其父曰，此兒出家，當為天人師，言訖忽去，師便能語，先時，見巨人跡下於庭，自是不復見，師幼奉母訓不坐閫，則盡命立不近閫，師髫年性雄猛，慷慨激烈，貌偉不羣，弱不好弄，生不喜見婦人，長志日益大，父母不能拘，嘗有詩曰，屠狗雄心未易消，年十七，方仗劔遠游塞上，行至閶門，天大雨不前，偶值虎丘僧明覺，顧師狀而異之，因以傘蔽，邀歸其寺，具晚飡，驩甚相得，聞僧夜誦八十八佛名，師心大快悅，侵晨，入覺室，曰，吾人有大寶，何以汚在此中耶，卽解攜囊之物，授與覺，令設齋剃髪，禮覺為師，是夜卽兀坐達旦，每歎曰，視之無肉，喫之有味，師嘗閉戶讀書，足不越閫者年半，凡見僧有飲酒茹暈者，師曰，出家兒如此者，可殺也，時僧甚憚之，年二十，從講師受具戒，至嘉興東塔寺，見僧書華嚴經，乃跪看良久，歎曰，吾輩能此足矣，遂至武塘景德寺，掩𨵿三年，復回吳門，辤覺曰，吾當行脚諸方矣，卽杖策而去，一日，聞僧誦張拙，至斷除妄想重增病，趨向真如亦是邪，師曰，錯也，當云方無病，不是邪，僧云，你錯，他不錯，師大疑之，每至處，書二語于壁間，疑至頭面俱腫，一日齋次忽悟，頭面立消，自是凌躒諸方，嘗曰，使我在臨濟，德山座下，一掌便醒，安用如何如何，師過匡山，窮相宗奧義，一日行二十里，足痛，以石砥脚底，至日行二百里乃止，游五臺，見一老宿坐於峭壁空巖，師卽作禮而問，一念未生時如何，宿竪一指，又問，旣生後如何，宿展兩手，師悟其旨，尋跡之，失其處矣，師至京師，叅徧融大老，融問，從何來，曰，江南，又問，來此作麽，曰，習講，又問，習講作麽，曰，貫通經旨，代佛揚化，融曰，你須清靜說法，師曰，只今不𣑱一塵，融命褫師直裰，施𠊓僧，顧謂師曰，脫了一層還一層，師笑頷之，遂留挂搭，去九年，復歸虎丘省覺，乃之淞江掩𨵿百日，之吳縣，適聊城傅君光宅為縣令，其子利根，命禮師，子不懌，子一日搦二花問師云，是一是二，師曰，是一，子開手曰，此花是二，師何言一，師曰，我言其本，汝言其末，子遂作禮，之天池，遇管公東溟，聞其語，深噐之，師因拈薔薇一蒂二花問公，公曰，此同本生也，師分為二，復問公，公無語，因罰齋一供，遂相與莫逆，時上御極之三年，大千潤公開堂於少林，師同巢林，戒如往叅扣，及至，上堂講公案，以口耳為心印，以帕子為真傳，師恥之，嘆曰，西來意故如是邪，遂不入衆，卽南還，有宻藏道開者，率其同行而歸之，師知是法噐，留為侍者，至嘉禾，見陸太宰五臺翁，先是藏公與其善，師方至，心大相契，郡治之西北隅有楞嚴講寺，乃長水說經之處，因兵火廢，有力者侵為園亭，師有詩吊之曰，明月一輪簾外冷，夜深曾照坐禪人，志欲恢復，乃属太宰為護法，藏公力主其間，太宰公弟雲臺施建禪堂五楹，旣成，請師命一聯，師曰，若不究心，坐禪徒增業苦，如能護念，罵佛猶益真修，謂當以血書之，師遂引錐刺臂，而流血盈碗，自是接納往來，豪者力拒，卽未完局，後二十餘年，適郡守槐亭蔡公倡，始求諸明公，公子竟修復矣，蓋師之願力所持也，師嘗見人終日碌碌，縱有一二向上者，而沒師承緣，無佛法點化故也，因念大藏卷帙重多，而庸僧常言不是，念者又自來，南北遺風俱好博覽，唯於梵筴執性不翻，致遐方僻陬，有終不聞名字者，若刻方冊易為流通，普使見聞作金剛種子，卽有𧩂者，罪當自代，遂與陸公五臺，馮公具區，曾公見臺，瞿公太虛等議，同驩然，願賛佐，卽命密藏開公董其事，以萬曆己丑創刻於五臺，居四年，以冰雪苦寒故，復遷于雙徑，嗟夫，開公隱去，仍囑弟子體玄奇公協幻予本公，本尋化，自此後輩弟子相繼於刻塲，至萬曆己酉，南北諸檀復請𣽃居鎧公終其役，師初以刻藏因緣議旣成，聞妙峰師建鉄塔于蘆芽，乃送經安置于塔中，且與計藏事末，偕復之都門，乃訪予於東海，時萬曆丙戌秋七月也，時予以五臺因緣，有聞於內，因避名於東海，適遇慈聖皇太后，為保聖躬，延國祚，印施大藏十五部，皇上頒降海內名山，勅僧諷訟，首及東海，予以謝恩入長安，時師與開公走海上，至膠西，值秋水泛漲，衆度必不能渡，師解衣先涉，疾呼衆，水已及肩，師躍然而前，顧謂弟子曰，死生𨵿頭，須直過為得耳，衆心服師，時予在長安，適師弟子于君玉立來訪，言師已東行，計其程，旦夕乃入山期也，予聞之，日夜兼程趕至卽墨，時師已出山在脚院，詰朝將長發，是夜一見，大歡笑，明發，請還山，留旬日，心相印契，師卽以予為知言，許生平矣，師返都門，復潭柘古刹，乃決策西游峨𡼴，由三晉，歷𨵿中，棧道至蜀，禮普賢大士，順流下瞿塘，過荊襄，登太和，至匡廬，尋歸宗故址，唯古松一株，為寺僧售米五斗，匠石將伐之，適丏者憐而乞米贖之，以存寺蹟，師聞而興感，其樹根底為樵者剝斵過半，勢將折，師砌石填土，呪願復生，以卜寺重興兆，後樹日長，寺竟復，其願力固如此，時江州孝廉邢𢡟學禮師延居長松舘，執侍最勤，師為說法語，集名長松茹退，先是，鄒給諫爾瞻，丁大叅勺原素重師，意留駐錫匡山，未果，遂行，過安慶，時有江陰居士趙我聞謁見不可，適阮君自華歸心于師，因為居士先求得度，未許，阮君請游皖公山馬祖庵，師喜其境超絕，卽属宐建梵刹，居士懇乞出家，遂薙髪于山中，詺名曰法鎧，是為𣽃居，其庵今蒙勑賜佛光寺，師復北游至石經山，乃晉琬公慮三災壞劫，正法浸滅，乃石刻藏經，安於巖穴，師見而感之，時琬公塔院，被力者侵，至復之，啓石室，佛座下得函貯佛舍利若干，出時光燭巖壑，適慈聖聖母聞師至，命近侍陳儒致齋供，特賜紫伽𥠖，師讓之，謝曰，自慚貧骨難披紫，施與高人福更增，因請舍利入內，供三日，出帑金，重藏於石窟，師重二事，思得予作記，適予聞師西游回，卽馳至京，候於上方兠率院，師拉予游觀石經，遂記之，予回寓慈壽，師感遇亦出山見訪，同居于西郊園中，𡭊談四十晝夜，目不交𥈤，信為生平至快事，師與予計，修我朝傳燈錄，予與師約，往濬曹溪，以開法脉，師先至匡山以待，時癸巳秋七月也，越三年乙未，予初以供奉聖母賜大藏經，建海印寺成，適以別緣觸聖怒，詔逮清下獄，鞫無他辭，送法司擬罪，蒙恩免死，遣戍雷陽，毁其寺，師時在匡山聞報，為予許誦法華經百部，冀佑不死，卽往探曹溪回，將赴都下救予，聞予將南放，遂侍于江滸，是年十一月，方會師于下𨵿旅泊庵，師執予手，嘆曰，公以死荷負大法，古人為法，有程嬰，公孫杵臼之心，我何人哉，公不生還，吾不有生日，予慰之再三，瀕行，師囑曰，吾他日卽先公死，後事屬公，遂長別，予度嶺之五年，庚子，上以三殿工，下礦稅，令中使者駐湖口，以南康太守吳寶秀不奉令，劾奏被逮，其夫人哀憤，以繯死，時師在匡山聞之，曰，時事至此，倘閹人殺良二千石及其妻，其如世道何，遂策杖赴都門，吳入獄，師至多方調護，授吳公毗浮佛半偈，囑誦滿十萬，當出獄，吳持至八萬，蒙上意解，得末減，吳公歸，每念師輙為涕下，師以予未歸初服，每歎曰，法門無人矣，若坐視法幢之摧，則紹隆三寶者，當于何處用心耶，老憨不歸，則我出世一大負，礦稅不止，則我救世一大負，傳燈未續，則我慧命一大負，若釋此三負，當不復走王舍城矣，癸卯秋，予在曹溪，飛書属門人之計偕者，招師入山中，報書直云，捨此一具貧骨，居無何，忽妖書發，震動中外，時忌者乗白簡劾師，師竟以是罹難，先是，聖上以輪王乗願力，敬重大法，手書金剛般若，偶汗下漬𥿄，疑更當易，亟遣近侍曹公質於師，師以偈進曰，御汗一滴，萬世津梁，無窮法藏，從此放光，上覽之大悅，由是注意，適見章奏，意甚憐之，在法不能免，因逮及，旨下，云著審而已，及金吾訊鞫，但以三負事𡭊，絕無他辭，送司宼，先是，侍御曹公學程以建言逮，久在獄，與師問道，有圜中語錄，時執政欲死師，師聞之曰，世法如此，久住何為，乃率浴罷，囑侍者性田曰，吾去矣，幸謝江南諸護法，言訖，端坐安然而逝，曹公聞之，急趣至，撫之曰，師去得好，師復開目微笑而別，時癸卯十二月十七日也，師生于癸卯六月十二日，世壽六十有一，僧臘四十有奇，噫，師生平行履，疑信相半，卽此末後快便一著，上下聞之無不嘆服，師化後六日，顏色如生，及浮葬于慈慧寺外，次年春夏，霖雨及秋，陸長公西源欲致師肉身南還，因啓之，安然不動，適予弟子大義，卽奉師龕之，經潞，京口，金沙，曲阿諸弟子乃奉歸雙徑，供寂照庵，時甲辰秋九月也，越十一年乙卯冬，弟子先葬師于山後，適朱司成文寧公禮師塔，知有水，亟嘱弟子法鎧後移塔至開山，乃與俗弟子繆希雍，擇其五峰之內文殊臺，于丙辰十一月十九日茶毘，廿三日歸靈骨塔于此，於戲，師生平行履，豈易及哉，始自出家，卽脇不至席，四十餘年，性剛猛精進，律身至嚴，近者不寒而慄，常露坐，不避風雪，秉金剛心，獨以荷負大法為懷，每見古刹荒廢，必志恢復，始從楞嚴，終至歸宗，雲居等，重興梵刹一十五所，除刻大藏，凡古名尊宿語錄，若寂音尊者所著諸經論文集，皆世所不聞者，盡搜出刻行于世，晚得蘓長公易解，大喜之，室中每示弟子，必令自叅，以發其悟，直至疑根盡拔而後已，然義重君親忠孝之大節，入佛殿見萬歲牌必致敬，閱曆書，必加額而後覽，師于陽羡，偶讀長沙志，見忠臣李芾，以城垂陷不欲死于賊，授部將一劔，令斬其全家，部將慟哭奉命，旣推刃，因復自殺，師至此，淚直迸洒，弟子有𠊓侍者不哭，師呵曰，當推墮汝于崕下，其忠義感激類如此，師氣雄體豐，而面嚴冷，其心最慈，接人不以常情為法，求人如倉鷹攫兎，一見卽欲生擒，故凡入室不契者，心愈慈而恨愈深，一棒之下卽欲頓斷命根，故親近者希，凄然暖然，師實有焉，師性躭山水，生平雲行鳥飛，一衲無餘，無住足地，居常悲禪宗凋敝，欲求國初以來諸尊宿機緣，續為傳燈，未遂本願，齎志而往，於戲，師每慨五家綱宗不振，常提此示人，予嘗嘆曰，剛宗之不振，其如慧命何，原其曹洞，則專主少林，溈仰圓相久隱，雲門自韓大伯後，則難見其人，法眼大盛于永明，後則流入高麗，獨臨濟一派，流布寰區，至宋大慧，中興其道，及自國初楚石，無念諸大老，後傳至弘正末，有濟𨵿主，其門人，先師雲谷和尚，而典則尚存，頃五十年來，獅絃絕響，近則蒲團未穩，正眼未明，則𡚶自尊稱臨濟幾十幾代，於戲，邪魔亂法，可不悲乎，予以師之見地，足可追配古人之風，姑錄大略，以俟後之明眼宗匠，續傳燈者采焉，以師未來世，故無上堂，普說，示衆諸語，但就叅請機緣開示，門人輯之，有內外集若干卷行於世，入室緇白弟子甚多，而宰官居士尤衆，不能具列，古之所謂豪傑之士者，必曠世而一遇，其不恒見于天下者何也，蓋嘗聞之，豈無其人哉，自夫世務之沉㝠，俗學之纏糾，有不足以縶而留之者，于是脫然自抜于浮湛起滅之表，以求其本初之極至者焉，則漠然莫所為乎斯世者矣，其卒為浮屠氏之歸者，皆其人也，予嘗誦其言而悲之，然嘗上下千百年間而求之，殆果然不誣也，大江之南有佛智晦機禪師者，諱元熈，姓唐氏，世為豫章儒家，其族父曰，明公者，學佛西山明覺院，而能聚族人子弟教之，師與兄子元齡，俱從學進士業，元齡旣登進士第，而師遂從明公落髪，游方時，年十九耳，其母憐之，私具白金為裝具，明公曰，是足䘮子之志，師卽盡以歸母，不持一錢以行，至吳，一時名師皆欲出己座下，不顧也，聞物初觀禪師住玉几，往依之，十年無知者，偶與書記清默語，大驚異之，以告初，初召詰之信然，留侍左右，朝夕諮問，盡發其秘，字之曰晦機，為偈以囑焉，後至錢塘，寧退耕，衍石㠶在南北山，虛記室以待，不應，久之，勉從頴東叟之請，當時貴人多致師出世者，皆不答，一衲二十年，泊如也，至元中，楊璉真伽總統釋教江淮，有旨取育王塔中舍利，進入，乃親詣師，求記述始末，因詔俱朝京師，師曰，我有老母，兵後存亾不可知，歸江西尋之，則元齡固以臨江通判從文丞相起兵死，獨母存耳，奉之，以孝聞，種竹築庵於鄉，曰，竹所與簡竹屋，申如翁居往，復酬唱發揚宗旨，四方來學者數百人，至無所容，又居灊山，凡六年而棄之，洪之人請師住天寧，師以讓簡，簡歿，洪人來請師，又以讓秀祖，巖江西總統乃請師住黃龍，亦不住，元貞二年，始應百丈之請，居十三年，而百丈赫然為天下禪宗第一，至大元年，應淨慈之請，至之日，行中書省行宣政院之長各率其屬，拜伏迎請，中國學者及高麗，雲南，日本之僧，前願致師而不得者，皆爭見門下以千百數，居十年，乃作千佛閣，市民僦居，旁近相撓雜者，撤而遷之，端門廣術夾植松柏，皆前人以為難者，指顧成之有餘也，于是中書省平章政事張閭與行省丞相下令告羣寺曰，其各以僧集冷泉亭下，惟老病守舍者勿至，衆大驚，不知所為，是日，集者幾萬人，以次立聽，曰，徑山者，當卜某若某，衆曰，諾，丞相親探得師名，以示衆，衆曰，諾，無異言，卽親送師入山，不容辤，至親為券假食，以供衆，居三月，師扶仗歸南山下，復起之，不往也，江西學者咸思慕師，願得住大仰而依歸之，師頗聞竟乗扁舟逃去，或告曰，師老矣，百丈故鄉也，盍此歸乎，師信之，返至杭，大仰人哀懇，得師歸乃已，居三年，將示寂，手書謝所與往來，作偈示衆，擲筆化去，某年月日也，壽八十二，度弟子數百，叅學者數千人，大仰之下有金雞石者，名應馬大師懸讖故奉瘞焉，而弟子之在杭者，又建塔于淨慈之西隱，師所嘗居也，至治二年夏，集過浙江，遇師之大弟子某，於報國寺同禮師，山中從諸門人知師遺事，如因請為之銘，云，集嘗觀師於文字，蓋積思博學，非俗儒小生所能至，其大辨明慧，洞徹心要，誠一代之宗匠，四住名山，皆迫而後應，進退裕如，徑山乃天下奇處也，由雙徑而上，至高絕之地，五峰巉然，中本龍湫，化為寶所，國一禪師開山于天寶之初，特為偉異，天作地藏，待斯人而後發，道成名震，召歸長安，代宗為之執弟子禮，將相不得與大丈夫事，繼之以無上，又繼之以法濟，坐鎮羣魔，刀斮禪床而色不動，識錢武肅王于微時，故吳越累世崇奉尤謹，皇朝至道中，太宗皇帝賜以御書，并佛骨舍利，元祐五年，內翰蘓公知杭州，革為十方，祖印悟公為第一代住持，紹興七年，大慧禪師來主法席，衲子雲集，至千七百衆，末年，南歸重來，跲而復振，人境相與映發，道俗趨仰，龍神亦隨指麾而定，顯仁皇后在慈寧宮，高宗皇帝在德壽宮時，皆𡮢遊幸，就書龍遊閣扁𤗒，孝宗皇帝書興聖萬壽禪寺，又賜以圓覺經解，天下叢林拱稱第一，大慧以來，名德繼起，神龍靈響素著，國家民庻有禱輙應，累封神應德濟顯佑廣澤王，廟為靈澤，且有玉圭，玉帶，黃金瓶鑪祭噐之賜，其盛極矣，然而廢興有數，不可預知，國一之後，以會昌沙汰而廢，咸通間，無上興之，又後八十餘年慶賞，始以感夢起廢，為屋三百楹，剪去樗櫟，手植松檜，不知其幾，今之叅天合抱之木，皆是也，蒙禪師元聰以慶元三年，自福之雪峰，被旨而來，道譽隆洽，不媿前人，五年仲冬，行化浙西，而回祿挻災，烈風佐之，延燔棟宇，一息而盡，異哉，人皆以為四百年積累之業，一旦掃地，有能興之，非磨以歲月，未易就也，先是，寺基局於五峰之間，又規模不出一手，雖為屋甚夥，高下奢侈，各隨其時，因陋就蕳，亦復有之，衆為之請曰，大慧無恙時，豈不能撤而更之，顧其勢未可，兹焉火起龍堂，瞬息埃滅，豈龍神欲一新之乎，況祖師之像，出於烈燄而不燬，開山之庵，四面焦灼而茅不傷，師與國一，俱姓朱氏，或疑以為後身，北移醬壇，涌泉成井，今日安知暫廢，而當復大興邪，聰曰，有是哉，微我誰當為之，乃出衣盂為之倡，率學徒元韶，可達等，所在緣化，兩宮加以錫𧶘，施者聞風日集，動以萬計，又命南悟等，廣募閩，浙，江東西良工伐木于山，日役千輩，斤斧之聲，震動山谷，凡食于山者，無問比丘，優婆塞，相與勸勉，智者獻謀，壯者出力，夙夜經營，不翅己私，開拓舊址，首於東偏為龍王𣪫，以嚴香火之奉，繼為香積厨，以給伊蒲之𩜹，延湖海大衆，則有雲堂，供水陸大齋，則列西廡，此皆一日不可緩，寺之所以立也，寶𣪫中峙，號普光明，長廊樓觀，外接三門，門臨雙徑，駕五鳳樓九間，奉安五百應真，翼以行道閣，善財叅五十三善知識，仍造千僧閣，以補艮山之闕處，前聳百尺之樓，以安洪鍾，下為觀音𣪫，而以東西序，庋毘盧，大藏經函，鑿山之東北，以廣庫堂，輦其土石，置後山巨壑中，開毘耶方丈于法堂之上，復層其屋，以尊閣思陵宸翰御榻，修復妙喜㙮亭，仍建蒙庵于明月池上，為香水海以沐浴，為天慧堂以𨕖僧，禪房客舘，內外周備，像設雄尊，金碧璀璨，法噐什物，所宐有者纖悉必具，不可勝書，蓋其百工競起，衆志孚應，經始於六年之春，成於嘉泰改元之夏，閱月才十餘，而變瓦礫之區為大寶坊，始者蕩廢於一彈指，頃若甚𢡖矣，及其興之神速，則高掩前古，而又雄壯傑特，絕過於舊，按圖而作，井井有條，雲棟雪脊，翬飛層疊，逈出於烟霏空翠之表，春秋二會，來者益衆，奔湊瞻仰，如見化城，驚懼踊躍，稱未曾有，徑山於是乎大振矣，予𡮢登含暉之亭，如踏半空，左眺雲海，視日初出，前望都城，自西湖浙江以至越山，歷歷如指諸掌，真絕景也，為別峰寶印賦詩，有百萬桾松雙徑杳，三千樓閣五峰寒之句，印為之撫掌，且曰，山中之景，幾無餘蘊矣，是時新創大閣，丹雘未施，上下一色，如凝霜雪，涉二十年，猶属夢境，今則土木之盛，何止十倍，恨未能一寓目也，聰忽以書相尋於寂寞之濵，屬以記文，遣僧契日攜書來見，偹道始末，辤之曰，年侵學落，筆力隨衰，子之師，願力宏深，成如許大佛事，不求于重望雄文之士，而為此來，何其舛邪，求之再三，拙菴又助之請，遂櫽括其語，為之大書，且告之曰，大慧千僧閣之成，一時稱為盛舉，善乎李資政之記，以為在杲公何足道，而循襲齷齪者以為奇特，不亦陋甚矣哉，聰之為此，初豈有意于興作者，因欎攸之奇變，偶人情之響合，上資國力，廣集喜捨，時節因緣，有相之道以濟登，兹是固不可不記以傳遠，然於師何有哉，矧國一之初，本無可傳之法，其後瞻禮之衆，傾於億兆財施之廣，盈於千萬，視之如幻，等之如空，居惟一室，室惟一床，布褐陶𠣻，澣衣糲食，其視寵榮震耀何如也，聰方以此道行，而余欲以言語讚歎有為功德，多言益足為贅，國家駐蹕臨安，自西天目龍翔鳳舞，舒岡布麓，蟠結而為帝王之都者錢塘也，自東南天目熊騰馬奔，陵深抜峭，發越而為梵釋之宮者徑山也，山以徑名，乃天目之徑路，其地尊，故鬼神不敢宅，其境勝，故凡庻不得居，必也，以大法力建大道塲，然後能儲精會秀，攬光景而納於其中，如國一禪師卓錫于此，興廢逮今，蓋已四百餘年矣，先是，慶元己未冬，龍王𣪫災，精廬佛宇，一夕而燼，住持僧元聰，治故而復新之，後三十五年夏，再燬，無準師範慨然嘆曰，曩在育王時，曾夢一神人，偉衣冠，盛儀衞，馳騎而前迎，疇昔之夜，又夢前神人者，持一寶珠以相授曰，謹勿訝，或謂夢之神即山之龍，珠之數則火之日也，豈住止或壞皆數耶，師于是以精進心，轉不退輪，以勇徤力，檛無畏皷，披榛塞，竅高深，度材於山，視昔所封植，可以為榱，為梁，為杗，為桷者，適飽厥用，則鳩工聚糧，命幹力之僧相其役，一念纔起，諸天響合，上方頒𧶘甚渥，公卿大夫士樂施舍，南國之好善者，不祈而獻貨，不命而獻力，越三年考成，曰堂，曰𣪫，曰門，曰廊，曰樓觀，棲客之廬，齋庖之所，庫庾井廐，靡不畢具，最是龍游閣，居翠峰之頂，畫栱璇題，承雲納日，而檐外曰凌霄之閣，天空宇逈，若與灝氣者游，循而下，曰寶𣪫，曰寶所，曰靈澤𣪫，曰妙莊嚴閣，不但如飛來湧出，而宸奎麗畫，寶鎮此山，實振古所未有，舊兩僧堂，幼學者居外，久習者居內，殆非不二法門，今則綂而為一，楹七而間九，席七十有四，而衲千焉，矧翼五鳳而閌離門之虛，建萬佛而補艮山之闕，皆以大用勝服之，若夫乗金相水，西秦多聞異僧所云，更不道也，比年以來，歲數不登，諸方寺宇，兵殘火燬，荒基斷礎相望，百不能興一二，雖然，予𡮢聞瞿曇氏之為教也，旅泊三界，木下一宿，穴土為廬，編茅為庵，達磨之不屋也，德山之無𣪫也，包攝之不設佛像也，楊岐之不蓋僧堂也，風穴之不葺破院也，林洋泰布衲之不飾，寺㙮不占檀那地也，瓦石擊竹無非道，山桃開花無非禪，地上木，庭前栢無非佛，安得有宮𣪫樓閣之華哉，無凖曰，否也，了性者，真幻皆性，證實者，權假皆實，一大寶藏，半說莊嚴，一部華嚴，只言現量，有是身，非旅亭也，有是物，非寓宇也，有是居處室廬，非假觀也，有是宮𣪫，樓閣，非化城也，於宻屋，可以識無漏，於竟壁，可以見因果，於廣大樓閣，可以觀三生，立一枯木為像，可以起人敬心，拈一泥團塗地，可以使人不墮惡趣，莖草建剎，具足大智，聚沙為㙮，皆成佛道，安得為無范金合土，塈茨丹雘之事哉，予謂，由前之說，則一切有為之事，俱落虛無，由後之說，則諸祖無上之宗，悉成斷滅，泥空，則如盲人摸象，黑山窟裏修行，墮有，則猶跛鼈困泥，濁海波中起沒，二說皆非也，道有，則一塵不立，道無，則一法不捨，於真空而不着頑空，於妄有而轉歸妙有，信圓而不偏，念活而無弊，合體性容貌，融為一源，其庶乎道哉，師曰，此事且止，普樂院火，永邦建之，記者張無盡也，圓通寺焚，師序復之，記者周益公也，己未之厄，聰亦求記於樓學士，歲丁酉理宗紹定六年登山，首請守寧國，又請奉祠龜溪，請益勤，且曰，上累頒金幣，賜御書，復賁範以金襴法衣，佛鑑師號，蓋自𩄇山付嘱以來未有，如今天子神聖慈武，清心寡欲，篤行善道，扶立教門如此之力，子尚可得而辤耶，詠不𡮢醍醐，不嚊詹蔔，枯藤敗筆，何能鋪述盛美，然學自孔氏，所求乎子以事父，臣以事君，常恐不盡其分，無以報國，汝等捨世俗家，出形色界，辤親割愛，不拜君父，飯以珍厨，棲以大厦，將何所求報國恩，持經誦咒，不足以報，譚空說妙，不足以報，窮子之力，盡未來世，以無量莊嚴，不足以報，惟發揚大旨，警悟羣迷，具如來眼，踏毘盧顖，掘二祖髓，御大梅心，標俱胝指，破馬師，欽師惑，使一切衆生，成等正覺，此真是報國恩處，範曰，唯，乃為之記，師於臨濟爲十二代孫，其道大，故其攝者衆，其門峻，故其登者難，其旨的，故其悟者親，其論高，故其聽者驚且疑，而同時者，譏毁嫌𧩂不勝其忿，然四方學者，或自謂親證，或幾號罷叅，皆肩靡袂屬，沓來於座下，而公所遇之，未𡮢假詞氣，接慇懃，拒之而不去，踈之而益親，至於水洒挺逐，而戶外之屨常滿院，去城百里，自唐國一禪師始斬蓬，藋驅龍蛇而居之，寺無常産，山之神龍實助其緣化，師至之始，衆纔三百，二年法席大興，衆將二千，而院有僧堂二，不足以容，於寺之東鑿山，開址建層閣千楹，以盧舍那南向嶤然居中，列千僧案位于左右，設連牀，齋粥於其下，經始於十年春，越明年春告成，余𡮢問道于公，聞之而嘆曰，非成是閣之難，致其衆之難，非致其衆之難，道行而不能使其衆不至之難，一閣之成，在公何足道，而循襲齷齪之者，以爲奇特，不亦陋甚矣哉，獨喜其道行，而衆從之，故爲書其本末，淳熈十年二月己未，徑山興聖萬壽禪寺西閣成，乙丑，上賜住持僧寶印御注圓覺經，且命寶印為之序，既進，上為嘉嘆，召見錫𧶘甚寵，於是道俗咸曰，賜經與閣成同時，宐𤗒曰圓覺之閣，且刻石以侈盛事，則又咸曰，陸游宐為記，印以衆言來諗游于山陰澤中，游蹙然不敢辤，㳟惟聖天子，以聰明睿智之資，體堯蹈舜，深造道妙，悟一心於萬法之中，既以博極皇墳，帝典，羲圖，魯史之秘，而像胥所傳，木葉㫄行，亦靡不究覽，以大圓覺為我世界悼士之陋，多岐私智，昧乎大同，乃以萬機之餘，親御註釋，凡十二大士之所問，調御之所說，佛陀多羅之所譯，宗宻之所註，裴休之所言，皆冰釋縷解于宸筆之下，十日竝照，物無遁形，百川東歸，海無異味，如既望月，無有缺減，如大寶鏡，莫不照了，東夷西戎，南蠻北狄，霜露所墜，日月所照，莫不共在此大圓覺中，魯之縫掖，楚之黃冠，竺乾之壞衣，祝髮于時相與為矛盾，為冰炭者，亦莫不共在此大圓覺中，不偏不欠，不迷不謬，垂之萬世，亦莫不然，而寶印以山林枯槁之士，道行海內，名徹九重，得懷璉入侍仁宗故事，召至便𣪫者，再覲清光，承聖問，口誦所聞，文附巨典，有學士大夫願而不可得者，又此閣壯觀，首冠一山，費至三十萬貫錢，其落成也，適當賜經之時，山川動色，神龍踴躍，於乎盛哉，方閣之未建，東偏有千僧閣，紹興中，大慧禪師宗杲所營，宗杲，法門之傑，方住山時，衆盈千數，故以名閣，顧游衰病憔悴之餘，學問廢落，文思局澁，而名山勝事，本末閎濶，非區區筆力所能演述，實以為媿懼云，徑山，天下第一禪剎，𥥆深修阻，高人達士之所輻凑，余每恨無因至焉，去年春，奉詔祈澤山間，佛日禪師宣公獲知，今丞相魯國公居是山七年矣，忻然領予裴徊周覽，雲山重復，草木蓊薆，悅可人意而又棟宇宏麗，噐物潔齊，為之驚愕加嘆，彼息心淨住，何為得此哉，乃言曰，重趼而來者，窮其日力，食息無所，吾又於雙溪之上，築室百間，濟其所不及，皇帝𡮢賜化城二大字，因創重屋，尊而閣之，𣪫寢門廂，庖廩湢浴，靡不備具，願得識其實，亟命箯輿竝游，至則有過其言無不及也，余遂言于師曰，吾儒之道，食無求飽，居無求安，敏于事，謹于言，就有道而正焉，釋迦氏初至雪山，勞其筋骨，餓其體膚，既勤且勩，不減吾儒也，今為僧者，不耕而穫，拱坐得食，隨寓隨足，又為之茇舍，使朝不及餐，於此乎穀，夕不及宿，于此乎館，將翱將翔，不至半途而廢，得無過于安且飽乎，夫登山者，將為道謀乎，將為安飽乎，苟志於道，則居不必安，食不必飽，孜孜求之，求之不得，不敢少怠，意會神契，斯有得矣，師謂何如，師曰，此吾考室之意也，能不媿此室，則在其人，吁，彼能識師意歟，既畢力營繕，遠近信敬，翕然樂施，師又自裒其槖，合緡市田千畒，為無盡供，於是，化城之居，可久以大，而師所以待其徒之意始愜，不可不識也，師名可宣，吾蜀嘉定許氏子，別峰印公，橘洲曇公之弟，曇又其同氣也，禪印師曇，有之似之，上雅聞其名，用賜佛日之號，奎畫焜耀，草木生榮，年餘七十，𡮢手書華嚴等經，庋藏兹山，又築萃堵波於後，當相與為不朽云，徑山，名為天下東南第一釋寺，寺何以重，以道重也，蓋自唐世，至人指徑以知津，神龍奉地以啟宇，異僧輩出，駐錫譚道，顧盻叱咤，明心闡性，超越生死，足以指南，禪流莆勺，真乗見知，累朝醲恩渥，賜龍文，虹氣照耀林谷，尚矣，馴至近代，崇極而圮，變故凢五，一燬於慶元己未，住持元聰新之，兩災于紹定癸巳，淳祐壬寅，師範載營之，又厄於至元乙亥，更二住山，而雲峰師妙高至，披榛掃礫，竭蹷重建，粵五朞，寺如舊，輪奐過侈，己丑正月，剎那復燼，寺衆駭懼，師喟然曰，吾宿生負此山，吾償之，吾不憂亾寺，憂諸人不解狗子無佛性耳，衆悚然林棲，庵潜法社如故，擇人受事度材，慮庸瘠已，首公再捐衣盂，施者踵至，及更舊規，匯大𣪫為龍淵而從，𣪫稍北直池，南為照𣪫，潮音之堂，丈室正寢，無垢，不動二軒，東西對扁，遷大覺寮於布金，移祖庭復歸於宴坐峰上，宅毘盧頂，靈澤祠宇，下瞰幽竇，翼以廊廡，綱維職掌，雲棲前序，行署賔舘，庖湢帑廩，多所更定，寛平𣸧穩，倍勝疇昔，僮𨽾工藝，咸有寧棲，寺東，剗積壤為三門，𨕖佛塲最後建，益壯麗，範鍾千石，像設嚴具，金碧交絢，如住佛國，朝家欽崇護持，恩禮有加，壬辰十月落成，為屋千楹，計工百萬皆有奇，創祝𨤲庫，市蘇湖田，歲閱藏典，効蕐封，上衍帝祝，其贏接待雲水，其徒宣力者，淳暢，法瑞，心開也，師雖治土木，而晨夕唱道，雲衲奔湊，瓶錫兀兀，宴若無事，甫十年間，兩建鉅剎，如探諸懷，功亦偉矣，論者或曰，佛果靈耶，九十年而五隳其宮也，隨仆隨起，易於折枝，又何神耶，吁，是一諦義，學者未之思耳，天下莫大乎道，而物為小，莫壽乎道，而物為夭，天地山川，人物宫室，何莫非物，何莫非道，道即理，理即釋氏之禪，非耶，物有噐形，理超噐形，物有數量，理無數量，物有成毁，理無成毁，未有天地，此理先具，人物銷盡，此理固存，常人見物不見理，聖賢見理即見物，無在而無不在，物物而不物于物，主宰羣動，圓裹十方，不假一木，不煩一斤，不動道塲，清淨法棲，瞠乎儼乎，常在目𥈤，兵戈不能斬殺，水火不能焚溺，施者何施，受者何受，毁者何怒，營者何求，癸巳四月，師過予，以寺碑請，且作別語甚異，未幾，師果示寂，弟子正宗，宗嶽，清泰，𦒿舊行哲，奉遺言申前請益力，予事理學，不解禪義，理者，天下公共，非釋氏得私也，凡山川有勝絕，必有物之靈者據之，物之靈，莫靈於人，而其間橫雄顯發能仁氏之道者，尤人之極靈，故往往不能不移其所勝，以歸于其人焉，此徑山五峰之抜秀幽盤者，所以始室羣龍，卒成興聖大精藍，歷今幾百年，補六十七善知識，而猶未艾也，前三衢證果禪寺住持金華月江淨公禪師，實六十五代主，先是，仁廟優崇象教，徵天下高僧，翻修藏典，公亦與焉，明年，為宣廟宣德丙午，諸山以公學行知見，如武庫森嚴，雲龍超越，相舉於宗司，遂檄住是山，指南迷途，意氣直截，座下千餘指，一為觀根發機，矢無虛發，四方尊仰，檀信填門，少暇，則雅步躊躇，經營廢敝，妙筭神出，意至皆成，積財儲粮，鳩工定規，次第舉行，竟獲完美，先修大佛𣪫，巍巍若新，次修伽藍堂，祖師堂及方丈，莫不增換益固，殿壁亦施五彩繪，光耀人目，觀音大士，十八大阿羅漢，一切神像，盡加以金碧朱粉，襍色麗裝，殆有生氣，復建天王殿若干楹，為叢林擁衞，搆無垢軒，并雲厨等室若干間，為怡賔安衆之所，百噐具修，常住賴之，徑前作大門樓，自書天下徑山之扁，其天王𣪫門之扁，則駙馬都尉沐公所書也，迨歲甲寅，公春秋浸高，倦於接引，思休閒且預謀歸宗之地，廼即寺北徧，作退居，號圓照，結窣堵波，號壽墖，乙卯秋既就，述偈而逝，今天子改元正綂之丁巳夏，偶遊京師，因舊善余，來求記，其作用之歲月，將立石寺中，以貽謀後，求俾有䋲纉，予素重公平昔行願非小，今此盛舉，真菩提心，信所筆之，臨安縣東二十里，靈鳳鄉之腰，喬木剌天，修竹成林中，有萬壽禪院者，故吳越國武肅王錢氏所建，太平寺也，唐天祐二年，更爲禪居，天聖七年，始賜今額，初縣人高君保，與其子瞻，自景德以來，大新棟宇，造𣪫塑像，藏經鑄鐘，百用具修，又以田百有二畒，與常住供僧，君保，瞻卒，其子弟分財産，欲奪前所予田，交訴於縣，縣沒入之平其估許人市，崇寧元年，住持等覺大師募檀越百餘人，得錢三十七萬有奇，詣縣請如本估市，宰君嘉其請而歸之，等覺刻檀越姓名于石，以傳不朽，屬無住居士序其事，居士爲臨安地寡人繁富，官田今日示價，明日爭者盈庭，高氏沃野膏壤，竟四十年莫有市者，豈神物護之乎，抑亦有待乎，且善惡一念，至微細也，長劫受苦，樂報秋毫不差，况予奪罪福之明著者，等覺與十方來衆，當其食時，升堂展鉢，上味妙供，不念自至，何用區區營此一頃田，爲葢欲與高氏子弟悔罪，與諸人植無窮之福也，當知是田，本無去住，于彼于此，何得何䘮，彼此得䘮兩㤀，則罪福安在哉，故此山可顛，此地可移，此石可磨，此福無有窮也，他日大穫倉箱，克溢禪子，終朝飽滿，元不曾破一粒米，始知居士前語，不綺宰君者，霅上姚祐伯受，以學行知名，施於政事，人安樂之，等覺者，法號慧源，大通禪師之法嗣，不惟道行高潔，抑且才力過人，無住居士者，丹陽人陳度，太平寺，在臨安邑，治東靈鳳山間，擅風林雲壑之勝，肇基于吳越王，至宋天禧中，改爲萬壽禪院，邑有檀信高君保者，父子相踵而護持𣪫宇像噐，各極其莊嚴，而又捐田百餘畒，供四海苾芻，以克香積之𩜹，當時叢林亦云盛矣，及君保逝，而後裔之爲闡提者，謀奪其前田，遂搆訟田沒入官，欲市者聽，越四十年，而竟無市者，豈非維衞力耶，至崇寧間，有慧源爲住持，募得錢數萬緡，自白於縣，請得贖之，然世代變更，漸次凌夷，而田盡爲比隣所吞併矣，寺僧零落，三五輩無恢復志，迄今有澹居者，爲達觀禪師高弟，以刻藏因緣，來主徑山之席，一日，至其地徘徊久之，追尋古蹟，偶見石壁，刻一小徑山三字，知爲徑山下院，撫然而歎曰，此梵釋龍宮地，有神呵護焉，是百畒之丘，乃高檀所捨，飯十方僧者，若輩踞爲己有，入泥犂如箭耳，曷若直而歸之，爲衆贖愆，於是，聚吳中善信周祗等貲，僅贖其半，半仍歸比隣，蓋運以慈心也，而邑令黃君佐成之力居多焉，噫，此一地也，檀化爲魔，魔化爲檀，予而復奪，奪而復予，成成敗敗，去去來來，亦何常之有，總唯一心所造耳，心緣於善，則爲喜捨，爲莊嚴，是高君保之父子也，是慧源，澹居之恢復也，心緣於不善，則爲慳貪，爲侵併，是高君保後裔之反汗也，是左右比隣諸人之蠶食也，善惡祗緣識心，成敗了無實義，論性則空有之，不立論相則因果之難逃，福緣瑞種，隨善萌芽，異類幽淪，乗惡滋蔓，夫人生如掣電飄風，七尺軀殼受享幾何，胡爲乎貪執不捨，甚至強吞，甘以有盡之身，而釀無窮之業哉，吾願後之人，勿復垂涎此地，而自招業報也，昔大藏西來，流通徧滿，明明國製，不廢頂禮慈尊，名山福地，多頒法寶，廣度僧伽，故翻刻藏經，自北而南，始於清涼妙德，以其嶺道廻複，轉輸倍費工力，議而之徑山，徑山萬菁叢深，烟雲震暖，棗梨易蝕，又議而化城，化城，為宋佛日禪師宣公所創，寺名接待，皇帝賜化城二字，因搆重簷嵬閣，分徑山之東麓，沿至我朝，僧徒畢集，為徑山𨕖勝道塲，正德間，以寺田編役，僧不能守，割地轉質民間，質券具存，石垣界址在焉，馮開之太史，擇地化城建屋，以藏經板，自任一緣，捐錢五十緡，徐圖恢復，以其事屬之宻藏，募金贖地未竟，而以手帙遺之𣽃公，會桐城本如吳公，任浙左轄，慨然欲竟成開之之志，乃乗閱湖工，偕廉憲竇公，躬履其地，曰，曠墟可復也，訊諸業民，曰，得價可還也，禹航鄉紳王君，先以其地歸寺，於是慕義而來歸者如響，乃贈金給直，以贖其半，誅茆結舍，處大士蘧廬中，而經板乃得其藏矣，化城薄於林莽，椽居絕罕，而其間有封土如纍者，外割餘地，任其祭掃，𠊓無所卜築，方伯公以慈悲一念，保安化者，爇慧炬而照昏城，野鬼得藉無邊法力，永寧其𩲸於功德之林，枳棘轉為初地，蕪萊化為覺塲，因明入智，喜信皈依，乃𡚶觸邪宗，陰懷睥睨，嗾諸狂少，浪託無𥡴，於是經法官之勘斷，煩公府之質成，魈魑既遁，正顯邪逐，法門得據而安焉，嘅自金輪常轉，世劫周遭，變徙滄桑，古來興廢，然而魔劫雖渾，金剛不壞，生天地而無始，徹天地而無終，堅固慈心，自隳罡煞，佛力如天，有時藉轉于人力，然盡人之力，終不能加於佛力，余不佞，不能為無盡居士省後深造，更著護法，然亦不能凝神搆思，立論無佛，化城八百八十畒，典價不逾二百七十金，今出三百五十金，而僅贖原田之半，無損于民而有益于僧，僧田歸僧，僧與民作平等觀，何必斥僧而惟民之與哉，一化城也，在宋則棟宇宏麗，噐物潔齊，徵于郎官楊汝明之記，乃棟宇變而為灌莽，灌莽今又將變而成棟宇，馮太史締緣而未果，吳方伯矢念以聿成，議始于萬曆甲申，十六年而獲竟其事，慈心點化後先相待而然，不佞僅為方伯布虔以告諸天，請消人心之荊棘，則此地之荊棘不生，能植善信之根基，則我佛之根基不壞，翻經𨕖佛之塲，金鏞以是而依崇，鐵鍱繇兹而扄鑊，可祝聖壽萬年於久矣，按志，龍遊閣居翠峰之頂，畫拱璇題，承雲納日，而虛簷之外，曰凌霄閣，是知峰頂有閣也，會峰頂時，見五色毫光，因有寶光𣪫，似閣前有𣪫，皆宋所建，今皆廢矣，昔圓照禪師，居峰頂十年，詩云坐斷凌霄已十年，匡宗扶教且隨緣之句，而古𪔂禪師亦居十年，由是觀之，則前代住山，靡不愛其孤絕，想必居之，但峰頂無水，况峰孤逈，非藏修地也，前月亭法師亦會于此講華嚴經，以此峰乃五峰之主，雙徑之祖龍也，頃梵懷慧公結庵于頂，居十三年矣，向苦無水，以鑿石虛巖得泉，可供百衆，大旱不竭，味甘而烈，以從空中出，如天甘露，因名甘露泉，葢從來所無也，手植引路松數百株，冀化龍也，予於萬曆丁巳初春，登其頂，四望寥廓，一目千里，因題其庵曰空中居，志超世也，遂爲之記，言天下之名山，無不舉東西兩天目者，言天下之名刹，無不舉徑山者，遠則國一，大慧諸祖之法席，近則紫栢可大師之靈蛻在焉，故黑白之侶，登臨兩天目，瞻禮徑山者，日無虛晷，或乗竹筏，緣磎澗而進，或包腰𦬆屩，穿林麓而入，雖水陸異途，要必于瓶窑發足焉，故言兩天目，徑山，又無不先舉瓶窑者也，然其地俗樸民儉，自農桑外，多以埏埴爲業，故市𢋨之與陶穴，相望如櫛比，而求所謂伽藍精舍，則窈乎無聞，登臨兩天目，瞻禮徑山托宿焉者，非寄民廬，則依食肆，雖緇衣白足之流，勢不得與齊民異，有識者過之，未𡮢不徘徊興嘆也，聞谷禪師慨然捐衣鉢，爲善信倡訪真寂廢刹故址，復建禪院，爲往來食息之所，厚直市地，集材搆屋，凡爲佛堂若干楹間，僧寮若干楹間，墻籬，門廡，㕑井，湢溷，各有其所，雖無雄𣪫傑閣，震竦觀聽，凡所以供佛養僧之具，燦然備矣，院未有儲粟，而居民千餘家，環拱敬信，每食必貯淨飯一甌以俟，禪師使沙彌三四輩，聚而歸之，蒸饎以爲僧食，食時主客僧恒不下千指，無匱乏之憂，晨鐘暮皷，木魚梵唄之聲聞數里外有，過大叢林無不及焉，久之，四方敬信者日益，衆競爲師佃，復古安衆寺，併𠊓寺山塲二頃有奇，以供薪㸑，又陸續施買飯僧田五十餘畒，稍佐淨食云，蓋禪師貌溫而氣寂，行修而言中，當其在雲棲會下苦行，菁山名聞已洋溢諸方，道俗仰之，不啻瑞雲祥鳳，故一出而所過必化，所舉必遂，流衍而光大之，正未有量也，廼予所醉心禪師者不止是，自初祖西來，而義學之士疾之如仇，六祖傳衣，而南北宗亦相爲水火，蓋我相難除，法執易起，所從來久矣，紫栢以单傳之印，倡道徑山，而雲棲大師專提淨土，二大士之權實隱顯，詎可凡情分別，而猥墙倚壁之徒，亦遂各分門戶，今禪師不離淨土，直契单傳，且以雲棲之的𣲖，作徑山之津梁，此真寂院之作，蓋亦借事顯理，合異爲同之妙用也，按誌，院始建于宋寶慶間，中更廢興不一，重建于萬曆四十二年甲寅，落成于次年乙卯，院成後，師旋入閩中芝山，至泰昌十月，狥善信之請，復來主院事，及天啓改元季冬，而國禎始爲之記，普慶福田寺記碑爲趙松雪書，原逸四字，普慶福田寺在徑山之陽，初國一禪師過其處，愛其高山深林，秀氣茐欎，顧瞻裵廻，久之而後去，至元十七年，雲爲徑山屨及于斯曰，昔國一之所盤桓而不忍去者，此其是乎，吾將營禪居，以飯游錫，其徒師能跪于前曰，今四海一統，師首奉綸音，主東南第一法席，當以正宗自任，能雖不能，當盡瘁土木，以承師志，于是審曲面勢，乃搆乃築，積三十年，始克就緒，𣪫堂門廡，一倣祗園之制，飛錫如歸，居者以安，又建大莊嚴樓閣，上容十千金色寶花玉座，百寶光明，互相灌射，如帝網珠，旋轉無礙，延祐四年，仁宗皇帝賜今額，爲十方禪寺，明年，師能來南屏，請曰，夙夜兢業，懼墜先訓，今兹有成，皆先師願力也，諸父行，惟師巋然，敢求一言，以紀成緒，余諗之曰，自國一相傳至于今，五百有餘歲矣，鬼物呵護，蛇龍虎豹，罔敢竄伏，而卒爲釋梵之宮，此豈人力也哉，居于斯者，盍亦思紹之人，重趼而舍，併日而炊，訪求知識，決了大事，慎毋厚自奉，而薄于蹔集，是違先志，以速禍尤也，有能以身爲准，以行爲訓，晝永勤勞，夜禪誦，若牛首之負米，金牛之畀飯，奯公訶雪峰于逆椽，地藏接法眼于旦過，居者游者，二俱相當，此而翁之志也，能其以是朂之，余游兹山再矣，而未登斯樓也，登斯樓自兹遊始，葢前此未有，有之自癸亥秋也，常住廓庵觀公，繼無邊海公，𪔂新大𣪫，次龍王𣪫，次禪堂，次祖師𣪫，次齋樓，又次厨房，次養老堂，及庫司湢溷，自萬曆壬子以來，數年之內，拮据道塲，次第翼然大備矣，而復念十方冠蓋，訪道名山者，絕不得一高敞之所，與之延眺，因建斯樓予兹，與馬令公來游也，時維初夏，嫩綠流鮮，延大人于几案，攀鵬翮于𣠄間，鉢盂獻翠，宴坐高騫，佛日耀五峰之頂，清風來奇樹之顛，徘徊顧盻，飡爽滌煩，因有感于中，曰，臨春結綺高華靡麗之觀，伐竹凌雲騷人寄興之地，轉眼滄桑，消沉莫繼，令人憑而吊之，則有嘆風流之不再者矣，若登斯樓也，則祖席峙五峰之勝，僧寮起八代之衰，無論一時游屐，咸生瞻仰，觀公權巧，化導不可思議，將千載而下，有睹榱棟而覓竹箆者，非斯樓爲之感動耶，卽謂之寶所化現可也，令公曰，善，盍爲之記，因命童子掬泉泚筆，而飛翠生涼冉冉，與墨花映發，并顔其楣曰寒翠云，時天啓甲子四月佛日也，同游馬令公，名用錫，號晉荷，晉江人，瓶匋聞谷禪師，以陶輪智埏埴諸方，一時英俊蔚然相從，譬之種植已自，金鋤不動土，靈苗在處生矣，復念徑山大𣪫，需材實難，𡮢見萬曆戊申，吳江沈中丞公𪔂新之，求木千里之外，已達雙溪，彈指入徑山耳，而溪流橫溢，飄散丘陵草莽間，運載之費十倍于易，因擇地于山，募植松杉于上，曰，百年之計有待也，予聞之爲之三嘆，華嚴五十三叅所在，祥河寶樹，散花流香，而極樂土中亦行樹周匝，階楯嚴飾，可知寶所變現，刹刹莊嚴矣，而予謂末法像教，則莊嚴尤第一義也，凡夫見相作佛事，非莊嚴無以啓信，則夫念及于佛剎者，則安得不計及夫莊嚴佛刹之具，昔衞文播遷一方，猶樹之榛栗，椅桐梓漆，詩人之意曰，禮樂不患無具也，矧八十七祖，炳中天之耀，而後之人崇隆像教，顧艱于堂搆耶，向無慮及此者，而師獨秉遠識，預爲善後，不必龍神締造，祗陀信施，而徑山佛刹，知無窮盡矣，雖然含育利生名宮𣪫，防非護善爲欄楯，旣樹矣，成就周圓是在守之者，語云，剰栽無影，樹留與後人看守之謂也，予慮衆生，情見塵沙不一，因爲之記，以告將來，地名黃沙灘，種樹期滿大藏之數，始終經紀其事，爲本山松源僧桂庭，名大矼者也，徑山為天目東北峰，伽藍在山冢五峰之間，凡有興作，取材於千里之外，凌大江，冒雙谿，歷洪流暴漲，然後逆坂而上，緣縆邪許，十里百折，卒徒顛踣，木石騰藉，是故寺不久輙廢，廢而難復以興也，聞谷禪師印公語其徒大矼曰，盍買山而樹之，樹可材也，百年之內，其可以掄材於山矣乎，於是買山若干畒，樹松杉若干株，循直嶺以至三門又若干株，刻其券而三之，以為之守禁，而又曰，是不可以不志也，使益書之於石，詩有之，樹之榛栗，椅桐梓漆，爰伐琴瑟，此古之邦君建侯營室者之所有事也，印公，學佛之人也，乃能計久遠如是，世之君子，慮及于浹歲者亦寡矣，豈或百年，嗚呼，浮圖之昌其教宐矣，其訓于有官君子，不尤深切哉，夫以印公之願力，後五百年，兹山之飛樓湧𣪫，當有如蘓子瞻之詩，余之言何足以云也，使世之君子，過而眡之，則以余言為厲己而已矣，餘杭縣之北鄙，直五十里，有徑山在焉，山有佛祠，號曰承天祠，有碑籕述載，本初唐崔元翰之文，歸登書之石，今傳于時云，始至山之陽，東西之徑二，登自其西，壁絕襟繞，轎行少休，松檜交錯盤欝蒙翳，尋丈之間，獨聞語聲，躋稜層，披翠蒨，盡十里許，下視來徑，靑虯蜿蜒，搏巖騰霄，且及其巓，峽束洞隱，幾不容竝行，已而內括一區，平林坦壑，四面五峰，如掌𥪡指，一峰南絕，卓為巨擘，屋蓋高下，在掌中矣，庭間小井，或云故龍湫也，龍亾湫在，歲率一來，雷雨暝曀，而鄉人祠焉者憧憧然，環山多傑木，絲杉，翠檉，千千萬萬，若神官蒼士，聯幢植葆，駢隣倚徙，沉毅而有待者，迸溜周合，鏘然鏐然，若鑾行珮趨而中節者，由西岑之北數百步，矻然巨石，屏張笏立，上下左右，可再十尺，劃而三之，若川字𨽾文，曰喝石巖，其傳甚神，竝巖披谷，修竹茂密，𡮢以鍥刀刻竹兩節間，成景祐三年十二月十五日字云爾，由東徑而往，坎窞為池，游魚曠空，其西徑東折，蹴南峰嶺脰之間，平地砥然，盈畒而半，偃松一本，其高丈，其蔭四之，橫柯上聳，如芝孤生，松下石泓，激泉成沸，甘白可愛，即之煮茶，凡茶出北苑，第品之無上者，最難其水，而此宐之，偃松之南，一目千里，吳江之濤可挹，越岫之桂可攀，雲馭靄騫，狀類互出，若古圖畫，蟲蠧斷裂，無有邊幅，而隱顯之物，尚可名指，羣山屬聯，呈露崗脊，矯矯剪剪，咸有意氣，若小說百端，欲聖智之亢，而不知其下也，臨觀久之，魁博通幽之思生焉，古人有言，登高能賦，可謂大夫，旨乎哉，予於斯見之矣，曷止大夫之為也，大凢言之，天嶙地絕，山廻物靜，在處入巧，舉可人意，雖窮冬閴寂，未覩夫春葩之榮，薰風之涼，秋氣之清，然取于予者猶在也，既歸無幾何，而曩所歷者，重鈎復結無一見焉，追而言之，若覺而言夢，使人悄愴，而不知其自也，同游者，建安王瑊君度，嶽陽朱師德宗哲，又君度之侄子常，子美，甥杜沂，皆從游，其前與謀，而後以事已之者，朱宗哲之兄師道希聖，杜沂之父叔元君懿，揭陽盧幾舉之三人，莆陽蔡襄一與之善，惜乎不及俱也，書所經見，𨓒貽之，人一通，𡮢刻竹兩節間之十字，其游之年月日也，𡮢讀武林志，謂徑山者，往天目則在所必由之徑，故曰徑山，又以此徑於餘杭，臨安二縣為會通，故以徑名，然考其香火之所由建，則自唐和尚名法欽，號國一者，問其師曰，吾欲建𨕖佛塲以卓錫，將何歸，答以遇徑則止，行至此山下，遇有樵者在山，問之，則以前塢為徑塢，廼悟師昔所指授，少頃，又一素衣老人前而致拜，請師登山絕頂，入五峰之間，願捨此地為師卓錫之所，第山有一大湫，吾家若去，此湫當涸，幸留一水穴，我將時至以衞師，言訖，雲霧晦㝠，風雨驟作，及明既霽，湫水盡涸，惟一穴尚存，至今有龍井者，在本寺通道之左，其深無既，傳言井泉直通錢塘江，見于禪家事類，迨至宋孝宗，勅賜徑山興聖萬壽禪寺，其額即上御書，志載樓閣幾至三千，蓋肇建於唐，而尤顯於宋也，隆慶二年，歲在戊辰九月三日，余往登焉，路隘且險，至山麓廻首，從右而望之，則自浙以西諸山，俯伏逶迤，空曠無際，令人有塵芥六合之意，亦西浙一奇觀也，頃之入寺，僧有號梅谷者，迎余入座，飯畢，導余由寺西而上，不數百步，則有喝石巖在焉，舊人題名尚存，喝石者，蓋為觀音化身，與開山和尚講法，其辭頗誕，和尚微致譏誚，乃曰，隨師指示，祖師和尚云，此有頑石，汝能喝之使下乎，乃大聲喝之，其石隨而下，覆命喝之使上，石之隨而上者如前，遂裂為三，其文象川字，遊者以絲線徹底經之，與石座無毫髮沾𦊱，即其所語法師上不著天，下不著地之明證也，今地名前喝界，兒童婦女皆能言之，始知幻化之事，殆以神通，難以執一論也，巖之石有靈雞塚，高可三尺許，凡師升座講法，雞即佇立不動，傾耳聽之，講畢，隨衆以散，所謂伯牙鼓琴，而游魚出聽，可以互照，非𡚶傳也，又有一白兎，每冬夜時，來與師護膝，若解人意者，由西而北，則松竹夾道，隂森可愛，殊非塵境，頃之，步至寺門外，則有碑記者三，中一石，既大而巍然獨峙者，即前寺題名，勒宋孝宗御書于石也，碑之北向者，乃宋蔡襄所為記，又一碑，低狹僅可三尺，乃東坡蘓老親書三游徑山詩，曰來游，曰再游，曰重游也，雖苔蘚昏翳，予以手摸讀之，尚可諷詠，公之胸次，卓越飄然，身世兩㤀，亦可以想見于千百載之下矣，再步至山麓，有地一方如砥，余立而視之，時午後天陰，雲氣蒸蒸然，俯視諸山，如羣馬百萬，跳躍于烟霧中，與初入山之景，變態又大異也，余曰，此地若立一亭榭，可以便觀眺，僧曰，此宋望江亭也，日久亭廢，恨無再創之者，余為之憮然，且堪輿家謂，此山為五峰攢秀，蓋指鉢盂，鵬搏，宴坐，大人，朝陽也，其名晏坐者，昔黃巾賊入山中，祖師坐於峰石，賊疑其為人也，連以矢射之，矢皆中石，師則晏然不動，以名峰，余皆以形象之，山僧備道是山典故，歷歷如指掌，余因記之，以俟博物君子，武林之屬，多佳山水，而餘杭之有徑山稱最勝，東西兩天目，山高挿天，水因山曲折，浸為巨源，若兩目然，故曰，天目入兩目，以是山為徑路，山遂以徑名，余雅慕徑山，而未有企及也，歲在辛亥，南湖告成功，監司往閱視，余以鞅掌三路，不得從諸大夫後，會八月逾望三日，往吳興謁臺使者畢，歸由苕溪，苕溪一帶，天目諸山衆流環合，溯流可達，乃從吳興泛舟，過德清，渡雙溪，雙溪之流，一出天目，一出高陸，至雙溪橋合流，入徑山港，舟不得通，舍舟登陸，過化城接待寺，化城為故宋佛日禪師宣公所剏，踞徑山東麓，宋時棟宇宏麗，欽賜化城二字，上創重屋，尊而閣之𣪫，寢，門，廂，庖，廩，湢浴，靡不備具，載郎官楊汝明記中，我朝香火猶盛，漸次廢棄，寺田轉佃，閭左豪右踞之，然化城巷之名不冺，馮司成開之創刻經之緣，始於清涼之妙德庵，地峻遠役，南匠轉輸，工力費倍，乃遷之徑山，徑山雲霧罩籠，藏板其中易朽腐，始議復化城，化城地坦，無雲氣潤濕，便藏板而易輸工力，乃為屋十間，以安經板，處工匠，而大士金身以草殿居之，海內宰官，居士，布金恢復化城舊域，捐貲贖地，而有子衿，鼓衆䟦扈，必欲與沙門相角，事聞當道，屬予訊其事，郡邑勘明，予按法治其尤，割地歸僧，封畛不失，而其間有墓塚者，聽之以寧其穸窀，佛處蘧廬中，得重開法地，以須十方大檀越之力，予過化城，而一二野衲，邀入和南佛前稱，善事周遭故址，過化城，折而西北抵徑山，山去縣五十里，雄據乾位，挺然而東目正幹宴坐，朝陽，天顯，堆珠，鵬搏，凌霄，御愛，七峰攅擁，草木蓊薆，樹古而蒼，地僻而野，山門幽寂，有老松婆娑，可陰十畒，與木蘭交枝，薄靑旻，翳白日，松為數千年植，而木蘭亦森發離奇，匪㴱山無此異種，參差白㙮，同虯木橫斜，巢雲歸寉，竹松間雜，景色清饒，葱翠交𥈤，入山而路轉深，地轉奥，無數簧簹，霏烟濛濛，新竿雄抜，妬毋高凌，排岡直上，各高十里，層巒峻嶺，長騫偉觀，盤跚逶迤，盡在竹間，竹路籜龍透地，攝屐崚嶒，一頭陀引導，美箭蒙茸，蘿葛糾縛，時摩僧頂，羣峰嶈嶈，拱護靈嶽，中豁然坦壑，去險而夷，重巖滴水，清洞空沕，頭陀指為明月池，其間小井為龍湫，龍歲一來顧，雷雨曀㝠，過洞，行少許路，繞屋後登崖，叅大慧禪師㙮，明堂窒塞，方伯吳公言，㙮前當介然闢之而成路，僧苦去屋未果，闢孰為周行，則茅塞之矣，由墖崖而東，為喝石巖，唐時僧法欽結庵，有白衣士求法度為沙彌，欽指坐後石屏，謂曰，能開此乎，叱之，分為三片，代宗召法欽赴闕，賜號國一禪師，辤歸杭，即其庵建寺曰徑山，宋開禧間，孝宗額賜興聖萬壽禪寺，東南勝道塲，無逾此者，行過複嶺，崇嶐隱天，有斐菉猗，坎窞為池，方塘一鑑湛潔，如澄鮮漾碧，僧曰放生池，池邊刻經工匠，排列雁行，伏迎道左，已，訪鎧公上人所寓靜室，治蔬為供，清話移時，片言點悟，此不殊欽公三片石，恨不如白衣士立度為沙彌耳，別而登樓，同餘杭令戴君進飯，夕陽西沉，遂促從者亟行，余時有天目之興，徑山直傳舍視之竭蹶而趨，至無垢寺而宿焉，是夜，惺惺不寐，取唐崔元翰碑籕文摩擬，不能屬草，乃讀東坡徑山詩，擊節高吟，與松濤林籟相為答和，殘月半窻，莽烟伴榻，無何而山烏嗚嗚，不覺東方之既白矣，徑山者，兩天目之徑也，在餘杭西北境，去武林百里而遙，不當孔進，游者多不易至，余行視漕例，自餘杭，臨安，始戊申正月十九日，出武林登舟，是日晚不及發，廿日𥠖明解維，行四十里，日晡至餘杭橋，餘，臨兩邑令，俱肅候，廿一日，早畢公事，兩令顧舟中，指點靑山輿馬已集，劉君先往，余尾而行，出餘杭北門道，田間約十里，漸入山徑，又數里，飯西溪禪院，飯畢，度一石橋，溪流甚迅，過溪，皆行竹中，密若蘆葦，山益近，竹益深，度可三十里，至洞橋，為徑山寺界，兩僧來迎，因令夾輿行，指問岡巒，竹塢，一一能答，詢寺遠近，尚在五里外，雨濛濛至，漸益飛注，屈曲千盤，俱在綠陰翠靄，第不一見松栢，亦地氣然與，至山半，輿人少歇，庵僧供茗，泉清茗香，灑然㤀疲，數里抵寺，候人皷吹，山谷答響，固自雄爽時，衣履沾濕，亟入僧房小憇，房前後，皆古杉銀杏，雨淅淅鳴葉間，略偃臥櫛沐，令君秉燭命觴，雅譚娓娓，無世途寒𤍠語，夜臥枕上，雨達旦不休，早起，劉令辤歸，余與友人周公弼，門人張德𢡟，冒雨登山，肩輿穿𣪫左，曲折而上，觀藏經小閣，時方剏，一僧前導，上禮妙喜庵，大慧㙮，盤旋度竹，濃霧陡合，四顧杳然，廻看山下，白雲湧起，茸茸縷縷，如兠羅綿積成銀海，海中靑螺點點，荇藻浮沉，蓋下方諸山，在雲霧中時露峰尖，倐隱倐現，頃刻萬狀，幾盡雲物之變，真是得未曾有，繞大慧㙮，又數盤，得一池正圓，四圍修竹，池北壘石為級，竹裏殘碑，為端禪師㙮，鐫至正間諭祭文，池故放生處，池在諸峰間，㴱可三四丈，水蓄不流，雨不溢，旱不涸，亦靈蹤也，又上為寂照庵，新刻書本藏板貯焉，右轉竹叢中有靈雞塚，國師欽禪師說法，此雞時時諦聽，師往長安，長鳴三日而死，乃知一切畜生道，俱足佛性，一了便了，固不似世界凡夫，營營萬緒，汩沒本來，苦行解脫，而一情忽動，便墮泥犁，曾羽類之不如也，塚下為喝石庵，想水衝石破，狀如驅走，遂為巾子山人持咒立喝，走而為三，有之乎，無此等神通，固非思議可及耳，還僧房午餐，復出寺門，閱蔡君謨，蘓子瞻碑，時無榻手，以不及摹為怏，巖畔有望江亭址，晴明可見錢塘，是日盡為霧障，縱觀雲海，抵掌清言，僧手苦茗，共啜而返，四月朔日，賦天目游，理屐南屏舟公山樓所期，俞似宗薄暮至，小飲庭際，甚適，次日，以余治南都書，不果行，日三商佛石，至飯後步堤上，訪秦冰玉，短蘆疎桺，荒齋𣣱磯，意自閒宕，偕返寺，舟公方受戒雲棲歸，設伊蒲為供，余佐以家釀冰玉，微醺別去，𥠖明，渡湖北，喚舟松木塲，過兎泉，泉極淺冽，以澡絲瑩白異他水，時擔者肩摩進，頃刻滿意去，似宗曰，此有村醪頗佳，據叢篁深樹間，各飛數十大白，夷猶諧𠽁，縱步高下，抵佛慧黃昏矣，僧規隱掃榻命觴，余與似宗且弈且斟，而佛石操不律應索詩者，腕欲脫，似宗曰，胡不分勞逸也，余笑曰，我兩人𡭊酒不為甘，石公稱詩不為苦，亦各適其適耳，衆為輾然，浹辰遄行，而似宗夙戒峙粻庀具之使，亦以是時至，僦短篷，薄禹杭，舍逆旅，主人尋問南湖路，湖為衆流奥區，由苕霅達震澤入海，此其居停也，剷葑濬淤，因勢蓄泄，使有所歸，不㫄溢為患，誠萬世之利，亟命修舊閘，導其往來，自無齧堤之怒，且瀦以漸深，必不至焦澤，議者欲甃石為六橋，中別島嶼，令千頃烟波，與遠近峰阜，靑翠互映，當不减明聖，大是快事，余遲回堤上，已恍然縹緲涒潾之想矣，時覓天目輿人不可得，佛石曰，從此至靑山，一舴艋力耳，似宗曰，隨地皆游也，何必計程并力耶，即命舟抵靑山，飯罷，聯步而前，倦則藉草談世外事，宿五柳樓居，似宗出醉鰣，海錯為侑，爵無筭，次早，覓得一竹籃，兩君以供余，至西墅，隨買二兠，方治飯行矣，適高兩目先生蹤跡至，邀飲別業，高與似宗同官於閩，頃以讀禮歸，而與余稱年家晜季，殷殷地主之好，藹如也，佛石言，玲瓏去此不遠，殽核既設，大堪𨕖勝，因連輿行田間，薄華石山，石壁陡峻，長澗渟泓，有小亭可憇，過流霞橋，登石門，詘曲而上，為三休亭，九折巖，風雨驟至，屐下皆作小瀑，醉眠石為坡公書，字勢飛舞，既陟岡，澗合峰環，古樹盤鬱，寺中圮，所存敗簷數楹耳，㫄設東坡，山谷，佛印像，寺相傳為左元放，葛，許二真人修煉處，蘓，黃諸公蓋𡮢觴詠於此，坡公有白雲穿破碧玲瓏之句，石根猶泠泠作響雲，東去半里許為琴操墓，深菁荒葛，有坡公依，自不寂寞，酒數巡，似宗與兩目鬭棋，各雄長不相下，余憑軾而觀之飲，遂至丙夜，比曉，雨益橫，嵐結如蓋，撲人面，莫辨睂髮，兩目所攜二十人之供，昏旦且匱，余懼為地主累，且室湫隘，局蹐作苦，遂堅辤，兩目破雨下山，而輿人以踸踔高嶺難天目之役，從者色阻，乃取靑山棹返禹杭文昌壩，寄宿茶亭，禪閣飛澍無停晷，衣履各載幾斛水，似宗急命酒消雨氣，遂至霑醉，佛石曰，雨妬游，奈何，次日為浴佛日也，曉旭映窗𣠄間，佛石奇喜，亟喚余兩人披衣起，朝爽晃耀，如痿能行，憶昨躑躅滂泥中，無異隔世，僧為設齋供禮佛，佛石誦諸品，香燈梵花，氤氲遶幢影，似宗狂叫曰，天助我輩游，勿曠此日，然宐天目而趨徑山，取道近，且屐齒喜新也，余與佛石皷掌稱善，亟呼筍輿，沿溪行，宿霧漸消，山頂次第現，如新粧出羅幌，行可二十里，飲溪邊酒家，遙望舟枕，巍然獨峙，秀鬱可挹，又三十里，林漸深，地漸高，將逼雙徑，循址攀巘，委折數百里，澗花飛灑，俱成白煉，山形周環複疊如入谼，上下篠蕩檀欒，萬畮一色，余隨輿偃仰，覺日光射，風細雲疎，非若高峰軼雲，蒼幹蔽景，作鞺鞳之聲，䃸磹之狀也，嶺甫半，輿人告疲，余顧佛石，隔山小浮圖，非即歇足處耶，佛石指曲磴數坂，曰，此須遶而上耳，既上，嶺如馬脊，左右懸削，忽白雲覆他山，飛㨗於鳥，細雨隨至，余振袂度數盤沐佛聖水，杉松環立平臺，俯瞰則三山門巋然列矣，視小浮圖又在足下，遠峰嵣𡵀，近峰嶢屼，含澤吐霓，倏忽殊態，武林兩高，龕，赭一線，俱在靉靆中，余㗳然宴坐雲海，蕩吾心胸，覺生平寥廓之氣，呼吸相應，昔陶貞白志在冲舉，每云指白日，覩靑天，去此不遠，獨於爾時有會，已投松源山房，古杉蒙茸，方沿沉碧，高樓十五楹，邃潔可居，僧冲宇供笋蕨，煮清茗，情甚洽，月光初燦，僅於密𣜀中作掩映觀耳，晨起，謁新殿，制度宏偉，未飾丹垔，過妙喜庵，禮大慧禪師㙮，視龍湫舊蹟，循左級而上，眎放生池，池圓如珪，廣可盈畮，惜無游鱗潑刺，余實有願而未卜償法也，再上為寂照菴，刻藏經處，鐫工麕集，室後供達觀甚肅，令人轉思密藏，忽緇衣籜冠過謁余，詢知為門人通州崔叔錦，叔錦為諸生不得意，刳心大典，棲遯於此兩月矣，余攜之出，過喝石巖，石㭊為三，昔巾子山人乞國一師剃度，以咒力護佛法，賜號性空大師，大曆中，代宗遣內侍迎國一入京，徑山之興，實由於此，訪雞，兎二塚，至今在巖下，三白駒或寢或訛，乃載經板出山者，儼然雪山梵從也，是日陰翳多濂瀸，久益密，叔錦別去，返松源山樓，飯後稍有霽色，命輿從右級而上，旋轉竹徑菖蒲田，新秧離離，澗水澄㵼，石磴梳潔如鏡，高岡礱密，遙見炊烟一縷，從修篁中出，即知為雲房，杳然無覓徑處，余喜㤀返，翛然緱山烟谷，飡沆瀣，佩九節靈苗，不復知有人世，既過傳衣庵，為萬松禪師傳衣處，躡白雲庵，攀蘿而上，為凌霄峰，浩淼如大瀛海，何減泰岱新𣪫，枕鵬搏山勢拱衞，余謂此山幽曠，非通都大邑，而宸章御蹕，後先煇煥，故樓名五鳳，閣建龍游，南朝四百八十寺，未有其比，今山水依然，未知八十一代傳燈何人耳，返流止亭，輿人告息，各曳杖尋東坡放生池，坡公游徑山二詩，如欲看細字銷殘年，靈水先除眼界花，俱頌水德，今濁甚，亭碑幸無剝蝕，及讀樓鑰百萬桾松雙徑杳，三千樓閣五峰寒，自是實境語矣，似宗探藏錄，許為刻高僧傳，燈下各繙一編，間拈以問佛石，佛石各為宣說，吐旨玄暢，因曰，宗門不立文字，而微言奥義，終古不磨，猛志精求，參悟非遠，今人根力未堅，而遽稱文，喜游戲彷彿，而𡚶冀豐于，正恐慧蕋乍枯，慈筏罔濟耳，相與嗟嘆久之，余夙知有聞谷住徑山，急欲一晤，而聞其坐不語禪，殊悵怏，佛石為通信聞谷，慨然曰，吾素所願見者也，曉訪之觀音殿，時禪習者三百餘人，而閣戶𨶎寂，鳥雀不喧，入左扉，若無人者，執事虔嘿惟謹，聞谷坐余輩小閣，色靜而氣融，神理泓上，發語簡遠，真禪定士也，余為肅容而別，微聞谷，幾虛徑山一游矣，辛酉八月十有三日，出餘杭之北門十餘里，度新嶺，朝雨空濛，遠近山光樹色，如沐如黛，濃淡疎宻，俱入畫理，元實謂予曰，好一幅米家山也，余縱目如弗及焉，又十餘里上，下田坂路滑難行，輿人幾覆者再，過麻車堰，雨甚小，憇市閣，又五六里許，過雙溪抵化城寺，寺故宋佛日宣禪師道塲，舊稱名藍，正德間傾圯，爲民間佔佃，萬曆中，僧澹居主刻藏，議置藏化城，募金恢復，周遭九百餘畒，盡還本寺，可謂曠劫勝因，然規模草創，梵宇僧寮猶未紺密，惟大佛一尊，爲僧慈門，自吾虞山裝造供此，金資寶相，員滿莊嚴，一瞻禮間，不勝賛嘆，蓋寺廢而復興，寺興而佛至，澹居與慈門此一段因緣，似必有㝠契于夙生者，由𣪫後入客堂，侍者爲設小食，食畢過香積㕑，至浮度庵，庵後爲置藏閣，登閣憑欄前眺，白雲堆疊，諸峰出沒其間，延瞰久之，及暮，出𣪫上隨喜功課畢，仍返客堂進飯，宿于旅泊軒之左楹，夜半聞風雨蕭蕭之聲，爲之無寐，及旦雨稍疎，亟治裝行，促慈門與俱出化城，折而北，夾路叢篁茂密，軌不得方，幾二十里，過直嶺崛崎，幽茂緣梯而上，竹色葱倩襲人，時從山豁回視下界，如陵如阜，在餘臨間不可名指，而山間田禾，色淡如水，俯仰俱異境也，未幾抵徑山寺，寺僧五六人，立松杉間，衲衣翩𦒘，與蒼翠一色，中鏡庵者，由本山出理，南湖之地藏𣪫，知余輩入山，先期而至，爲余輩向導者也，上大𣪫禮佛，出視左廂一樹，高可四十餘丈，貞枝連抱，峻挺挿天，信哉檀林寶樹也，其下爲龍井，卽老龍避宅，願留一穴，以通天目之處，𣪫庭兩樹相𡭊，枝葉員整，高可二丈，云是娑羅異種，經鉢盂池，過梅谷房，絲杉數株，參樓而上，岳岳林榛，是亦奇觀，登樓少息，鏡庵爲引叅大慧㙮及紫栢塔，經靈雞塚，看香水海，水出石坡上，大可一拳，深三四寸許，相傳靈雞飲水處，水味甘香，雖大旱不竭云，過放生池，池猶宋時故跡，繞以靑石，貟整如鏡，池上石臺可坐，更四面檀欒映帶，元實欲攜尊酒于此，適山雨飄墮，亟上寂照庵，庵爲刻藏道塲也，叅端禪師塔，禮紫栢像，徧閱藏經閣，適從者攜酒至，元實戒不得入，而門外雨甚，庵主自光爲設方便，許酌于堂前之左，余適當十齋日，不入同游之隊，自光爲設山蔬果茗，與慈門輩飽餐，禪悅甚適也，自光，雲中人，自五臺偕紫栢護藏居此，貌修而文詞敏而達，似有尊宿風，致薄暮，雨小歇，仍歸梅谷，余以來朝爲月望，欲觀大𣪫雲集，乃獨偕鏡庵，宿于禪堂之奇樹樓，約四更，聞鐘聲鏗然，披衣起，則鏡庵已秉燭至矣，梳洗畢，當家師廓庵出見，師卽鏡庵本師也，樸貌寡言，凝然法幢，令人起敬，須臾上𣪫，聽祝賛畢，隨大衆稱彌陀百聲，仍歸單小寢，至旦，廓庵侍者景如，邀元實諸公，爲設早飯，飯畢，擬登凌霄峰，鏡庵謂宐先傳衣庵，余以諸僧無輿，策杖與偕，約三四里至庵，庵主覺輝以凌霄路草披離，先爲茀除而待，遂由庵後，媻姍而上，并元實諸君，亦舍輿而杖矣，幾四五里，至空中居，居爲僧梵懷所搆，相傳此峰無水，梵懷鑿石得泉，砌小池，畜文魚數頭，雜蒔幽花小草，柴門曲磴，頗具勝情，入室晤梵懷，登峰絕頂，俯視千山，如舞如拜，如歸鳥如趨鳬，參譚翋𦑶，縝紛無際，遙盻錢塘一帶，隱隱軋沕中，真大觀也，憨大師詩云，西來二目如鵬翼，東去千山似馬蹄，得其槩矣，元實命酒酌于池畔，予偕諸僧坐巖上，各盡歡適，比興盡下山，旋憇梅谷，復偕鏡庵，由觀音𣪫，過喝石巖，欲禮國一禪師，則屯雲作雨，不及啓庵而返，予倦𧮭就寢，不知夜爲中秋，身在山中也，然畢竟無月，亦無遺憾云，明發，山色㝠蒙，多疑陰結，亟亟出山，以松源多佳樹，復一往觀，則絲杉數株，高聳似梅谷，但地空樓敞，游盻更多姿耳，別諸僧出寺門，經東坡池，池在短籬荒草間，元實以爲無奇，先登輿去，余與羽仲循崗而上，折而西爲雪嶠靜室，一老僧出見，問以山主，謂往雙髻云，精廬整潔異他所，因問僧姓氏，云，崑山人，號定生，余曰，定生西方與，曰，然，遂引余輩過西嶺，忽同游許君亦至，相與南望，諸山俱在其下，而御愛如盤舟，枕如帶，𦂳𡭊巖前，絕爲奇勝，余謂登此可無上凌霄，羽仲亦以爲然，慮前去者俟久，匆匆別定生出庵，慈門以輿人未便，欲留寂照，偕鏡庵送予輩至此，而鏡庵復以余喜遨策，以一竹杖見貽，遂謝，登輿下山尾，元實可五六里而近歸途，由斜坑出菜園，一路磵石紆譎，水聲潎洌不斷，人行磵底，時出磵上，每遇崎嶬，下輿輒爲披情焉，過跳板橋，經白社塘，仍踰新嶺，而進餘杭，是爲十六日也，同游宋孝廉元實，張君謙之，許君鎮之，元實次公羽仲，又次築季云，徑山在臨安北三十里，東西天目通山之徑也，九日晚，宿化城寺，次日卽欲朝發，而同年汪孝廉至，引裾畱醉，予笑曰，固勝孟公投轄雅情耶，遂畱飲，是日午前，因便登錢武肅王墓，墓在縣治右，出城西有山，名石鏡，巉巖片石甚秀，俗傳武肅微時過之，照見冕旒，此不可考，有像藏開化寺，兩睂豁堅如箭，面棗色似武安，寺又有婆畱井，鎻井夾道，有舊宮門磚砌，亦勝蹟也，次朝至普凈寺飯，發足，明宗師曰，記昨夕過溪流，清淺游魚如髮，似鳥行虛空，此意云何，予鼓掌唯唯，行六七里許，從西北磴道上十餘里，曲折盤薄，大都以竹居勝，綠陰翠靄時時拂披，襟帶鳥語頗清多，不似兩天目頂，寥絕無鳥聲，日未夕，投中峰南院宿，從院背小徑，仍行竹間，翠陰郁穠，林林千立，天光從竹𨻶入，予從來看竹無此地幽暢也，因以剰夕，問萬松塔及月亭千松塔，爲傳衣庵，是陸太宰，沈中丞碑記蛻骨處也，塔所居菖蒲田，環山繞林，俱饒蒼翠色，而紅葉燁燁出秋林中更覺艷絕，仍歸院，長臥樓上，爲十三朝矣，蚤起飯，院僧引看玅喜菴，爲大慧杲禪師塔，杲師有像，清美無倫，庵名蓋，宋孝宗所題也，又迤而塔後行，竹徑上殘碑爲四十八代端禪師塔，有至正間諭祭文，前有放生大圓池，中深三四尺許，亦竹翠所繞，又上爲寂照庵，則達觀和尚從長安歸瘗處，因記予往者，逢此公於長安西掖門外，隔面送語，遂成異世，生平雄心霸氣，究竟此寂寂中不可謂無因，世間一切法，何處可住，爲之太息起，仍右轉竹叢中，有靈雞塚在焉，此雞不食生類，唐國一欽禪師會衆說法，時時竚聽，因師去長安，長鳴三日而死，乃信一切衆生，具佛靈也，志尚載靈兎塚，今不知其處，雞塚下爲喝石庵，石碎爲三，屏張笏立，上下可十丈餘，乃巾子山人持呪立喝，神通現示，此非擬議可及，開山欽禪師像，較大慧更超秀而長耳，似法相信兹山乞霛人也，此下有香水海，泉澹可嚼，仍歸南院飯，卽從徑山東南下，入禹杭東南徑，迤折十餘里，大都巖岫澗泉相錯落，間以竹色，不似西徑竹樹居勝，晚仍禹杭公署宿，十四旦，丞成君促集輿馬，行入西溪一帶，烟雨微濕，翠竹林叢，不甚減徑山西境，小憇永興寺，爲馮開之司成中興，池有濟顛和尚無尾螺靈跡，頃之，仍投佛慧賦公，移竹室下榻，二日，聊紀此游草，而賦公有孫方垂髫，予發足時持𥿄索書，尚徤如虎，歸時忽聞物化，驚嘆無常迅速如此，人生不五嶽游而五鼎食何爲，因思向平俟婚嫁畢游名山語，亦貪天幸，令婚嫁未畢，卒然不可知此身不當俗死耶，明宗聞之大笑，促予疾艸此紀，而各得詩若干首，是游也，幸而得三緣，十餘日俱晴霽似春，無片刻陰雨，有天緣，靈巖名，林石骨，所在獻勝，有山緣，得明宗禪侶，而家侄載以從，所逢山主賔俱供應無倦色，有人緣，卽予生平好游，亦何能數數得此，投之名山作入林佳話耳，九月秋紀成爲十六日，蒞餘杭之三年，爲天啓甲子四月，維夏偕學博宋元實氏，尋所謂雙徑而登焉，過化城稍折而西，訪僧無從于荒畦敗址中，余曰，安取此而結庵也，元實曰，此故大安寺基，自布衲禪師開山之後，爲妙喜安禪究竟之所，宋治平間，欽賜寺額，故名藍也，無從自九峰來禮徑山，已而低佪于此，謂布衲高風，豈容一墜不振，慨然思所以恢復之，蓮社諸公，因爲捐資贖産若干畒，建室若干楹，栖禪于此，行還舊觀未可量也，嗟乎，佛法隆替，名勝升沉，信在人耶，雲栖虎窟，瓶窑市𢋨，一經名宿，遂爾佛日照耀，無從登東魯之堂，而直提西來之旨，雲栖之後學者推仰，顧于兹卓錫也，豈偶然哉，因叩其所，置山産畒數，爲之立戶，而復爲之記，無從，名廣來，俗姓華亭楊氏，余居杭年餘，徑山天目也，推占幾日福緣者數矣，偶竣事寶安，回自富春渚，遂舍舟，北趋禹航，以半日程，抵徑山之陽，藍輿行綠樹中，碧蘿垂幄，蒼技掩蓋，已覺心折，由山脚仰視之，高爲五峰，中爲龍湫，𡚶意石屏中，當有白衣老人前致禮者，因誦，，不敢望石裂爲三，乍抛牛馬心雄，喝石也，陟級西徑，則山骨峰立，睂峭牙崿，石凡萬譎千詭，有銳下豐上者，有疊高數十層，出必半仄者，有粘空倒立，生動如具性情者，日落半規，朱光注射，煜然萬丈，𦬆頴如鎔五金，俄而，紫氣西沉，則山河浮湛中，長松彌天布濤，拔地挿靑俱數百年，古物不下千章萬章，而燈炬錯落於樹祖藤孫強附弱攀之中，轉覺夜氣罡風如束起，錢塘水倒潑巖石，冷氣栗人骨也，導者刻刻呼呌，宿鳥翻撲欲沸，又不知誰呌誰答矣，然吾獨羨其威紆百疊疉，愈取愈多，徑中走二十里而到僧堂，似雙鸎翔空欲下，正當月孤雪壯，不勝奔競者，邵不朋適至，飛觥流覽，星文下迎矣，乃捉不朋裾而問曰，山中所現白兎，靈雞，龍湫出沒，是幻是真，是何實義，但欲空諸所勿實諸所無，又何稱焉，如謂神通，自在不平地波耶，不朋啞啞曰，吾何知，吾何知，智和尚云，𦂳峙離水靴，蹋破湖湘月，手把鐵蒺藜，打破龍虎穴，翻身倒上樹，始見無生滅，是何幻化，不歸法身，是何一隻眼不能七縱八橫，而漫以己所能者爲本等，己所不必能者爲神通，予亦啞啞，彷彿質明，瞻禮諸佛𣪫堂之高敞，象設之奇大，儼然阿房舊址，非漢以後帝王居也，偶閱三千樓閣五峰寒之聯，因手書易之，謂誤寒爲含，恐寶印掌不肯再撫耳，取東經而下，日照石如鏡，照泉如銀床，照蒼松靑篁如冰林，凡疇夜隔林所極目碧靄者，今又噓吸其間乎，但團結移換若夕罅，而今員若夕杳，而今瑩恠體幻來，殊無巴鼻矣，會衆美而叅大意，其此山之兩徑乎，徑以森石爲骨，以濃松肥竹爲膚，乃石以空而活松竹，以淡逸而靈骨膚，又兩兼之，眼耳雖兩形，同是一頭，指掌雖兩形，同是一手，其無住法門也，歟蔡君謨作記，自謂覺而言夢，况予又夢中夢也，而正法眼藏云，登山須到頂，入海須到底，方能蹋翻四大海，摑倒須彌山，余何能撒手到家，言家常事，卽通身皆口，且爲徑山撟，開頃在長沙，得圜悟老師書，稱公晚歲相從，所得甚是奇偉，念之再三，今八年矣，常恨未獲親聞緒餘，惟切景仰，開自㓜年發心，叅禮知識扣問此事，弱冠之後卽爲婚宦所役，用工夫不純，因循至今老矣，未有所聞，常自愧歎，然而立志發願，實不在淺淺知見之間，以爲不悟則已，悟則須直到古人親證處，方爲大休歇之地，此心雖未𡮢一念退屈，自覺工夫終未純一，可謂志願大而力量小也，向者痛懇圜悟老師，老師示以法語六叚，其初直示此事，後舉雲門，趙州放下着須彌山兩則因緣，今下純工，常自舉覺，久久必有入處，老婆心切如此，其奈鈍滯太甚，今幸私家塵緣都畢，閑居無他事，政在痛自鞭策，以償初志，第恨未得親炙教誨耳，一生敗闕己一一呈似，必能洞照此心，望委曲提警，日用當如何做工夫，庻幾不涉他途，徑與本地相契也，如此說話，敗闕亦不少，但方投誠自難隱逃，良可愍也，至扣，承敘及，自㓜年至仕宦，叅禮諸大宗匠，中間爲科舉婚宦所役，又爲惡覺惡習所勝，未能純一做工夫，以此爲大罪，又能痛念無常，世間種種虛幻無一可樂，專心欲究此一叚大事因緣，甚愜病僧意，然旣爲士人仰祿，爲生科舉婚宦，世間所不能免者，亦非公之罪也，以小罪而生大怖懼，非無始曠大劫來，承事真善知識，熏習般若種智之深，焉能如此，而公所謂大罪者，聖賢亦不能免，但知虛幻非究竟法，能回心此箇門中，以般若智水，滌除垢𣑱之穢，清淨自居，從脚下去一刀兩叚，更不起相續心足矣，不必思前念後也，旣曰虛幻，則作時亦幻，受時亦幻，知覺時亦幻，迷倒時亦幻，過去現在未來皆悉是幻，今日知非，則以幻藥復治幻病，病瘥藥除，依前只是舊時人，若別有人有法，則是邪魔外道見解也，公深思之，但如此崖將去，時時於靜勝中，切不得㤀了須彌山放下着兩則語，但從脚下着實做將去，已過者不須怖畏，亦不必思量，思量怖畏，卽障道矣，但於諸佛前發大誓願，願此心堅固永不退失，仗諸佛加被遇善知識，一言之下頓亾生死，悟證無上正等菩提，續佛慧命，以報諸佛莫大之恩，若如此，則久久無有不悟之理，承夜夢焚香入山僧之室，甚從容，切不得作夢會，須知是真入室，不見舍利弗問須菩提，夢中說六波羅宻，與覺時同別，須菩提云，此義幽深，吾不能說，此會有彌勒大士，汝生彼問，咄，漏逗不少，雪竇云，當時若不放過，隨後與一劄，誰名彌勒，誰是彌勒者，便見冰消瓦解，咄，雪竇亦漏逗不少，或有人問，只如曾待制，夜夢入雲門之室，且道與覺時同別，雲門卽向他道，誰是入室者，誰是爲入室者，誰是作夢者，誰是說夢者，誰是不作夢會者，誰是真入室者，咄，亦漏逗不少，邴近扣籌室，伏蒙激發蒙滯，忽有省，入顧惟根識暗鈍，平生學解盡落情見，一取一捨，如衣壞絮行草棘中，適自纏繞，今一笑頓釋，欣幸可量，非大宗匠委曲垂慈，何以致此，自到城中，著衣喫飯，抱子弄孫，色色仍舊，旣亾拘滯之情，亦不作奇特之想，其餘夙習舊障，亦稍輕微，臨別叮嚀之語，不敢㤀也，重念始得入門，而大法未明，應機接物，觸事未能無礙，更望有以提誨，使卒有所至，庻無玷於法席矣，示諭，自到城中，着衣喫飯，抱子弄孫，色色仍舊，旣亾拘滯之情，亦不作奇特之想，宿習舊障，亦稍輕微，三復斯語，歡喜踊躍，此乃學佛之騐也，儻非過量大人，於一笑中百了千當，則不能知吾家果有不傳之妙，若不爾者，疑怒二字法門，盡未來際終不能壞，使太虛空爲徑山口，草木瓦石皆放光明，助說道理亦不奈何，方信此叚因緣，不可傳不可學，須是自證自悟，自肻自休，方始徹，邴比蒙誨答，備悉深旨，邴自有騐者三，一，事無逆順，隨緣卽應，不留胷中，二，宿習濃厚，不加排遣，自爾輕微，三，古人公案，舊所𣴭然，時復瞥地，此非自昧者，信後益增瞻仰，不識日來隨緣放曠，如意自在否，四威儀中，不爲塵勞所勝否，寤寐二邊，得一如否，於仍舊處，無走作否，於生死心，不相續否，但盡凡情，別無聖解，公旣一笑豁開正眼，消息頓㤀，得力不得力，如人飲水，冷煖自知矣，然日用之間，當依黃面老子所言，刳其正性，除其助因，違其現業，此乃了事漢，無方便中真方便，無修證中真修證，無取捨中真取捨也，古德云，皮膚脫落盡，唯一真實在，又如旃檀繁柯脫落盡，唯真栴檀在，斯違現業除助因，刳正性之極致也，公試思之，如此說話，於了事漢分上，大似一柄臘月扇子，恐南地寒暄不常也，少不得一笑，人生一世，百年光陰，能有幾許，公白屋起家，歷盡清要，此是世間第一等受福底人，能知慚愧，回心向道，學出世間脫生死法，又是世間第一等討便宜底人，須是急着手脚冷却面皮，不得受人差排，自家理會本命元辰，教去處分明，便是世間出世間一箇了事底大丈夫也，承連日去與參政道話，甚善甚善，此公歇得馳求心，得言語道斷，心行處滅，差別異路，覻見古人脚手，不被古人方便文字所羅籠，山僧見渠如此，所以更不曾與之說一字，恐鈍置他，直候渠將來，自要與山僧說話，方始共渠睂毛厮結理會在，不只恁麽便休，學道人，若馳求心不歇，縱與之睂毛厮結理會，何益之有，正是癡狂外邊走耳，古人云，親近善者，如霧露中行，雖不濕衣，時時有潤，富樞密頃在三衢時，𠹉有書來問道，因而打葛藤一上，落草不少，尚爾滯在默照處，定是遭邪師引入鬼窟裏無疑，今又得書，復執靜坐爲佳，其滯泥如此，如何參得徑山禪，今次答渠書，又復縷縷葛藤，不惜口業，痛與剗除，又不知肻回頭轉腦于日用中看話頭否，先聖云，寕可破戒如須彌山，不可被邪師熏一邪念，如芥子許在情識中，如油入麪，永不可出，此公是也，如與之相見，試取答渠底葛藤一觀，因而作箇方便救取此人，四攝法中以同事攝爲最彊，左右當大啓此法門，令其信入，不唯省得山僧一半力，亦使渠信得及，肯離舊窟也，承諭，欲留意此叚大事因緣，爲根性極鈍，若果如此，當爲左右賀也，今時士大夫，多于此事，不能百了千當直下透脫者，只爲根性太利，知見太多，見宗師纔開口動舌，早一時會了也，以故反不如鈍根者，無許多惡知惡覺，驀地於一機一境上，一言一句下撞發，便是達摩大師出頭來，用盡百種神通，也奈何他不得，只爲他無道理可障，利根者返被利根所障，不能得卒地便折，嚗地便破，假饒於聰明知解上學得，於自己本分事上轉不得力，所以南泉和尚云，近日禪師太多，覓箇痴鈍人不可得，章敬和尚曰，至理亾言，時人不悉，彊習他事，以爲功能，不知自性元非塵境，是箇微妙大解脫門，所有鑑覺，不𣑱不礙，如是光明，未曾休廢，曩劫至今，固無變易，猶如日輪，遠近斯照，雖及衆色，不與一切和合，靈燭妙明，非假鍜錬，爲不了故，取於物象，但如揑目，妄起空華，徒自疲勞，枉經劫數，若能返照，無第二人，舉措施爲，不虧實相，左右自言根鈍，如此返照，看能知鈍者，還鈍也無，若不廻光返照，只守鈍根，更生煩惱，乃是向幻𡚶上重增幻妄，空華上更添空華也，左右具正信，立正志，此乃成佛作祖基本也，山野因以湛然，名公道號，如水之湛然不動，則虛明自照，不勞心力，世間出世間法，不離湛然，無纖毫透漏，只以此印於一切處，印定無是無不是，一一解脫，一一明妙，一一實頭，用時亦湛然，不用時亦湛然，祖師云，但有心分別計較，自心見量者悉皆自夢，若心識寂滅，無一動念處是名正覺，覺旣正，則於日用二六時中，見色聞聲，齅香了味，覺觸之法，行住坐臥，語默動靜，無不湛然，亦自不作顛倒想，有想無想，悉皆清淨，旣得清淨，動時顯湛然之用，不動時歸湛然之體，體用雖殊，而湛然則一也，如析栴檀，片片皆栴檀，今時有一種杜𢰅漢，自己脚跟下不實，只管教人攝心靜坐，坐教絕氣息，此輩名爲真可憐愍，請公只恁麽做工夫，山野雖然如此指示，公真不得已耳，若實有恁麽做工夫底事，卽是汙𣑱公矣，此心無有實體，如何硬收攝得住，擬收攝，向甚處安着，卽無安著處，則無時無節，無古無今，無凡無聖，無得無失，無靜無亂，無生無死，亦無湛然之名，亦無湛然之體，亦無湛然之用，亦無恁麽說湛然者，亦無恁麽受湛然說者，公旣于此箇門中自信不疑，不是小事，要須生處放教熟，熟處放教生，始與此事少分相應耳，往往士大夫多於不意中，得箇瞥地處，却于如意中打失了，不可不使公知，在如意中須時時以不如意中時節在念，切不可暫㤀也，但得本莫愁末，但知作佛，莫愁佛不解語，這一着子，得易守難，切不可忽須，教頭正尾正，擴而充之，然後推己之餘以及物，左右所得，旣不滯在一隅，想於日用中，不著起心管帶，枯心㤀懷也，恭惟燕去阿練若，與彼上人同會一處，娛戲毘盧藏海，隨宐作佛事，少病少惱，鈞侯動止，萬福從上，諸聖莫不皆然，所以於念念中，入一切法滅盡三昧，不退菩薩道，不捨菩薩事，不捨大慈悲心，修習波羅密，未𠹉休息，觀察一切佛國土，無有厭倦，不捨度衆生願，不捨轉法輪事，不廢教化衆生業，乃至所有勝願，皆得圓滿，了知一切國土差別，入佛種性，到於彼岸，此大丈夫四威儀中，受用家事耳，大居士於此，力行無倦，而妙喜於此，亦作普州人，又不識還許外人挿手否，聞到長沙，卽杜口毘耶深入不二，此亦非分外，法如是故，願居士如是受用，則諸魔外道定來作護法善神也，老居士所作所爲，㝠與道合，但未能得㘞地一下耳，若日用應緣，不失故步，雖未得㘞地一下，臘月三十日𨶒家老子亦須拱手歸降，况一念相應耶，妙喜老漢雖未目擊，觀其行事，小大折中無過不及，只此便是道所合處，到這裏不用作塵勞想，亦不用作佛法想，佛法塵勞都是外事，然亦不得作外事想，但回光返照，作如是想者，從甚麽處得來，所作所爲時，有何形叚，所作旣辦，隨我心意，無不周旋，無有少剰，正甚麽時，承誰恩力，如此做工夫，日久月深，如人學射，自然中的矣，衆生顛倒，迷己逐物，耽少欲味，甘心受無量苦，逐日未開眼時，未下牀時，半惺半覺時，心識已紛飛，隨妄想流蕩矣，作善作惡雖未發露，未下牀時，天堂地獄在方寸中，已一時成就矣，及待發時，已落在第八，佛不云乎，一切諸根，自心現噐身等藏，自妄想相，施設顯示，如河流，如種子，如燈，如風，如雲，刹那展轉壞，躁動如猿猴，樂不凈處如飛蝇，無厭足如風火，無始虛僞習氣因，如汲水輪，等事於此識得破，便喚作無人無我，知天堂地獄不在別處，只在當人半惺半覺，未下牀時方寸中，竝不從外來，發未發覺未覺時，切須照顧，照顧時，亦不得與之用力爭，爭者，則費力矣，祖不云乎，止動歸止，止更彌動，纔覺日用塵勞中漸漸省力時，便是當人得力之處，便是當人成佛作祖之處，便是當人變地獄作天堂之處，便是當人穩坐之處，便是當人出生死之處，便是當人致君於堯，舜之上之處，便是當人起疲氓于凋瘵之際之處，便是當人覆蔭子孫之處，到這裏說佛說祖，說心說性，說玄說妙，說理說事，說好說惡，亦是外邊事，如是等事，尚屬外矣，况更作塵勞中先聖所訶之事耶，作好事尚不肯，豈肯作不好事耶，若信得此說，及永嘉所謂行亦禪，坐亦禪，語默動靜體安然不是虛語，請依此行履，始終不變易，則雖未徹證自己本地風光，雖未明見自己本來面目，生處已熟，熟處已生矣，切切記取，纔覺省力處，便是得力處也，妙喜老漢每與箇中人說此話，往往見說得頻了多忽之，不肯將爲事，居士試如此做工夫看，只十餘日，便自見得省力不省力，得力不得力矣，如人飲水，冷煖自知，說與人不得，呈似人不得，先德云，語證則不可示人，說理則非證不了，自證，自得，自信，自悟處，除曾證，曾得，已信，已悟者，方默默相契，未證，未得，未信，未悟者，不唯自不信，亦不信他人有如此境界，士大夫學道，多不肯虛却心，聽善知識指示，善知識纔開口，渠已在言前一時領會了也，及至教渠吐露，盡一時錯會，正好在言前領略底，又却滯在言語上，又有一種，一向作聰明說道理，世間種種事藝我無不會者，只有禪一般我未會，在當官處，呼幾枚杜𢰅長老來，與一頓飯喫却了，教渠恣意亂說，便將心意識記取這杜𢰅說底，却去勘人，一句來一句去，謂之厮禪，末後我多一句，你無語時，便是我得便宐了也，及至撞著箇真實明眼漢，又却不識，縱然識得，又無決定信，不肯四楞塌地放下，就師家理會，依舊要求印可，及至師家於逆順境中，示以本分鉗鎚，又却怕懼不敢親近，此等名爲可憐愍者，老居士妙年登高第，起家所在之處，隨時作利益事，文章事業皆過人，而未𠹉自矜，一心一意，只要退步著實，理會此叚大事因緣，見其至誠，不覺忉怛如許，非獨要居士識得這般病痛，亦作勸發初心菩薩入道之資糧也，伏承第五令嗣，以疾不起，父子之情，千生百劫，恩愛習氣之所流注，想當此境界，無有是處，五濁世中，種種虛幻，無一真實，請行住坐臥，常作是觀，則日久月深，漸漸消磨矣，然正煩惱時，子細揣摩窮詰從甚麽處起，若窮起處不得，現今煩惱底，却從甚麽處得來，正煩惱時，是有是無，是虛是實，窮來窮去，心無所之，要思量但思量，要哭但哭，哭來哭去，思量來思量去，抖擻藏識中，許多恩愛習氣盡時，自然如水歸水，還我箇本來無煩惱無思量，無憂無喜底去耳，入得世間出世無餘，世間法則佛法，佛法則世間法也，父子天性一而已，若子䘮而父不煩惱不思量，如父䘮而子不惱不思量，還得也無，若硬止遏，哭時又不敢哭，思量時又不敢思量，是特欲逆天理滅天性，揚聲止響，潑油求火耳，正當煩惱時，總不是外事，且不得作外邊想，永嘉云，無明實性卽佛性，幻化空身卽法身，是真語，實語，不誑語，不𡚶等語，恁麽見得了，要思量要煩惱亦不可得，作是觀者，名爲正觀，若他觀者，名爲邪觀，邪正未分，正好著力，此是妙喜決定義，無智人前莫說，令兄居仁兩得書，爲此事甚𢗅，然亦當著𢗅，年已六十，從官又做了，更待如何，若不早𢗅，臘月三十日如何打疉辦，聞左右邇來亦𢗅，只這著𢗅底，便是臘月三十日消息也，如何是佛乾屎橛，這裏不透，與臘月三十日何異，措大家一生鑽故𥿄，是事要知，博覽羣書，高談濶論，孔子又如何，孟子又如何，莊子又如何，周易又如何，古今治亂又如何，被這訾言語，使得來七顛八倒，諸子百家，纔聞人舉著一字，便成卷念將去，以一事不知爲耻，及乎問著他自家屋裏事，竝無一人知者，可謂終日數他寶，自無半錢分，空來世上打一遭，脫却這殻漏子，上天堂也不知，入地獄也不知，隨其業力流入諸趣竝不知，若是別人家裏事，細大無有不知者，士大夫讀得書多底，無明多，讀得書少底，無明少，做得官小底，人我小，做得官大底，人我大，自道我聰明靈利，及乎臨秋毫利害，聰明也不見靈利也，不見平生所讀底書，一字也使不著，蓋從上大人丘乙巳時，便錯了也，只欲取富貴耳，取得富貴底，又能有幾人肯回頭轉腦，向自己脚跟下推窮，我這取富貴底，從何處來，卽今受富貴底，異日却向何處去，旣不知來處，便覺心頭迷悶，正迷悶時，亦非他物，只就這裏看箇話頭，僧問雲門，如何是佛，門云，乾屎橛，但舉此話，忽然伎倆盡時便悟也，切忌尋文字引證，胡亂搏量註解，縱然註解得分明，說得有下落，盡是鬼家活計，疑情不破，生死交加，疑情若破，則生死心絕矣，示諭，華嚴重重法界，斷非虛語，旣非虛語，必有分付處，必有自肯處，讀至此，嗟嘆久之，士大夫平昔所學，臨死生禍福之際，手足俱露者十常八九，考其行事，不如三家村裏省事漢，富貴貧賤不能汨其心，以是較之，智不如愚，貴不如賤者多矣，何以故，生死禍福現前那時，不容僞故也，大叅相公，平昔所學，已見於行事，臨禍福之際，如精金入火，愈見明耀，又決定知華嚴重重法界，斷非虛語，則定不作他物想矣，其餘七顛八倒，或逆或順，或正或邪，或非他物，願公常作此觀，妙喜亦在其中，異日相從於寂寞之濵，結當生來世香火因緣，成就重重法界，以實其事，豈小補哉，更須下箇註脚，卽今這一絡索，切忌作寓言指物會，一笑，覿頃佛果於開寶，時公道價，藉藉滿都國矣，靖康以還，崎嶇兵亂，偶然不死，又罹罪苦，流竄嶺海，仰瞻一世龍象，如有仙凡之隔，只自媿嘆，公高風絕塵，已出世外，而非意之于同逐客放臣遷貶之例，正如癡兒搏空捕影，只堪一笑耳，然佛法遇厄，而後奇勝，乃見所以化服同異也，自公入吳，一佛出世矣，侯王而下，皆獲瞻禮，獨覿尚未一詣，遂無以藉口，覿方欲上書謝事，得請後書疏小間，當由臨安入山，摳衣聽法，一洗塵陋也，竊聞拂衣禪席，再挽莫回，翩然清風，已趣高駕，此固不可以寵利勢力迎屈，然豈不念聖天子以公名德之盛，增重名山，以佛法護行闕幸爲小駐，以副上意，偁職在守土，朝命是依，謹差衙校陳愈洊布區區萬冀，使張京兆異日爲白蓮社中人，請自兹始矣，近逓中兩奉書，必達，新歲，想法體康勝，無緣集會，悵望可量，屢要經藏碑，本以近日斷作文字，不欲作，既遠書丁寧，又悟清日夜煎督，遂與作得寄去，如不嫌罪廢，即請入石，碑額見今悟清持書往安州乞滕元發大字，不知得否，其碑不用花草欄界，只鐫書字一味，已有大字額，向下小字，但直冩文詞，更不須冩大藏經碑一行及𢰅人冩人姓名，即古雅不俗，切祝，切祝，又有小字行書一本，若有工夫，更入一小橫石，亦佳，黃州無一物可克信，建茶一角子，勿訝塵凂，餘惟萬萬保練，適冗中，清師行，奉望草草，此間諸事，但問清師卽詳也，清又有禮，練事多能，可喜，可喜，海惠及隆大師，各計安勝，每念鄉舍，爽飛去，然近來頗常齋居養氣，自覺神凝身輕，他日天恩放停，幅巾杖屨，尚可放浪於岷峨間也，知吾兄亦清徤，髮不白，更請自愛，晚歲爲道侶也，餘附清師口陳，此不覼縷，有吳道子絹上畫釋迦佛一軸，雖頗損爛，然妙迹如生，意欲送院中供養，如欲得之，請示一書，卽爲作記，并求的便附去，可裝在板子上，仍作一龕子，此畫與前來菩薩，天王無異，但人物小而多耳，臥病五十日，日以增劇，已頺然待盡矣，兩日始微有生意，亦未可必也，適睡覺，忽見刺字，驚嘆久之，暑毒如此，豈𦒿年者出山旅次時耶，不審比來眠食何如，某扶行不過數步，亦不能久坐，老師能相𡭊臥談，少頃，卽告晚涼，更一訪，嶺南萬里不能死，而歸宿田野，遂有不啓之憂，豈非命也夫，然生死亦細故耳，無足道者，惟爲佛，爲法，爲衆生自重，徑山長老惟琳，行峻而通，文麗而清，始，徑山祖師有約，後世止以甲乙住持，予謂以適事之宐而廢祖師之約，當於徑山門𨕖用有德，乃以琳嗣事，衆初有不悅其人，然終不能勝悅者之多且公也，今則大定矣，國朝新開泰運，佛法重光，教省載整宗綱，師承唯謹，矧徑塢爲五山之首，而掄材得萬指之雄，操勵修能，賁光祖席，徑山堂上月江和尚，質貌魁特，襟度豁如，證果初登，借我邦人作善知識，冷泉分座，人天眼目，表率叢林，早承天詔，寵榮獨運，霜毫透發，蘸乾太液池水，現出優曇鉢華，旣不動舌，轉大法輪，乃出無心，感多靈瑞，疇咨極，旌賁奇才，妙喜法道再隆，寂照家聲不墜，登凌霄，挹鷲嶺，瞻光彩於父子之間，敷至頥，演真乗，翊至治於堯，舜之上，國一開堂，雙徑爲鳳麟之靈囿，妙喜據室，四方稱龍象之法筵，惟視古以猶今，在得時而行道，顧兹盛舉，允副輿情，徑山堂上月江和尚，德重珠璣，煇聯奎璧，偉姿豐麗，浩氣衝於斗牛，道韻孔昭，美譽播於湖海，屢應名藍之聘，久觀上國之光，正宐接物以利生，何礙入鄽而垂手，共訝凌霄獨步，謾誇光嶽蜚英，圭齋別古𪔂於西湖，語留圓鏡，大覺辭仁廟於北闕，事見遺書，煌煌吾道有光，凛凛宗綱不墜，繼前賢之芳躅，示後學之清規，拱聽佳音，永堅夙好，陶令入遠公之社，事見西江大顛接韓子之游話，行南海雖抑揚，必行其志，然出處各得其宐，契道相㤀，堅盟旣久，徑山堂上月江和尚，機鋒圓妙，氣宇和平，東魯書西來意，咸究其源，雪山草滄海珠，實增其價，蜚佳聲于闕下，霑寵渥於天中，飽飡禪院之烟霞，深味儒林之風月，丹山儀鳳，赤岸良駒，黃太史秉志叅禪，先機獨露，張商英存心護法，斯道大彰，尚願留衣，毋㤀展笑，位冠五山，信名噐之所重，道傳一統，宐師範之可遵，方嗟作者蔑然，又喜斯人出矣，新席徑山堂上一清和尚，鄧林喬木，渥水神駒，師禮兩街，雨露優沾於象闕，表儀多士，風月平分于鳳山，盍簮笏多與交游，𠊓輦轂敦行化道，北方學者未或先也，南宗密印其在兹乎，敕額精藍，教法大弘而可慶，春官華劄，公論允在于當仁，僧中乃有此郎，名下固無虛士，麈尾清風，塵間花雨，不妨遷席，移幢山土，鯉魚井底，蓬塵試看，傾湫倒岳，祖燈續𦦨，隣壁增輝，舞鳳飛龍，五結靑蓮于天目，靈雞馴兎，一鑑光徹于祖師，地旣曰靈，天其有待，共惟新命，徑山堂上大和尚鏡公月林禪師，瑞芝三秀，古栢十圍，得正度於無傳，嗣玅法于東嶼，頃者五百間，清風淨掃，人望方歸，邇來三寸年優鉢猛闓，王氣猶在，起龍瞑於下界，興象教於中衰，丞相開𨕖佛塲，和尚悟出世法，乗流而行，遇徑而止，當年國一亦起于崑山，首度坡仙，重游於方丈，凡吾方外之友，盡讃僧中此郎，萬事畱人情，後來要相見，此雖俗語，可以喻大，故曹山大師，𠹉以三墮示人謂是也，然人知墮旨者，方今天下恐未有人乎，此非欺語，是墮旨，二乗亦不可測，凡夫大根者，或反有悟者，怪哉，墮乎其誰知之，支檀使來，得汝等書信，如暫𡭊而歡喜無量，然藏公餘欠未償，猶不能卽從吾行，仲淳支檀，又爲藏公曲處周旋之意，在早得相追我也，則仲淳支檀，護法之勤，雖肉骨之至，安足喻此，吾雖痴憨，汝等若是用心，吾必精進報汝等，去勿煩多慮也，支檀此畨不中，雖于世情有所未如意，實于支𣐙分上，方在進志，待力克中𨕖，則護法穩大又曲久，而伸必遠，故此畨不中，未盡無益也，仲淳旣遷親武康山中，而不使母氏身故，賃舍而魂靈無嗟于黃壤矣，吾𠹉與仲淳書，未始不以此責者，慮其遺恨千古耳，且仲淳又法屬血脉，吾不責之，誰敢置喙耶，今不負吾言，而能安親慰行人厚矣，又何言哉，惟刻藏事體，我雖曾乞素老，及其高弟等任此，我輩幇而成之，其高弟志大，而實亦爲法門者，則聞之，便相許可，惟素老猶有推辤，如藏公至而定議之，懇求之，然此老亦難辤矣，能如是，則藏無不成之理，此老又信久矣，且廣也，又攝山，本朝欽賜山也，其住持又疏通知大體者，我以是知無不可也，且往年素老，有大𣪫未完，今將完矣，故藏公不可不早來議定之也，如來遲，或此老又爲別事，則不可兩煩之矣，我之牛山之行，自有隨宐方便，料不使人異我也，無多念，我書藏公，仲淳支檀，同讀惟仲大爲我謝之，明瑞不中，命薄極矣，信造物之柄，不可情見測也，惟超情遺量者，可轉也，我未遺量，是不能轉之，亦自然也，汝等無以世諦小境爲騐，遂不信出世法，而生疑退也，想汝等皆高明之流之俊也，寧有此哉，然亦不妨我饒舌也，山川修阻，音信未期，汝等各宐爲道偕重，餘不多喋，字髮方起沙礫，悉是珍奇雷音，旣徂金地共成坑坎，故大千世界孰非道塲，無量法門總歸至道，能負荷而燈燈續明，失皈依則處處荒蕪，越中徑山，國一濬其源，曇晦廣其蔭，自唐以來，龍象爭依，數每溢鸚林之衆，芝蘭競出，宗無二鷺池之傳，邇者堂前草深，不係藥山佳唱，架後屋倒，豈是汾陽峻機，慈流塞而苦流長，法雲遠而業雲布，蚩蚩弱子，誰拯昬衢，寂寂空巖，盡迷寶所，某等濫侍釋提之㫄，不㤀熈連之囑，雖執御九重，未深玄于勝壤，而馳懷千古，實致慨于昔人，惟我密藏神足幻余宿𦒿，戒珠素潔，忍鎧堅維，息心了義，已遡禪河之最，深徹妄窮，真可紹佛慧于無上，頻伽好音，聞者惑盡，優鉢羅目，望焉意消，信煩林之凉月，允悲海之巨航，𠹉聞大化無化，酬因廼揚，至緣非緣，有感斯應，爲不請友，固開士深心，建大法幢，必室洒堅禱，鷲嶺之軌持，率然熊耳之傳弘，不異某等，傷雁堂之日圯，嗟鵬𦒿之靡依，敢𥡴首頓首，哀懇吾二師，卓錫靈境，無爲白寉所先敷座，高峰復振靑鴛之勝，秉般若劒，斷疑網于重封，開甘露門，潤枯荄而更茂，說處鯉魚橫飜山頂，拈來狗子咬殺趙州，縱是欽師𡭊指點而猶惑，藉令妙喜顧謦欬而銷聲，六師解籓而崩角，七衆入𢋨而利生，盲聾瘖瘂悉證無生，林鳥川魚同成正覺，則某等雖居王舍城，均登法雲地，妙光羅于十方，如寶絲綱淨，因亘于三界，隳彌戾車，竊計二師，愍羣有沉淪之莫回，痛末法陵夷之將絕，思起頺綱，而更維援就溺于弱䘮，大心久發，弘誓必深，某等直以，下巫芻狗，蘄申格帝之誠，稚子泥龍，冀啓彌天之澤，吾知二師無俟，辭竟牋端，已自雲生足下矣，大矩孕奇，聳五峰之靈秀，那伽密護，垂諸祖之徽猷，人地嫺矣，洽苻因緣，時乎際會，恭惟廓庵老師，智輪圓運，德噐深弢，掌鑰庫司，靡忝賣生，薑漢弼弘，監度重稱，用大椀名，六度綱張，十方響應，某等宿乗慈筏，尚滯迷津，兹向金䋲，尤希覺路，竊念寶𣪫爲名山壯觀，忍覩傾頺，祖庭乃大道法幢，詎宐消歇，裒捐淨施，用續鴻規，何圖，無邊老人奄爾一朝西逝，浩功未竟，善繼唯賢，不腆香儀，載攄悃素，統蘄老師，俯陟總持之位，垂手入鄽，永綏羣望之情，調心和俗，結未了之公案，煥末後之莊嚴，庻務獲以權衡，水雲歸其栖宿，天龍推出一千年，佛日重暉，遐邇欣逢，八十員祖燈再朗，沈珫，陳良模，朱大啓，周祗，周宗建，于玉立，沈正宗，賀烺等，同具，敬啓雙徑寂照，乃本師紫栢大師所恢復，以爲刻經道塲之所也，旣而藏公建刻塲於兹，今藏板在焉，嗣後某輩，請𣽃居師兄來主刻塲，駐錫寂照，後直本師遷化，留偈䜟記云，怪來雙徑爲雙樹，貝葉如雲冷自屯，始悟本師欲歸骨此山，與刻塲相終始也明甚，遂塔本師于鵬搏峰下，今𣽃居師兄以久勞善病，思念休息，來告某輩云，某將雲游行脚，兹地不可無主，竊見幻予師兄法子自光法姪，戒德精嚴，等心爲衆，堪作常住，監寺敢白同門護法諸檀越，發心迎請自光法姪，住持寂照，董督僧倫，永作七衆依怙，雍等聞之，不勝踴躍，特奉書專申衆意，伏祈慈允，速臨法門，于玉立，孫雲仍，于玉德，賀學仁，王𢡟鋙，賀𢡟照，同具，不嗣法音間者濶矣，想吾兄道履清泰，山中百凡俱得就緒，頃金壇于賀，并吳江沈茂所，周氏兄弟諸公，俱欲以大師龕地刻藏因緣，請吾兄住徑山，弟謂浮渡之請，寒舍叔侄主之，何得自請而自奪耶，衆復以大師誼責之甚急，弟不得已，敢白于左右，秋菊開時，幸來一議，徑山卽不敢煩常住，或得兄往來其間，一料理之，則衆心慰，而弟亦可塞責矣，吾兄於師門不薄，當不省此一來之勞也，徑山別是一界，不必滄海日升，浙江潮𡭊之爲奇觀也，唯上人能住此，非住脚而住佛，藉化城而登寶所也，樓頭夜話，氣色至，飛楊詩畵之惠，便露神通，繪弄大千，其一點矣，不佞諷誦藏經，皈依大道，若令山房自備印𥿄，無功白受，恐諸佛菩薩嗤當爲罪業，至于法門雍衞，發自素心，未敢貪天，奚勝食報，惟上人麾置焚香，禮讖方寸中，爲始愜耳，徑山給照并碑記，事當遂成，毋煩厪念，近况得之汪元博，知以刹事費心，此佳事也，亦苦事也，今得就妥，甚幸，弟久欲伴兄山居，賤性儘能寂苦，慮頭陀中，未必能飢能寒如弟者，慮徑山猶是熟地，故未及行，黃儀部亦謂，徑山近杭，未免冠蓋聲相聞，然弟卽入徑山，亦必不使冠蓋相聞也，吉州晤𡭊，宛如平生，豈非多劫同叅，偶爾相逢也，別去令人悵望不已，未幾，有傳彈射吳本如者，牽連尊名，亦入章內，竊爲足下甚喜，芙蓉被遣，大慧遭謫，此自古大善知識，方遇如此鉗錘，恨不與紫柏尊者同遇王難，令千載而下，想見清風，以爲是師是弟不忝法門龍象爾，兹辱手書，似有不平之嘆，世事浮雲，何足嘆也，憨公于四月十六，已從湖東起行，云，於廬山過夏，近有報矣，至金壇尚未得的音，此老顓爲紫柏塔銘而來，欲踐生前之約，明春必且入徑山，非足下盡心經營，未易了此一叚公案，倘不佞得遂所請，共得相送，真是多生有緣矣，名高監院，誦十載之清芬，人重掌亭，歸十方之古德，叢林必期擔荷衆法，始有總持，㳟惟徑山月泉老師，道與臘高，智同境寂，池蓮深種，入雲棲之一門，庭拍閒看，蟄雷音于雙徑，允稱角虎，解牧泥牛，人天樂推，緇素欣仰，淶等念龍居古刹，爲清淨之勝幢，乃聞谷大師所安立之別界，非𦒿舊紀綱不振，人人鼻孔撩天，須作家賔主歷然，個個脚跟着地，欲此事不廢，舍吾師其誰久矣，堂空愁見草深，門外懷哉，席煖快瞻，花雨林開，况深聞于天，夢現洪鐘而待叩，且陽生于復，朋來寒谷而適逢，感應甚奇，機緣已熟，懇祈卓錫，伏望懸椎，試看出岫之雲，道塲不動，想見到家之日，條令一新，月在指端，照諸方之淨念，泉飛杖底，慰大衆之渴思，愿住且常，永以爲慶，李事道，施浚明，盧復，嚴武順，柴應梓，李兆勳同具，徑山奉別吾師兩月餘矣，計法體增勝，爲慰吾郡叢林，自雲棲而外，則爲瓶𥥲，幸大師親爲主持，又得佛乗師爲之左右，法席日興，已不必言，龍居則大師歲或一至，雖其中𦒿宿如電，百廢具興，然自一江隱居，二師遷化之後，互相遜讓，莫爲主者，亦叢林之缺事也，今徧索碩德，行解俱超，福慧兩足，堪任此事者，無如吾師，龍居諸師，特齎片香，奉請伏乞，慨然許可，勿復他辤，使叢林大事，旦夕可以藉托，而聞大師東顧之憂，因此將以少寛，皆吾師之惠也，恃法愛甚深，因諸師之請，故爲勸駕，臨楮祈望之至，聞菩薩發心，利生爲急，利生方便，叢林爲先，後生晚學，非叢林無所瞻依，宿德白睂，非叢林無所寄托，故戒經云，冬夏坐禪處所，菩薩皆應立之，往來食息，菩薩善當知衆，此如來諄諄誡勸，菩薩之所當行者，吾師得戒久矣，大心已成，靜定有年，𡭊境無事，良賈豈能久藏，龍天自然推出，馬大師曰，未有常行不住，未有常住不行，欲益無所益，欲爲無所爲，宐作舟航，無久住此者，政吾師今日事也，且東南叢林，可觀者無幾，龍居道塲，吾師亦𠹉飛錫，目擊其內外莊嚴畢備者，邇因智增者西行，一衆久無依托，於是遍求𦒿宿具大悲者，僉曰，徑山月泉老師可勝其任，前印持，子將二居士踴躍喜歡，卽手書勸發，尚當登山敦請，諒吾師精神钁鑠，尚可利生耳，徑山化城寺唐宋以來爲名刹，宋高宗欽賜山田千畒，爲接待十方禪院，後漸被侵佔，寺遂荒落，不佞在藩司時，捐貲贖付，澹居上人管理，今年久，古松修竹又被僧惟證等，砍伐殆盡，適自海上來，入山一見，五內惻然，聞𣽃居在日，已有書請上人交付，其徒有不奉法者，惡語冒觸，致師復去天目，兹詢之地方士民，皆合口讃師盛德，咸欲挽畱，而𣽃居善徒清隱等，亦復共議，遵其師遺囑，願盡散去，立有議单，不佞遂從衆懽，啓請返錫住持此山，以保全名勝，伏冀俯臨，倘有復蹈故轍溷擾者，卽此伸白上官，必無過慮也，臨啓拱竢，㳟惟台臺，品重琮璜，望隆柱石，不肖之皈心仰斗，已非一日，第無緣得遂瞻承，時懷耿耿苐徼，有天幸獲侍令侄，老先生光霽竹林風範，芬馥襲人，已自竊附神交矣，徑山化城寺爲八十一代祖師道塲，不肖痛其沉淪，苦心恢復，浙中左右兩轄俸資，悉罄于此，以贖寺田，任怨任𧩂，隨以傾擠歸山，豈料𣽃居魔徒，甘爲獅蟲嬈法，本山合抱古松，累年大竹，伐賣一空，不肖去春，自禮普陀，回至徑山清理，始將魔徒驅逐，躬請慈門住持，以爲得所托矣，不意今年仍蹈前轍，若慈門復去，則古刹遭其蹂踐，復就荒蕪矣，兩位老先生大護法，金湯慈光，所照無分遠近，破山洞聞雖逝，原無外侮，聞本善儘堪住持，况去潭府甚近，護衞不難，萬乞憫念化城在危撼之際，幸寛假慈門仍主法席，則古刹賴以保全，兩位老先生功德永永不朽矣，披瀝丹忱，懇希俞允，不勝感激，去春，不佞千里外躬詣化城，禮請上人住山，無非爲道塲念重耳，上人親受付託兹方，踰年乃欲棄之去耶，一去，則古刹凌夷矣，於當年不佞𢬵官𢬵命恢復之苦心，何言之可爲下涕，二位錢老先生，皆法門金湯，破山，化城必無異視，况彼處風恬浪靜，一本善可撑支，且法卷尚多也，此則魔黨危撼上人去畱，關道塲安危，其能不爲八十代祖師動念而忍于去耶，若彼魔徒，去歲不佞區處，周悉彼等，各有親筆誓約，出山淨室，向有批帖，止容小樸一人，不許餘徒混住山，除方家山外，悉聽常住專管，𥿄筆甚明，今復寫告示，併軍門布政司各書共七封，可看過封投齋米十石，帖付天真，取運刻藏，銀每歲一百兩，自明年送起，丹陽賀門刻貲，已在京中面說過矣，開田以充齋粮，極是好事，盡力爲之，但可爲山門護持者，生無不竭盡心力也，萬乞安住，勿移望空，叩祝至懇至懇，親丈秉鐸，禹航鼓吹文事，惠顧風雅，爲一時靑氊之最，至于護持法門，爲聞谷師唱導，大作人天眼目，則又末法所希有，恒沙請佛所共讃嘆也，遠承見存，深感注念，長安邸中當先呼斗酒爲兄濯足耳，孟芳兄扇置之家笥，另以一柄書去爲致意，欽仰明公，積素有年矣，不期會晤，因緣得借名山佛地，仰仗金湯大力何異玄度重來，不惟衆僧得霑恩渥，卽不佞私謂就正有道之日，長且遠也，昨承欵接，接談深語，乃知是一魁梧丈夫，其偉傑之氣，不露一言，而舌覆大千矣，門下遄征，正應龍天行時也，不知再晤在何年何地重話今日公案也，所願門下江南勝處，惟有越國山水而已，於無思念中念之，所求序文，雖不佞與門下有一日之雅，實千古定交，亦在此耳，門下筆端之口，捫寫雲林丘壑，他日山僧送客松間竹下，溪聲潄石，倚杖聽之，響若盤空而下，答門下之說法也，門下謂山僧此言何如，不然與公作他日巴鼻，據案可也，大𥿄二張奉用，幸接田衣，深慰夙昔，願見之懷，一侍麈譚，如聽天樂，飲醍醐，至今膈門猶作旃檀香氣，簿書俗吏政儗擺落塵氛，載奉支公，杖履而飛錫，遄欲言旋何故，豈五濁界中，不堪長者信宿畱耶，修復古刹，故是再來菩薩事，護持善果，故是我輩今日事，敢不竭蹷，無煩挂念也，舟中檢游紀二𥿄，詩九首，附上覽政，乞爲訂訛，久已脫稿，尚欲親筆書之，當偏袒頂禮公案，奈行人來甚，迫不及候，然亦不出十日便寄到也，國一師爲年兄同府人，妙喜師爲弟同邑人，而弟忝同籍，正屬操筆轉輪，豈非因緣哉，願年兄大致神力，弟尚欲廣宣其間也，承問脚跟下事者，只是當人涅槃心耳，涅槃心未明，便是生死苦，今無他，但將身世隨緣勾當，將涅槃心作切要的大事，不然業識𣴭𣴭，塵沙劫又塵沙劫去矣，豈不痛哉，玄沙所謂，不向今生都了却，誰能累劫受灾殃，然要明此心的工夫途路極多，只消依祖師門下，看個生從何來，死從何去，的公案，叅來叅去真疑現前，自然身世輕微，生死重大，如牧牛相似，始則生獰，頭角不受鞭绳，終見相隨歸去不須牽矣，佛法無難事，久長難得人，珎重珎重，志事居士鄭重，再三精詳真難得，若是信心也，松源舊本亦仔細看過，間有字句不妥者，誤者，亦率意訂正，俱可入補遺，雖有幾代言語淺淡，在人不在文，旣爲一代佛法住持，所貴在人之道德，切不可遺之，他日未必有人真爲兹山故也，雙徑在吳淛，實為山之雄，天目如屏擁其北，錢塘如練紆其東，其東重巒疊巘不知幾千萬數，但見五峰秀色，𡺚崒摩靑空，下有䟦難娑竭神龍之窟，上有覩史夜摩之宫，晴雲暖靄生巖松，朝開暮合無終窮，祖師據之，而鞭麟笞鳳，靈物依之，而給雨支風，叅玄上士由之，洞森羅寳印，明萬象真宗，納須彌于芥子，卷法界於鍼鋒，皆本源自性之常分，且非妙用并神通，諸上善人，登此山預此會者，境由心攝，事得理融，治生產業，皆與實相不相違背，儼然如鹿苑，鷲嶺，覩紫金光聚於百千萬人天之中，說法至今猶未散，天花如雨飄空濛，噫，四生紛擾兮，白雲蒼狗儵變滅，五欲驅馳兮，驚濤駭浪常撞舂，明本號中峰，錢塘人，讃四首附，元至治壬戌，行宣政院虚徑山席，強師主之，師不就，結茅中隹山終焉，僧祥第五十九代止𢊊禪師，杭州人，曇讃號雲隱，讃一首附，如空字無趣，秀水人，徑山之竹勝于他山，而徑塢火衖尤勝，等慈，名廣潤，雲棲高足，姓錢氏，長興人，附葬于常熟破山四高僧墓，達大師達大師，生前好惡相半，滅後非是兩忘，天人已失依怙，四衆永沒舟航，大地一時變白，松濤徹夜顛狂，時風雪大作故云吹散許多障礙，豎起無上法幢，大師來也在甚麽處，却在山僧筆尖放光，那知音的搥胸呌屈，那不知音的徒自悲傷，師住白雲菴最久，後復于大藏閣，集衆坐禪三年，機會所觸，輙寄之吟咏，顧未𡮢脫稿，門人請以授，簡曰，此非衲衣下事也，以故佳句多落人口，而全篇則絕無，偶得牧牛圖頌，及簡無盡法師一首錄之，以見住徑山師有此等詩偈，𠈷後人知所向往云爾，登高明寺簡無盡法師無盡，名傳燈，唱導天台，此意欲為知者道陶翁猶自未離羣已上西徑山八詠，許詢原有致元禮亦談宗時同游為李孟芳，許鎭之云，太宰給孤後于斯見大緣庵地為陸太宰施故云，本山各房及各下院不開出者不載，大曆三年，詔徑山法欽禪師入見，待以師禮，賜號國一禪師，勑一道，紹興七年，詔宗杲禪師住徑山能仁禪寺，廿六年，詔師住明州育王廣利禪寺，二十八年，詔師再住徑山，上嘉嘆之，及封建王，又遣內知賔至徑山，供五百羅漢，賜玅喜菴三字及眞讃，九月，詔杲師問佛法大意，師臥疾，特賜大慧之號，淳熈七年，召雪竇寺住持寶印卽別峰印入𡭊𨕖德𣪫，問語備，字具美，錢塘人，唐僖宗時，率鄉兵破走黃巢，昭宗拜為鎭海，鎭東軍節度使，天復二年，封越王，梁太祖封吳越王，謚號武肅王，微時到徑山，神𪔂諲禪師識之，後諲禪師入滅，武肅王自述讃四十句，又謚師為建初興國大師，墖曰廣濟，王將薨，謂文穆王曰，吾昔自徑山法濟示吾覇業，自此發迹建國立功，他日汝等無廢吾志，其後文穆，忠獻，忠懿王皆不㤀武肅之遺旨，字德遠，紹興中拜相，封和國公，孝宗朝，封魏國公，大慧禪師在泉州雲門菴，遂以臨安府徑山延之，公居長沙，其母秦國夫人問道於大慧，及夫人疾亟，曰，妙喜老師此生無復見也，我有私恩未報，公三走介師至，夫人捐館，公謂師曰，先妣願供養和尚一年，為德之報，遂舘于光孝寺之東堂，以盡誠敬，字子韶，號無垢居士，登徑山，問道於大慧公，建無垢軒，與師談格物之旨，師曰，公只知有格物，而不知有物格，子韶𠹉曰，九成每聞徑山老人所舉因緣，豁然四達如千門萬戶，不消一踏而開，九成了末後大事，實在徑山老人處，此一瓣香不敢孤負他也，字居仁，紹興初，賜進士第，除中書舍人，平生因詩以窮，耽禪而病，淸癯如不勝衣，作江西傳衣詩派圖，推黃山谷為詩祖，列陳無己等凡二十五人為法嗣，本中𠹉致書，問大慧禪要，慧答書略曰，千疑萬疑，只是一疑，話頭上疑破，則千疑萬疑一時破，若一向問人佛語又如何，祖語又如何，諸方老宿語又如何，永劫無有悟時也，本中有省，字天游，官至侍郎，致書大慧曰，今年私家塵緣都畢，閒居無事，正在痛自鞭策，以償初志，第恨未得親炙敎誨耳，一生敗闕已一一呈似，必能洞照此心，望委曲提警日用當如何做工夫，庻幾不涉他途徑，與本地相契也，至叩，大慧答書曰，時時於靜勝中，切不得㤀了須彌山，放下著兩則語，但從脚下著寔做將去，已過者不須怖畏，亦不必思量，思量怖畏，卽障道矣，但於諸佛前，發大誓願，願此心堅固，永不退失，伏惟諸佛加被，遇善知識，一言之下，頓㤀生死，悟證無上正等菩提，續佛慧命，以報諸佛莫大之恩，如此久久，無有不悟之理，字泰發，上虞人，致書大慧問禪要，慧答書曰，大叅相公，平昔所學，已見行事，臨禍福之際，如精金入火，愈見明耀，又決定知華嚴重重法界，斷非虛語，則定不作他物想矣，其餘七顚八倒，或逆或順，或正或邪，亦非他物，字漢老，官至叅政，醉心祖道，及見大慧舉趙州庭栢話有省後，以書咨決曰，近叩籌室，伏蒙激發蒙滯，忽有省入，顧惟根識暗鈍，平生學解，盡落情見，一取一捨，如衣壞絮，行草棘中，適自纏繞，今一笑頓釋所疑，欣幸可量，非大匠委曲垂慈，何以致此，自到城中，凡著衣喫飯，抱子弄孫，色色仍舊，旣無拘執之情，亦不作奇特之想，其餘宿習舊障亦稍輕微，臨行叮嚀之語，不敢㤀也，重念始得入門，大法未明，應機接物，觸事未能無碍，更望有以提誨，使卒有所至，庻無玷於法席矣，字濟川，蜀遂寧人，號不動居士，紹興丁巳，除給事中，會大慧就明慶開堂，慧下座，楫挽之曰，此生不作這蟲豸，今因甚却納敗闕，慧曰，盡大地是個杲上座，你向甚處見他，楫擬𡭊，慧掌之，楫曰，是我招得，因坐夏徑山，榜其室曰不動軒，後知瀘州，所至于道無倦，紹興二十三年秋，乞休，致報親知，期以十月三日報終，至日，令後廳至高座，見客如平日，書畢，拈柱杖按𦡀而化，楫于建炎後，凡名山鉅剎藏經殘失，遂以己俸印施，補之足五千餘卷者，凡四十八藏，用祝君壽，以康兆民，門人蒲大聘𡮢誌其事，有語錄，頌古行于世，字務觀，號放翁，佃之孫，越之山陰人，仕至秘監，公居鏡湖，與塗毒策禪師往來寖厚，策住雙徑，受生祭七日，跏趺而逝，公哭以詩，別見，𠹉謂，聞道于徑山，猶樂正子春于大夫也，洗心瞻仰，天漢彌高，見，字天覺，號無盡居士，徽宗朝拜相，大慧為洪州凖公乞銘于公，公曰，今有一問，問上人，若道得卽做，若道不得，與錢五貫裹足歸，叅禪去，曰，請相公問，公曰，聞凖光眼睛不壞，是否，曰，是，公曰，我不問這個眼睛，曰，問甚麽眼睛，公曰，問金剛眼睛，曰，若是金剛眼睛，在相公筆頭上，公曰，老夫為他點出光明會，教照天照地去也，一言而契，下榻朝夕言語，號大慧，曰妙喜，字之曰曇晦云，字子瞻，徑山琳禪師問疾云，學士生平踐履，至此更湏著力，公應聲曰，著力便差，語絕而逝，遊徑山詩及與寶月，無畏諸師書，別見，字君謨，游記別見，尚書，字仲益，無錫人，書別見，字毅夫，宣城人，正肅公柔勝之子，宋理宗朝拜相，序大慧正法眼藏，于法門得大自在後，為賈似道所排，謫循州，預知死日，語人曰，吾將逝矣，夜必雷雨，已而果然，作詩端坐而逝，封許國公，中綂元年，問法徑山住持雲峰妙高，𡭊揚稱旨，帝常問師曰，修寺建塔有何功德，師曰，福蔭大千，由是建仁王寺，仍詔天下，寺院，田產二稅盡復之，以弘敎為己任，國語曰薛禪皇帝，御製，洪武二十七年，勅禮部條例一欵，常住田地雖有，稅糧仍免，雜派僧人不許克當差役，永樂十五年十月十五日，頒御製，別見，萬曆二十八年九月初三日，欽差司禮監太監孫隆頒施大藏一部，勅諭別見，字伯生，宋丞相允文五世孫，其先蜀人，汲宋黃崗尉，宋亾僑居臨川之崇仁，大德初，始至京師，以大臣薦授大都儒學教授，除國子助教，自將仕郎十二轉為通奉大夫，封仁壽郡公，謚文靖，𠹉闢右室，書邵堯夫詩，題曰邵庵，故世稱邵庵先生，接方外士必扣擊其說，以為聖人之敎不明，為學者無所底止，苟于吾道異端疑似之間不能深知，而欲竊究夫性命之原，死生之故，其不折而歸之者否矣，𠹉曰，佛以因果二法，制服得天下人心，無智愚賢不肖，總出不得這兩個字，𢰅，有曰，自昔奇偉之士，或曠世一遇，其不恒見于天下者，何也，蓋𠹉聞之，豈無其人哉，自夫世務之沉㝠，俗學之纏糾，有不足以縶而留之者，於是脫然自拔於浮沉起滅之表，以求其本物之極至者，皆其人也，作曰，聞佛氏之宗，禪者其度人也，以悟為則，必使自致于思慮之所不及，時至機應則決而啟之，略曰，一切衆生皆具佛性，如摩尼珠五色隨應，如何累劫業識相應無明，展轉生死根塵，我佛慈悲施方便力，如大醫王救彼痼疾，餓者與飽，渴者與漿，幽暗與明，𤍠腦與涼，曰，我以慈悲大願力，運大音聲作佛事，充滿虛空體無碍，有間卽覺成解脫，人天龍海無盡際，過去未來現在者，一音所攝悉平等，同我報國如報佛，永住堅固宣佛法，提刑，久叅眞歇了禪師，得自受用三昧，後訪大慧，遂留咨叅，一日慧謂曰，不湏呈伎倆，直湏啐地折，曝地斷，方敵得生死，若祗呈伎倆，有甚了期，後辤去，道次延平，倏然契悟，字肅翁，福淸人，紹定間進士，號鬳齋，𠹉稱大慧杲禪師為元勳，大老敬重，字景濂，學士𠹉云，人知大慧說法，如雨如雲，覺悟羣迷，而不知其忠義耿耿，注意于家國者甚篤，縱有知其忠義，而又不知其游戲翰墨，循蹈矩彠，亦自可傳不朽，嗚呼，若師之應物無方，是謂如神然變化不測者矣，國初法禪師序銘，多出公手，別見，大中丞，號太素，吳江人，于萬曆三十六年，捐資建大雄寶𣪫，大冢宰，號五臺，平湖人，創刻方册藏板于淸凉，後移至徑山，復以燒山多害物命，捐資買凌霄峰下山一叚，護養生類，國子祭酒，字開之，嘉禾人，議刻方册藏板移至寂照，再議移化城，緣起別見，憲副，號宇泰，金壇人，偕刺史陳良謨，憲副吳長庚諸公，書請廓菴觀公住持大𣪫，書別見，吏部，字中甫，金壇人，偕陸，馮諸公議刻方册藏板，為紫柏尊者建塔于文殊臺，運使，字元立，常熟人，議刻方册大藏，為幻予𢰅塔銘，別見，少司𡨥，號雨亭，常熟人，議刻方册大藏，緣起序文別見，大司𡨥，字元美，太倉人，同新安司馬汪道昆諸公，𢰅，別見，字仲淳，常熟人，以紫柏先瘞黃沙，灘下有流泉，倡金壇于賀諸公改塔文殊臺，同金壇于賀諸公，捐資二百餘金買山，寂照供養僧衆，內閣大學士，號平涵，湖州人，𠹉問法瓶匋，為𧩿，別見，內閣大學士，號養淳，嘉禾人，同子孝廉大猷于徑山大𣪫，下院眞寂，莊嚴護持，檀施最久，大中丞，號本如，桐城人，恢復下院化城，歲施刻藏銀一百兩，緣起別見，翰林學士，號如崗，嘉禾人，刻藏緣起別見，原任淛江廉憲，號淮南，合肥人，督同司理孫公榖，餘杭令戴公日强，淸復化城，大司馬，號岵雲，太倉人，分守杭嚴時，親歷化城，淸復故址，游記別見，吏部，號德園，杭州人，護持瓶匋，及本山常住，憲副，號周野，杭州人，護持常住，及諸靜室，學憲，字貞甫，杭州人，本山常住，下院化城驅魔安衆，具有大力，諸文別見，尚寶卿，號淸遠，杭州人，護持常住，及諸靜室，憲副，號𢡟所，吳江人，偕其弟僉憲瓉侍御珣，及司空沈公正宗，書請廓庵觀公住持本山，歲輸刻藏銀若干，運同，號行可，杭州人，護持常住，及眞寂等剎，吏部，號廣原，嘉禾人，本山常住及各靜室，歲有供養，侍御，字季侯，吳江人，本山常住，歲有供養，民部，字闇伯，金壇人，以父中書公虛谷皈依紫柏，歲輸刻藏銀若干，同學憲王吏部于，書請自光杲公主持寂照，尚書，號羅浮，嘉禾人，歲施常供，僉憲，字弱生，太倉人，任本省水利道時，以本山靜主貝林師精于宻部，時為送供下院眞寂寺，改路南湖地藏𣪫，開田臨勘，行縣給照，字子介，吳江人，捐貲置下院太平寺刻藏，田四十二畒，本省方伯，號斗垣，蘄水人，淸查化城虛稅，行縣審豁，本省兵巡道，號師每，宣城人，𠹉游天目及徑山，手書，示勒于石曰，慾海橫流，𤍠熖轉熾，故味為嗜性之首，而齋乃斷愛之根，僧家返淸涼絕貪求，卽粒米莖菜尚無虚用，至其覈因果，明罪福，凡戒殺放生無非善緣，若常人食肉，猶比之曰人搏人也，况僧不持齋，不甚于食他肉而補穢身乎，惟戒足以護法，惟齋足以居心，至人守若嚴城，禦若堅兵，誠謂醍醐豈貯穢噐，齋疏卽為甘露耳，倘寺僧酒肉破戒，卽不名為淸淨僧，便當驅除還俗，倘游人必㩦酒肉入寺，何取以腥燥濁體，枉向佛門叅禮耶，凡我四輩，永堅一心，無種地獄之深因，甘受來生之惡報，游紀及詩別見，郡丞，號芥菴，崑山人，棄官禮峨𡼴，歸徑山倡導孝廉，徐仲容公洌捐資購良材，易大𣪫柱，及葺龍王𣪫，復葺般若軒，同朱公鷺檢閱大藏，禮部郎，字孟旋，西安人，𠹉問法瓶匋有省，偶謁當道，以西湖放生池應否拆毁問公，公曰，西湖固杭州之睂目也，欲去目中翳而并剔除瞳神可乎，當道笑而從之，上饒令，字伯霖，仁和人，𠹉游徑山，叅瓶匋，謂不見聞谷師幾虚此游，詩文別見，樂令，字孔肩，錢唐人，初歸雲栖，後叅瓶匋，弘護諸山，餘杭令，號命荷，晉江人，淸理化城虛稅，字季和，常熟人，倡其兄別駕宇熈，叅軍宇新，刻徑山大慧禪師正法眼藏，助建眞寂禪院及安樂寺，字伯欽，刑部主政，常熟人，助建眞寂禪院，及安樂寺，字仲㳟，常熟人，助建眞寂禪院，及安樂寺，諭德，字受之，常熟人，𢰅，重興下院安樂寺，緣起別見，字孟芳，常熟人，皈依瓶匋，舉揚雙徑，詩文別見，進士，字起田，常熟人，眞寂禪院及安樂寺皆有供養，縣令，號中泉，餘杭人，首捐田四十餘畒，倡復化城寺，字無文，貢士，餘杭人，初歸雲栖，再叅瓶匋，護持下院安樂寺，及南湖地藏𣪫，字子將，孝廉，錢塘人，徑山大𣪫，及諸下院靜室，皆其護持，字旭如，常熟人，皈依瓶匋，緣及安樂，字印持，餘杭人，助復下院安樂古剎，及常住各靜室，具力護持，字忍公，餘杭人，為薦母捨田八畒，入眞寂院，字祉叔，餘杭人，偕其侄福貞，供養常住各靜室，字孟陽，仁和人，常住及眞寂院，歲有供養，字鎭之，蘭溪人，歸依瓶匋，檀施傳衣諸所，號龍南，餘杭藉蘓州人，護持下院安樂寺，字靑錢，餘杭人，護持下院安樂寺，字無敕，餘杭人，護持常住及諸靜室，在縣西北五十里，乃天目之東北峰，五峰環抱，奇勝特異，唐代宗時，僧法欽結庵於此，永泰中，有白衣士來求法，度為沙彌，欽指坐後石屏，謂曰，能開此乎，曰，可，遂叱之分為三片，今號喝石巖，遂卽剃度，名崇慧，如長安與方士競法，旣勝，代宗問其師承，𡭊曰，臣師徑山僧法欽，召赴闕，賜號曰國一禪師，逾年辤歸，詔杭州，卽其庵建寺曰徑山，僖宗乾符六年，改為乾符鎭國院，宋大中祥符元年，改賜承天禪院，政和七年，改徑山能仁禪寺，初師之來是山也，猛獸不摶，鷙鳥不擊，山下之民不漁不獵，五峰之間，有大湫，龍所居也，龍化為老人，謁言，願歸天目，以奉此地，一夕，風雨晦㝠，漲為平陸，止存一穴，今龍井是也，有靈雞常隨法會，不食生類，及師之長安，鳴三日而死，今靈雞塚存焉，紹興間，妙喜建千僧閣，十七年，眞歇建大雄𣪫，二十八年，重建龍王𣪫，孝宗賜妙喜，號大慧禪師，乃以山中明月堂為妙喜庵，及書扁以賜，塔號曰寶光，魏國張忠獻公浚，作銘并序，乾道二年二月，孝宗游幸，越二年，建龍游閣，開禧年間，孝宗御書額賜徑山興聖萬壽禪寺，由宋迄元，為禪林之冠，元天曆至順間，元叟端禪師在山二十餘年，衲子從者如市，元末兵燬，皇朝洪武間重建，見成化間府志，紹興間，眞歇禪師始建，後孝宗遊幸，御書賜徑山興聖萬壽禪寺額，元末兵燬，國朝洪武間重建，萬曆戊申，吳江沈中丞季文，請僧無邊海公，更舊向𪔂新之，未幾，海公遷化，廓庵觀公繼之，丹堊金碧，稱大備焉，卽觀音𣪫，大明神宗皇帝頒賜藏經供此，因名，萬曆三十七年，瓶匋聞谷印師立禪堂，集衆叅禪于其下，迄今猶䋲其舊，而諸方禪期，悉從此禀法焉，卽龍王𣪫，宋孝宗封王曰，孚佑累封神應德濟顯佑廣澤王，賜玉圭，玉帶，黃金，瓶爐，廟額靈澤云，中奉達磨，百丈，八十七祖，龍王𣪫後，兩處，共三十楹，樹王之旁，趙宦光題，大雄寶𣪫後，有記，王芥庵在公重修，同朱白民鷺于此檢藏一年，觀音𣪫前，雲水僧栖宿之所，舊扁天下徑山，三塔之東，大𣪫左，舊在堆珠峰，今廢，宋大慧建，補㢲峰之闕，李漢老記，今觀音𣪫藏閣，卽其址也，宋孝宗皇帝解圓覺經，賜別峰印，適建閣初成，故名，今廢，宋高皇帝登兹山，乾道四年建，今廢，無凖範建，今廢，今廢，艮山之闕，今廢，九楹，供五百應眞像，翼以行道閣，塑五十三叅相，宋慶元六年，僧元宗建，後燬，庵聰重建，今廢，大慧建，藏御書，今廢，蒙庵聰建，今廢，大慧建，在梅谷院岡上，今廢，大慧建，以處衆僧，今廢，大慧建，在松，梅谷二院之側，大慧時浴室，今廢，在三塔下，元高峰悟道處，今廢，國一禪坐時，有彩雲朝暉，覆聚不散，故名，今廢，唐永泰間，國一受囑曰，乗流而行，遇徑卽止，故名，今廢，界三門，大𣪫之間，上懸徑山興聖萬壽禪寺，今廢，宋孝宗御書，卽明月堂，大慧示寂處，宋顯仁皇后登徑山，禮佛更衣于此，今廢，宋孝宗免稅碑，及蘓軾詩，蔡襄記碑藏此，宋大禪了明禪師退居，今廢，在黃沙灘，今廢，馮公檝問道大慧，結室于此，號不動居士，故名，今廢，張公九成問道大慧，結室于此，號無垢居士，故名，今廢，今廢，古𪔂禪師退居，今廢，舊大圓院，本源達禪師建以接待雲水，今沿亭一帶，為梅谷僧通衢，植引路松千餘株，頗增勝焉，宋松源岳禪師退居，為凌霄東院，其悟道出世因緣，別見，八十代鏡祖塔院在此，見舊志，明𪔂菴，諱天彛，別號梅谷，洪武三年，受呆菴旨稱法會中高足，結庵于鵬搏峰右，相傳為梅谷房，第二代無上宗，塔全身于大寂巖，巖卽鵬搏峰下，為五峰之中，故名，金陵徐公六岳書獅子窩，鐫于石，在後房坎下，在大慧祖師塔前，月江淨退居，上有祖像及葬塔，直嶺下，虛舟度禪師塔院，舊為開山房，後廢，萬曆間，達觀可禪師以開山祖基，為復其地，建庵名喝石，中奉欽師像，安置藏板，舊為妙香房，後廢，今為雲水靜室，舊為房，今改靜室，別見，舊為房，今廢，今廢，今廢，今廢，今廢，今廢，今廢，為靜室，已上為十八房也，祖師道塲，累朝崇奉，合山庄田，咸屬欽賜，自唐迄明，一衆同飡，至正德六年，管事僧惠誠等，爪分為十八，分後遂傾廢，今所存者，唯三，四房而已，此祖庭衰相之始也，王芥庵在公重修，同朱白民鷺于此檢藏一年，屬常住，常住，宴坐峰下，卽神冶鐘，已上坐晏坐峰前，已上坐行童坑，昔為明月堂，係大慧禪師圓寂處，宋孝宗皇帝聞而嗟惜，詔以為妙喜庵云，寺數遭火厄，塔院在烈熖中不燬，在文殊臺，僧大心建，已上坐鵬搏峰前，卽開山，國一禪師最初修道處，在寺北五峰之背，四十八代端禪師塔全身處，萬曆甲午，房僧欲棄此他去，陸五臺，馮開之諸公，因捐貲置以供紫柏大師，遂為宻藏，幻于二師刻藏道塲，及澹居鎧公嗣二師住此最久，後以恢復化城，下山請自光杲公代焉，杲公，雲中人，幻師高弟，萬曆四十四年，僧止水重建，已上坐開山，萬曆二十八年，僧化儀如顯重建，塔于此，萬曆三十八年，僧野坪重建，已上坐放生池後，以僧號了實，故名，已上坐鵬搏峰後，聞谷禪師舊隱處，今住僧幻有，第十七代佛海訥禪師塔院，已上坐白雲山，貝林師住此，已上坐羊棧頭，念雲身負達大師靈骨，歸瘞本山，因住此，以僧號慧芳，故名，僧破有住此，已上坐黃沙灘，僧心渠住，以僧號湧蓮，故名，僧空林住，萬曆四十八年，僧大林重建，以僧聖隣，故名，已上坐查洲一帶，以僧號守一，故名，以僧號無𣑱，故名，以僧號宗印，故名，僧彼岸住，已上坐蘿蔔坪，僧聚光住，今併入大𣪫，以僧號默容，故名，以僧號道淵，故名，已上坐豹子嶺，僧古先建，以僧號德空，故名，僧孤休住，已上坐擂牛宕，卽子潜坑，以僧號朗如，故名，僧妙見住，以僧號慧明，故名，以僧號月堂，故名，已上坐子潜坑，卽山名僧古岑住，常住，已上坐橫嶺頭，已上坐拉塔，僧靑松住，以僧號無相，故名，以僧號定然，故名，以僧號崑山，故名，以僧號近眞，故名，已上坐雞籠山，在菖蒲田，昔為玉芝庵，三十五代癡絕禪師塔于此，後為萬松，月亭二禪師重搆，改今名，二師亦塔此，古慧淵禪師退居，今明空重建，僧聚芳住，僧知希住，已上坐菖蒲田上，僧梵懷者住此二十年，舊苦無泉，懷為尋泉穴，鑿石蓄水，甘美異他所，復種引路松若干株，後為獅蟲作祟，盡棄所有，與之飄然他往，今為杭州聞孝廉啟祥輩，請大淑住此，僧明空別業，僧戒心住，僧一林住，僧境虚住，僧號廓然，以僧號湛之，故名，已上坐凌霄峰南，僧眞淨住，以僧號自空，故名，以僧號妙智，故名，僧慶厚住，已上坐橫淸嶺，僧洪明住，僧寒雲住，已上坐棋盤石，僧廣朗住，已上坐螞蟻窠，宋孝宗御碑，及蘓，蔡二碑藏此，僧雪嶠建，僧弘濟住，已上坐東坡池上，已上坐千丈坑，卽風車嶺，卽下院，已上坐孟家洋，已上卽地名，坐直嶺下，卽下院，吉祥峰，坐大安寺，僧祇園建，卽下院，卽下院，卽下院，坐臨安，亦名天顯峰，卽鐘樓之坐山，頂有無垢軒，今廢，又名大寂巖，西有無上宗禪師塔，亦名鉢盂峰，已上是為五峰，此峰最高而秀拔，為徑山之主，頂有宋勅建寶光𣪫，今廢，宋高宗游幸時，𠹉佇立遙盻，乃曰此峰可愛，故名，寂照庵主山，在凌霄峰背，黃沙灘最高處，凌霄峰西北，鵬搏峰後，常有白雲如鋪玉，故名，境幽人絕，靜修之所，聞谷大師常結庵于此，在五峰之間，卽老龍徙居天目，奉此地為欽師道塲處，南塔下，從五峰中龍洞出，大旱不涸，崕巖巇𡾴，有湍水瀑噴，若龍鼻中出，故名，佛聖水下，橫嶺北，在凌霄峰後，攀雲峰左，南塔下，臨安大路，俗云風車嶺，凌霄，鵬搏二峰之間，豹子嶺東南，蘿蔔坪左，喝石庵左，又名悟道石，南塔龍首山下，懸崖直下，不啻千丈，樹木如階梯，層層而上，故名，橫嶺西北，四山高深，積雪不消，故名，凌霄峰西北，國一禪師由此徑而入，在徑塢，有石聳于崖上，儼若鷹窠，在凌霄峰下，徑塢之上，飛湍如疋，練懸注石崖，大慧作水碓磨房于此，大禪庵北，一云繡崖灣，因羅隱隱此，故名，松源房後，在半山亭下，洞橋西，俗云洞橋，澗水瀠廻，逆注橋下，千丈坑𡭊過，千丈坑下，風嘯嶺東南，圓照西房，千丈坑南，孟家㟄外，四十二代虚丹塔于此，孟家㟄，孟家㟄南，南塔下，栖息于此，凡心頓冷，故名，子潜坑下，山風旋入，三伏凛然，佛聖水左，凌霄峰背，幽深蕭寂，美竹蔽空，普同塔下，古煉骨于此，投灰池中，結為蓮花，故名，白雲山東，蘿蔔坪東，橫嶺東，土如金色，古靜栖之地，卽普同塔，徑山後，登此四望在目，訛為師姑坪，相傳千峰萬壑，羣賢聚集之所，徑山後，徑山後，別峰下，圓照房右，梅谷房前，骨花池下，獨山前，螞蟻窠北，黃沙灘上，瓶匋聞谷印師募置，松源房僧大矼恊種樹一藏，以備大常住修造採取，碑文別見，黃沙灘後，種椒供衆，橫嶺下，洞橋北，洞橋北，洞橋右，廻龍橋東，去餘杭大路，直嶺下，因欽賜，故名，如玉禪師建，鎻大安澗口，古茶亭基址尚在，大松一株，相傳大慧手植，御愛峰東，常現五色瑞雲，故稱吉祥，國一祖遙睇天神金甲持杵立于峰頂，故名，徑山前後二溪合流，故名，雙溪外，徑山之羅星也，圓如翠螺，當于溪口，雙溪盡處，几至徑山，停舟于此，古第一山門也，卽今房屋基址，俱属木山，宋嘉定間，徑山住持可宣創建，八年，欽奉御書，特賜可宣佛日禪師，并書化城二大字，賜充接待院額，元初重建，至正末兵燬，明洪武年，僧慧寛重建，正德中，僧淨松等以役累消乏，將山產九百餘畒，得價銀二百七十兩，出佃民間，迨萬曆中，僧法鎧主刻藏，議置藏化城，募金恢復，詳見碑記，吳方伯公用先捐俸，造藏板房二十餘間，浮度庵一所，徑山下通徑橋內，去縣北五十里長安鄉，唐同光三年，僧如玉禪師開山化導，有異荅妙嵩禪師詩，投筆坐化，塔于本寺之側，六十年後，塔戶自啔，容貌儼然，宋治平二年，英宗皇帝敕賜今額，紹興三十年，佛日大慧杲禪師詔再主徑山，叅徒二千餘員，就寺增建禪閣，安老堂，其徒開悟得大安樂者居之，元末燬于兵，皇明洪武間重建，為徑山養老叢林，弘治八年，毁于火，天啔元年，無從來公以蓮社諸檀越捐貲，贖產結室于𣪫基，次第恢復焉，唐代宗皇帝欽賜太平庄，遂敕建，坐臨安縣靈鳳里，有記，國一初到，曾經過此山，後建禪寺，山有八景，見高得暘八咏，去縣東北三十里，大慧時縣尉督庄糧于此，交卸後廢，明萬曆壬子，聞谷印禪師重建，以接待四方雲水，在縣東南三里，安樂山之陽，舊名慶善院，晋天福二年，風穴沼禪師開山，宋治平二年，改額善法寺，元末燬于兵，國初重建，後為僧古垣佃廢，天啔二年，餘杭嚴調御輩，請雲栖僧大順恢復，崑山王在公，常熟錢謙益，宋奎光，王宇春，李縠輩，因為倡募重建禪堂，復禮請僧大林為首座，期復風穴之舊焉，建于唐同光三年，後廢，萬曆間，瓶匋聞谷禪師捐貲恢復，至天啟年，造樓房若干楹，以安置學徒，請玄著眼法師住持，稱眞寂別院焉，去縣西北四十里長安鄉，唐同光三年，僧法式開山，宋大中祥符元年，改賜今額，癡絕冲禪師為開山，逾月敕牒住徑山，元末兵燬，皇明重建，後僧徒懦弱而廢，萬曆間，僧雲峰復建，宋佛鑑無凖範禪師建，以接待雲水，仁宗皇帝親洒宸翰，而賜額焉，無凖圓寂，葬全身于正續之側，塔曰圓照，今廢，基猶存，坐雙溪下二十里張堰，在縣西一十里同化鄉，舊號羅漢院，宋景定間，諲禪師開山，元至正十六年，燬于兵重建，在縣北三十里孝行鄉，宋咸淳間，僧伊巖開山，元至正十八年，燬于兵重建，在縣北二十里孝行鄉，元至元元年，浙翁琰禪師建，接待雲水，至正末，燬于兵重建，去縣西北四十里常熟鄉，元至元間，愚溪禪師創為接待寺，中統間，改今額，至正末，燬于兵重建，去縣東北四十里常熟鄉，宋紹興三十年，僧善智建，元末，兵燬重建，在縣東北十五里安樂鄉，元至元間建，至正末燬重建，在縣東北十五里安樂鄉，元至元初，僧同菴開山，大德四年，中峰和尚重創，至正末，兵燬重建，圓慶奎住持，寺後有姚少師衣鉢塔，至元間，徑山住持雲峰高禪師建，詳趙松雪碑記，在石瀬內，去縣六十里，宋時建，元末兵燬重建，今廢，徑山後，法師行靖與行紹先後住此說法，凡五十年，今廢，縣北二十里孝行鄉，空訥禪師創，在家庄，大慧時，西堂禪師建，𠊓有普同塔，坐落石門，石門璁禪師，法雲杲禪師曾于此說法，僧大瑩重建，在于潜縣，元大德，元叟端禪師建，坐吳山，宋敕命至于此迎迓，故名，嘉興府丰門，嘉興府，坐嘉興府，成化間，本山撥田四十畒供衆，萬松林禪師住持，坐嘉興府，見，舊地藏廟廢基，縣西南三里石門橋左，萬曆四十五年，重建，天啟元年，檀信沈煥然輩禮請徑山僧鏡庵，名海聞者，主此，因以接待雲水，稱徑山下院焉，復募搆齋堂，及左右廂广畐，鐘樓等，翼然叢林大觀，未幾以勞致病，安然而逝，曰，吾再來完放生池與天王𣪫也，今在繼之者勿墜，其緒云，國一先此結茅，今建開山庵，供像于中，開山庵側，卽巾子山人喝石為三片，里有前喝，後喝，界以此，龍王𣪫側，卽龍王徙居天目，留一穴送供處也，三門外巖下，人或秉炬而入，空深無盡，寒氣𠸃人，堆珠峰下，宋紹興，妙喜杲禪師鑿于明月堂前，因以得名，今池尚在，在三門外，東坡先生𠹉登山題咏，洗硯于此，其水澄澈可愛，明月上生，微波鱗動，舊有東坡祠，望江亭外，水能明目，妙香菴下，相傳井上石欄鐫金剛經，凌霄峰半，古雲㕑接水處，凌霄峰下，凌霄峰南，元時雷去一角，在喝石峭壁之左，欽師入定時，產靈芝，色潤如玉，故名，磴級若階陛，相傳大慧時，五百應眞化身應供，常坐其上，在望江亭，古雲居庵左，一名盤陀石，古千僧閣後，大慧時，以此山為行童衣单，故名，訛為𥿄錢坑，三門前龍首，詳見，國一息影于此，有石平如臺，山下樵者送供于石上作麪，故名，橫嶺下，有小石塔立于上，在徑塢，瀑布流注，有龍王廟，梅谷南，多栽梅花，開時香雪滿谷，今無，菜園外，古作水磨處，彈嶺下，北海馮少卿問道高峰禪師，潜修塢中，故名，普慶寺陳大捨塢中山于寺，故名，大寂巖，紫栢塔在其上，南塔，𡭊過上有二祖師塔，通寂照路，𠊓有御祭端禪師碑在，開山西，石石𦐇上僅容一拳，大旱不涸，相傳為靈雞飲水處，喝石西岡，國一初到，見金雞跑麓，泉隨湧出，味極甘洌，冠于諸泉，喝石東，開山側，凌霄峰下，徑山西北，大慧時，有八百衆老衲坐蠟于此，訛為𡓍塌嶺，跨月淸池上，圓照房前，今毁，大慧時，雨後溪深，船可至此，在直嶺外，在大安寺，大慧蓄文魚于中，故名，在大安寺，大慧栽栗樹以供衆僧，今廢，在大守寺，大慧栽茭苩處，大安，古栽花果處，在通徑橋北，相傳四十畒，今廢，在蘿蔔坪，宋徽宗入山，見四圍叢竹，秀木若紫邏翠屏，惟西方一闕，因望而歎曰，觀此西天勝境，盡在目前，卽下輦，拜於石上，故名，唐時植，卽詩云絲杉樹王是也，在山門前，宋時植，大可百圍，大慧塔右，出放生池中，移植他所則槁，今無，宋孝宗臨幸，蹕至半山時，盛暑，六飛稱渴，忽石間迸出一泉，胥飲沾足，故名，唐代宗，宋孝宗勅賜香燈山，界限廣大莫考，今據碑勒，寺基四至，東至里洪龍潭，南至臨安觀音巖下，西至徑塢立塔，北至𨵿門石雪坑，長山郎靑潭後，正德六年，分為十八房，而常住割裂矣，坐嘉定角直鎭，東至西十二里，南至北十二里，共田一萬三千畒，宋陽和王所賜，孝宗免稅，今廢，敕賜，莫考，國一時欽賜，有大寺基八角井，坐落徑山江，今廢，欽賜，今廢，欽賜，今廢，欽賜，坐徑山港口，今廢，市村田五十畒，地一十畒，山一號，田四十畒，山六號，坐大王塢，又田四十畒，山一號，坐獨山塢，尚書陸公光祖捨山八十畒，又臨安山八畒五分，寄稅盛四綱戶，嘉興田一十五畒，立石東林寺，―山六十四畒，坐落曹仰大南塢，亦名火衖，―山十畒，坐落後杳界後童塢，―山十五畒，坐落風高嶺，―山十五畒，坐落東界四郎塢南後山郎頂，―山十畒，坐落龍潭裏，已上舊額，―山四十畒五分，坐落妙香庵，行童坑，半山亭，―山十五畒二分，坐落開山，碑牌，―山六十二畒，坐落橫嶺頭，―山一百五十畒，坐落蘿蔔坪，―山三十二畒，坐落林家坑橫靑嶺，―地四畒四分五厘，坐落大慧門首南塔，已上見在，僧廣慧于萬曆四十七年，置柴山共十畒，坐落𡭊過川，又山五畒，坐落行童坑，又惠力寺僧景虚，于天啟元年，捨常住山五十畒，坐落棋槃石，原額山九十三畒，東至大安街，南至大路，西至田畈，北至樹山，古册在大慧房，於天啟年間，三契續置山田，共一十二畒，錢唐縣界田三十餘畒，坐落板橋調露十七啚珠字號，又六畒又二畒五分，俱坐落洋山圩，餘杭縣界田十三畒三分，坐落小吳山塔水橋，又嚴武順捨田八畒，坐落免涵化灣圩，又柴竹茶山二百二十畒，靜室一所，又山六十畒，又山六畒，俱坐落厚郎塢北山，又恢復古安衆寺，山二百零五畒，亦坐落厚郎塢，𣪫基一十二畒，僧明賢于天啟元年，呈水利道邢准，陞科立戶于郎王界一啚，又湖𠊓久荒廢土，及土堆二處，僧海聞于天啟三年，呈水利道王准開墾，陞科行縣議定額稅一兩八錢，原額山田地八百九十畒，悉為居民估佃，萬曆三十九年，僧澹居募金恢復，後為鄉書飛詭虛稅，僧慈門令徒解義，于天啟四年，呈布政司批縣查豁申詳，復駁送本府覆審，開除實存稅七百二十五畒，山八十四畒，地八畒八分，坐落東南隅，一啚禪師塢俱，雲栖僧大順于天啟元年募貲回贖，山二百四十畒，金壇于玉立，賀學仁，常熟繆希雍共捐貲置，古鼎和尚住杭之中天竺，歐陽圭齋以福建廉憲任滿，赴召京師，過杭抵古鼎，欵洽道話，旬浹臨別，古鼎送至西湖，圭齋云，此別未卜會期，古鼎云，大圓鏡中，未𠹉與公相別也，圭齋喜，徑山惠洲提點，虎巖徒弟，頗聰明，有幹蠱才，掌常住衆務三十餘年，一切金榖恣其糜費，或以果報諭之，乃答云，滿載載角來，洲只戴得一雙，至正初，高納麟領行宣政院事，其属淨珂具狀訢之，結罪杖，斷歸俗，旣而潜住化城院，得風痺疾，攣拳如蝟，兩手握拳，承其兩顋，兩脚反承其尻，看病欲伸之，痛不可忍，日夜但聞霍霍之聲，如是者三年，始氣絕，徑山𦒿舊，諱淸泚，號一溪，壯年不守戒律，飲啖無所擇，至正中，自念，人生于世，壽命能幾何，一旦無常殺鬼到來，將何排遣，遂盡歛所積衣貲，就普慶東建觀音堂一所，修白淨業，祈生淨土，越數載，手書金剛般若經，至三千大千世界處，握筆正身，安坐而化，至正丁酉，猫𤢸燒劫普慶，及居民房屋，觀音堂巋然獨存，破庵和尚退資福赴徑山，蒙庵招委以立僧首座職，有寶上座者，具大知見，遇住持首座開室，必橫機㨗出，迎鋒取勝，一日破庵開室，寶上座至，破菴垂語云，乾坤之內，宇宙之間，中有寶，擬議，被打出，其時，寳待破庵舉語盡，乃進語，旣於中有處被打出，以謂破庵故，摧我歸衣单下脫去，火後，鄉人收舍利呈破庵，破庵拈起云，寶上坐，饒你有舍利，八斛四斗置之一壁，還我生前一轉語來，擲地唯見濃血，天童西巖和尚，蜀人，南游徧叅，至徑山見無凖，機語相投，容入室，欲授藏主職，或者以力攘之，次日，為亾僧訥侍者起龕，怯衆，一辭不吐，無準卽令維那，請惠侍者起龕，惠至龕前，連喚訥侍者三，人亦以為怯，乃曰，三喚不應，果然是訥，頂門放出遼天鶻，無凖黜或者，而以惠侍者代其職，惠侍者卽師也，無慍禪師曰，徑山如一庵藏主，台州委羽人，由敎入禪，沉潜不競，博通內外典，而于己躬下事尤研精究，晚年隱于天童山，至正甲申，余過其隱所，因語及無情有佛性，有情有佛性，徃復徴詰，如庵忽曰，吾記得敎中先德曾難云，將無情中本自有佛性耶，抑亦佛性周徧，不隔無情，於無情中有佛性耶，語未竟，余亟止之曰，佛性虛曠，逈出名言，不得道有無也，如菴首肯，五峰中，故為大龍湫，欽師至山，龍化老人謂師曰，自師至此，吾眷屬不安，願徙天目，捨所居為道塲，至夕，雷雨瞑瞹，遂成平陸，𠊓留一井送供，累朝封王以祠焉，昔國一禪師度天目巾子山人，師問巾子曰，汝有何能，巾曰，能誦觀音咒，師指座後石，汝咒之能破否，巾遂叱之為三，如川字，游者以線度之，根不着地，宋慶元間，住僧裒銅萬斤，欲鑄巨鐘，患無良工，一日，有工至，自言能鑄，遂以冶事委之，鑄旣成，謂僧曰，此鐘音韻洪遠，俟予去山三日，方擊之，可聞數百里外，言訖辤去，僧有疑其詐者，度工下山甫數十里，卽擊之，聲遂僅及此，宋時，有異僧者乞食山家，其家獲螺數升，已去尾熟釡中，僧見而憫焉，請為放生，其家戲謂曰，螺今可復生乎，僧曰，可，遂與之，携投放生池，越日，螺復生，僅無尾耳，迄今池中，併山下澗，沼螺俱無尾，國一禪師有靈雞，常隨法會，不食生類，及師之長安，長鳴三日而死，至今有塚存於喝石庵上，天寒時，為欽師暖足，馴繞履間，宋南渡，靑烏家有言，徑山可作陵寢，高宗令術者往視，一夕于三塔龍首忽起一塔，凌晨有見雲霧中，一僧從下砌上，一僧從上砌下，相接成塔，術者至，見塔云，老龍生角，不堪作陵寢矣，
寒山寺位於江蘇姑蘇楓橋下，楓橋，在閶門西七里，地與長邑合治，為水陸孔道，自古有名，南北客經由，未有不憩此橋而題詠者，明萬曆三十二年築楓橋隄，清雍正九年修築長洲縣運河塘，楓橋舊作封橋，王郇公居吳時，書張繼詩刻石作楓字，相承至今，寒山寺始創於梁天監間，舊名妙利普明塔院，唐時俗稱寒山寺，宋太平興國初，節度使孫承祐建浮圖七層，嘉祐中改普明禪寺，紹興四年僧法遷重建，元季寺塔俱燬，明洪武閒，僧昌崇闢建，後立為叢林，有明一代屢有增修，有清一代，於乾隆，光緒，宣統皆有增建，張繼詩，月落烏啼霜滿天，江楓漁火對愁眠，姑蘇城外寒山寺，夜半鐘聲到客船，自此四方遊士至吳，無不慕名而來也，其鐘亦有名於世，相傳唐時禪僧寒山，拾得嘗止於此，在昔，寺以騷人題詠而馳名宇內，今則以高僧卓錫而名揚城外矣，宣統三年，大藏書家，名金石學者葉昌熾修纂寺志，分卷為三，分門以十，志橋，志寺，志象，志鐘，志碑，志僧，志產，志遊，志事，志詩，繼附以寒拾事蹟，寒山詩集解題及諸家書牘，詩話，序，跋，考證，引吳郡志，蘇州府志，長洲縣志，吳門補乘所載有關楓橋之記載，以歷代有關建置碑記附於後，有古佛象及寒拾象有關之題詞，記，詩，錄明，清二代有關鐘之疏，詩，另摘半夜鐘聲前賢詩話論九則，則錄宋，明，清三代之碑記，錄宋代二僧，明代五僧，則分詠橋，詠寺二目，後附宋，清二代文士擬寒山詩五家，名家所撰，信為佳志，茲據民國十一年吳縣潘氏刊本景印，楓江之側，俠橋爲市，橋南有寒山寺，襟帶通衢，煙波明瑟，唐以前古剎也，同治辛未，先師馮林一躬允重修蘇州府志，授𥳑昌熾，以釋道之宮見屬，奉命惕若，退而搜討文獻，咨於故實，嘗櫂扁舟，出游郊郭間，所謂寒山寺者，斷甃頹垣，鞠爲茂草，無論宋碑不可得，卽文，唐兩碣，亦淪於灌莽之中，惟從故書得明師道衍記，謂唐元和中，有寒山子，掣風掣顚，來此縛茆以居，尋游天台寒巖，與拾得，豐干爲友，終隱而去，竊攷寒山行業，見於閭邱詩集傳及宋沙門志南三隱集記，其人當在貞觀初，安得元和時尚住世，亦未聞先擔笠至吳也，然太平廣記引仙傳拾遺，又謂其大厯中隱天台翠屏山，傳聞異詞，靈蹤儻𦳝不可得，其時吾郡適經毘嵐之劫，金閶十里，一炬靡遺，飈輪在空，剎幢摧倒，今雖承平日久，自城以西，精藍名剎，近如積善，遠如吾與，法螺之院，落木之庵，鐘梵銷沈，蘿蒿塞徑，未有過而問者，惟此寺華嚴樓閣，一剎那閒，彈指涌現，前中丞今直隸制府貴陽陳公經始版築，今中丞雲陽程公謀於陸申甫方伯，又拓而新之，輪焉奐焉，閎規大起，豈惟是暢導宗風，保存古蹟哉，葢以唐賢篇什，煊赫人口，海舶流傳，雞林摹印，瀛寰人士，攬環結佩，往往以瓶鉢之勝緣，爲敦槃之談助，廢而罔舉，語焉弗詳，皆非所以示遠人也，昌熾不敏，幸睹勝因，頌吉甫之清風，際之良日，謹援西湖理安，昭慶寺志之例，拾遺補闕，輯爲此篇，回憶四十年前，校邠廬中，師友觀摩之樂，惘惘如夢，同時纂修，諸君子皆墓有宿草，卽昌熾亦老且病，俯仰今昔，其重可感也已，嗟夫，以炳燭之餘光，續然燈之墜緒，咫聞謏見，非蹖則譌，鄉邦文獻，又何裨於萬一，雖然，龍象中興，金湯攸寄，檀度因緣，功德無量，凡有知識，皆宜懽躍贊歎，見仁見知，本無了義，拈起鈍帚，何必放下，余歸田後，鄉居養拙，未嘗一過州門，顧以可園校事牽率，扁舟往來，亦時從諸大夫之後，雲陽中丞下車之始，保存古蹟，旣葺寒山寺落成，以昌熾粗知鄉邦文獻，徵求故實，歸而陳書發篋，屬辭比事，又辱同年陸文節公暨何筱雅太守拓示碑文，商榷條例，郵筒奔走，幾於置驛，纂成寺志十篇，附錄二篇，次爲三卷，甫脫稾，中丞卽索觀甚急，維時在宣統辛亥秋仲，天地傾覆，武昌變起，沈沈戟門，白幑高揭，而此稾遂陸沈不出矣，嗚呼，自先聖哲王開天明道以來，圜橋辟雍，淪爲艸莽，詩書之禍，烈於秦燔，一書之存亡何與，佛經謂毘嵐風起，梵天樓閣，皆成劫灰，一寺之興廢又何與，雖然，此稾固尚存也，異日不能禁其不出，卽不能禁其無所改竄，以昌熾冗長潦倒，世所共棄之人，附驥尾而行千里，吳，越一家，老，韓同傳，人其謂我何，先聖云，不逆詐，不億不信，又曰，與其進也，不與其退也，夫以巖巖具瞻，建牙開府，朝廷畀以封彊之寄，國民恃爲政令之源，文字諈諉，又不等於竿牘，悠悠蒼天，孰究其後，當難之未作也，中丞坐鎭於上，文節與筱雅同年承流宣化於下，凡百庶事，同寅協恭，此寺因緣，華藏海中一剎塵耳，今文節臨危授命，大節磊磊軒天地，卽太守決幾而作，不俟終日，亦豈依阿淟涊之士所能者，兩賢之盛心，何可負也，爰出舊稿，錄而存之，篇第字句，皆有移易，獨於書法，悉仍舊文，或謂此序扞冒時忌，可以不出，余謂不然，疆學爲義者，不徇一姓之廢興，拙政自安者，無預當世之理亂，鄙人惸獨殘年，飾巾待逝，但守移山之愚，匪高蹈海之節，庾元規塵起，旣無污我之嫌，羊叔子使來，安有酖人之意，五德終始，知定論之難憑，六家源流，又要旨之各異，儒墨各一，是非牛李，初無恩怨，方今輿論自由，昌言無諱，豈有文字，遂挂網羅，知我罪我，敬俟來哲，筱雅仁兄同年大公祖執事，頃誦惠𥳑，並拙稾一冊，敬悉，某君簽駁，鍼膏肓而起廢疾，高密家風，曷勝媿服，某君爲貴公子，爲諸侯上客，僑寓吳閶，垂四十載，鄙人束髮論交，亦頗有介紹者，但以後門寒素，自慙形穢，里社文酒，公車計偕，未嘗易一剌，同一尊，中丞不察，遽以拙稾相就正，宜遭有道之訶譴，本可一笑置之，但文章天下之公器，亦未可以默爾也，某君謂寒山寺羌無故實，不過一荒寒之山寺，敬聞命矣，楓橋負郭，劫後荒涼，誠非昔比，從前固五都之市也，昌門何峩峩，飛閣跨通波，見於陸士衡詩，靈巖，支硎諸峯，至近者亦在二十里外，此寺非依山構宇，但可遠眺，張懿孫當日泊舟橋下，不容懵然無覩，韋左司亦有詩，寒山之名，兩賢又何以不謀而合也，大抵撰述之事，各有體裁，根柢古誼，深通流略，閉門造車，出門合轍，非可以章句聲病之學，引繩而批拫也，昔在里中，見一士，號能詩，而不知御覽爲何書，又有篤信航頭古文，驚怖閻，胡，江，孫諸家，若避大厲，始知稽天巨浸，望羊向若，不必井蛙而始色駭也，古今圖經，若唐之括地志，元和郡縣志，宋之王存，樂史，提綱挈領，體約不蕪，撰一統志者，固當奉爲先河，郡志當詳於省志，縣志又詳於郡志，降而一鄉，一鎭，一山，一水，更不得援此爲例，至於寒山寺，不過一牛鳴地耳，若論封域，但樹一界相碑，若論文法，但作一游記，卽可囊括無遺，安用志爲，武林湖上諸剎，如靈隱，昭慶之類，寺各有志，志自爲體，各隨其開山門庭，標舉職志，卽如吾蘇，訪靈巖者，攷吳宮之遺蹟，游鄧尉者，述漢月之宗風，因方爲圭，遇圓成璧，無一定之體也，寒山劫火婁經，剎竿不墜，祇因張繼一詩，寒，拾因緣，尚在傳疑之列，此志自當因詩起義，博采遺聞，旁搜敎乘，兼有小說，游記，詩話，語錄四家之體，咨于故實，稍整齊之則可，至於姓氏，職官，年月，義例，卽有牴牾，無關宏指，葢與地志不同，尤未可繩以史例，某君高言書法，敬佩良箴，但未敢鍥舟以求劍耳，弟藏書旣尠，老而健忘，掇拾叢殘，等於簿錄，不過付諸老衲，丈室臨風，聊資談柄，未敢自附作者之林也，年來杜門削迹，獨寐寤言，聞海內通人之謦咳，輒掉眩不自禁，幸告中丞，善爲藏拙，諸惟鑒諒，敬頌政祺，右稾適當武昌變起，倥傯之際，繕而未發，補錄於此，原稾本有一篇，相輪久燬，雖數典之無忘，要駢枝之爲病，今得吳氏，遂易纂一篇，次於之後，他山之錯，未始非某君一言之賜，謹誌勿諼，楓橋距山門僅一牛鳴地，自張繼題詩，四方游士至吳，無不知有寒山寺者，寓賢羇客，臨流抒嘯，信手拈來，無非霜天鐘籟，觀唐時梵夾，卽題封橋常住字，則是橋也，不啻爲誕登之寶筏，樹幢初地，敢告司津，志橋第一，右錄張懿孫詩一首，橋與寺所由名，亦卽此志所由託始也，振裘者，必挈其領，以此二十八字冠全書之首，無此詩，志雖不作可也，韋左司以下諸詩，別爲一篇，不援爲例，楓橋，在閶門外九里，自古有名，南北客經由，未有不憩此橋而題詠者，楓橋，在閶門西七里，地與長邑合治，爲水陸孔道，販貿所集，有豆市，米市，千總駐防，胥塘北流閶門運河，曰綵雲港，自綵雲港北折，出洞涇之西，曰白蓮涇，又西出江村橋，曰楓橋灣，自胥塘北流，經南濠至閶門釣橋，與北濠山塘水會，曰沙盆潭，自潭西流，出渡僧橋，會楓橋諸水，北流與虎邱山塘水合，曰射瀆，明萬厯三十二年，滸墅鈔關戶部主事董漢儒築楓橋隄，自楓橋至關二十里，國朝雍正九年，修築長洲縣運河塘，自楓橋起，至望亭通湖橋無錫縣界止，國初，釋性能，號法華，寓寒山寺，修楓橋，適逢鼎革，方上龍門，大兵卽過下，楓橋，豹隱紀談云，舊作封橋，王郇公居吳時，書張繼詩刻石作楓字，相承至今，天平寺藏經多唐人書，背有封橋常住四字朱印，知府吳潛至寺，賦詩云，借問封橋橋畔人，筆史言之，潛不肯改，信有據也，翁逢龍亦有詩，且云寺有藏經，題至和三年，曹文迺寫，施封橋寺，作楓者非，熊嘗見佛書，曹氏所寫，益可信云，盧熊蘇州府志，按，封橋寺藏經，明李日華六研齋筆記，國朝張燕昌金粟箋說亦載其事，據盧志所紀，唐以前皆作封橋，自王郇公書爲楓字，而封字之名遂晦矣，又按，楓橋與妙利普明塔院，皆不詳經始歲月，吳郡志謂楓橋自古有名，紅闌三百，見於白刺史詩，與八門，六十坊並稱，吾郡通津之有橋，信乎其古矣，寒山子尚在隋，唐間，卽云天監已有塔院，亦當在有橋後，無可疑也，吳中山水圖經，若虎邱志，橫溪錄，瀆上編，其例隘矣，降而爲釋子之宮，靈巖，元墓亦各有寺志，其例更隘矣，然陽衒之作伽藍記，但載叢林之興替，而洛陽治亂繫之，矧寒山負郭，厯劫再新，望閶門之峩峩，鬱觚棱而特起，其可無載筆以繼之後乎，志寺第二，普明禪院，卽楓橋寺也，在吳縣西十里，舊楓橋妙利普明塔院也，寒山禪寺，在閶門西十里楓橋下，舊名妙利普明塔院，宋太平興國初，節度使孫承祐建浮圖七成，嘉祐中，改普明禪院，然唐人已稱寒山寺矣，相傳寒山，拾得嘗止此，故名，不可攷也，紹興四年，僧法遷重建，洪武中，僧昌崇重修，按，姑蘇志又稱，洪武歸併佛宇，但列叢林，而以子院附見其下，此寺歸併寺三，秀峰寺，慧慶寺，南峰寺，庵四，祇有文殊，雲泉，射瀆三庵，而佚其一，然據此可見寒山寺在明初尚爲叢林，葢正在僧昌崇重興之後也，又按，吳城之西有寒山，實天平山之陰，上爲法螺禪院，明趙凡夫別業也，其地去金閶不遠，或疑寒山寺得名以此，余家藏有寒山志寫本，據凡夫自述云，山本無名，郡志，涅槃嶺在其左，又見寒山詩，有時陟涅槃山句，而寒泉則支郎品題，因命之曰寒山焉，其下詳紀山中勝蹟，而末繫寒山二語，云，溪囘難記曲，山疊不知重，亦寒山先我矣，是此山之以寒名，自凡夫始，寒山寺，在楓橋下，起於梁天監閒，舊名妙利普明塔院，元季，寺，塔俱燬，洪武閒，僧昌崇闢建，明永樂三年，深谷昶修，正統己未，郡侯況鍾再修，嘉靖閒，僧本寂鑄鐘建樓，萬厯四十年，僧明吾，鑒建龍函閣，而大殿毀，四十六年，釋西流師徒鼎新，本朝順治初，幾爲汛署，僧天與力守弗廢，詳後篇百城煙水，寒山禪寺，實妙利普明塔院，不詳其經始歲月，明萬厯四十六年，大殿火，明年修復之，本朝康熙五十年冬，大殿又火，舊有水陸院，嚴麗靚深，屢出靈響，今久湮壞，塔亦莫知其跡，按，寒山舊爲妙利普明塔院，招提名義，檀度因緣，皆以塔著，開山有塔，其來久矣，王志謂宋太平興國初，孫承祐建，而乾隆府志據孫覿作重建，爲得其實，今雖相輪已頹，風鈴闃寂，而遺阯髣髴猶得於荒煙衰草之中，瞻人天而頂禮，未可以數典而忘祖也，其燬在元，明之際，攷宋張師中詩塔影落前浦，范文穆詩牆上浮圖道旁堠，張孝祥詩古岸依然窣堵波，是南宋時塔固巍然無恙，卽後來湯仲友詩孤塔臨官道，三門背運河，其時已入元矣，至明初，高啟詩，船裏鐘催行客起，塔中鐙照遠僧歸，又有詩，遙看城郭尚疑非，不見靑山舊塔微，自注，舊有塔，今廢，前一首，塔在，後一首，塔亡，一人之詩，齟齬不合，葢浮圖燬於元末，季廸適值板蕩之交，送別時尚承平，未經劫火，逮後一首則入明後，應詔修史，自都歸吳之作，故其下又有官秩加身應謬得，錦衣今已作荷衣之句，乾隆三十九年甲午八月，住持比丘宣能續建大殿，前軒，題名碑殘石，按，宣統三年當事募工重建，從土中得殘石，記助緣姓氏，前題歲月詳，但無文字，故篇未錄，又按，曰續建，曰前軒，其先必有建大殿者，惜文獻闕如，不可攷矣，按，咸豐以前，惟住持果圓募修，見於內閣中書趙文麟，歲月亦不詳，庚申赭寇之劫，閶門適當寇衝，城未陷，官軍先縱火，層樓傑閣，蕩爲煙埃，而此寺亦遂無寸椽矣，寇平旣久，始有披荊棘而立梵宇者，旣庳且隘，僅蔽風雨，亦未詳何時何人所草創，光緒三十二年，今直隸總督陳夔龍由中州移節撫吳，謀於僚屬，捐俸鳩工，拓其門，臨大路，構堂三楹，由堂而進，東西各三屋，堂之西，搆鐘樓，鑄鐘懸之其上，以存古蹟，宣統三年，巡撫雲陽程德全偕布政使陸鍾琦，又拓而新之，重建大殿，前爲御碑亭，後有樓三楹，可遠眺，金繩寶地，煥然一新，長廊精舍，幾爲吳下精藍之冠，平江自唐白公爲刺史時，卽事賦詩，已有八門，六十坊，三百橋，十萬戶，爲東南之冠，詩云茂苑太繁雄是也，逮乾符，光啟閒，大盜蜂出，爭爲強雄，而武肅王錢鏐以破黃巢，誅董昌之功，盡有浙東西之地，五代分裂，諸藩據有數州自王，獨嘗順事中國，有宋受命，盡籍土地府庫，帥其屬朝京師，遂去其國，葢自長慶訖宣和，更七代三百年，吳人老死不見兵革，覆露生養至四十三萬家，而吳泰伯廟棟，猶有唐昭宗時甯海鎭東軍節度使錢鏐姓名書其上，可謂盛矣，建炎盜起，官寺民廬，一夕爲煨燼，而楓橋寺者，距州西南六七里，枕漕河，俯官道，南北舟車所從出，而巋然獨無恙，殆有數焉，寺無石誌，按吳郡圖經，實妙利普明塔院，而不著經始之歲月，唐人張繼，張祐，嘗卽其處作詩記游，吟誦至今，而楓橋寺亦遂知名於天下，太平興國初，節度使孫承祐重建浮圖七成，峻峙蟠固，人天鬼神所共瞻仰，至嘉祐中，始改賜普明禪院，而雄傑偉麗之觀滋起矣，屬有天幸，僅脫於兵火，而官軍蹂踐，寺僧逃匿，頹簷委地，飄瓦中人，卧榻之上，仰視天日，四壁蕭然，如逃人家，紹興四年，長老法遷者，會其徒入居之，而相其室無不修，銖積寸累，扶顚補敗，棟宇一新，可支十世，寺有水陸院，嚴麗靚深，龍象所棲，升濟幽明，屢出靈響，尤爲殊勝，而塔之役最大，更三年而後就，一日，遷老過余言曰，願有紀也，余嘗怪天下多故，縣官財匱力屈，天子減膳羞，大臣辭賜金，將吏被介冑以死，士大夫毀車殺牛而食，而吾民則當輸家財助邊，率常睊睊然舉首蹙額，疾視其上，無慨然樂輸之意，而佛之徒，無尺寸之柄，無左右紹介之先，瓦盂錫杖，率爾至門，則倒衣吐哺，躧履起迎，惟恐後已，乃捐金幣，指囷廩，捨所甚愛，如執左契，交手相付無難色，此何道也，今觀遷老積精營作，練學苦空，敝衣糲食，不以一毫私其身，日以飾蠱壞，起頹仆爲急，又飭其徒二三輩，持鉢叩門，或持簿乞民閒，日有獲焉，惟資以治寺，以故一方道俗皆向慕之，凡所欲爲，無不如志，故成就如此，今吾鄉縣之長人者，晨擁百吏，坐一堂之上，赫然如神明之臨，又阻聲威以怛之，而後吏得以投其隙，吾欲以柔道理之，量其力之所堪任，而與之爲均，無急之以期，無使吏迫之，上下休戚共爲一體，人人歡然欣戴，如駒犢嬰兒之慕，以盡夫爲民父母之道，夫以子弟而事父母，其於奉佛，固無閒然矣，故著余之所欲言者爲記，使歸刻焉，詩裏寒山黃葉，前朝稱古寺，橋邊漁火丹楓，千載記名藍，如斯南國叢林，宜有西來法寶，寺無經而崇奉，何以副人天瞻禮之誠，經無閣而貯藏，安能免風雨漂搖之患，老僧正旭，法號曉山，花下開籠，曾放支郎之鶴，林中結社，常栽惠遠之蓮，旣捐資而造大乘，必募緣而建巍閣，畫龍於棟，畫海於梁，豈一縷一鍰之可就，刻雲爲楹，刻山爲柱，必眾財眾力而後成，達官長者之往來，錦纜牙檣，定應寶地修來福，海客胡商之貿易，銅山金埒，都是龍華會上人，揮金不吝，甯無布地給孤，造塔非難，當有聚沙阿育，五千四十八卷靈文，自白馬馱來，綠字琅函祈永護，億萬幾千百佛妙典，從赤烏傳至，金書玉笈願長新，偈曰，寒山寺裏老支郎，起閣藏經募十方，待得閣成僧展誦，烏啼月落一天霜，筱石中丞之撫中州也，於節署得八景焉，其八曰蕭寺鐘聲，中丞賦詩云，宦味與禪悅，喧寂有殊致，夜半聞鐘聲，如在寒山寺，詩境清越，寓意深遠，一時賓從皆吟賞不置，其時在乙巳之冬，及明年正月，遂拜移節江蘇之命，中丞喟然曰，浮生如寄，宦迹如蓬，吾前詩其爲之兆乎，爰於三月下旬，蒞止三吳，下車伊始，興敎勸學，整軍經武，日不暇給，未遑一問寒山之勝也，偶因校閱營伍，稅駕郊坰，問其地，曰，楓橋也，問，寒山寺焉在，曰，近在咫尺，乃與眾往觀，入其大門，門庳且隘，登其大殿，榱桷粗存，達觀於其左右，則荒葛崩榛，中惟燕葵，兔麥而已，文待詔所書唐張繼詩，舊刻石寺中，可辨者僅數字，唐六如，亦漫漶過半，中丞歎曰，名勝之地，荒蕪致此，官斯土者，與有責焉，吾曩者，遠在大梁，緬懷茲勝，形之歌詠，今臨其地，其能恝然乎，乃與僚屬共謀修葺，自方伯以下，不謀而同辭，僉曰，美哉，斯舉乎，各捐俸廉，贊成其事，爰卜日鳩工，展拓其門閭，使臨大路，由門而進，折而南行，搆堂三楹，由堂而進，東西之屋各三，東屋宏敞，賓朋之所燕息也，西屋稍閷，則凡寺中舊碑，咸植於是，以文待詔所書張懿孫詩，今已殘缺，屬余補書而重刻焉，堂之西，尚有隙地，乃搆重屋，是曰鐘樓，鑄銅爲鐘，懸之其上，以存古蹟，經始於光緒三十二年九月，不兩月而告成，中丞自捐廉俸，以爲之倡，自方伯，廉訪，觀察，太守，至長洲，元和，吳縣三大令，咸醵資以佽之，都凡用洋錢千百，董理是役者，權知元和縣竇君鎭山也，余往年視學中州，辱有文字之契，故與余相習，因繪圖具說，述中丞之命，求記於余，考寒山寺，創建於梁天監時，舊名妙利普明塔院，以寒山子曾居此寺，故卽以爲名，吳中寺院，不下千百區，而寒山寺以懿孫一詩，其名獨膾炙於中國，抑且傳誦於東瀛，余寓吳久，凡日本文墨之士，咸造廬來見，見則往往言及寒山寺，且言其國三尺之童，無不能誦是詩者，乃寒山寺竟蕪穢不治，使人發勝地不常之歎，何以存此邦之名蹟，而動遠人之欣慕哉，然則中丞之修葺此寺，其用意深矣，若惟是感朕兆之不虛，喜觴詠之有寄，猶非中丞雅意也，余老矣，不獲從諸君子後，共落其成，輒紀本末，述年月，以爲斯記，至方伯以下各出錢若干，用漢碑之例，具刻於後，并勒名於鐘，故不及焉，按，唐子畏未嘗撰記，今寺中所存殘刻，乃也，亦見六如居士集，曲園先生得之耳食，未摩挲其碑而讀其文也，此寺經始歲月，舊志不能詳，亦非始於天監時，皆攷之未審，吳中近郭名剎，不連丘陵以自高，惟寒山寺最古，去城西十里，據楓橋煙水之勝，而靈巖，支硎諸峯蒼翠，相互森然，若納之屏障，在唐元和閒，有寒山子仙蹟之異，乃著此名，當時領郡者，如韋，白諸賢，嘗以休沐旬暇，昇眺清遠，鳴琴賦詩，人境齊美，而張懿孫一篇，尤膾炙在吟口，古今四方來者，弭棹尋幽，輒有遐想，雖海外游客，訪古津逮，靡不流連於楓江漁火中，歎爲棲槃之逸境也，舊供寒，拾遺象於方丈，翼以水陸院，嚴麗靚深，蔚爲靈宇，自宋以來，代有興替，洎國朝咸豐庚申之變，南烽一熸，蕩爲荒煙，精藍遺構，陊剝殆盡，寇平，越四十年，名跡久墟，尟有謀所以起廢者，豈是邦繁雄，營繕者眾，而未暇及此邪，抑一境之勝，敝者復新，固自有時耶，顧恢閎舊規，匪輕功可舉，而取諸公者，又力無所藉，是必謀眾以集，事無妨工，亦無匱財，庶幾此義耳，願與邦懋，諮我同僚，慮材量功，不愆於素，有若信善君子，慧業文人，萃南國之檀施，宏上方之護力，龍象經構，霞舉雲興，將攬勝者，吟落月於霜鐘，懷道者，緬宗風於妙剎，咸於是導厥淵原，孰謂高明眺望之美，爲政不在茲乎，爰敘大凡，聊資小引，示存古意焉，天下起衰振廢之心，砭愚訂頑之旨，與崇德報功之典，常相因也，而樺冠敝裘，遯世无悶，非遇聖人在位，末由闡其微而大發其光，寒山子書壁之詩傳於世者，千有餘年矣，當時國清僧眾，莫測端倪，卽天台刺史，亦惟驚神異，知敬禮而已，蘇之有寺也，始見於張懿孫一詩，是詩也，神韻天成，足爲吳山生色，然詠其地，非感其人，重其德也，明初重修，姚少師曾爲之，今亦漫漶不可辨識，葢唐，宋以降，吳，越之閒，無復能作豐干饒舌者矣，寒山之詩曰，子期辨此音，又曰，楊修見幼婦，一覽便知妙，寒山該一乘宗旨，作爲山歌，以警世之愚頑，苟非天亶聰明，孰有能合中西儒釋，而一以貫之者乎，我世宗憲皇帝之序寒山詩也，曰，眞乃古佛，直心直語，嗚呼，盡之矣，讀寒山之詩，知道法明於天下後世，讀世宗上諭，知治法行於天下後世，皆古佛直心直語也，今世政治家訾宗敎，宗敎家亦訾政治，不知廢政治，則宗敎爲無用矣，離宗敎，則政治爲無本矣，寒山子云，報汝諸人，各各努力，夫政治，宗敎雖各有異，而要其終始，總不出各各努力之一言，嗚呼，時至今日，豈非臣下努力時哉，德全於政治，宗敎之相維繫，愧未能達其蘊，而備員斯土，不敢不以起衰振廢爲心，是役也，繼前賢之緒業，感東鄰之嚮風，而尤驚心動魄於各各努力之言，葢努力以從吳中士大夫之後，則吳中之衰廢或可振也，努力以從天下士大夫之後，則天下之衰廢或皆可振也，事各努力，事皆可成，人各努力，人皆可用，體古佛之心，奉先皇之諭，以上慰今嗣皇夙夜之至意者，將於是乎始，時至今日，豈非臣下努力時哉，至於寺之風景，則唐賢一詩，分明如畫，又得國朝王文𥳑公孤篷聽雨，再詠歎之，約畧盡矣，德全獨念先皇之稱古佛，而棖觸於砭愚訂頑之苦心，如聞夜半鐘聲，悠然不絕，願與海內外有志之士，同起聽之也，吳郡西南諸水，皆出具區支流，而石湖尤著，湖東匯越來溪與木瀆合，北流出橫塘，東入胥門運河，北至閶門運河曰綵雲港，其自橫塘直入運河者，曰洞涇，由綵雲港北折出洞涇之西，曰白蓮涇，又西出江村橋，曰楓橋灣，復自楓橋納運河水，東趨閶門，還入城濠，爲程可七里，故楓橋者，實石湖之尾閭，而負郭之名勝也，橋有寺，以唐釋寒山子得名，兵燹以來，鞠爲茂草，至光緒丙午，稍稍謀興復，工未半輒止，宣統庚戌，雲陽中丞蒞吳，始訪得寒山詩集，畫象於故家，旣刊梨勒石，而歸諸寺，更以保存古蹟，守土之責，重修靈剎，詢謀僉同，鳩工庇材，不容稍緩，越明年辛亥月，全寺落成，於是殿宇莊嚴，水木明瑟，亭延秋月，樓對春山，霜鐘應門，蘭舟牽岸，凡夫層軒傑閣，曲榭迴廊，因寺爲園，罔不畢具，其規模之宏遠，能使游觀者視聽一新，意尤有在，中丞已立石以記之矣，鍾琦尚何言哉，特有所貢疑者數事，府志載寺起梁天監閒，所謂妙利普明塔院是也，語本吳郡圖經，而圖經不言其經始，里人向有先寺後城之謠，似涉荒渺，據吳門表隱，寺有銅佛，座陰篆十一字，後題赤烏十三年，吳中之寺，莫古於赤烏，俗殆誤孫吳爲吳越，因有前說，則安知非起於吳邪，張詩膾炙人口久矣，江楓二字，輒不得其說，俞氏雜纂，從一本作江村，然地枕漕河，唐時已不名江，閒嘗訪之土人，乃知寺前臨二橋，曰楓，曰江，遙遙相對，江橋，志謂之江村橋，在楓橋西南，是作江村者，本就橋言，則安知非合二名耶，寺之有碑，自宋王郇公，續記不詳郇公之名，宋詩紀事程師孟詩云，邇來寺好尤瀟灑，張繼留題內翰書，謂內翰指禹玉，禹玉者，王珪之字，宋史．珪傳不言封郇公事，據長編，元豐八年，郇國公王珪進封岐國公，其封郇公，當在六年，朱樂圃續記適成於其次年，故曰今丞相，則待詔此書，特補王之遺跡，而何以原碑不一及耶，明姚少師舊記，謂額題寒山始於唐元和中，此與閭邱太守所撰寒山子詩集傳不合，然猶得以神仙之說解之，若韋應物刺蘇州，固在貞元初，去元和尚遠，而何以先有夜宿寒山寺一律耶，鍾琦昔讀唐人詩，卽悠然遐想其遺跡，逮由詞曹出掌糧儲，嘗以巡視漕河，屢經茲地，但見孤村流水，映帶茅庵而已，殊不稱其盛名，旣而貴陽制軍創始經營，鍾琦亟贊其議，笵鐘樹石，闢廳事，葺僧舍，而基礎以立，今雲陽中丞繼長增高，舊觀悉復，鍾琦又親董其役，例得有言，及寺成，而鍾琦被命撫晉，會將去吳，則尤有不能已於言者，用爲稱述斯寺形勝之迹，以釐訂舊說沿襲之訛，且舉鍾琦兩度來游，始終其事之前緣，記諸寺壁，以備他日編輯寺志者之一助云爾，釋氏無爲故無名，而無名之名，其得流傳於後世者，則有因緣在，寒山子特唐時一枯僧耳，一瓶一鉢，雲水生涯，故非求名者，乃因僧而有寺，因寺而有詩，因詩而其人其地之名，遂厯千餘年而不朽，非佛家所謂因緣者邪，夫天下之大，琳宮梵宇，以億萬計，卽吾吳郡城內外古剎，無慮數百，而訪古者必就寒山寺問津，一若甚慕乎其名者，名之不可已也如是夫，而況士大夫之名重於奕禩者邪，雖然古來葛陸范馬，周程張朱諸名賢，其蹤跡所至，後之人瞻謁遺祠，而動高山景行之志者，以其有功業道德存也，寒山子何功何德，而名顧與之相埓者，何哉，嗚呼，余知之矣，天下學術之賾，殊途而同歸，佛氏宜參造化，窮達一致，其書雖支離惝恍，絕不言功業道德，而有大慧力超乎其外，善知識蘊乎其中，其徒之精於禪學者，輒俛視人閒世一切之事，澹然若浮雲之於太空，昔莊周，列禦寇皆宗之，吾儒以其深通元理也，亦往往樂與之爲方外交，淵明之於遠公，昌黎之於文暢，大顚，坡公之於參寥，佛印，辨才，俱往還贈答，稱道之弗衰，此數公者，豈佞佛者哉，誠有取乎爾也，而彼數僧之名，亦賴此數公以傳，是又一因緣也，今中丞雲陽程公來撫三吳，政通人和，百廢俱舉，公暇偶偕宛平陸方伯暨在官諸君子，議葺寒山寺，不數月而工竣，金繩寶地，煥然一新，繚以長廊，閒以精舍，而鐘樓巋然高聳，爲一寺標幟，林森扶疏，以禪房而兼野趣，幾爲吳下精藍之冠，起衰復古，厥功偉哉，不特此也，梓寒山之詩集，刻寒山之遺象，撰碑紀事，愾乎有感其人，重其德，明其宗敎之意，豈非余所謂功業道德中人，而爲陶，韓諸公之所爲者邪，寒山子之名，藉以益顯，龍象所棲……屢著靈響，宋孫覿所云也，庚申劫後，無尺椽寸甓之存，何論法相，今可甄錄者，惟新刻二象，寺中舊有銅鑄，窯變二軀，相傳已久，雖付剎塵，猶可摭遺聞而補之，嗟乎，劫火燔空，我佛金身，難言不壞，惟文字爲可久耳，志象第三，寒山寺，由大殿至後樓，樓有古佛，佛以銅鑄，連座高二尺有餘，座勒赤烏十三年，郡主孫權供奉，相傳爲燬商紂炮烙銅所鑄，然亦無確據，寺有古佛閣，銅佛一軀，高二尺許，座有赤烏十三年，郡主孫權供奉十一字，道光壬寅九月，里人摹象勒石，按，吳主權以魏太和三年稱帝，是年爲黃龍元年，厯嘉禾至赤烏十三年，建國已久，何以猶有郡主之號，亳社之銅，又何以至吳下，此殆閭巷郢書燕說，不足辨也，迢迢夜半鐘，恍與寒山遇，自注云，相傳舊供寒山寺，右古佛象，寒山，拾得象已剝落矣，忽有人自天台來，塑畫如生，爲賦詩，攷寒山，拾得爲普賢，文殊化身，今稱和聖，合聖，爲寒山，拾得變相也，昔蘇文忠過洛城廣愛寺，觀朱瑤畫文殊，普賢，題詩贊歎，證之唐閭邱允天台國清寺記，以寒山，拾得爲文殊，普賢化身，然則坡公詩中所稱朱瑤唐晚輩，得法尚雄深，在唐代已有其畫象，爲世所瞻奉，此圖乃高密鄭中書叔問所寫，寒山仙蹟，游戲三昧，得且園指墨逸趣，藏之吳中故家有年已，今寒山寺落成，因取以鉤模入石，爲識其顚末云，右寒，拾象，寒山一手印記，一手拊膝，微笑，赤足，拾得一手珠，一手閱卷，亦赤足，大笑，又有仙灶下寒，拾二小象，曇花亭光菩薩手製大士，善才，寒，拾四象，右國清寺寒拾象，按，天台爲寒，拾祖庭，觀姚宗典詩，則楓橋寺象亦從初地來也，附錄於此，畫圖妙絕一作絕筆無人知，自注，僧隆畫甚富，而寒山，拾得畫最妙，按，隆爲宋時僧，其所藏畫笥，至近亦唐人筆，此寒，拾象之最古者，呪林大師名明綱，故山陰祁忠敏公第二子，當日所稱六公子也，公子名班孫，字奕喜，母夢癯僧入室生，乙酉，忠敏公殉難，江上師起，偕其兄理孫毀家助國，俄而師潰，或謂，公子當鍵戶謝客，公子不爲怵，江湖亡命來者，無勿納，及壬寅，大吏捕魏耕，詞連祁氏，客有出奇解之者，理孫得甯家，而公子戍甯古塔，亡何，賂鎭守將軍，得縱歸里，旣有物色之者，避之吳，依退庵翁於堯峯，遂爲僧，癸丑冬，卒於毘陵馬鞍山寺，遺言欲返祔於祖，始知爲公子，以其喪歸，葬之梅里，祁氏世代膴仕，藏書甲於越，寓山花木冠一郡，公子少任俠，讀書知大義，必爲有用之學，配朱氏，忠定公燮元之孫女，能詩畫，一門唱和，聞者豔之，夫世臣與國休戚，不幸丁陽九厄，削髮行遯，其心豈樂浮屠之虛誕爲之耶，直以智盡力窮，計無復之耳，癸丑至今，一百五十年，觀其詩與畫，思其題名之故，未嘗不感慨零涕，悲其遭之不幸也，是幅得之山陰市中，葢其自寫照也，上有天華南師讚，亦靈巖道侶，公子事詳見杲齋，農祥兩先生集，徐俟齋廡下語中，余懼後之人有舉其名而不知者，故爲書厓畧於此，右附一切寒，拾象，唐鐘鍊冶超精，雲雷奇古，波磔飛動，捫之有稜，余所見寶室寺，景龍觀鐘拓本，皆如此，惜此寺筍簴久虛，明重鑄一鐘，又銷爲鋒虡，然自張繼題詩，月夕霜晨，猶有餘韻，廬陵膠柱，詰難蜂起，裒而錄之，亦聲聞之乘也，志鐘第四，明嘉靖閒，僧本寂鑄鐘建樓，鐘遇倭變，銷爲礟，按，唐鐘未詳何時燬，寺鐘年月可攷者始此，木鐸徇于道路，周官所以警其頑愚，銅鐘司其晨昬，釋氏所以覺夫靈性，解魔王之戰鬬，上振天宮，緩眾生之悲酸，下聞地獄，所以提婆尊者現神通，而外道無言本寂禪師悟真筌，而古德讚頌，實名法器，厥號大音，本寺額號寒山，建始普明，殿宇麤備，銅鐘未成，月落烏嗁，負張繼之句，雷霆鼓擊，愧李白之銘，今將鼓洪爐以液精金，範土泥而鑄大樂，舉茲盛事，用叩高賢，增壯山門，惟祈樂施，啟十門之曉，潛蟄皆興，夙萬戶之昏，魚龍盡息，莊嚴佛土，利益人天，慧日增明，福田不薄，以茲疏告，仰冀垂明，鐘聲似悔西來誤，詩互見上篇原注，俗傳寒山寺鐘聲，似云懊惱來，一首末二句，百八聲清方夜半，江楓漁火認茅庵，自注，寒山寺鐘，至今夜半乃撞，知唐人非誕語，按，半夜鐘聲，前賢詩話論之綦詳，彙錄於後，王直方詩話云，歐公言，唐人有姑蘇城下寒山寺，半夜鐘聲到客船之句，說者云，句則佳也，其如三更不是撞鐘時，余觀于鵠詩云，定知別往宮中伴，遙聽緱山半夜鐘，而白樂天亦云，新秋松影下，半夜鐘聲後，豈唐人多用此語也，儻非遞相沿襲，恐必有說耳，溫庭筠詩多纘在白樂天詩後，石林詩話云，此唐張繼題姑蘇城西楓橋寺詩也，歐公嘗病其半夜非打鐘時，蓋未嘗至吳中，今吳中寺，實夜半打鐘，繼詩三十餘篇，余家有之，往往多佳句，按，此條見今本石林詩話卷中，詩眼云，歐公以夜半鐘聲到客船爲語病，南史載齊武帝景陽樓有三更五更鐘，邱仲孚讀書，以中宵鐘爲限，阮景仲爲吳興守，禁半夜鐘，至唐詩人，如于鵠，白樂天，溫庭筠，尤多言之，今佛宮一夜鳴鈴，俗謂之定夜鐘，不知唐人所謂半夜鐘者，景陽三更鐘邪，今之定夜鐘耶，然於義皆無害，文忠偶不攷耳，學林新編今湖海樓本學林無新編二字，此條見卷八云，世疑半夜非聲鐘時，某案南史．文學傳，邱仲孚，吳興烏程人，少好學，讀書常以中宵鐘鳴爲限，然則半夜鐘固有之矣，邱仲孚吳興人，而庭筠言姑蘇城外寺，則半夜鐘乃吳中舊事也，按，此詩爲張繼作，自唐以來無異詞，王觀國獨誤爲溫庭筠詩，豈因庭筠亦有松窗半夜鐘句耶，蘇，湖兩地，邱仲孚吳興人，亦與吳中事無涉，復齋漫錄云，遯齋閒覽記，歐陽文忠公詩話，譏唐人夜半鐘聲到客船之句，云半夜非鳴鐘時，疑詩人偶聞此耳，且云，渠嘗過蘇州宿一寺，夜半聞鐘聲，因問寺僧，皆云，分夜鐘，曷足怪乎，尋聞他寺皆然，始知夜半鐘惟姑蘇有之，此皆閒覽所載也，此歐公所譏也，且維所居在會稽，鐘聲亦鳴於半夜，遂知張繼詩不爲誤，歐公不察，而半夜鐘亦不止於姑蘇有，如陳正敏說也，又陳羽詩，隔水悠揚午夜鐘，乃知唐人多如此，按，右復齋漫錄一則，見今本吳曾能改齋漫錄卷三，四庫提要但稱曾字虎臣，不言其號復齋也，然元人愛日齋叢鈔所引亦如此，疑當時所傳本不同，苕溪必有所據，能改齋本，末有王直方蘭臺詩話，亦嘗辨論，第所引與予不同云云，直方詩話卽苕溪所錄之第一則，故刪此十八字，其書名蘭臺詩話亦可補元任所未及，昔人謂鐘聲無半夜者，詩話嘗辨之云，姑蘇寺鐘，多鳴於半夜，予以其說爲未盡，姑蘇寺鐘，惟承天寺至夜半則鳴，其他皆五更鐘也，按唐張繼詩云，姑蘇城外寒山寺，半夜鐘聲到客船，歐陽文忠公云，句雖佳，其奈三更非撞鐘時，歐公葢未嘗至吳中，今吳中僧寺，實半夜鳴鐘，或謂之定夜鐘，不足以病繼也，南史，邱仲孚，吳興人，好學讀書，常以中宵鐘鳴爲恨，恨他書皆作限字阮景仲爲吳興守，詩云，半夜鐘聲後，白樂天亦云，新秋松影下，半夜聽鐘聲，吳中半夜鐘，其來久矣，又于鵠詩，定知別後宮中伴，遙聽緱山半夜鐘，溫庭筠詩亦云，悠悠旅榜頻回首，無復松窗半夜鐘，南史，邱仲孚喜讀書，常以中宵鐘鳴爲限，乃知半夜鐘聲，不獨見唐人詩句，石林詩話，姑蘇城外寒山寺，夜半鐘聲到客船，歐陽公嘗病其夜半非打鐘時，葢公未嘗至吳中，今吳中山寺，實以夜半打鐘，然亦何必深辨，卽不打鐘，不害詩之佳也，如子瞻應記儂家舊姓西，夷光姓施，豈非誤用乎，終不失爲好，馬位秋窗隨筆按，位字石亭，西安人，隨筆刻入昭代叢書，按，今新鐘爲陳筱石制帥撫吳時所鑄，藩臬以下皆勒名其上，詳見俞曲園先生記，張繼留題內翰書，讀程公闢詩，知此寺舊有宋石，今所存者，惟前明文徵仲，唐子畏兩碣爲最古，捫苔蘚而讀之，剝蝕過半，其餘三，四斷碑，僅記檀施姓氏，無可甄錄，歐陽公集古錄不遺近刻，今援其例，擇稍有資於掌故者，并新舊諸碑序次之，識其存佚，閒附攷證，以詔後來，志碑第五，此張繼詩第一石也，吳郡圖經續記，楓橋，舊或誤爲封橋，今丞相王郇公居吳下，親筆張繼一絕於石，而楓字遂正，吳郡志，程師孟詩張繼留題內翰書下，注云，今禹偁王內翰丁太夫人憂，任其親寫是詩，故不題名，吳郡圖經續記論楓橋之名，謂，今丞相王郇公頃居吳門，親筆張繼一絕於石，而楓字遂正，閱者每以宋宰執中無王郇公爲疑，及檢吳郡志采程師孟詩云，邇來寺好尤瀟灑，張繼留題內翰書，自注，今禹偁王內翰丁太夫人憂，任其毛刻有此二字，不可解，疑是在吳之誤親寫是詩，故不題名，又疑王元之未爲丞相，且無封號，恐非朱伯原所指寫詩者，況師孟不與元之並世，亦不應稱今，續檢宋詩紀事選師孟此詩，卽從吳郡志采入，其自注則云，今禹玉王內翰丁太夫人憂，親寫是詩，故不題名，憂下無任其二字，應是厲太鴻以其不可解而刪之，禹玉爲王珪之字，按宋史珪本傳，以熙甯九年作相，而母憂正在爲翰林學士時，得此，方知毛刻吳郡志之舛誤不足據，而師孟詩實與圖經續記相合，所謂王丞相者卽禹玉，王內翰，郇公當是其初封，而史傳逸之也，然則寒山寺中，舊當有此石刻，不知何時失去，今惟存文待詔大行草寫此詩碑在三門內西南隅壁閒，若爲王丞相補此遺跡，王郇公，非但見於圖經續記，憶蘇沈良方亦稱王郇公有治小便不通方，但以史無明文，猶待蒐攷，近見王明清揮麈後錄．三，舉熙甯以後宰輔封國，王文恭下注郇，岐二字，是禹玉之初封郇公已有明證矣，然猶未詳其得封年月也，旣而勞季言寓書告余曰，考長編．三百五十五，元豐八年三月庚申，銀靑光祿大夫．守尚書左僕射兼門下侍郎郇國公王珪，爲金紫光祿大夫，進封岐國公，又攷宋朝大詔令集．五十七，元豐五年四月癸酉，王珪左相制結銜尚稱太原郡開國公，其封郇國，當在六年十一月甲寅文武官並以南郊赦書加恩時，見長編．三百四十一詔令．六十二載加恩制畧云，錫爾以成國之封，圖經續記成於元豐七年，正珪封郇公時也，其丁母憂在嘉祐二年七月，復拜學士在四年十月，張詩書石當在嘉祐，程詩當作於熙甯三年王未參政之前，故以內翰稱之，又胡心耘示以杜大圭名臣碑傳琬琰之集宋本有之字，近刻刪去上集第八卷李清臣所撰，今節錄其文云，元豐三年，朝廷用階官寄祿，超授銀靑光祿大夫兼門下侍郎，監修國史，五年四月，復三省官，爲尚書右僕射兼門下侍郎，上日，御史中丞率百官班賀仁宗，英宗加徽號按本紀，事在六年閏六月，爲仁宗冊寶使，禮成，封郇國公，上卽位，恩加金紫光祿大夫，改岐國公，元豐八年五月己酉薨，是禹玉之封郇國，具有的確年月可據，且岐國之封，身受衹及兩月，而郇國則閱二年，宋史本傳與東都事畧皆不紀，致後世不知，未免疏漏，殆以虛封爲無關輕重而畧之歟，得此攷證，不特可補史文之闕，并足爲圖經續記注腳也，按，王郇公與王元之，一字禹玉，一名禹偁，本易滋訛，元之曾知長洲縣事，有詩五首，見小畜集郡志亦采入，此邦人士，耳熟能詳，郇公作此詩，在未參政前，誠如調生先生之說，然文穆追書其事，何以仍稱爲內翰，又冠以今字也，竊謂宋時傳訛已久，並不自文穆始，汲古，守山兩刻，但未及糾正耳，紹興十六年七月，文據吳郡志錄入篇，唐寅，姑蘇寒山寺化鐘疏無年月，十行，行二十四至二十九字不等，行書，木鐸徇于道路，周官所以警其頑愚，銅鍾司其晨昬，釋氏所以覺夫靈性，解魔王之戰鬬，上振天宮，緩眾生之悲酸，下聞地獄，所以提婆尊者現神通，而外道無言，本寂禪師悟真筌，而古德讃頌，實名法器，厥號大音，本寺額號寒山，建始普明，月落烏啼，負張繼之句，雷霆皷擊，愧李白之銘，今將皷洪爐以液精金，範土泥而鑄大樂，舉茲盛事，用叩髙賢，增壯山門，惟祈樂施，啟千門之曉，潛蟄皆興，夙萬戶之昏，魚龍盡息，莊嚴佛土，利益人天，慧日增明，福田不薄，以茲疏告，仰冀垂明，按，六如居士集有此疏全文，據以錄入篇，今碑斷裂，所存殘字，援翁蘇齋，之例，釋其文如右，集本殿宇麤備，銅鐘未成八字，今碑無，建始下，集本空，碑補普明二字，文徵明書張繼詩無年月，四行，行字不等，大草書，此張繼詩第二石也，今泐存不及十字，章美題額一字一行，橫列，年月題款，左右小字，分行如門額式，皆正書，爭寺基帖無年月，共三段，第一段，五行，草書，第二，三段，皆七行，行書，行字不等，前題名，八分書，寺基俗占已非法，況旣受贖價而復不退出，是豪民也，寺中僧何不嗚于官耶，閱文太史書字，漫爲書之，地屬三寶鬼神護訶，有侵佔者，身墮地獄，及子孫，果報昭然，可怖可畏，今寺僧能恢復故地，不獨佛土清淨，亦爲豪民下缺孽矣，彼如有知，當稽首皈命之不暇，寺僧善爲彼懺悔之也，寺宇民居，自當隔列，非獨肅寺規，亦所以嚴範也，寒山古剎，邇來僧並精心嚮道，凡爲金湯，何得有黃乾闢門啟竇，不存緇白之無論穢觸三寶，有韋馱，伽藍訶譴，若稍知禮下缺，按，黃乾下，諦視似初者二字，按，此石首尾斷裂，不詳何刻，審其文義，爲豪民佔地而作，以魯公例之，當題爲，錢蒙叟，姚孟長皆書明時官秩，孟長未見明亡卽捐館，是此帖尚在鼎革以前，非卽廣承事，廣承力守此寺，見百城煙水，章美題額，在崇禎癸酉，其時住持爲明五，則刻石以鎭山門者，明五爲近之，葢此寺閒田，虞芮之爭其來已久，據張黃山一帖，文湛持相國實爲禪林護法，雍正十一年癸丑五月朔日，宣統庚戌，江蘇巡撫程德全勒石，建御碑亭於山門內，雲漢天章，龍蟠螭負，臣謹案欽定四庫全書提要列朝御製，仍以時序列於前明之後，本朝臣民之上，今謹援其例，昭代諸碑錄，宸翰爲首，並恭錄御製序於卷端，梁同書書殘字十七行，跋，前二行，後四行，行字皆不等，行書，文自人之財產起上缺，未錄，乾隆五十有九年歲次甲寅冬十月二十六日，頻羅庵主梁同書書，時年七十又二，寫此篇時病，行格少仄，不能展布，勉強應之，今錦峯世兄業已上石，意在勸善，當不拙劣也，壬申九月三日，山舟又書，王應春刻，道光壬寅九月，里人摹象勒石，韋君繡作記，見褚仙根詩序，詩次篇，庚申之劫，碑，象皆毀於兵燹，咸豐四年閏七月二十日，正書，文錄下篇，無年月，跋，正書，見篇，光緒庚辰九月旣望，跋，行書，見篇，右兩象並新刻，彙列於此，光緒三十二年歲次丙午，孫陛雲書，文見篇，俞樾重書張繼詩詩三行，行十字，跋三行，行十八字，草書，有陰，側，詩見前，寒山寺，舊有文待詔所書唐張繼詩，歲久漫漶，光緒丙午，筱石中丞於寺中新葺數楹，屬余補書刻石，碑陰八行，行二十字，行書，唐張繼詩，膾炙人口，惟次句江楓漁火四字，頗有可疑，宋龔明之中吳紀聞作江村漁火，宋人舊籍可寶也，此詩，宋王郇公曾寫以刻石，今不可見，明文待詔所書亦漫漶，江下一字不可辨，筱石中丞屬余補書，姑從今本，然江村古本不可沒也，碑側一面，五行，行三十二字，眞書，張懿孫此詩，傳世頗有異同，題中楓橋，舊誤作封橋，吳郡圖經續記已據王郇公所書訂正，詩中漁火，或誤作漁父，雍正閒輯全唐詩所據本如此，然注云，或作火，則亦不以作父者爲定本也，中吳紀聞載此詩作江村漁火，宋人舊籍，足可依據，曲園太史作詩以證明之，今而後此詩定矣，光緒丙午，余移撫三吳，偶過此寺，嘆其荒廢，小爲修治，因刻張詩并刻曲園詩，以質世之讀此詩者，是爲張繼詩第三石，今與文待詔原碑同陷寺壁，江蘇巡撫程德全書寒山子詩詩三十六首，分四石刻，每石三十行，三行爲一首，末一石，附跋十二行，行十七八九字不等，均行書，詩未錄，右寒山子詩，唐入釋家類，作七卷，世傳台州刺史閭邱允得其題句於寒巖竹木石壁閒，因令國清寺僧道翹纂集成帙，凡三百餘首，宋淳熙中，沙門道南爲之記，始有傳本，明吳，計兩家複校刻，並爲一卷，別本世所希見，漁洋山人嘗稱其五言有唐調，不名一格，葢所謂詩雜仙心，超以象外者也，今旣謀諸邦士大夫，重修寒山寺落成，複得其詩集舊本，選錄如干首，礱諸寺壁，其大旨多諷時勵俗之作，以幽隱歌笑出之，豈辟世而非遺世者，乃託言豐干饒舌邪，爰識數語，以質後之攬者，程德全，重修寒山寺記石本未見，文錄篇，江蘇布政使陸鍾琦，重修寒山寺記分兩石刻，每石三十行，行自十四至十七字不等，正書，文錄篇，鄒福保，重修寒山寺記三十二行，行二十二字，正書，文錄篇，按，調生先生名廷管，出吾宗東山支，著有蛻翁詩錄，吹網錄，鷗陂漁話，又輯蛻翁所見詩錄，吳中山水殊勝，浮杯飛錫，時有古德往來，支帛道場，條衣不替，惟寒山一鐙，若明若滅，豈金閶近市，湫隘囂塵，不足以安禪悅乎，宋元僧史，晨星落落，至前明桑海之交，故老遺黎，緇衣遁禪林中，始有可傳焉，文子悱詩云云，高僧不易逢，志僧第六，宋有遷老，溫老，梵行皆未詳，法遷詳於孫覿，又見三詩，明初有道性庵，繼性庵而起者，有慧公，天與名廣承，吳江計氏，持誦不輟，古朴有德，順治初，汛官戍此，幾爲署，師苦守殿隅，觀察壽公護之，始得復，今寺中所遺，皆其力也，性能號法華，寓寒山寺，適逢鼎革，四處焚劫，松陵徐瑞宇素奉三寶，皈依禪宿，性能勸其捨宅爲寺，募四十八願，仍捐槖千餘金，營構殿堂寮廡，名其庵曰法華，工未畢而歿，按，法華庵在寒山寺隔岸，聽鐘橋之西，性能圓寂，新構精廬尚未落成，是終於寒山寺也，在昔，學詩於葉星期，與黃九煙，殳山夫諸公相唱和，年未五十而歿，星期祭之以文，曰，某年月日，方外友葉燮，以清醴一尊，苦茗一甌，告於在昔開士之靈，曰，嗚呼，在昔子何爲而死耶，今之衲其衣而髠其頂，妄踞南座，以號於人而稱師，胸無墨瀋，信口囈語，拾禪家一，二剩吻以自誇者，曾不若子之惠休片語，下筆如有神也，其敷座而談敎乘，勦襲注疏，絕無心得，依樣胡盧者，曾不若子之長城五言，隻語彈丸膾炙人口也，以子之才，亦旣充之以學，何遽不可如貫休，齊己，皎然輩，以子之瀟灑胸襟，寓情物外，何遽不可如參寥，辨才輩也，子蕭然一瓢，託跡古寺，不欲效乞食輩，日奔走闤闠中，卽飢驅迫切，終不去寄跡兔園一冊，以餬其口，今子之歿也，子之徒罄𥳑子所遺之瓶鉢，祇餘三十八文，舊衲質券數紙，此外並無粒粟寸布值半銖寸錢之物，此其人爲何如人，其懷何如懷耶，方外之徒，原無所論於壽命之延促，然世之可以卽死而不死者，千百其羣，可以未死而卽奄然長謝者，子何獨罹其酷也，子之從予游且十年矣，子之學詩，發憤直欲淩古人，與予或月一見，子詩必一小進，或經年一見，子詩必一大進，吾嘗謂子使天假以季，竟可獨立爲古今方外詩人之冠，將毋天之忌子，年未五十而竟死耶，此眞風雅之缺陷，能不拊膺而揮淚耶，子之同學聞子之歿也，無不頓足長歔，僉謂詩道賴以干城，而今者長夜何時旦耶，行將搜子遺稿，亟梓之行世，此亦詩敎盛衰之所繫，一以慰子之寂靈，一以慰同學之永懷也，嗚乎，靈其知之，在昔詩僧苦行錄，吾宗星期先生祭文一首，宗風戒律，畧見一斑，至其酬答詩什，見下篇，梵公，亦未詳何許人，寒山古剎，封橋常住，見於金粟箋印，但以歲久籍亡，履畝無攷，宋元以後，洊經劫火，歎鐘梵之銷沈，等樵蘇之不爨，今有田如干畝，後圃廣場灌園蔬筍，可供清眾，皆賢有司之助也，所願法幢高座謹持木叉，庶幾量鼓善緣，無虛檀度，志產第七，明末，有豪民黃乾者，侵佔寺基，住持某僧搘拄法門，請於文文肅公，書石證明其事，並有黃山居士張延登暨錢宗伯，姚學士三帖，國朝咸豐四年，內閣中書趙文麟，前廣東鹽運使司運同周曾毓等，捐置寺旁隙地，造屋招租，爲寒山寺香火，爲給示勒石永禁事，據內閣中書加四級趙文麟，趙文龍，前廣東鹽運使司運同周曾毓，國子監典籍銜文生高誠赴府禀稱，竊楓鎭有古寒山寺，在吳治十一都十六圖，寺久失修，經住持僧果圓募捐修葺，奈寺無恒產，職等募捐，置買寺旁隙地，起造房屋，招租收息，作爲寒山寺香火薪水之資，契經投稅，僧果圓物故，伊徒僧擴壽亦頗謹守，茲因擴壽已故，住持僧人非老卽幼，誠恐將來或有盜賣，以及被人覬覦，恃強謀佔情事，爲將印契三紙黏呈，乞賜給示，勒石永禁等情，並據闕呈印契三紙到府，據此，查寒山寺向無寺產，該寺香火，住持薪水無資，經該紳士等募捐，置買寺旁隙地，建造房屋，招租收息，以抵該寺香火，住持僧人薪水之需，洵屬善舉，殊堪嘉尚，除將呈到印契三紙附卷外，合行給示，勒石嚴禁，爲此示，仰該寺住持僧眾及軍民，地保人等知悉，自今以後，務將前項房屋妥爲經理，永遠遵守，毋許盜賣廢弛，如有地棍匪徒覬覦，恃强謀佔者，許卽指名禀候拿究，地保徇隱，察出並提，重處不貸，其各凛遵毋違，特示，一契得高賡裕，價紋銀柒拾柒兩，一契得吳鐵華秋巖，蓉塘，價紋銀壹伯拾貳兩，一契得陳周氏同子亦梁，價紋銀貳伯陸拾兩，布字貳伯伍號俱元年分投稅，四址，南，寺，北，官街，東，屋，西，許屋，以上隙地起造樓房貳進，計貳拾捌閒，招租收息，立有寒山寺香產界址，宣統三年，長洲縣吳姓兩孀張氏，黃氏，因義田涉訟，署縣事趙夢泰屢鞫不服，後令張鎔萬集兩造開導，訟旣息，勸酌捐田畝，各以二十五畝充寺產，凡一事之顯晦，往往有不期然而然，非可强而致者，觀夫名山古剎，偶經賢士大夫所提倡，登臨覽眺，極文酒之盛，乃閱時未幾，仍歸闃寂，其爲一時興會之所寄，而未策久長耶，抑亦顯晦之有定也，於寒山寺吳姓捐田一事，尤有足記者，寺自唐張繼一詠，膾炙人口，遂占吳中名勝之一，乃屢更興廢，近數十年，經行之室，禪誦之堂，零落殆盡，海內外文士凡至吳中者，靡不訪古流連，輒以精藍勝跡委棄於頹垣廢阯閒爲憾，歲庚戌，雲陽程公來撫是邦，下車伊始，卽以保存古蹟爲念，而於寒，拾遺踨，尤亟亟焉謀興復，爰命鍾琦籌集款項，鳩工庀材，不數月而樓殿廊廡規模粗備，惟是歲月遷貿，不稍置寺產，僧徒旣無所依賴，而龍象尊嚴亦恐無以持永久，適長洲吳姓張氏，黃氏兩孀，因二百畝義田涉訟，前署縣趙令夢泰以屢鞫不服，深嫉其所爲，欲有以振勵之，令輸田於寺，以息訟，案未結而他調，繼任張令思援前斷以解紛，而兩造負氣爭執不相下，至欲盡捐其田以爲快，張令以始末見告，余曰，是大不可，夫吳姓二孀，以爭義田，故纏訟越稔，是誠薄俗之宜懲勸者，責令稍輸其田以助斯寺，藉以平其爭而爲好訟者之鑒則可，若聽彼出於一朝之忿，必貽他日之悔，吾輩治事，務得其平，張令深韙之，歸而重集兩造，專案開庭，自申交子，反覆開導，彼此始感悔，惟此田已入奏案，張令爲之假定田價，責其親長料理購置，使張氏出資，黃氏歸產，訟遂息，案旣定，從而勸令兩造自行酌捐田畝，各願以二十五畝充寺產，都五十畝，斯寺甫修，適有是舉，殆事之顯晦有定者耶，寺僧其善保守焉，以無負兩賢令維護之盛心，更望此邦士紳有以管理之，庶一時鴻爪長作因緣，此又鍾琦所企願者也，田二十六則，田單二十六紙，所有區畝，號分，坐落，四至暨捐者姓氏，鐫列於左，是爲記，按，此記，陸文節公赴太原時，馳書見示，未見拓本，科則坐落，旣未附後，不數日而國變作，今鎸石與否亦未知，寒山負城面市，棹扁舟出閶門七里，卽望見蘭若，其地近接虎阜，遠瞰天平，臨硎諸峯，春秋佳日，𥯣舫筍輿，靚川淑野，今雖屢經浩劫，斷甃荒煙，猶足令人憑弔，攄懷舊之蓄念，談禪林之逸軌，彼君子兮，噬肯來游，其相與把臂入林乎，志游第八，范文穆吳郡志．寒山寺下，有孫覿詩三首，亦見吳都文粹，仲益守郡，正在遷老興寺之日，攷鴻慶居士集，仲益寒山寺詩，不僅此三首，有云，與余相遇楓橋方丈，又有云，來楓橋訪余，云，虎邱沼老，豫章詩僧也，與余相遇於楓橋方丈，誦所作徐獻之侍郎生日詩，有東湖孺子，南極老人之句，竺塢文氏，風流文采，照映江左，玉蘭堂，靑瑤嶼皆在城西，一門裙屐，時往來於寒山寺，今雖履綦銷歇，而攷其家集，猶有游蹤可記，先生至蘇，舟泊楓橋，過寒山寺，夜已曛黑，風雨雜遝，攝衣著屐，列炬登岸，徑上寺門，題詩二絕而去，時以爲狂，國初殳丹生，號山夫，寓寒山寺，與松陵徐崧臞庵，葉燮星期往來唱和，殳，徐詩，見百城煙水，星期有，爲殷斐仲作，按，斐仲名麗，百城煙水采其詩一首，徐崧有詩，卽其人也，亦吳閶之勝流也，錄其文，可以見當時觴詠之盛，文曰，余三十年前，過楓橋之寒山寺，時故人殳子山夫憩寺中讀書，爲予言，里中有殷子斐仲能詩，所交皆一時賢者，築堂於所居，曰松鶴堂，登其堂者，斐仲飲食之無厭，先生盍訪之乎，予時適事北行，不能留，卽別去，今癸酉冬，予復過寒山，上人在昔留予度歲，予因訊及所謂松鶴堂者，悉如山夫言，但松鶴堂已易主矣，已斐仲來過予，予始識之，訊松鶴堂，又悉如在昔言，予爲太息久之，斐仲貧不可支，而愛賢樂友朋，意氣猶在，已出一卷示予，皆四方及里中高賢與知名士，如李灌溪，姚文初諸前輩所贈題松鶴堂詩文，裝潢成軸，而山夫所題在其中，予又歎息山夫化爲異物踰二十年，姚，李諸公亦相繼物故，人與堂俱爲陳迹，等於飄風斷草，然松鶴堂之名，猶然尚存，則以斐仲向日好賢之雅，而松鶴之名尚在人口也，予以爲寒山寺肇於梁，至於今不知幾經興廢，天下佛剎之流傳，或有或無，天下人安能盡知而道之，惟寒山則人無不知而能道之者，則以唐人張繼月落烏啼一詩，人人童而習之，寺有興廢，詩無興廢，故因詩以知寒山，今松鶴堂之詩文，其卽張繼寒山之詩乎，松鶴之名可長存於天地閒矣，余因不勝太息，於人世之事之物，孰爲可留而長存者，其亦思爲其所以存者可矣，，楓橋之水從梁溪來，過橋分支西南流，別爲西塘，又有橋名江村，其南則袁子又愷漁隱小圃在焉，圃之先爲王岡齡居，名江村山齋，岡齡師沈文愨公，工小詩，畫仿文待詔，往往招集勝流名士，作文字飲，具見所刻西塘酬唱集中，又愷之兄，岡齡女夫也，故是圃歸袁氏，又愷拓而新之，名漁隱小圃，於是春秋佳日，復命儔嘯，侶無虛日，而遠方賢士大夫過吳者，拏舟造訪，填咽於江村橋南北，尊酒飛騰，詩卷參互，更非岡齡所能逮矣，袁子又愷向居金閶亭畔，題其讀書之室曰三硯齋，三硯皆其先世所詒，一爲介隱先生物，一爲謝湖草堂硯，則尚之先生物，一爲列岫樓硯，則永之先生物也，丁巳歲，靑浦王侍郎以所藏清容居士硯贈又愷，未幾，又得谷虛先生廉吏石硯，并前所藏而五，是夏，又愷移歸楓橋舊居，甫卸裝，卽謀藏書之所，惟茲樓宜，名其樓曰五硯，暇日坐樓中，甲乙校讐，丹黃不去手，其樓四面洞達，迥出埃𡑷，靈巖，天平之紫翠，望之如可摘也，支硎，法螺之鐘磬，招之若相答也，前俯澄碧，旁植花竹，挹風土之清嘉，屏絲管之嘈雜，予葢嘗裴回徒倚焉，而不能去也，漁隱主人爲六俊諸孫，耽吟好客，能世其家，居楓江之西塘，有圃曰漁隱，爲讀書之所，其地則唐詩人張繼泊船處也，入其圃，竹樹幽森，廊榭繚曲，一樓當西山之缺，晴翠飛落几席閒，登斯樓者，衣裾盡碧，無不翛然意遠，想見玉山清閟之勝，而仿彿其人，於是吳之詩流，以及四方名士，堂相過從，歲丁巳秋，叢桂盛開，主人張筵飲客者三日，人各有詩，以巨冊連書之，屬余爲圖，以冠其首，癸酉秋，余識戈君寶士，因詣君江楓漁火之鄉，清流繞門，雙橋夾於左右，登其堂，蕭蕭寥寥，曠然以清，齋有古圖史，庭蒔雜花，苔石，松竹之屬，余每過，君必延致余所素相識而居與君近者，如是者，一歲必三，四，必有豐肴嘉醴，極燕衎之樂，又必爲慢詞令曲，以申寫其中之志趣，又王嘉祿井叔詞，前半闋有云，煙波唱起，有點點霜楓，星星漁火，都是賦愁地，皆爲戈順卿作也，按姑蘇志，江村橋，在楓橋西南，又有聽鐘橋，在寒山寺隔岸，皆因張繼詩得名也，王岡齡江村山齋，尚在乾嘉盛時，其後歸袁壽階，爲漁隱小圃，顧千里思適齋，距其地亦不遠，最後有戈小蓮父子小蓮名宙襄，著有半樹齋集，其子卽順卿先生，名載，工填詞，陸東蘿損之，朱立齋紫貴，惠磐卿，楓江壇坫，極一時之盛，惜其時寒山宗風零替，如游蓮社，無遠公以爲導師耳，又按，東蘿遺稿卷三有二首，二首，起二句云，一棹過江城，鄉音已漸更，又二首，回首楓江江上橋，羇人於此漸魂銷，是先生所居，去寒山寺亦不遠可證，壬子八月二十四日，余自秣陵還吳門，道經楓橋，訪顧君河之至思適齋，讀其祖千里先生零星筆札，因飯於河之所，午後，與河之游寒山寺，寺近市，甚囂塵，至則如入山林中，由大殿至後樓，徘徊良久，河之曰，此地去五硯樓不遠，乃過寺濱，又折而東南，有樓特起，四面洞達，可望天平，靈巖諸勝，是樓也，爲袁君又愷所建，吾祖千里府君，嘗與錢辛楣，段若膺諸先生詠觴是樓，袁君尚有竹柏樓，歿未及三十年，是樓已三易其主，今亦置之蔓草荒煙之閒而已，余生也晚，無能指其所在，乃與河之游虎邱而別，叢書始於陸魯望，言不名一體也，雜記起於葛稚川，言不名一事也，山門故實，余旣以類編次，削牘將竟，其有無可附麗者，彙而書之，雖咫見瑣聞，寥寥短𥳑，亦足以資談助也，志事第九，仁和倪謙有詩，其二，曰，曰，攷郡志．人物傳，吳尚書一鵬，四世皆有傳，尚書以編修起家，子子孝由庶吉士出爲推官，孫尚儉高蹈不仕，曾孫安國亦以進士改知縣，又吳之佳傳，萬厯庚辰進士，襄陽知縣，又攷選舉表正德十六年，楊維聰榜，吳文之號與成，庶吉士，吳瀚號受之，副都御史，無厯官檢討者，楓橋塋域，未詳屬於誰氏，但據標題，必與寒山寺爲鄰，寒山臨流負郭，招提近市，雖無巖壑之勝，以張懿孫一詩，前賢攬古，得與支硎，靈巖共垂篇什，歸安陸存齋觀察心源藏文衡山姑蘇十景冊，一虎山橋，二桃花塢，三姑蘇臺，其四卽爲楓橋，又有支硎，天池，虎邱，靈巖，天平，堯峯，太湖，石湖，實有十二景，下鈐潤州戴植戴培之鑑藏書畫印，聽鸝館主藏書畫印，芝農家藏諸朱記，又文五峯亦有姑蘇十景冊，舊藏天府，以四字爲標題，如，之類，其九爲，不題詞，後署五峯文伯仁寫，寒山寺僧某，有一力甚勤，然不得於少主，逐之，夜風雨，僧從電光中見屋脊上有物蠕蠕，偵之則人也，迫而察之，乃所逐者，僧默無言，謹其楗而臥，夜半，楗發有聲，僧曰，爾恐我耶，爾爲此不法之事，倘聞於不相得之主，爾無命矣，爾第入，質明相遣，其人伏地請死，將旦，贈以斤金，曰，亟去，毋爲少主所知，但取一房老小，不失爲人，否者，亦聽若耳，後十五年，其人率妻子來謝，自言有百金裝矣，時世長在僧座，見其人，聞其事，袁石公嘗閱書畫於寒山僧舍，詫謂，力不如者，此老僧也，聖祖南巡，問，張伯行居官何如，又問，江南還有如此好官否，卽令巡撫江南，時兩江總督噶禮大張威福，公劾督臣營私壞法，請正國典，總督聞之，密購疏稾，揑款揭參，上命俱解任聽審，公審畢回蘇，寓楓橋，士民雲集獻蔬果，秋七月，復赴揚聽審，回蘇時，比戶焚香遮道，自楓橋至葑門二十餘里擁塞不可行，吳江徐釚，字電發，號虹亭，晚號楓江漁父，康熙中，由薦舉博學鴻詞召試，授檢討，乞歸，著有南州草堂集，鞠莊詞，攷虹亭集．自序云，先君子築室於吳淞之西，澈浦之東，太倉王奉常題其額曰南州草堂，壘石爲山，疏土爲池，堂之中藏書數千卷，先君子旣卽世，堂亦圮，余遂漂泊四方，今忽忽老矣，詩文稾仍繫以南州草堂者，不忘先君子之志也，徐釚書於城西松風書屋，錫山錢礎日序云，南州草堂集不名一種，昌亭草十之一，皖江詩十之三，齊魯游詩又多於皖，徐子讀書姑蘇，其登臨贈答限於地，故昌亭詩爲少，據此，則南州老屋爲其先業，童時游釣之所，所謂城西松風書屋者，葢在吳城西，其僑寄之地也，昌亭集中有八首，辭家之作，亦多興起於月落烏啼一什，其寓齋去楓橋殆不遠，當與寒山寺鐘梵相聞，及晚年倦游歸，有云，我是舊漁父，飄然東海東，又，我亦楓江舊漁父，雪灘可許得平分，蒪鱸之思，不在垂虹，而在楓溪矣，旣自號楓江漁父，又繪，松陵翁雒有詩云，圖爲徐虹亭檢討故物，今歸其族孫山民待詔，虹亭集又有中二句云，風向江郭流澌急，寒逐郊原細草生，賦雪中風景，自是近城蘭若，今聽鐘橋畔一小剎，爲國初徐姓捨宅所建之法華庵，其東南爲積善律院，而江楓庵獨迷其處所，從張繼詩得名，又與虹亭村居相近，亦爲寒山之鄰剎矣，吳翊鳳懷舊續集，馬元勳，字成章，號雲曹，吳江布衣，有蕉雨軒詩鈔，其一首結句云，災傷連數郡，米價幾時平，自注，橋邊有米市，又吳竹橋素脩堂集有一首云，出洋米，出洋米，眾人趨利如流水，大爲之坊民猶踰，何況水多坊亦無，出洋一日十餘石，一月出洋已數百，內地石約二千錢，出洋石至六七千，海口卻從何處出，徐六涇口稱第一，福山，白茆，許浦復有之，牙行，囤戶，販商，游食，地保，汍兵，津吏，營弁各各肥其私，又云，連朝價昂過一倍，市中悉推鄰縣買，不是太倉卽上海，太倉出洋有劉河，比聞上海出更多，此詩雖不爲楓溪而作，然參攷五首，其第四首云，湖北江西下米船，楓橋市想日喧闐，如何吾邑難平減，一斗仍需四百錢，可見當時洋米轉般之地，實以橋邊爲水次，葢庚申以前，海道未通，兩湖江皖米艘自長江汛舟而下，漏私海舶，又皆麇棸於此，聞諸故老云，自昌門至楓橋十里，估檣雲集，唱籌邪許之聲宵旦不絕，舳艫銜接，達於滸墅，今雖時移勢易，闠闤非昔，而各省偏災迭告，海卮難塞，前事不遠，可爲殷鑒，附錄於此，敬告采風者，寒山寺，在姑蘇城外，唐人詩已累累見之，千餘歲來，爲吳下一大禪院，道光年閒，寺僧之老者，弱者，住持者，過客者共一百四十餘人，忽一日盡死，寺中旣已無人，鄉保爲之報縣，縣令前來相驗，適一竈下養死而復蘇，縣令問，諸僧今日食何物，對曰，食麫，縣令復詳詢煮麫之人與澆麫之湯，竈下養對曰，今日值方丈和尚生日，特設素麫，以供諸僧，我適見後園中有蕈二枚，紫色鮮豔，其大徑尺，因擷以調羹澆湯，但覺其香味鮮美異常，未及親嘗，忽然頭暈倒地，不省人事，今甫醒，而始知諸僧食麫死矣，不知是何故也，縣令使導至後園采蕈處，則復見有蕈二枚，其大如扇，鮮豔無匹，命役摘蕈，蕈下有兩大穴，縣令復集夫役，持鍬鐝，循其穴而發掘之，丈餘以下，見有赤練蛇大小數百尾，有長至數丈者，有頭大如巨盌者，葢兩穴口爲眾蛇出入之所，蕈乃蛇之毒氣所噓，以自蔽其穴者，諸僧旣皆食之，故無一生，竈下養僅嗅其香味，故幸而復蘇，縣令乃命儲火種，發鳥槍，一舉焚之，蛇之種類盡滅，而寒山寺由此亦廢，陳筱石制府在畿疆，聞寒山寺落成，喜蓮社之重新，溯楓溪而憶昔，櫻花移東國之枝，梵葉補南公之槧，又得陸文節公函告，賦詩四絕，其德配許夫人，錢唐許文慎公之妹，清才望族，馳譽思芬，亦有和章四首，並付郵筒，如覩玉臺之集，倘刊貞石，長留丈室之芬，陸文節公馳書僚佐，廣徵聯額，將赴太原，裒寺中楹帖見示，自雲陽中丞以下，騁妍抽祕，異曲同工，異日有續輯叢話繼長樂梁氏之後者，自在網羅之列，此志囿於體裁，未能甄錄，錄樊山方伯書一通，亦文節之志也，書云，寒山寺爲金閶城外古剎，嘉名肇錫，緣拾得之高風，盛美必彰，有懿孫之絕唱，近千餘年來，劫火屢經，祇園漸剝，鳩摩闃寂，象敎陵夷，遂有異域胡僧，潛謀卓錫，幸護憲暨諸公，見機獨早，護法有心，布施金錢，自新寶相，支硎旁峙，帶靑峰而作屏，震澤浚瀦，雜天河而俱灑，珠網圓於夕露，丹雘麗於朝霞，鴿下罘罳，鸝穿結構，化人之宇，厯千春而不傾，四照之花，開萬品而莫識，近得名公潤色，神化丹靑，削牘題詩，繼漁火江楓之後，動墨橫錦，鬬飛霜落月之妍，頃更獻佛徵文，郵筒索句，彼巳公茅屋，杜陵且賦新詩，豈釋慧頭陀，𥳑栖能辭述作，惟自顧元白俗輕，齊梁風靡，慈恩塔上，恐遺章八之譏，崔灝樓頭，難下靑蓮之筆，旣承雅命，敢竭鄙懷，一俟公暇成篇，卽當繕寫呈上，泊船何日，客願聞半夜之鐘，見佛幾時，心已在水精之域，增祥再啟，五月十七日，唐張繼詩流傳海舶，東鄰三尺童子能誦之，白須直君之手栽櫻花於寺，以永嘉樹之譽，辛亥之夏，工旣畢，雲陽中丞以專車迎外賓於滬瀆以落成之，冠裳高會，五洲聚於一堂，誠盛事也，俄領事格羅思首以書來，請留名山寺，中丞介筱雅太守傳示函稿，諄屬著錄，余謂，邦交一視，書則俱書，請開列各國領事姓名見示，庶無責言，太守未及復而國難作，此𥳑遂輟，今錄俄領事函於後，踐茲息壤，亦庶知峴首沈碑，山門留帶，不獨我邦傳爲故事也，俄領事函云，日昨獲預盛筵，醉酒飽德，餘芬在齒，感篆難忘，本總領事駐劄滬濱，未能與貴撫暨各位司道時相把晤，暢領敎言，乃承雅意殷拳，專車遠迓，五洲冠葢，聚於一堂，旣旨且多，歡聯尊俎，異日纂修蘇府志者，必將濡筆而紀斯盛會，且於寒山名蹟中，多留一重鴻雪，庶不僅作尋常游讌觀也，閏六月十五日，寒山唱道，梵夾無徵，惟顧沅吳門表隱引姚廣孝云，唐元和中，有寒山子者，冠樺布冠，著木履，被藍縷衣，掣風掣顚，笑歌自若，來此縛茆以居，尋游天台，寒巖，與拾得，豐干爲友，終隱而去，希遷禪師募建殿宇，於方丈設寒，拾，豐干象，不敢忘本也，其事旣不載於僧史，余藏鈔本逃虛子集亦無此文，寒山子生於隋末，少師不應不知，何以云在元和中，未知湘舟何據，或當時寺中，尚有斷碑可攷，然亦俗語不實，流爲丹靑，緇流援少師以爲重耳，余曩纂郡志，寒山已列廢寺，但於注中附錄其語，今篇仍刪不載，非敢漏略，疑則葢闕，猶初志也，唐賢首唱，作者如林，錄張繼詩於篇首，先經起義之例也，宋以後詩，若其中有事在傳，其詩卽以傳其事，隨文綴錄，難可離析，又計敏夫唐詩紀事之例也，至於汎詠皋壤，流連景光，別爲一篇，畢登𥳑末，庶後之覽者有感於斯文，志詩第十，新修小舫，因病禳祓屯滯，遂至北城，迆邐至楓橋一路而還，又歸吳至楓橋原注，舊有塔，今廢，按，瓜涇集此詩之前有一首，太傅卽朝宗，李繩，楓橋夜泊字勉百，長洲舉人，有葑田，剡東諸集，吳琦，月夜石湖至楓橋字赤玉，杭州仁和人，諸生，有圭齋稿，王昭嗣，楓江夜泊字誕敷，號篔谷，長洲諸生，有蔭茅居詩稿，陳𤇍，夜泊楓橋字漢賢，長洲人，有虹橋詩鈔，王元文，由石湖抵楓橋卽事字睪曾，吳江人，此詩見北溪旅稾第一種往來集，袁翼，楓橋夜泊字穀廉，寶山人，厯官江西知縣，陳維崧，浣溪紗雨中由楓橋至齊門，又齊天樂楓橋夜泊，用湘瑟詞原韻，右楓橋四十二首，附詞二闋，韋應物，游寒山寺游，一本作宿，孫覿，過楓橋寺示遷老吳郡志楓橋寺下附詩，惟張繼一首，覿一首不全載題，其餘但有姓名而已，此據宋詩鈔補，朱子儋承爵存餘堂詩話，張繼詩，世多傳誦，近讀孫仲益詩云，白首重來一夢中，靑山不改舊時容，烏啼月落橋邊寺，欹枕猶聞夜半鐘，亦可謂鼓動前人之意云爾，按，吳郡志楓橋寺張繼詩後，接錄張師中五言古一首，次爲程師孟七絕一首，五言一首，又次爲孫覿四首，前五言一首，後卽此三絕句也，吳都文粹不知如何誤析張師中詩爲二，以後半首爲程師孟作，而以程五言一首遞移爲孫覿作，姑蘇志沿其誤并覿之五律一首，七絕中前二首，共題爲四首，又以最後一絕遞移爲胡珵作，胡珵原詩又遞移爲張孝祥作，孝祥詩，吳郡志本衹一首，今增入胡詩，遂有兩絕，觀文粹於程師孟七絕之下，承上題前人二字，上卽誤析張師中詩之下半首，題爲程師孟，可見其譌實自鄭虎臣始，非毛，錢兩本校讐之失也，又按，前一首欹枕猶聞半夜鐘──猶聞，姑蘇志作遙聞，末一首，靑楓作靑風，故物作古物，皆范爲長，俞桂，楓橋寺字唏郗，南宋末錢唐人，姚配，夜過寒山寺字協文，號雲湄，元和人，有雪鴻軒詩鈔，蔣棨渭，寒山寺字遇溪，吳縣人，右寒山寺二十四首，右贈在昔七首，九方皋之相馬也，若滅若沒，若存若亡，得其天機，斯得眞馬矣，嗟乎，彼天下俊物，便不可以形似求之，況形而上者乎，匠人胡寬營構新豐，門閭巷術如一，徒者爭歸其家，至於雞犬亦各識其處，然不可卽謂之豐，優填國王思慕於佛，募神工，以牛頭旃檀刻佛象，豪髮無遺，後佛再至，象遂出迎，然不可卽謂之佛，徒效之於形似也，若於道也，得其天機，如印印空，規矩縱橫，其揆則一，不然轍迹可循，去之彌遠矣，竺典云，菩薩聲聞，不能作佛語，亦在其所得耳，豈效之而能然乎，雖然，吾聞之詩曰，惟其有之，是以似之，得之，斯效之矣，易曰，擬議以成其變化，效之，斯得之矣，又碓庵和尚繼席靈巖，詩以贈之原注，字僧鑒，名曉靑，按，碓庵詩未知有無傳本，錄俟齋先生題詞，如讀碓庵詩也，再錄三絕句，知碓庵之卽爲曉靑也，攷松陵見聞錄曉靑，字僧鑒，吳江朱氏子，祝髮郡之休休庵，參靈巖宏儲，受戒爲弟子，右擬寒山詩三十八首，附錄文一首，詩三首，詳夫寒山子者，不知何許人也，自古老見之，皆謂貧人風狂之士，隱居天台唐興縣西七十里，號爲寒巖，每於茲地，時還國清寺，寺有拾得，知食堂，尋常收貯餘殘菜滓於竹筒內，寒山若來，卽負而去，或長廊徐行，叫噪陵人，或望空獨笑，時僧遂捉罵打趁，乃駐立撫掌，呵呵大笑，良久而去，且狀如貧子，形貌枯悴，一言一氣，理合其意，沈思有得，或宣暢乎道情，凡所啟言，洞該玄默，乃樺皮爲冠，布裘破敝，木屐履地，是故至人遯迹，同類化物，或長廊唱詠，唯言，咄哉，咄哉，三界輪迴，或於村墅，與牧牛于而歌笑，或逆或順，自樂其性，非哲者，安可識之矣，𦙍頃受丹邱薄宦，臨途之日，乃縈頭痛，遂召日者醫治，轉重，乃遇一禪師名豐干，言從天台山國清寺來，特此相訪，乃命救疾，師乃舒容而笑曰，身居四大，病從幻生，若欲除之，應須淨水，時乃持淨水上師，師乃噀之，須臾祛殄，乃謂𦙍曰，台州海㠀嵐毒，到日必須保護，𦙍乃問曰，未審彼地當有何賢，堪爲師仰，師曰，見之不識，識之不見，若欲見之，不得取相，迺可見之，寒山文殊，遯迹國清，拾得普賢，狀如貧子，又似風狂，或去或來，在國清寺庫院走使，厨中著火，言訖辭去，𦙍乃進途，至任台州，不忘其事，到任三日後，親往寺院，躬問禪宿，果合師言，乃令勘唐興縣有寒山，拾得是否，時縣申稱，當縣界西七十里，內有一巖，巖中古老，見有貧士，頻往國清寺止宿，寺庫中有一行者，名曰拾得，𦙍乃特往禮拜，到國清寺，乃問寺眾，此寺先有豐干禪師院在何處，並拾得，寒山子見在何處，時僧道翹答曰，豐干禪師院在經藏後，卽今無人住得，每有一虎，時來此吼，寒山，拾得二人，見在厨中，僧引𦙍至豐干禪師院，乃開房，唯見虎跡，乃問僧寶德道翹，禪師在日，有何行業，僧曰，豐干在日，惟攻舂米供養，夜乃唱歌自樂，遂至厨中竈前，見二人向火大笑，𦙍便禮拜，二人連聲喝𦙍，自相把手，呵呵大笑，叫喚乃云，豐干饒舌，饒舌，彌陀不識，禮我何爲，僧徒奔集，遞相驚訝，何故尊官禮二貧士，時二人乃把手走出寺，乃令逐之，急走而去，卽歸寒巖，𦙍乃重問僧曰，此二人肯止此寺否，乃令覓訪，喚歸寺安置，𦙍乃歸郡，遂置淨衣二對，香藥等，持送供養，時二人更不返寺，使乃就巖送上，而見寒山子，乃高聲喝曰，賊，賊，退入巖穴，乃云，報汝諸人，各各努力，入穴而去，其穴自合，莫可追之，其拾得迹沈無所，乃令僧道翹等具往日行狀，唯於竹，木，石壁書詩，並村墅人家廳壁上所書文句三百餘首，及拾得於土地堂壁上書言偈，並纂集成卷，寒山子者，不知其名氏，大厯中，隱居天台翠屏山，其山深邃，當暑有雪，亦名寒巖，因自號寒山子，好爲詩，每得一篇一句，輒題於樹閒石上，有好事者隨而錄之，凡三百餘首，多述山林幽隱之興，或譏諷時態，能警勵流俗，桐柏徵君徐靈府序而集之，分爲三卷，行於人閒，案，四庫提要引此文，而下申之曰，仙傳拾遺云云，則寒山子又爲中唐仙人，與閭邱允事異，無從深攷，天台山豐干禪師，因寒山問，古鏡未磨時，如何照燭，師曰，冰壺無影像，猿猴探水月，曰，此是不照燭也，更請道看，師曰，萬德不將來，敎我道甚麼，寒山，拾得俱作禮而退，師欲游五臺，問寒山，拾得曰，汝共我去游五臺，便是我同流，若不共我去游五臺，不是我同流，山曰，你去游五臺作甚麼，師曰，禮文殊，山曰，你不是我同流，師尋獨入五臺，逢一老人便問，莫是文殊麼，曰，豈可有二文殊，師作禮，未起，忽然不見，天台山寒山子，因眾僧炙茄次，將茄串向一僧背上打一下，僧回首，山呈起茄串曰，是甚麼，僧曰，這風顚漢，山向傍僧曰，你道這僧，費卻我多少鹽醋，因趙州游天台，路次相逢，山見牛跡，問州曰，上座還識牛麼，州曰，不識，山指牛跡曰，此是五百羅漢游山，州曰，旣是羅漢，爲甚麼卻作牛去，山曰，蒼天，蒼天，州呵呵大笑，山曰，作甚麼，州曰，蒼天，蒼天，山曰，這廝兒，宛有大人之作，天台山拾得子，一日掃地，寺主問，汝名拾得，因豐干拾得汝歸，汝畢竟姓箇甚麼，拾得放下掃帚，叉手而立，主再問，拾得拈掃帚，掃地而去，寒山搥胸曰，蒼天，蒼天，拾得曰，作甚麼，山曰，不見道東家人死，西家人助哀，二人作舞，笑哭而出，國清寺半月念戒眾集，拾得拍手曰，聚頭作想那事如何，維那叱之，得曰，大德且住，無嗔卽是戒，心淨卽出家，我性與爾合，一切法無差，天台豐干禪師，不知何許人，居天台國清寺，翦髮齊眉，衣布裘，嘗誦唱道歌，乘虎入松門，眾僧驚畏，本寺厨中有二苦行，曰寒山子，拾得，二人執爨，終日晤語，潛聽者都不解，時謂風狂，獨與師相親，一日，寒山問，古鏡未磨，如何照燭，師曰，冰壺無影象，猿猴探水月，曰，此是不照燭也，更請師道，師曰，萬德不將來，敎我道甚麼，寒，拾俱禮拜，師欲游五臺，問寒，拾曰，汝共我去游五臺，便是我同流，若不共我去游五臺，不是我同流，山曰，爾去游五臺作甚麼，師曰，禮文殊，山曰，爾不是我同流，師尋獨入五臺，逢一老人便問，莫是文殊麼，曰，豈可有二文殊，師作禮未起，忽然不見，趙州因沙彌舉此，州代干云，文殊，文殊，後回天台山示滅，師凡有人問佛理，止答隨時二字，初，閭邱𦙍出牧丹邱，將議巾車，忽患頭痛，醫莫能愈，師造丘，以咒水噴之，立差，𦙍異之，乞一言，師曰，到任記謁文殊，普賢，曰，此二菩薩何在，師曰，卽國清寺寒山，拾得也，𦙍後旣至任，卽入寺問師所在，及寒，拾蹤跡，僧道翹對曰，豐干舊院在經藏後，今闃無人矣，寒，拾二人見在僧厨執役，𦙍入師房，惟見虎跡，復問翹，師在此作何行業，翹曰，惟事舂穀供僧，閒則諷詠，乃入厨訪寒，拾，如下章敘之，寒山子，本無氏族，始豐縣西有寒，明二巖，以其於寒巖中居止得名也，容貌枯瘁，布襦零落，以樺皮爲冠，曳大木屐，時來國清寺，就拾得取眾僧殘食及菜滓食之，或廊下徐行，或望空噪罵，寺僧以杖逼逐，拊掌大笑而去，眾僧炙茄次，將茄串向僧背上打一下，僧回首，山呈起茄串，曰，是甚麼，僧曰，這風顚漢，趙州游天台，路次相逢，山見牛跡，問州曰，還識牛麼，州曰，不識，山指牛跡曰，此是五百羅漢游山，州曰，旣是羅漢，爲甚麼卻作牛去，山曰，蒼天，蒼天，州呵呵大笑，山曰，作甚麼，州曰，蒼天，蒼天，山曰，這厮兒，宛有大人之作，閭邱入厨，見山同拾得圍爐語笑，邱致拜，二人連聲咄叱，且笑曰，豐干饒舌，二人卽相攜出松門，閭邱又致寒巖禮謁，送衣服，藥物，二人高聲喝之曰，賊，賊，便縮身入巖石縫中，唯曰，汝諸人，各各努力，其石縫忽然而合，閭邱哀慕，令僧道翹尋其遺跡，得所書林閒葉上及村墅屋壁辭頌，共三百餘首，後曹山寂禪師爲之注釋，謂之對寒山子詩，行於世，拾得者，不言名氏，因豐干禪師山中經行，至赤城道側，見兒孤啼，拾歸國清，故名，後沙門靈熠攝受，令知食堂香燈，忽一日登座，與佛象對盤而餐，復於憍陳如上座塑形前，呼曰，小果聲聞，靈熠怒，因罷斥，令厨內滌器，每濾食滓，以筒盛之，寒山來卽與負去，一日掃地，寺主問，汝名拾得，因豐干拾得汝歸，汝畢竟姓個甚麼，拾得放下苕帚，叉手而立，寺主再問，拈帚掃地竟去，寺主罔測，寒山搥胸云，蒼天，蒼天，拾得卻問，汝作甚麼，山曰，不見東家人死，西家助哀，二人作舞，哭笑而去，國清寺半月念戒眾集，拾得拍手曰，聚頭作想那事如何，維那叱之，拾得曰，大德且住，無嗔卽是戒，心凈卽出家，我性與爾合，一切法無差，僧厨食爲鳥所啄，拾得以杖抶伽藍神，曰，汝食不能護，何能護伽藍，是夕，神示夢合寺僧曰，拾得譴我，由是著異，呼曰賢士，未幾，與寒山隱石巖而逝，道翹纂寒山詩，得偈亦附焉，按，寒，拾行業，此篇所錄皆本傳鐙，閒采閭邱詩集傳，一鐙所分，鐙無異照，然章有并析，詞有詳畧，字句亦小小不同，佛鐙普徧，未敢妄節，其下陳文莊，凡有複緟，卽從芟薙，義各有當，非有所取舍焉，豐干禪師，不知何許人，居天台國清寺，或云邑人豐尚書之子，形貌寢惡，被髮布裘，或時唱歌，人問之，第云，隨我騎虎游松門，與寒山，拾得三人相親，每邂逅，則長吟大笑，人莫測也，寒山，不言氏族，以其寒石山中居止得名，雖出言如狂，而有意趣，予登寒，明二巖，蒼老絕似雁蕩，是其出游地也，余住國清寺久，住拾得竈下，談踰夜分，晴眺松岡，雨洗昏濛，夜半不辨濤聲，雨聲，松聲，篁聲，梵聲，如是半月，寒山子入滅後，有梵僧杖錫，拾黃金鎖子骨，或問所以，對曰，吾拾文殊菩薩舍利歸西天耳，後人於此建塔，按，文莊又有一首，記寒，拾古蹟，寒巖洞有寒山舍利塔，昔日，寒山問拾得曰，世閒謗我，欺我，辱我，笑我，輕我，賤我，惡我，騙我，如何處治乎，拾得云，只要忍他，讓他，由他，避他，耐他，敬他，不要理他，再待幾年，你且看他，按，稼堂，確士兩先生詩，皆爲天台而作，事在祖庭，故不錄篇，原本草書，下陸同，提行悉依原刻，五月十三日，熹悚息啟上，久不聞動靜，使至，特辱惠書，獲審此日住山安隱爲慰，天台之勝，夙所願游，往歲僅得一過山下，而以方有公事，不能登覽，每以爲恨，今又聞故人挂錫其閒，想見行住坐卧，不離水聲山色之中，尤以不得往同此樂爲念也，新詩見寄，篤摰超精，又非往時所見之比，但稱說之過，不敢當耳，二刻亦佳作也，但攙行奪市，恐不免失故步耳，寒山子詩彼中有好本否，如未有，能爲讎校刊刻，令字畫稍大，便於觀覽，亦佳也，寄惠黃精，筍乾，紫菜多品，尤荷厚意，偶得安樂茶，分去廿缾，并雜碑刻及唐詩三冊，漫附回使，幸視至，相望千里，無由會面，臨書馳情，千萬自愛，不宣，熹悚息啟上國清南公禪師方丈，熹再啟，清眾各安佳，兒輩時聞，黃壻歸三山已久，時得書也，出師表未暇寫，俟寫得，轉寄去未晚也，寒山詩刻成，幸早見寄，有便足時，至臨安趙節推廳，託其尋便，必無不達，渠黃巖人也，熹再啟，此寒山子所作楚詞也，今亦在集中，妄人竄改附益，至不可讀，放翁書寄天封明公，或以刻之山中也，寒山子詩，如施家兩兒，事出列子，羊公鶴，事出世說，如子，卜商子下疑脫張字，如侏儒，方朔，涉獵廣博，非但釋子語也，對偶之工者，靑蠅，白鶴，黃籍，白丁，靑蚨，黃絹翁注，據本書絹當作卷，黃口，白頭，七札，五行，綠熊席，靑鳳裘，何云此引何屺瞻校語，酒壚猛狗，出韓非子，枕流，事出世說，如一道一德，言有枝葉，雲梯棘刺，亡羊補牢之類，尤多，又云，六極，九維，東岱，北邙，衛氏兒，鍾家女，三端，六藝，黃腸，白骨，獮猴心，獅子吼，待鶴，乘魚，亦工，又云，楚辭則爲人竄爲五言，第七句云眾喔吚嘶蹇，可爲失笑也，放翁曾寄書天封明公，屬爲正之，又云，苔滑非關雨，松鳴不假風，真佳句也，唐書．藝文志，寒山子詩七卷，寒山子，隱唐興縣寒山巖，於國清寺與隱者拾得往還，列子．說符篇，魯施氏有二子，其一好學，其一好兵，好學者，以術干齊侯，爲公子之傅，好兵者，以法干楚王，以爲軍正，施氏之鄰孟氏同有二子，所業亦同，而窘於貧，羨施氏之有，因從請進趣之方，二子以實告，孟氏之一子，以術干秦王，秦王曰，當今諸侯力爭，所務兵食而已，若用仁義治吾國，是滅亡之道也，遂宮而放之，其一子，以法干衛侯，衛侯曰，吾弱國也，而攝乎大國之閒，大國吾事之，小國吾撫之，是求安之道，若賴兵權，滅亡可待矣，若全而歸之，適於他國，爲吾之患不輕矣，遂刖之，而還諸魯，世說．排調類，劉遵祖少爲殷中軍所知，稱之于庾公，遂名之爲羊公鶴，昔羊叔子有鶴善舞，客試驅來，氃氋而不肯舞，故稱比之，漢書．東方朔傳，侏儒長三尺，奉一囊粟，臣朔長九尺，亦奉一囊粟，侏儒飽欲死，臣朔飢欲死，三國志．吳．虞翻傳注，虞翻別傳曰，翻放逐南方，自恨犯上獲罪，當長沒海隅，生無可與語，死以靑蠅爲弔客，使天下一人知己者，足以不恨，太平御覽．九百十六．陶侃別傳曰，侃丁母憂，在墓下，忽有二客來弔，不哭而退，儀形鮮異，知非常人，遣看之，但見雙鶴飛而沖天，通鑑．齊紀．高帝建元二年，宋自孝建以來，政綱弛紊，簿籍訛謬，上詔虞玩之等更加檢定，曰，黃籍，民之大紀，國之治端，自頃巧僞日甚，何以釐乎，注，杜佑曰，黃籍者，戶口版籍也，漢書．鄒陽傳注曰，白徒，言素非軍旅之人，若今言白丁矣，搜神記，靑蚨蟲如蟬，殺其母子，塗八十一錢，凡市，或用子，先用母，皆飛歸，循環無已，故淮南子名錢曰靑蚨，會稽典錄，上虞長度尚弟子邯鄲淳，字子禮，甫弱冠而有異才，尚使作曹娥碑，操筆而成，無所點定，其後蔡邕題八字曰，黃絹幼婦，外孫齏臼，淮南子，古之伐國，不殺黃口，不獲二毛，史記．鄒陽傳，白頭如新，傾葢如故，左傳，晉，楚遇于鄢陵，潘尫之黨與養由基蹲甲而射之，穿七札焉，後漢書．應奉傳，奉讀書，五行並下，西京雜記，趙飛燕女弟，居昭陽殿中，設玉几，玉牀，白象牙簟，綠熊席，拾遺記，周昭王時，塗修國獻靑鳳，丹雀，各一雌一雄，昭王綴鳳毛爲裘，晏子，人有酤酒者，酒酸不售，問之里人其故，里人云，公之猛狗，人挈器而入，且酤公酒，狗迎而噬之，此酒所以酸而不售也，韓非子記管仲對齊桓公語，與晏子同，世說，孫子荊曰，所以枕流，欲洗其耳，所以漱石，欲礪其齒，戰國策，公輸般爲楚設機，將以攻宋，列子，紀昌謀殺飛衞，二人交射于路，飛衞之矢先窮，紀昌遺一矢，旣發，飛衞以棘刺之端扞之，而無差焉，韓非子，燕王徵巧術人，請以棘刺之端爲母猴，母猴成，巧人曰，人主欲觀之，必半歲不入宮，不飲酒食肉，雨霽日出，視之晏陰之閒，而棘刺之母猴乃可見也，戰國策，見兔而顧犬，未爲遲也，亡羊而補牢，未爲晚也，語林，衛洗馬穎識通達，論者以爲王眉子，平子，武子之右，世人爲之語曰，諸王三子，不如衞家一兒，劉向列女傳，齊鍾離春者，齊無鹽邑之女，其爲人極醜，行嫁不售，韓詩外傳，君子宜避三端，文士筆端，武士鋒端，辯士舌端，漢書．霍光傳，賜……黃腸，題湊各一具，注，蘇林曰，以柏木黃心，致累棺外，故曰黃腸，木頭皆向內，故曰題湊，後漢書．郅惲傳，昔文王不忍露白骨，武王不以天下易一人之命，宋知覺禪師宗鏡錄三引大涅槃經曰，云何現喻，如經中說，眾生心性，有如獮猴，獮猴之性，捨一取一，眾生心性，亦復如是，取著色，聲，香，味，觸，法，無暫住時，是名現喻，可驗卽今眾生之心，如猿猴之處高樹，上下不停，楞嚴經，富樓那云，世尊知我，有大辨才，以音聲輪，敎我發揚，我於佛前，助佛轉輪，因獅子吼，成阿羅漢，太平御覽．九百十六．列仙傳曰，王子喬見桓良曰，待我緱氏山頭，至期，果乘白鶴至山顚，望之不可到，陶宏景本草曰，鯉最爲魚中之王，形旣可愛，又能神變，乃至飛越山湖，所以琴高乘之，宋許彥周詩話載寒山子楚辭，首句作若有人兮坐山楹，第五句心字作獨字，謂雖屈宋復生，不能過也，豐干禪師，唐正觀初居天台國清寺，翦髮齊眉，衣布裘，人或問佛理，止答隨時二字，常唱道，乘虎出入，眾僧驚畏，無誰語，有寒山子，拾得者，亦不知其氏族，時謂風狂子，獨與師相親，寒居止唐興縣西七十里寒巖，以是得名，拾因師至赤城，道側聞兒啼聲，問之，云孤棄於此，乃名拾得，攜至寺，付庫院，後庫僧靈熠令知食堂香鐙，忽登座，與佛象對盤而餐，復於聖僧前呼曰小果，熠告尊宿等，易令厨內滌器，常日齋畢，澄濾殘食菜滓，以筒盛之，寒來卽負之而去，寒容貌枯悴，布襦零落，以樺皮爲冠，曳大木屐，時至寺，或廊下徐行，或厨內執爨，或混處童牧，或時叫噪，望空慢罵，或云，咄哉，咄哉，三界輪迴，僧以杖逼逐，卽撫掌大笑，一日問師，古鏡不磨，如何照燭，曰，冰壺無影象，猿猴探水月，曰，此是不照燭也，更請師道，曰，萬德不將來，敎我道什麼，寒，拾俱作禮，師謂寒曰，汝與我游五臺，卽我同流，若不與我去，非我同流，曰，我不去，師曰，汝不是我同流，寒問，汝去五臺作什麼，曰，我去禮文殊，曰，汝不是我同流，師尋獨入五臺，逢一老翁，問，莫是文殊否，曰，豈有二文殊，及作禮，忽不見，後回天台而化，寒因眾僧炙茄，以茄串打僧背一下，僧回首，寒持串云，是什麼，僧云，這風顚漢，寒示傍僧曰，你道這個師僧，費卻多少鹽醬，趙州到天台，行見牛跡，寒曰，上座還識牛麼，此是五百羅漢游山，州曰，旣是羅漢，爲什麼作牛去，寒曰，蒼天，蒼天，州呵呵大笑，寒曰，笑作什麼，州曰，蒼天，蒼天，寒曰，這小廝兒，卻有大人之作，潙山來寺受戒，與拾往松門，夾道作虎吼三聲，潙無對，寒曰，自從靈山一別，迄至於今，還相記麼，潙亦無對，拾拈拄杖曰，老兄喚這個作甚麼，潙又無對，寒曰，休，休，不用問他，自從別後，已三生作國王來，總忘卻也，拾掃地，寺主問，姓箇什麼，住在何處，拾置帚，叉手而立，主罔測，寒搥胸曰，蒼天，蒼天，拾問，汝作什麼，寒曰，豈不見道東家人死，西家助哀，因作舞，笑哭而出，又於莊舍牧牛歌詠，叫天曰，我有一珠，埋在陰中，無人別者，眾僧說戒，拾驅牛至，倚門撫掌，微笑曰，悠悠哉，聚頭作相，這箇如何，僧怒呵云，下人風狂，破我說戒，拾笑曰，無瞋卽是戒，心凈卽出家，我性與汝合，一切法無差，驅牛出，乃呼前世僧名，牛卽應聲而過，復曰，前生不持戒，人面而畜心，汝今招此咎，怨恨於何人，佛力雖然大，汝辜於佛恩，護伽藍神，僧厨下食，每每爲烏所耗，拾杖抶之曰，汝食不能護，安能護伽藍乎，神附夢於合寺僧曰，拾得打我，詰旦說夢，一一無差，視神像，果有所損，驚異，牒申郡縣，郡謂賢士遯迹，菩薩應身，號拾得賢士，初，閭邱𦙍將牧丹邱，頭疾，醫莫能愈，遇禪師，名豐干，言自天台來謁，使君告之病，師曰，身居四大，病從幻生，若欲除之，應須凈水，索器咒水噀之，立愈，閭邱異之，乞言示此去安危之兆，師曰，記謁文殊，普賢，此二菩薩，見之不識，識之不見，若欲見之，不得取相，國清寺執爨滌器寒山，拾得是也，閭邱到任三日，至國清，問，此寺有豐干禪師否，寒山，拾得復是何人，僧道翹對曰，豐干舊址在經藏後，今闃無人矣，寒山，拾得尚處僧厨，閭邱入師房，止見虎跡，復問，在此作何行業，翹曰，唯事負舂供僧，閒則諷詠，入厨尋訪寒，拾，見於竈前，向火拊掌大笑，閭邱致拜，二人連聲呵叱，執手復大笑曰，豐干饒舌，饒舌，彌陀不識，禮我何爲，相攜出松門，自此不復入寺，閭邱歸郡，送淨衣，香藥到巖，寒山高聲喝曰，賊，賊，遂入巖石縫中，且曰，報汝諸人，各各努力，石縫忽合，後有僧採薪南峰，距寺東南二里遇一梵儀，持錫入巖，挑鏁子骨，曰，取拾得舍利，乃知入滅於此，因號巖爲拾得，閭邱俾道翹尋訪遺跡，於林閒葉上得寒所書辭頌及村墅人家三百餘首，拾亦有詩數十首，題行壁閒云，按舊序，二人呵叱，自執手大笑，閭邱歸郡，遣送衣藥，與夫挑鏁子骨等語，乃知寒山不執閭邱手，閭邱未嘗至寒巖，拾得亦出寺門二里許入滅，今傳鐙所錄誤矣，因筆及此，以俟百世君子，大士垂迹，不泄密因，語言三昧，發於淵才雅思，大圭不瑑，豈追琢者可同日而語，或直道其事，使賢鄙同笑，粗言軟語，咸彰至理，悅耳目，適口體，此其深試疑識之譌，究己躬，明心性，此其格言，緩細披尋，大有好笑，板行其可闕乎，東皋苾芻無隱得舊本，感慨重刊，俾爲讎校，因題其後，一覽知妙，且由此而入，較世里尤當寶翫，此篇，慧身但刊以補東皋本之缺，非其所作也，題曰聖制古文，疑爲時王之製，亦未敢臆定，朅來寒山三十年不堪回首紅塵市，曩閱東皋寺寒山集缺此一篇，適獲聖制古文，命工刊梓，以全其璧，觀音比丘無我慧身敬書，一記，一跋，一詩，據日本仿宋刻寒山子詩集錄出，大德，延祐之閒，中峯本公居天目山，有擬寒山詩，廣錄鏤板于杭州之南山大普慶寺，板燬，有武弁之士曰張子華，謀於智暠，慧澤二師重刊，踰年而功完，按，本公全書爲天目中峯和尚廣錄，擬寒山詩，其中之一種也，白珽，湛淵靜語按，白珽，字廷玉，元錢唐人，呂洞賓，寒山子，皆唐之士人，嘗應舉不利，不羣於俗，葢楚狂，沮溺之流，觀其所存詩文可知，前輩以爲無異語，今行於世者，多混僞作，以諧俗爾，嚴道行刻寒山詩，命那羅延窟學人序之，那羅延窟學人曰，寒山氏日與羣有酬酢於無盡哉，曰，以其言之得，復謵於世乎，曰，未也，夫棲遲於寒巖，蹢䠱於國清，此寒山之可見者也，小言大言，若諷若道，瀏乎若傾雲竇之冷泉，足以清五𤍠之沈濁，暾乎若十日之出摶桑，足以破昬衢之重幽，此寒山之可聞者也，之二者，於寒山妙莊嚴海之一漚也，有能循夫可見，而見不可見，循夫可聞，而聞不可聞，則知寒山昔未嘗示跡於始豐，今未嘗謝跡於人閒也，吾默而息，泊乎以同寂，吾蕩而趨，奚適而不與，吾俱一身蹠乎石山而無介，多身起於剎塵而非出，充吾之目，塞吾之耳，皆寒山也，而眾生各鐍其見而不見，各鐍其聞而不聞，顚㝠於三苦，回環於永劫，於是寒山哀之，釋珍御，襲弊垢，運漚和慈，勤惓告試，掊眾生之鐍，使之見，使之聞，以息其崩奔，俾休於常寂，而眾生卒不能盡見盡聞也，可不大哀耶，夫旣以宗於不可見，而帝於不可聞，又何欲掊眾生之鐍，使之見，使之聞，而哀眾生之不盡見盡聞耶，不可見矣，又何見，不可聞矣，又何聞，見於見，不見於不見，聞於聞，不聞於不聞，故聞鐍於聲，見鐍於色，眾生之所以眾生也，見於不見，聞於不聞，故不運吾目，而殫見沙界無盡也，不闢吾聰，而殫聞沙界無盡也，此所以躡寒山而游於無盡也，欲聞於不聞，必以聞而旋其聞，欲見於不見，必以見而旋其見，此寒山之所以不能不言，而道行不能不以剞劂利生也，審於是，卽以其言之得，復謵於世，而謂寒山日與羣有酬酢於無盡，可也，徐𤊹，寒山子詩跋按，𤊹，字惟起，號興公，明季閩人，藏書極富，余他日偶訪瀚上人於平遠臺山房，見案頭有寒山子詩一帙，上人不知愛重，鼠齧其腦，漸至於中，余曰，寒山子詩，詩中卽偈，師其知寒山之禪機乎，上人茫然不答，余遂丐歸，上人視之如棄敝屣也，山窗無事，手自黏補，重加裝潢，第鼠齧處，闊深傷字，爲可恨也，載觀卷首朱晦翁，陸放翁二札，則明老，南老賢於瀚上人遠矣，寒山子詩集二卷，附豐干拾得詩一卷，案，寒山子，貞觀中天台唐興縣僧，居於寒巖，時還往國清寺，豐干，拾得則皆國清寺僧也，世傳台州刺史閭邱允遇三僧事，蹤蹟甚怪，葢莫得而攷證也，其詩，相傳卽允令寺僧道翹，尋寒山平日於竹木石壁上及，人家廳壁所書，得三百餘首，又取拾得土地堂壁上所書偈言，並纂集成卷，豐干則僅存房中壁上詩二首，允自爲之序，宋時又名三隱集，見淳熙十六年沙門道南所作中，唐書．藝文志載寒山詩入釋家類，作七卷，今本併爲一卷，以拾得，豐干詩別爲一卷附之，則明新安吳明春所校刻也，王士禎居易錄云，寒山詩，詩家每稱其鸚鵡花閒弄，琵琶月下彈，長歌三月響，短舞萬人看，謂其有唐調，原案，此明江盈科雪濤評語，士禎引之，寒山子卽唐人，盈科以爲有唐調，葢偶未攷其時代，謹附訂於此，其詩有工語，有率語，有莊語，有諧語，至云不煩鄭氏箋，豈待毛公解，又似儒生語，大抵佛語，菩薩語也，今觀所作，皆信手拈弄，全作禪門偈語，不可復以詩格繩之，而機趣橫溢，多足以資勸戒，且專集傳自唐時，行世已久，今仍著之於錄，以備釋氏文字之一種焉，寒山子詩集一卷，附豐干拾得詩一卷，寒山子，豐干，拾得皆貞觀中台州僧，世頗傳其異跡，是集乃台州刺史閭邱允令寺僧道翹所蒐輯，寒山子詩最多，拾得次之，豐干存詩二首而已，其詩多類偈頌，而時有名理，邵子擊壤集一派，此其濫觴也，寒山子詩集一函一冊，唐釋寒山子撰，寒山子，天台唐興縣僧，居寒巖，時還往國清寺，書一卷，計詩三百十三首，前有閭邱允序，附豐干詩二首，拾得詩五十六首，皆國清寺僧，亦有閭邱允錄宋時所稱也，是書，明新安吳明春有刻本，是本宋諱闕筆，雕手古雅，汲古閣所藏，寒山，拾得詩一卷，豐干語閭邱允，寒山，拾得，文殊，普賢，眞爲饒舌矣，允令國清寺僧道翹纂集文句成卷，而爲之序讚，附著於詩之前，惜乎傳世絕少，此從宋刻摹寫，攷南北藏俱未收，寒山，拾得詩一卷，載諸讀書敏求記，此從宋刻摹寫，余向收一精鈔本，似與遵王藏本相類，當亦宋刻摹寫者也，惜首尾略有殘闕耳，後五柳主人自都中寄一本示余，楮墨古雅，甚爲可愛，細視之，乃係外洋板刻，惜通體覆背，俱用字紙，殊不耐觀，頃命工重裝，知有失去半葉者，共四處，以洋紙補之，復取向所收者，核其文理，始信二本互異，詩之次序有先後，分七言於五言之外，洋板所獨，此拾得詩一首，內日斜挂影低句，精鈔本日字下俱缺，此外皆不可攷矣，故茲所失四半葉，無從補全，而二本板心，彼題寒山子詩，此題三隱，後又云詩本不相類也，惜遵王所記，但云傳世絕少，豈知宋刻摹寫之外，尚有他刻流傳於世耶，此刻似係洋板，然寒山詩後有一條云杭州錢塘門裏車橋南大街郭宅鋪印行，則又不知此刻之果爲何地本矣，俟與藏書家驗之，寒山詩卷，毛氏汲古閣影宋鈔本，光緒伍年，以番板五枚，得此書於吳市，葢何當作胡心耘博士舊藏也，端陽前五日，以舊藏廣州刊本及全唐詩校一過，全唐詩卽從此本出，卷末怡然居憩地日以下缺，亦同廣州本，序次旣異，字句亦多不同，拾得詩缺，，，，凡四首，寒山詩缺，，，，，凡五首，非善本也，庚戌夏孟，予移撫三吳，政事餘暇，稍稍厯覽古蹟，以存守土之責，時方有重建楓橋寒山寺之議，甚盛舉也，未幾，趙大令夢泰以羅兩峯繪寒山，拾得像來視，鄭中翰文焯亦以舊繪寒山象爲貺，最後復得寒山子詩集於俞階靑太史，千數百年流風逸采，萃集一時，不禁爲之歡忻贊歎，釋氏所謂因緣者，殆類此歟，寒山子生有唐之世，值海內初平，瘡痍未復，靑宮貽失德之漸，黔首苦征戍之勞，雖以房，杜諸賢，曾不能致國家於無敝，傳未數紀，遂螗沸雲擾，天下亂作，故寒山子凜霜冰之履，抱杞人之憂，託迹方外，佯狂傲世，自放於山顚水涯閒，一以詼諧謾罵之辭，寓其牢愁悲憤之概，發爲詩歌，不名一格，莫句端倪，其瑰博也，若商彝夏鼎，沈霾千載，一經暴露，光怪陸離，不敢逼視，其清雋也，若味明水太羹，若嚼梅花，飲冰雪，涼冽澈人肺腑，其幽靚也，若方春之花，磊落而逋峭，若秋巖木落，山骨巉然，其音節之高𥳑也，若聆蕢桴土鼓，絃管箏琶，頓絕凡響，其說理之平實也，若老農老圃，坐話桑麻閒事，其意境之窵遠而泬寥也，若朝游丹嶽，莫棲蒼梧，咳唾九天，珠玉皆落，其滑稽也，若東方曼倩，其譎變也，若莊周，若列禦寇，要其惟一之指歸，則欲使一世之人人蠲嗜欲，明慧業，不爲塵世繮網所牽縛，迺能卓然有所成就，用心良苦，造意深微，彼賈島之逃禪，祕演之厭世，非其比也，予少厯險阻，中經患難，觀釋氏脫形累，達死生之旨，契然有合，深慨夫世道夷陵，風會日變，雖學士大夫，往往汨沒心靈，馳鶩榮利，蕩然而不知所返，極其弊害，遂隱中於國家，每思一大智慧人，雷音海潮，喚醒一世，迺久之不可必得，今得寒山子之粲花妙舌，苦口婆心，揆以今日社會趨向，未始非對證良藥，故屬之僚掾，付諸剞劂，將以接迷津之寶筏，然暗室之明燈，世之學人，若僅沾沾於禪悅字句中，則又相卽遠矣，昔六祖惠能信口說菩提明鏡一偈，立證大乘，了無賸義，朱子宿金山寺，五更聞鐘聲，心中便把握不住，若寒山子詩，菩提妙偈耶，金山晨鐘耶，願與海內具慧根人共參之，詩凡一卷，都三百八首，附拾得詩四十八首，豐干詩二首，浙鄞吳宗元氏精校本，舊爲曲園先生藏，刻旣竣，疏其大恉如此，寒山子詩集，宋槧本，姬路河合元昇藏，卷首題寒山詩集，下記豐干，拾得詩附，每半板八行，行十四字，界長六寸七分，幅四寸九分，左右雙邊，𦙍，貞丶，玄丶等字欠末筆，字畫端楷，宋槧之佳者，首有觀音比丘無我慧身記一篇，閭邱𦙍序并讚，又有朱晦庵，陸放翁，皆從真蹟摹入，末有涥熙十六年沙門志南記及可明跋，卷首有慶福院及無範印，寒山沒，千有二百餘年，遺集寥寥希傳，雖以南北釋藏之博，猶未採輯之，而高麗藏亦未收，其見於讀書敏求記者，殆幾乎斷種，清四庫總目所著錄，則不過明新安吳明春刻本，而黃蕘圃所獲精鈔本及外洋刻本者，亦今不知其已歸於何人之手，雖元有高麗刻本，明有閩刻，而近時亦有金陵刻本，實多訛誤，而宋本竟無一存者，葢非必其書之未足傳後也，清淡沖朕，唐人所不好，而宋，元兩代又視之萞如，不肯數動棗梓，何怪乎其日就湮滅也，則及今爲之表章，亦吾儕之責也，顧僧詩之流傳於今者，唐有皎然，齊己，宋有九僧劍南希晝，金華保暹，南越文兆，天台行肇，沃州𥳑長，靑城惟鳳，江東宇昭，峩眉懷古，淮南惠崇九人，契嵩，道顯，道潛，惠洪，居𥳑，無文，而其吳興晝上人集，白蓮集，九僧詩，鐔津文集，雪竇祖英集，參寥子集，石門文字禪，北礀集，無文印諸集，今皆存宋，元本與舊刊覆宋本，而寒山之詩，機趣橫溢，韻度自高，在皎然上，道顯下，是木鐸者所潛心，其失傳爲尤可歎，書爲姬路河合元昇暢春堂舊收，刻搨精妙，字大如錢，紙質緊薄，光潤似玉，墨色奕奕，撲人眉宇，足與祕府王文成集，誠齋集相頡頏，𦙍，恒一，貞丶，殷丶，朗一，避宋諱，闕末筆，左右雙邊，半番，界長六寸八分五釐，幅四寸五分，八行十四字，魚尾上方記字數，大名則併二行大書，下分書豐干拾得詩附六字，葢宋氏南渡以降，卷尾記字之體壞亂無存，於是有算一番所有大小字數，楷文記之於縫心者，如大幾字，小幾字卽是也，至宋季，多易楷以行草，而其字數則視猶弁髦，故宋，元陋板，其所記字數多不相符者，此古今之昇降也，首有寒山序詩六行，行十二字，末云，曩閱東皋寺寒山集缺此一篇，適獲聖制古文，命工刊梓，以全其璧，觀音比丘無我慧身敬書，次閭邱𦙍，九行，行十五字，次晦翁，次放翁，並從眞蹟刻入，卷尾有涥熙己酉沙門志南，又有紹定己丑可明，捺慶福院，無範，植村書屋，霞亭珍藏，暢春堂圖書記五印，寒山詩云，五言五百篇，七字七十九，三字二十一，都來六百首，一例書巖石……今檢是本，寒山詩三百四首，而次之以豐干詩二首及拾得詩四十八首，不符於六百之數，然閱閭邱𦙍，其屬道翹所撰次者，已不過三百餘首，云，唯於竹木石壁書詩，並村墅人家廳壁上所書文句三百餘首，及拾得於土地堂壁上書言偈，并纂集成卷，葢其書竹木石壁，故多遺佚歟，抑三僧蹤蹟極怪，莫得而考證也，其詩，唐書．藝文志七卷，徐靈府所序本則分爲三卷，又別稱，見於志南，宋時國清南老一刻於涥熙己酉，南老卽與朱子友善，晦翁文集中引其沾衣欲溼杏花雨，吹面不寒楊柳風二句，以爲清麗有餘，絕無蔬筍氣者，朱子使之稍大於字畫，便於觀覽，然其所刻，竄改易置最多，東皋無隱再刻於紹定己丑，而是篇則觀音比丘無我慧身所補刻，又在東皋寺本之後，又有寶祐乙卯行果就江東漕司本所重鐫者，至茲始分七言於五言之外，又以拾得加於豐干上，元時有高麗覆宋本，葢據宋東皋寺本所改行上梓，卷尾題云，嘉議大夫．耽羅軍民萬戶府達魯花赤．高麗匡靖大夫．都僉議評理．上護軍朴景亮刊行，紙質黃紉，宛似元本，而據其裝成梵夾，又似麗藏，嘗抵川越，見喜多院高麗藏，卷尾結銜，正與此相符，而彼別有皇慶三年二月日一行，然徧檢全帙，不收此集，乃知其非出於麗藏，葢當時景亮爲之鋟梓，而未及編入者矣，明則有吳明春刻本，清四庫總目載之，未見，又有閩建陽書坊慎獨齋刻本，卽繫於正德丙子刻本，次序與寶祐本同，而版貌緊縮，字字欹仄，若使其無正德木記，妄人則必以爲元刻矣，近時又有金陵刻本，次序與建本同，黃蕘圃所獲，則寒山詩後有杭州錢塘門裏車橋南大街郭宅鋪印行一條，云，分七言於五言之外，洋版所獨，洋板豈出於寶祐本乎，又有正中，元和，寬永，正保，延享數次雕本，依是乃知今之所傳，實原於涥熙，寶祐二本，而二書次序，全不相同也，然據宋樊汝霖唐文藝補引一首在前，一首，一首，一首，一首，次第排列，而正與是本符，是邱𦙍之原第卽如此，葢輇材小生，謏聞目學，改其文從字順，妄謂可以幾訂訛奪，而曾不知其改者卻誤，古籍之點校，雖聞人動筆，亦有臆改，一經妄手，其譌謬滋甚，予故曰，鈔本必卷子，必隋，唐，刻本必宋本，必監本，上下千載，舍是無善本焉，按，寒山子詩，世所行皆一卷，附豐干拾得詩一卷，或分爲三卷，惟徐靈府序者七卷，今不傳，唐書．藝文志著錄亦七卷，宋崇文總目同朱彝尊校云，唐志作釋智升對寒山子詩，今攷瞿氏指月錄載寒山詩，曹山寂禪師爲之注釋，謂之對寒山子詩，行於世，傳燈曹山第一代爲本寂禪師，不言名智升，未知其爲一燈否也，寂公注，南北藏不收，亦久佚，世莫能見，謂之對者，當是以詩爲問，而設詞以答之，禪機活潑，箭鋒相契，正如向子期之注莊，張處度之注列，但以微言剖析名理，不必如詁經之隨文箋釋也，
峨眉山位於四川峨眉縣西南，山脈由岷山伸展而出，崗巒叠起，氣勢如虹，蜿蜒三百多里，周圓一千餘里，直逼峨眉縣境，突起三主峯，稱大峨，中峨，小峨，一脈相連，兩山相對如峨眉，又此山狀若雲鬟凝翠，鬒黛遙妝，眞如螓首峨眉，細而長，美而豔也，故名，三峨中之中峨，卽二峨，古綏山，一名覆篷，上有天池，小峨卽三峨，一名鏵刄山，距二峨九里，高半之，大峨周千里，高二百二十里，南北有臺，前卽二峨，三峨，然二山俱以大峨得名，峨山在蜀，爲最高峻，蓋衆山盤礡而成，李白有詩，峨眉高出西極天，羅浮直與靑冥齊，宋人有詩云，蜀山天下奇，三峨壓岷石，誰謂孤劍下，名出嵩華後，世人尊之爲中國佛教四大名山之一也，峨山本普賢菩薩應化之道場也，歷代王臣，悉從事於建設，致使琳宮紺殿，棋布雲巖，草舍茅篷，星羅幽岫，其寺之較著者，有光相寺，聖積寺，伏虎寺，華嚴寺，中峯寺，黑水寺，後牛心寺，萬年寺，靈巖寺等七十餘所，菴，堂，殿，院，閣，更不計其數，蔚爲佛國，明代末年，胡菊潭著譯峨籟，淸康熙十一年蔣超據之，並增益四川總志，峨眉縣志，蜀中廣記等之所載，爲編峨眉山志，康熙二十六年，曹熙衡重加修飾，民國二十三年釋印光重修四大名山志，峨眉山志卽據蔣超舊志加以訂正，釐爲八卷，分門十一，星野圖說，菩薩聖迹，全山形勝，寺菴勝槪，感應靈異，歷代高僧，王臣外護，仙隱流寓，古今藝文，動植物産，蔣編志餘，唯多據蔣超舊志爲之訂正耳，於有清一代之此山名德及新建寺庵，槪不闌入，茲據民國二十三年排印本景印，普賢菩薩，道證一眞，德圓兩足，住寂光而興慈運悲，輔善逝而帶果行因，具遮那之全體，示居補處，結華嚴之大義，指歸西方，雖盡十方法界，無非所住眞境，而此大光明山，實爲應化道場，溯其立名之意，蓋以佛光晝現，聖鐙夜來，亙古今而無或隱滅，盡來際以啓牖羣生，由是之故，致此峨眉寶山，亦稱大光明焉，一以形勢立名，一以聖迹取號，固無別種因緣也，而一班不知菩薩德相者，欲借經言以見重，謬引華嚴經．菩薩住處品云，西南方有處，名光明山，從昔已來，諸菩薩衆，於中止住，現有菩薩，名曰賢勝，與其眷屬諸菩薩衆三千人俱，常在其中，而演說法，夫如來在天竺之中，摩竭提國，成等正覺，說華嚴經，凡歷七處，而有九會，初會，卽在菩提場說，二會，七會，八會，皆在普光明殿說，此殿亦在菩提場中，乃第七會所說之一品，先說東，南，西，北之四方，次說東北，東南，西南，西北之四維，方位次第，井然不亂，彼見有光明山三字，遂謂此西南方，指震旦國之峨眉，在中國之西南，於現有菩薩，名曰賢勝，妄加註曰卽普賢也，普賢亦名徧吉，未見又名賢勝也，援經而深悖於經，是欲令人生信，而反致人起疑也，不知普賢之德相，以如來智慧，窮劫莫宣，華嚴經八十一卷，其發揮普賢菩薩神通智慧，道德功業者，有十餘卷經，若稍加硏究，則何肯謬引，譬如輪王駐處，卽是王都，光明到處，了無黑暗，由是，今志特立一門，於中分爲六章，一，釋名，略釋普賢名義，二，修證，節錄悲華，楞嚴二經，以明菩薩因地修證工夫，然據如來不思議境界經，則菩薩久已成佛，其本地非佛莫知也，三，德相，略引華嚴經，稱讚菩薩不可思議神通道力，四，法要，略明菩薩所說法要，而，以十大願王導歸極樂，普勸善財及華藏海衆，一致進行，迴向往生西方極樂世界，以期圓滿佛果，而爲華嚴一經之歸宿，是知此一卷經，大開淨土法門，實爲十方三世一切諸佛，上成佛道，下化衆生，成始成終之總持法門，三根普被，聖凡齊攝，末世行人，皆當依止，故錄其全文，以期同登蓮邦焉，五，利行，節錄法華經，觀普賢菩薩行法經，略明菩薩衞護行人之事，六，應化，明菩薩證窮法界，故於十方法界，隨類現身，應以何身得度者，卽現何身而爲說法，故十方法界，皆可作菩薩道場，然欲衆生投誠有地，故特於峨眉山，示應化焉，須知菩薩應化，有普有專，普則大衆咸得親見，專則唯己自心明了，例如雲端現相，衆目同觀，圓光攝身，縱齊肩並立有許多人，而人人各見己身，不見他身，於此二者，可知菩薩神應無方，非凡夫，二乘所能測度，具此不思議義，又何必謬引經文以自誣，而貽人笑柄耶，舊志所載，殊多訛謬，如千歲寶掌，於卷二諸經發明云，漢永平癸亥之前已住此山，蒲公見鹿迹如蓮華，徑投寶掌問之，掌令往洛陽問摩騰，法蘭二師，蒲公于甲子往洛陽謁二師，不知甲子卽明帝七年，始遣蔡愔，秦景，王遵等往西域尋佛法，至十年丁卯，二師隨諸人始來洛陽，按，傳鐙錄本傳云，東漢獻帝建安二十四年來中國，魏晉間，入蜀禮普賢，留大慈，舊志本傳，只略東漢獻帝等一句，何不以此證前之訛，而竟兩存之，亦不說其孰是孰非耶，於一生不至西蜀之智者大師，亦爲立傳，且日與茂眞尊者，孫眞人弈棊於呼應峯下之棊盤石上，又建呼應庵以居，均以相呼相應以弈棊爲峯名，庵名，作此說者，不但不知智者，且絕不知佛法，智者一生以身爲法，作後學模範，何得日與閒僧曠道常行犯佛禁戒，玩物喪志之事乎，玄奘，生於隋文帝仁壽四年甲子，其兄長捷法師令其出家，居洛陽淨土寺，十五歲，因隋室喪亂，至長安，時唐室初立，尚事翦削，無暇弘法，遂與其兄往成都求學，未幾，聲聞遠著，武德五年，於成都受具，思欲入京，以期聞所未聞，爲兄所留，遂私遁，由三峽達漢陽，至相州，沿途求學弘法，後至長安，欲追法顯，智嚴之迹，結侶上表，往遊西域，求所無經，斯時世始太平，中外尚未交通，故詔不允許，衆咸退心，師獨不屈，乃於貞觀三年八月私去，歷一十七年，始回中國，及至于闐，卽遣使上表太宗，太宗優詔答之，且令沿途有司各爲護衞迎送，師聞帝欲問罪遼濱，恐稽遲不遇，遂兼程而進，由流沙，至沙州，是由甘肅而來者，帝勅有司備儀仗相迎，忽至京城之西漕，有司莫知所措，以按程備儀，師兼程而進，故致有失，此後日事翻譯，未及卒業而寂，何得有履西域，至峨眉九老洞，值聖眞說偈授經之事乎，但以世遠人亡，屢經滄桑，志乘軼失，無所依據，遂致以訛傳訛，無由考正，故致然也，當明季時，胡世安公好遊山而信佛，未息心以硏究，故其博採藝文，輯譯峨籟，實爲淸蔣虎臣山志之權輿，虎臣自謂於譯峨籟一字不遺，然其所錄，總以敍述山峯之聳峻，巖壑之幽秀，風雲之變態，寺宇之興廢而已，至於普賢興慈運悲，四衆竭誠盡敬之所以然，尚不能稍爲形容，況菩薩之本地風光，四衆之心契覺海者，又何能一爲形容耶，又此山昔有道教，自大法昌明後，漸次歸眞，明果滅妖，乾明作中峯之寺，羽流感德，黃冠爲緇衣之僧，自後一致進行，歸依三寶，道教絕響已千餘年，舊志於普賢及古高僧有經傳可考證者，尚多錯訛，況於絕響已久之道教事實，能無訛謬乎，黃帝往空同山，問道於廣成子，載於莊子．在宥篇，何得又往峨眉，復問道於天皇眞人乎，天皇眞人卽廣成子，黃帝係有天下之責任者，非閒曠僧道隨意雲遊者比，空同已去兩次，而有所悟，卽廣成子移居峨眉，黃帝何得又往峨眉，況蜀道之難，今尚興歎，當黃帝時，不比今更難百千倍乎，故知此諸記載，悉屬虛設，卽的確之極，亦無關緊要，以此所說之法，乃佛法中人乘，天乘兩閒之法，峨眉道教久已絕響，又何猶立此法，以致後世惑於兩歧，莫知去向乎，故將此種記載，多爲刪去，揭佛日以普照三根，亦天皇眞人之讚許者，印光一介庸僧，何敢妄充通家，修輯四大名山之山志，但以挂搭普陀三十餘年，民十一年定海知事陶在東公倡修普陀山志，請邑儒王雅三先生主其事，王君於儒可稱博洽，於佛未涉門徑，志成，而山中耆宿命光重修，光以近來刻排各書，了無有暇，至十九年，掩關蘇垣，始得出書，一弟子李圓淨，熱心公益，謂，普陀，五臺，峨眉，九華，爲中國四大名山，師旣將普陀志修妥印行，五臺，峨眉，九華三山志，亦不得置之不理，於是特祈前著觀音菩薩本迹感應頌及歷史感應統紀，佛學救劫編之江西彭澤皈依弟子許止淨居士，標示綱要，光但任其割貼安頓與印行，校對則歸於現遙領贑州壽量寺住持德森法師，與陳无我居士，五臺志去年已出書，峨眉志不久亦可付印，九華志或於明年春夏間可出，四山舊志，唯五臺最嘉，普陀次之，峨眉又次之，九華最居其下，良以三山志，皆屬不通佛學之儒士所修，故致買櫝還珠，敬卒隸而慢主人，只在山之形勢變幻處致力，不在菩薩興慈運悲，拔苦與樂處形容，志山而不志佛，顚倒行事，雖有其志，不能令見者聞者增長善根，種菩提因，此今志之所深致意者，故爲略示其意，然以未曾親歷其境之人，不能詳加詢訪，故只按舊志及諸經傳而爲證訂，至於近來名德及新建築，槪不加入，以免逸軼名德之咎，挂一漏萬之譏，具眼知識，當能諒之，嘗讀冀越通云，地脈向中國來者三支，南絡發崐崙，迤東南而行，至大峨山，直南折而東爲五嶺，復折而東北，大盡於建康，其支絡於吳，閩，越，是峨山爲崐崙之次，明矣，故有伯仲之稱，又讀書記洞詮云，三峨高出五嶽，秀甲九州，震旦國第一山也，顧其山不入五嶽，而列於四大名山之一，其初爲天皇眞人，卽廣成子所居，軒轅黃帝問道於此，授三一五牙之經，繼爲普賢菩薩道場，設化城，居大衆三千人，有佛光，聖鐙之現，而琳宮梵剎，踵事增華，遐方瓣香，重繭遠進，遂化而爲釋氏區宇矣，要之，峨眉固自峨眉也，善乎胡菊潭先生之言曰，斯山眞面目，不隨蓬海三淺，知言哉，然往古來今，事迹變幻，如騎牛而仙，歌鳳而隱，刺蟒以救黃冠，跨虎而渡溪漲，人之異也，龍子可掬，桫欏燦爛，雷鳴於山腰，雪積於盛夏，物之異也，洞傳伏羲，鬼谷，徑險鵓鴿鑽天，空樹老僧定數百年，兜羅緜雲鋪幾千丈，景之異也，其他幽奇奧邃，莫可殫述，題詠記讚，累案盈緗，不有山志，烏乎稽考，自明代己卯，菊潭先生遊峨，已云，索山志舊著，罕有存者，唯喻廣文志祥有山志脫稾，菊潭謂其蒐羅博而未精，考核詳而不要，去取臆而附會多，尤劣於山史一卷，經菊潭評駁，其書遂不傳矣，乃菊潭先生三次登峨，著譯峨籟，後三十餘年，金陵蔣太史虎臣寓峨山，始取峨籟稍加增益爲山志，然太史被二豎相侵，草草卒業，倫次欠楚，未付剞劂而捐館，因是尚闕焉有待，其稾藏於可聞禪師之笥，余以今上之二十有五年，奉命分巡建南，峨眉乃吾隸也，念境內名山大川，不有以表彰之不可，況修廢舉墜，尤關職業，失今不志，後將無述，爰取虎臣太史脫稾，與宿士商訂，重加修飾，分條析項，淆訛者正之，紊亂者淸之，繁蕪者裁之，迹無與於茲山者去之，事可紀於近今者增之，一筆墨間而峨之山水形勝，宮觀殿剎，人物古迹，詞翰藝文，暸如指掌，燦若列眉，可以備窮搜，可以供臥遊，蓋自是而峨乃有山志矣，亦以成菊潭先生，虎臣太史二公未竟之緒，而余且得邀靈於名山，以逭曠事之譏云爾，西蜀之有峨眉，坤輿一巨鎭也，北控三川，南界百蠻，井鬼之所照臨，神仙之所窟宅，雖祀典不在五嶽之列，而功實過之，紀載而後，常璩，任豫，張華，酈道元輩，表章精奧，不一其人，宜矣，余奉命撫蜀，職在奠安，常懼一物失所，貽山靈羞，甫下車，值有採辦枏木之役，單騎邛郲，探尋運道，因得一登初地，而軍務旁午，信宿言旋，其中谿谷之幽異，風雲之變幻，恍惚一寓目耳，然以險遠崎嶇，繕疏陳請，蒙恩罷採，民獲休息，雖皇仁覃敷，不可謂非茲山之靈默相而呵護之也，余性耽山水，而拘牽官署，每憑欄送目，覺三百里外，雪光雲影，遙遙襲人襟袖，欲尋古人紀載，以當臥遊，而兵燹之餘，燬失殆盡，一日，川南憲副曹君，持峨眉山志相示，則憲副啓其事，而余首閱，出近代胡菊潭相國手，修志凡例，斷自蔣虎臣太史，嗟乎，茲山之在西南，詎止比肩於嵩，岱，衡，廬，武夷，雁宕之勝，登茲山者，詎無有好遊如尚平，康樂其人者乎，往哲無聞，歌詠中絕，河山之變，增人悽感，然所載古迹勝境，若光若鐙，若臺若榭，以迄於藝文，志餘，列諸几案，綽然如陵嵐霧之幽深，沆瀣之芬洌也，宗少文曰，豎劃三寸，當千仞之高，橫墨數尺，體百里之遠，余無俟筍輿筇杖，而坐收茲山之奇秀焉，又爲之一快矣，抑峨眉有屛翰之功於蜀，而禋祀遜五嶽，說者以爲名山之隱逸者也，昔逸少先生志遊峨而卒不果，恆太息緣之未足，衲每服膺其言，及成峨志，而益感慨係之，夫山之於人，與人之於山，洵有緣也哉，太史虎臣蔣先生，木天顧輔，一旦塵視軒冕，扶舁來峨，止蒲榻於山寺，出其奚囊所貯峨山志稾，與衲訂以見聞，風雨晦明，兩易寒暄，成帙一十八卷，而一卷尤叮嚀旨趣，言言金石，字字醍醐，起茲山從前之所未有，而一一開其面目，山顧於太史有前緣耶，不然，太史初未涉於峨，而乃斂其散逸，以集其成，寸寸而纍，早已脫稾於燃藜天祿，度日花磚，珥筆不遑之秋，且卒如其意，來止忻忻也，觀其一偈，謂茲山之老衲再來，而前緣爲益信矣，嗟乎，衲昔當蜀經灰劫餘，吳帆萬里，來禮願王，山水羈人，若逢吾故，于伏虎古迹，不惜頂踵，薙草開林，爲願王廣大行，數十年間，未敢少懈，招提大槪，始觀厥成，溯洄壯遊，曾幾何日，而今且倏近桑榆，質衰蒲柳矣，讀太史遺編，兢兢然唯恐以緣爲太史羨者，徒亦以緣爲太史謝之也，幸荷護法諸大檀越，善太史之勝因，覓以棗梨，授之剞劂，俾與山靈同貞不朽，竊幸太史有願克諧矣，然則太史豈僅與山爲緣，而山又豈僅與太史爲緣哉，今而後，後戒禪身，廣象教力者，欲有以各證其緣，卽以斯志爲龜鑑也可，名山可以神會，不可以目窮，可以心契，不可以言傳，言傳者其迹耳，而山之精靈不與焉，要其迹亦不可以不傳，則言固未可廢也，肄樟棲霞飲谷，方外自遣，素奉教於梅莊何先生，一旦先生以憲副素徵曹先生之命，舉峨眉山志下商，樟愧譾劣，罔所識知，然聞工人之治器也，遇大器，必專心致志，畢思殫慮以治之，故器可成，而不憂其窳敗，峨志之役，大器也，於是細加參考，字斟句酌，釐正倫次，汰黜影附，分別條項，校訂訛舛，增益新聞，每條以小序數語引其端，俾便省覽，凡以敬愼厥事，庶幾以言傳者，不至言之過而流於溢，言不及而失於隘焉耳，峨山爲坤輿具瞻，昔人言之詳矣，予幸承乏斯邑，得以循其麓而躋其巓，陟險窮幽，登峯造極，眞極天下之大觀，然而名山形勝，以心契，不以目窮，公餘之暇，嘗取志書而卒讀之，神之所遊，不啻足之所履，惜乎書多脫𥳑，不能徧觀而盡識也，爰博訪都人士，得家藏舊志一部，悉心校閱，閒有後人添入詩章，錯訛殘缺者，舊本不載，未敢妄增，仍闕以待補焉，其餘字迹之模糊，書目之失次，篇章之遺亡，悉照舊本，一一更訂增入，統計原板及添刻，共三百二十六塊，刷印成編，俾後之遊峨山者，可以按籍冥搜，卽不遊峨山者，亦得開卷而攬全勝也，是爲記，―修山志，與郡邑志不同，是編凡關係山中形勝，僧家典故，雖細必書，其有高山大川，琳宮寶剎，不係峨山地界者，一槪不敢妄入，―是編原本井硏胡閣老譯峨籟，兵火之餘，山中片紙隻字俱無，其書所載，不忍一字遺失，所輯前人詩賦，俱經壽梓，其餘憑仗別集網羅，及各寺僧抄錄名賢題詠者，僭妄刪去十之一二，非敢立異，亦以成美云爾，―志以徵信，不可貪圖怪異，捃摭成編，如上林橘柚，芳洲杜若，取快一時，貽譏千古，是編凡禪宗仙伯，非確在峨眉修眞養性，及投筇飛錫，過化此方者，不敢妄入，其餘土產方物，除茶筍之外，如雪蛆，空靑，放光石，雷威琴之類，古有是名，今無是物，必後人傳訛襲響，重爲地方累，特爲剖白纖悉，識者辨之，―是編除原本譯峨籟外，止據四川總志及嘉定州峨眉縣志，蜀中廣記等書，取裁不廣，考訂不精，止可爲名山留一影像耳，―峨眉山道，前後名賢游記，開載甚詳，然亦有蠟屐所過，親攜筆札登記者，亦有事後默識，記一遺十者，又有旁詢住僧，及輿徒皂侲者，言語錯亂，頭尾倒置，或將歸路認爲去路，或卽一處指爲兩處，今皆一一咨詢，考訂詳明，以後登山，如聚米書裙，免致車中指視，頗稱快事，―舊志遺史，無從考訂，謹據峨眉縣志，所列山水無多，至山中老僧傳說，半多附會，如一靑蓮峯分爲二峯，曰大尖，曰蓮華，一井絡泉，稱爲五處，曰聖水，曰觀音，曰通精，曰半月，又名賢遊記中，有本無是山，偶憑耳食，又登掌記者，如大歡喜亭，八十四盤上有桫欏坪，查桫欏坪在千佛頂後，與師子，羅漢等坪同列，若初登頂時，並無所謂桫欏坪者，如以桫欏得名，此花徧滿山頂，如秦廬粵鎛，何處無之，華嚴閣，圓通庵，全無影響，今皆一一改正，前人有知，想亦喜稱起予耳，―山中舊有庵堂寺院，名目極多，滄桑後，金璧瓦礫，楩梓梧丘，不敢盡爲淹沒，僅留虛名於楮墨間，在愚見，不問孤居侶處，現前佛屋連椽接棟，儘可爲容衆棲身之地，不必又拘興復之說，再圖募化，徒費精神，是在高明毅然作一豎剎，竟義也可，―志成，每苦上臺檄取，爲往來應酬之用，僧家拮据，楮蠟供給，工匠酒食之類，轉成大累，今當預啓當事，凡欲取志，乞攜紙墨及工匠飯食入山，自行印刷，似此功德，勝比尋常供佛飯僧十倍也，―舊凡例第一條，謂山中形勝，僧家典故，雖細必書，是矣，唯普賢菩薩爲此山之主，僅於，列諸經發明半紙餘，其中多係臆說訛傳，唯楞嚴．圓通章爲實錄，殊多遺憾，故今略引華嚴，法華各大乘經，及僧傳所載確實可據者，將普賢菩薩本迹感應，表彰出之，爲，俾閱者得生信仰，而有所遵行，以獲受用實益耳，―山中形勝，舊志將峯，巖，臺，石等分類錄之，絕少貫串，令人茫然於前後上下各位置，求之遊記中，又嫌過多，且各人所記不同，莫衷一是，今於卷首，列新增，閱者按圖探路，恍如身入其境，足增臥遊之興，而原有遊記，酌加刪削，免繁多寡味，―峨眉雖非必爲華嚴之光明山，而光鐙示現之奇特，實爲諸名山首屈一指，誠如觀音大士所謂現種種不思議色，淨光明網，攝取衆生者，豈非普賢之大願力有以致之歟，故特闢一門，將遊記中之見光，見鐙，及其他感應事迹，彙入之，示所以尊仰菩薩，而導引衆生也，―山志求閱者身心獲益，以宏揚佛法爲主要，形勝寺院，已爲餘緒，至於藝文益末矣，宏揚佛法，首重高僧，而王臣護法，使僧衆安居修道，卽俾黎庶消災得福，亦最當崇飾，爲後人矜式，故舊志內，僧家塔銘，槪改入內，而皇家頒賜，及建修寺廟各記，另闢一門收之，以示此等紀載，關於三寶，非徒以文字見長也，普賢菩薩告善財言，善男子，如來功德，假使十方一切諸佛，經不可說不可說佛刹極微塵數劫，相續演說，不可窮盡，若欲成就此功德門，應修十種廣大行願，何等爲十，一者禮敬諸佛，二者稱讚如來，三者廣修供養，四者懺悔業障，五者隨喜功德，六者請轉法輪，七者請佛住世，八者常隨佛學，九者恆順眾生，十者普皆迴向，若諸菩薩，於此大願，隨順趣入，則能成熟一切眾生，則能隨順阿耨多羅三藐三菩提，則能成滿普賢菩薩諸行願海，是故若人誦此願者，行於世間，無有障礙，如空中月，出於雲翳，諸佛菩薩之所稱讚，一切人天皆應禮敬，一切眾生悉應供養，又復是人臨命終時，最後刹那，一切諸根，悉皆散壞，一切親屬，悉皆捨離，一切威勢，悉皆退失，輔相大臣，宮城內外，象馬車乘，珍寶伏藏，如是一切，無復相隨，唯此願王，不相捨離，於一切時，引導其前，一刹那中，卽得往生極樂世界，第一，星野圖說初星野，次圖說，星則在天成象，野則在地成形，郡邑諸志皆以星野定方位，況峨眉乃普賢菩薩應化之聖道場地，爲全省之巨鎭，作人民之具瞻，其廣踞數百里，其高聳數千仞乎，山不能一目徧觀，覽圖則卽知其槪，圖不能向背悉見，視說則全體圓彰，雖廣數百里，高數千仞，持圖而閱之，卽可心領山勢于方寸間，緬想佛化于億萬世，故志星野圖說，初星野者，常璩云，西崦峨嶓，地稱天府，其精靈上應井絡，河圖括地象云，峨嶓上值天井，故多雨潦，占候井明大盛，多風雨，月犯井，多風雨，日暈井，多陰雨大風，是也，張子家峨山志謂，峨山在九囿中，下鎭梁益，上應鶉首，爲南戒同界之宗，與秦同分，熊南沙過跋云，志敍分野，旣引夾漈之說，明常璩以爲井絡者無據矣，其稽南戒而定峨嶓，以爲在井絡之南，亦終未能曉然自解乎夾漈之疑，而又曰，星應輿鬼，君子精敏，小人詭黠，則疑于口給誇多，自變井絡之說矣，按，井絡，宮曰巨蟹，辰曰未，方曰西南，在地坤維，值坤，故多文章，值未，故尚滋味，德在少昊，又尚辛香也，峨位西南，物產相符，則井絡之說近之，熊跋亦未盡也，天文志謂，嘉定屬東井，輿鬼分野，今州治峨山，上當井絡，故山頂有井絡泉，次圖說者，舊志圖甚𥳑略，止標大槪，亦無有說，自淸光緒十一年奏列祀典，遂徧探山勢，而爲圖說，今欲廣傳，篇幅多則難於流通，故于圖只取其總，而去其別，悉存其說，庶閱者仍得其詳，原書序跋，悉錄如下，凡志，首重圖說，而山志爲最，蓋郡縣志計里開方，紀其廣輪嬴縮，方隅繡錯，詳其山川險要，道路津梁，俾守土者展卷瞭如，備寇則阨要設防，捕盜則刻期立至，此其大略也，而山志則疊嶂層巒，橫峯側嶺，峭壁撐空，激湍截地，緜亙數百里，或足迹不能到，亦目力不能窮，倘以意揣，則差之毫釐，後有識者，徒滋訾笑，峨爲蜀名山，而不列祀典，光緒乙酉，總督丁公疏請春秋致祭，奉旨俞允，明年，護理總督游公乃遣候補道黃君綬芙，有事於峨，至則壇場寺庵，皆奉佛像，而山神之廟闕然，搜求舊志，則缺略惟多，於是游公籌款，建廟於山麓，幷製祭器，以供望祀，而黃君毅然以纂修山志爲己任，譚君晴峯，工繪事，以圖委之，廖君笙堂，俾輯說，又明年，而黃君卒，圖未及半，說亦未成，何志事之難耶，於是游公憫有志之未成也，復使譚窮其圖，縋巖梯嶮，足趼叢山者累月，凡爲圖六十有四，補舊志所未及者十之七八，廖仍爲之說，按新圖，稽舊聞，亦數月而竣事，而游公尤虞其未善也，謂余分巡建南，峨爲屬境，總修之責無可辭，嘻，其難也，蓋其愼矣，余於是披圖索瘢，詳加考證，刪訂其說，衷諸一是，不敢自以爲功，特不方游公之命而已，旣刻，而使余爲之序，余惟山祀始於丁公，而游公爲之廟，山志始於黃君，而游公落其成，圖則譚之勞，說亦廖之績，余何力之有焉，然余竊喜圖說成，而願往者可爲先導，未至者可當臥遊，旣往者如逢故境，豈非一大快事哉，余故樂爲之序，此序作於建南，因游公書來，謂譚圖廖說，勤勞莫沒，故序幷及之，余旋省後，同鄉諸君，皆謂說本黃君綬芙原稿，廖特修飾之耳，序言失實，是則游公之故也，茲識於序後，以補余過，且免後來作刊謬，多著議論也，峨眉山者，西蜀之雄鎭，高百餘里，相傳爲普賢菩薩道場，梵林如櫛，最著者爲伏虎，善覺，報國，萬年，靈巖，天門，仙峯諸寺，其他如大坪，洪椿，長老，太子，雷洞諸坪，淸音閣，華嚴頂，洗象池，沈香塔，銅，鐵，錫，金，祖諸殿，莫不稱大觀焉，其間峯巒層疊，若玉女，若寶掌，若鸑鷟，若獅駝，若筍，若蓮，若鑪，若鉢，備極崢嶸，石有亮光，太子，大峨，天門，魚兒，蓮華，聖鐘，法船，飛劍，象鼻，牛心，仙人，羅漢，太湖等名，形似物者，不可指數，橋有雙飛，仙女，七天，涼風，無懷，鐵索，木棧，石梁，凡橫流斷壑，皆藉以通，水有黑白雙溪，龍門倒峽，瀑布飛崖，諸噴泉，險有鵓鴿鑽天，猴子坡，蛇倒退，長壽坡，放光坡，壽星坡，羅漢坡，陡曲而滑，洞有九老，三仙，雄黃，鬼谷，伏羲，女媧，左慈，龍門，豬肝，爛柯，紫芝，桂花，三魈，及無名號者凡千百，草木有桫欏樹，浮圖松，菩薩藤，木芙蓉，木涼傘，及一切奇花異草，多莫能名，禽有二迦陵異鳥，飛翔上下，佛光現時，始鳴曰，佛現了，獸有人熊，虎，狼，質頗小者，其鳴陀佛，人以比邱字之，蟲有蛙，鳴聲如琴，有大蟒，圍可三尺，長十丈許，鱗甲晶瑩，稱之曰龍居士，有蜥蜴，方首五爪，藏水石間，目爲龍子，氣候，則陰晴不定，變幻萬千，卽如雪有千年積，雷有掃殿期，雷洞坪，有人聲，烈風，暴雨，冰雹卽至者，良可怪也，其中古迹，若軒轅訪道處，涪翁習靜處，蒲氏老人村，東坡摩崖字，右軍河南碑，皆不足奇，所異者，金頂祖殿懸巖絕壁處，朝夕雲海霧氣，忽聚忽散，每至未刻，兜羅綿雲，布滿巖下，現圓光一團，邊分五色，七層閒暈，爲佛光如鏡，覩者自見其形，雖並立之人，絕不能見，爲攝身光，遠者爲水盆光，有氣如虹，橫亙數里，兩端紫雲捧之爲金橋，奇觀哉，夜有燈光燐燐，飛滿崖壑，爲萬盞神燈朝普賢，此更不可思議，眞福境也，余攀躋越半載，索險探幽，身歷神會，尤見瓦屋，靑城，天竺，雪嶺，玉壘，岷江，若礪若帶，數萬里奔來眼底者，竊歎此山形勝，甲天下耳，遂竭耳目心思，摹其圖，而並爲之記，此峨山總圖也，世傳大峨，爲黃帝問道於廣成子處，佛經稱普賢道場，歷建大小七十餘廟，皆奉普賢，故雖天下名山，未列祀典，攬勝遊蹤，爰稽志乘，而闕略維多，玆繪總圖，較加詳愼，然亦發其大凡，至窮原竟委，備悉分圖，可按而索也，自峨眉縣出南門，至正頂，計程百二十里，凡山路，水道，寺宇，峯巒，古蹟，一一縷載，燦若列眉，餘詳散圖，顧復初書，譚鍾嶽繪，峨眉縣治，漢南安縣，後周平羌縣地，隋開皇初爲峨眉縣，元和志曰，枕峨眉山東麓，故名，開皇十三年置，屬眉郡，唐宋屬嘉州，元屬嘉定路，明屬嘉定州，至淸雍正十三年，改州爲府，縣屬焉，東北各一門，西門二，南門二，遊山者出大南門，門曰勝峯，諸峯相對，蒼翠環照，過石橋曰儒林，古化龍橋，亦名勝峯，儒林街人家數十，南行至迴龍寺，小而幽，比丘尼居之，前臨㵎水，碧玉縈迴，古樹數株，西坡古剎在其間，唐武德六年建，舊名壽聖西坡寺，今就圮，山神，舊無廟祀，至淸光緒十有一年，四川總督丁文誠公寶楨，以峨爲山鎭，水旱癘疫，禱求輒應，有功德於民，奏請春秋致祭，部議奉旨俞允，其明年，護理總督游廉訪智開，捐建峨神廟於縣南城外學堂山，並製祭器，歲遣官望祀，咸於斯廟，門外有泮池故址，井硏胡世安云，聖宮外，合三流爲泮，澄波千頃，鼈樂蓮香，亦多雅致，卽茲地矣，前瞻古塔，後倚崇山，嘉樹叢篁，映帶左右，遊人至此，遠觀近矚，蒼翠紛來，飄飄然，不啻置身兜羅緜雲表也，由峨神廟上行，過古石坊，右爲川主宮，正殿祀李二郎神，前有劇臺，後鄰什方院，院外歧路中，𧐖蜷樛結，有涼亭一，夏秋時，淸風徐來，遊人多憩於此，出什方院，道途平坦，經薛家店，至壁山廟，廟古樸，中祀風雲雷雨之神，一路榕木森森，蔭周數畝，堪避暑雨，由壁山廟西南行二里許，有菩提庵，在路左門對四峨，如玉屛前立，出庵左行百餘步，茅屋數椽，古致歷落，連畦蠟樹葱蘢，居民賴以爲利，過菩提庵，沿茅屋行百餘步，茂林修竹中，左爲興聖寺，寺宇兩層，佛像尊嚴，山門外，路嵌鞾石，以形似呼之，遙望金頂及衆山最高處，歷歷可數，按舊志，興聖庵近聖積寺，疑此卽古興聖也，由興聖寺順行，有石坊，淸乾隆乙丑年，住持性琳建，路左卽聖積寺，爲古慈福院，明萬曆壬午，川南道參議高重，題篆字碑，豎寺外，相傳爲軒轅問道處，正德三年，內江王公重修之，萬曆丁酉，四川巡撫萬任，布政使楊國明，重建接引殿，康熙十一年，御史董明命重建大雄寶殿，殿內銅鑄普賢騎象像，金身丈六象伏地，長亦如之，兩旁銅佛頗多，殿外左懸八卦銅鐘，高九尺，徑八尺，重二萬五千斤，右峙銅塔，高二丈許，十有四層，鑄佛四千七百尊，旁鐫華嚴經全部，永川萬華軒施製，前有樓，曰眞境，一名老寶，訛呼了鴇，乃慧寶禪師建，額題峨峯眞境四大字，宋魏了翁華甫鶴山書也，相傳范蜀公書有𥳑板一幅，云，半天開佛閣，平地見人家，今佚，由聖積寺大道行，過普安橋，水出銅河，卽余大師坐化處，昔人稱有普賢殿，普安院，今俱廢，右上爲文昌廟，廟後有八卦井，今廢，惟源泉混混，灌注田疇，農無旱魃之患，出廟左行，經石坊，有瓦店一家，卽往保寧寺之坦途也，由瓦店平行二里許，卽保寧寺，古卓錫庵，明嘉靖四十四年，僧德統建，萬曆辛卯，僧德佐重建，淸康熙五十年，僧峨雲復修葺之，因易今名，歷經雍正三年連碧禪師，嘉慶十三年仁寬禪師，隨廢隨舉，代有經營，增其壯麗，瀠洄水抱，平遠山環，不亞聖積，眞境，由保寧寺上走兩河口，過石橋，卽蕭店子，茅屋數十家，再上里許，至子龍廟，廟外順河，下爲萬行莊，古海會堂，右通冠峨場，後卽光明壩，由子龍廟沿河而上，漸入山徑，里許，繞古樹林，進報國寺，道人明光開建，有碑記，立伏虎寺，堂原在伏虎寺右山麓，虎頭山之陽，嗣遷至此，初仍舊額，後易今名，按，明光著有心經，楞嚴經解，八識規矩註，會心錄，禪林功課，大乘百法註，峨眉傳等書行世，寺左，往龍門洞捷徑也，出報國寺，仍由大路上行，有木坊，榜善覺寺三字，登其峯，有二坪，前爲善覺寺，卽古降龍寺，明萬曆時，道德禪師建，淸康熙間，賜元亨禪師龍廂善覺寺匾額，因以爲名，幷賜玉印一顆，其文曰普賢願王法寶，御書玉音一章，至今珍藏之，寺後宋皇坪，乃天皇授道於軒轅處，寺左山麓，宋紹興間，虎狼爲患，人不敢至，士性禪師建尊勝幢以鎭之，患遂絕，由善覺寺下行，不數里，卽合大路，路右關帝廟，廟右響水橋，爲下報國寺直道也，由路左順上，過木坊，榜曰伏虎寺，經興隆橋，土地廟，玉皇樓，再前虎溪橋，橋下石子，細潤如玉，屈曲上行，路左有龍神廟，渡發隆橋，經觀音堂，卽伏虎寺，行僧心安開建，明末燬於兵燹，淸初僧貫之，率徒可聞，結茅爲虎溪精舍，順治十八年，川省大僚捐廉興建，經營十餘載，始告成功，前後左右，凡十有三層，崇隆廣大，爲入峨第一大觀也，光緒十年，僧靜安重新之，右後爲龍鳳輝室，康熙壬子，蔣虎臣太史超寓此，改名羅峯庵，藏頒賜御書法寶匾額，由伏虎寺左，過木橋，卽無量殿，殿後太湖石，煎湯服之，可療心氣，上高洞口，過涼風橋，橋爲淸初四川巡撫羅公命僧可聞修，古有涼風亭，石壁峭削，中有空洞，風颼颼自口出，曰涼風洞，因以名亭，谷口舊有震旦第一山坊，今圮，由涼風橋上行，半里許，至馬家溝，昔有茶庵，今廢，渡解脫橋，水聲潺潺，聽而忘倦，謂入此解脫塵凡，出此解脫險阻耳，直上，竹林陡窄滑澾，木磴層層，約高百餘丈，爲解脫坡，左卽古解脫庵，又名觀音堂，光緒十年，改爲雷音寺，寺下有仙人會，舊傳一池，入山者必沐浴而後登，今其址亦不存矣，由雷音寺直上，爲華嚴寺，一名會福，爲唐昌福達道禪師道場，僖宗時，僧慧通易名歸雲閣，宋紹興三年，僧士性重修，節梲旋螺，制極奇古，又名雲篆殿，爲白牛長老住持，明洪武時，僧廣圓奉勅重修，掘地得宋碣，鐫華嚴堠，左刻至縣十五里，右刻至頂七十里，寺後有雲卷石山，頂卽古心坪，因昔古心禪師建有靜室得名，寺左過靑竹橋，有玉女池，仰望尖秀插空者，爲玉女峯，相傳池爲天女浴器，深廣四尺，歲旱不涸，宋邛州刺史馮楫結茅峯下，日誦華嚴經不輟，天女感而饋食焉，池畔有飛龍庵，每大風雨，聞石中龍吟，一夕雷劈石開，龍飛去，故名，又有鳳嶺庵，今俱廢，路右有古枏一株，大圍十餘尺，孤挺數尋，始敷枝葉，靑靑如圓蓋，可覆畝許，俗呼木枏傘，古名木涼繖，由木涼繖左上，過木坊，不數十武，進純陽殿，殿宇歷級而升，重樓瑰瑋，爲明初御史郝衞陽所造，崇禎六年，巡按劉宗祥率峨眉令朱國柱，捐金增修，益稱完美，殿後雲霧縹緲間，有坪曰華嚴，古稱赤城山，相傳爲赤城子隱居舊址，向有香煙，羅漢，白雲等寺，今一片荆榛，無迹可尋，殿左行里許，忽逼窄異常，不容輿馬，明初蜀獻王遊峨至此，下輦行五十三步，後人重其步，因以名其地，由五十三步，度凹，平行里許，卽會燈寺，寺右荒煙蔓草中，有天台庵故址，寺前陡下，過小石梁，爲太平橋，前望二山中凹，稱馬鞍山，茅屋數椽，呼袁店子，從袁店下坡，過正心橋，再過萬定橋，又稱萬佛橋，路右巨石壁立大峨石三字，呂純陽書，靈陵太妙之天六字，明督學郭子章書，路左神水池，卽玉液泉，隋智者禪師知此水發源西域，後卓錫荆門，龍女爲引神水，並浮所寄中峯寺鉢杖，自玉泉流出，舊有神水通楚碑，紀其事，又有巨石，刻陳圖南草書福壽字，蘇東坡雲外流春字，上有神水閣，一名聖水閣，明巡撫安慶吳用先建，高僧化機隱此，由閣右進大峨寺，明僧性天開建，後圮，淸初僧智行重建，名大峨庵，康熙間，峨邊參將李楨增廣之，易庵爲寺，光緒十一年僧圓明重修，向有九曲渠，流杯池，靈文閣，勝峯，立禪，彌陀等庵，今俱廢，惟寺後古松一株，老幹龍鱗，爲千百年物，上有中和石，再上有歸子石，一名魚兒石，石有二孔，水常溢不涸，山頂爲黃帽山，後爲寶掌峯，寺外往左轉右，卽呵呼庵故址，有鳳嘴石，俗呼雞公石，刻歌鳳臺三字，相傳爲楚狂陸通隱居舊廬，明弘治間，督學王敕改今名，前卽歌鳳橋，俗名響水橋，往來聽之，四山皆響，如洪濤巨浪，挾風雨而來，昔人稱爲山潮，以之驗雨晴，占豐歉，爲不爽云，由歌鳳橋順上，渡結緣橋，行二里許，卽中峯寺，一名集雲，在晉爲乾明觀，資州明果禪師除蟒患，始改爲寺，隋茂眞尊者重修之，相傳有孫，王，宋三眞人羽化於此，宋黃涪翁曾習靜其中，卽隋智者禪師寄鉢杖處也，寺倚白雲峯，一名白巖，左卽呼應峯，原有呼應庵，爲智者禪師道場，下有茂眞尊者庵，孫思邈眞人隱峨眉時，與禪師，尊者集弈於茲，常相呼應，山後有三仙洞，洞外有棋盤石，方廣丈餘，至今猶存，右有雄黃石，歷傳唐玄宗幸蜀，夢眞人乞武都雄黃石，上遣使齎送至此，煙雲相隔，使者呼應，因得造焉，見一叟，幅巾被褐危坐，手指石曰，致藥於此，上有表，錄上皇帝，中使顧石有朱書百餘字，就錄一行，則行滅，呼應之名，或曰卽此，眉人程堂登峨，見菩薩竹，有結花於節外枝者，茸密如球，卽寫於寺壁，宛有生趣，今佚，由中峯寺左，上三望坡，以路險峻，行者三望乃至，或云，昔軒轅帝訪道天皇眞人時，曾於此三舉望祭，故名，前有石橋一道，亦名三望，舊有茶庵，今廢，層級而登，進觀音寺，寺內一石蹲峙，呼雞母，以形似也，出寺往左上絲網坡，向有怪異傷人，自修寺後，怪頓息，從絲網坡，策杖攀藤，盤旋里許，躋龍昇岡，以岡名寺，此地稍寬衍，梵宇幽敞，迴望山後，一峯獨峙，圓轉自如，名香鑪峯，以形肖也，從龍昇岡下坡，山境幽深，野屋一間，茅茨不翦，平步徐行，望煙雲舒卷中，翠竹離離，卽廣福寺，一名慈雲寺，乃前牛心別院也，寺後綠陰簇抱，蔽虧天日，爲牛心嶺，往石船子，下龍門洞，則從寺右小徑去矣，由廣福寺左，一路順下，石磴粼粼，苔蒼蘚碧，水聲湍激，殷殷如雷，俯視雙流，飛注鬥捷，若不相下，有橋翼然，稱雙飛橋，相傳左橋建自軒轅遊勝峯時，水從黑龍潭繞白水寺而來，右橋則自古至今，幾經舉廢，水從九老洞繞洪椿坪，黑水寺而來，出橋數十步，兩水會合，一石嶟峙，爲牛心石，遊山者，從右橋行數十武，有瓦亭一，頗軒敞，爲遊人小憩之所，再過小亭，內有明御史馬如蛟碑記，又數十步，由左進淸音閣，閣陵空高聳，兩水環抱，閣右一徑通金剛坡，往大坪，閣左則仍轉兩亭，過左橋，往白龍洞，從左橋緣磴道北上，過接御亭故址，路右卽古德林，綠雲蔽天，空翠欲滴，爲明時洪濟和尚手植枏樹，卽高僧會宗，法號別傳也，相傳當日種一樹，誦法華經一字，一禮拜，按字計株，植六萬九千七百七株，天時地利，手到春生，今存十餘株，皆本長丈餘始枝葉分起，如兩手捧佛，眞不啻檀林祇樹，從路左進白龍洞，洞久淹，毗盧僧建寺於其上，仍舊名，順上斑籜紛披，猿鳥相逐，剎竿隱隱出靑靄間者，爲金龍寺，由金龍寺右，上靈官樓，云是公輸子所造，明末燬於兵火，淸康熙間，川督蔡毓榮鼎新之，乃易今名，經四會亭，有銅鑄接引佛像，亭前向有普同總塔，中大小數十塔，別傳和尚塔在焉，今廢，直上又一亭，豎第一山碑，進聖壽萬年寺，在晉爲普賢寺，唐僧慧通改白水寺，卽僧廣濬彈琴處，宋爲白水普賢寺，明萬曆間，勅改今名，寺殿七層，天王，金剛，七佛，大佛，四殿燬，前毗盧，中甎砌旋螺，銅鑄普賢丈六騎象像，象高長各丈許，足蹋三尺蓮華，徧體爲朝山者摩損，光緒十三年，署成緜龍茂道黃沛翹捐金修補，並砌石欄以護之，宋太宗，眞宗，仁宗，俱有御賜寶供，康熙壬午，有御賜經書，後爲新殿，殿右山邊，有明月池，又號白水池，從四會亭左過山王廟，往慈聖庵，明萬曆癸巳，無窮禪師建，藏慈聖太后御賜經典，袈裟，供器，今尚有銅鐘一，由庵左上海會堂，卽佛牙殿，原有御賜紫衣，及丁雲鵬畫歷代祖師像八十八軸，今俱毀，惟佛牙尚在，重十三斤，長尺二，寬八寸，厚三寸，堂左數里，有白衣庵故址，再里許，爲淨水溪，有淨水廟，黃冠居之，萬年寺左，古枏一株，橫圍二丈三尺五寸，左上觀音閣，後爲正龍，山前平地突起如盂，呼鉢盂峯，從觀音閣右上里許，道左有石，高丈餘，中有人形，頭面手足俱備，無斧鑿痕，相傳爲太子石，右旋數折，路左有羅漢洞，上有山王廟，橫過白果樹數株，均十數圍，境頗淸幽，稍坦處，明時空安禪師開建觀心庵，淸乾隆間燬於火，洪湛禪師重新之，出庵右，徑陡絕，輿馬不通，上爲頂心坡，又名觀心坡，俗名點心坡，以左右懸巖攢仰，至頂六十里，登者躡足，膝輒點心云，循坡直上，仰望怪石嶙嶙，如排牙礪齒，劍峙森嚴，勢欲飛走者，爲鬼門關，石嘴長拖，形如象鼻，稱象鼻巖，又上，石脊眠亙，左右懸巖，稱大小鵝嶺，以形似鵝頸名之，過關，空空洞洞，石梁數尺，天然鞏固，名仙女橋，橋東北隅，昔古智禪師建有萬松庵，今廢，渡橋直上，結一剎，名息心所，上覆木板，以蔽風雨，右山有地藏庵故址，從左路平行，往石碑岡，岡下數百步外，一片荆榛，爲慶雲庵故址，下石碑岡，沿山行，過峽，道右巨石矗立，呼觀音巖，朝山者皆焚香禮拜，前有石梁，呼觀音橋，左右懸空爲雲壑，雲煙常布，幽深莫測，所恃藤蘿古木，叢茸遮蔽，不欲示人以險者然，僧云，下有綠映沱，水甘美，再下有石洞，風從內出，呼風洞，過橋上坡，甚陡峻，名放光坡，相傳爲普賢現瑞之所，上卽長老坪，寺頗宏敞，爲淸康熙二年，峨澈禪師移建於茲，額仍長老坪者，示不忘本也，寺後萬箇千竿，爲翠竹峯，峯左爲蒲公結廬處，下爲蒲氏村，由寺左而上，有萬壽坡，坡下，宋紹興間，懷古禪師創修正殿三楹，奉古佛，蒲公像，明正德初宗寶禪師重修，額曰萬壽堂，命徒會賢理之，於坪側元寶山別建淨室，尋改永明萬壽禪林，今廢，故址尚存，再上山肩爲駱駝嶺，以形名也，下駱駝嶺，行半里許，路稍坦，又斜上轉，至初殿，昔漢時，蒲公採藥，見鹿迹現蓮華，因開建此山，故額曰初殿，其山形若鸑鷟，亦名鷟殿，又名簇店，蓋原祇板屋一間，僧煑湯以俟遊客蒸炊，後改店爲殿，卽雲窩也，明時續恩禪師鑄銅佛，彌勒，諸天像，大小三十餘尊，崇禎時，鑄有鐵鐘，淸乾隆間被火焚，南舟禪師重修之，出殿右上，卽古石碑，按殿門外有琉璃牌坊，古石碑側有木坊，爲弘川禪師建，道光時圮，由古石碑直上，危磴高懸，爲上天梯，歷級而升，進玉皇亭，古剎雲深，殿宇孤聳，額華嚴頂，頂後巖隅，泉甘如醴，名九龍井，相傳建寺時患無水，老僧夢神指示，卽其處鑿之，水隨杖涌，汪洋浩瀚，至今仰汲，頂前巖下，有桂華洞，匹練方橫，一枝獨占，平泉莊裏，鮮此天香，出亭右順下，路稍坦，復上，古樹一株，雪枝霄幹，老氣橫秋，呼老僧樹，右望山峽，一片瓦礫，爲九龍院故址，由老僧樹，歷數坡，道平衍，左通遇仙寺，橫過，山骨珠圓，雲根玉立，孱顏似芙蓉墜粉，細蕊層萼，天然錯理，中結以庵院，額曰蓮華石，原名蓮華社，社原在山頂，左右靜室，精工絕倫，今僅存其名矣，庵右爲九嶺岡，岡下舊有永延寺，明周藩建，今圮，從庵中穿過，平步里許，亂峯壁立，如臨絕地，橫行數武，復陡上，危棧齒齒，若登天然，俗呼鵓鴿鑽天，彷彿似之，由鑽天坡轉左逆右，歷石磴陡上，過月臺，見寺宇軒豁，額曰洗象池，原名初喜亭，自白水至此，遊蹤稍適，因名其地曰初歡喜，以前去尚多險徑，又曰錯歡喜，寺近無泉，由弓背山架木引水入寺，汲飲便之，寺左有石砌六方小池，深廣丈餘，卽古洗象池，相傳普賢乘象過此，必浴其象而後升，今涸，亂葉覆之，旁一石，高闊二尺，爲升象石，石上小井，不涸，亦不溢，池下石巖，刻有巖谷靈光四大字，巖下大小深壑，終古雲封，莫知底蘊，稍上有磐陀石，再上有左慈洞，寺後羅漢坡，有石罅數尺，呼羅漢洞，寺右巖壁層立，爲獅子巖，由洗象池左，直上數里，橫過柏林，卽滑石溝，溝上有井，泉淸，前卽大乘寺，殿舍原覆木皮，古稱木皮殿，今用木板矣，寺右數百步有化城寺故址，相傳昆明施紹高，太和王藎台來此，遇白猿獻果，啖之仙去，舊有碣紀其事，今失，寺左行里許，直上閻王扁，昔有胡僧，縛木架石以引行者，爲胡僧梯，一名陵雲梯，又有秦人劉海英，趙光明，募設木柵闌干，攀援而上，今廢，右爲梅子坡，疏影橫斜，往來遊人，望以止渴焉，過陵雲梯，下坡轉左，行半里許，路稍平，白雲冉冉，彌漫山谷，素濤銀海，變幻無端，中有古剎，爲白雲寺，又名雲壇殿，三層，覆以叢篁翠篠，寺右爲弓背山，山勢長拖，下有分水嶺，左水出雅河，右水經虎谿橋，會洗象池，黑水寺各水，合雙飛橋水，繞迴龍山，石船子，龍門洞，至峨眉縣北門，出銅河，山產桐花鳳，五色俱備，每桐花放時卽來，花落不知所之，唐李德裕有，詳，由白雲寺左，陡上二里許，荒烟岑樾中，爲雷洞坪寺舊基，再上，有古廟一座，爲雷神殿，鐵像十餘尊，明萬曆年鑄，瀕巖豎鐵碑，禁人語，否則迅雷驚電，風雨暴作，相傳龍雷會居其下，凡七十二洞，歲旱，禱於第三洞，初投香幣，不應，則投死彘及婦人衣履之類，往往雷雨交作，又上三坪，進寺，額曰雷洞坪，自漢時開建，至淸康熙四十一年，賜御書靈覺二大字，金剛經一部，乾隆四十一年，僧聞奇，聞剛重新之，道光二十三年，僧心量移基重建，同治甲子年，僧覺圓又遷建於此，此地空濛暗黑，長無天日，寺右懸巖絕壁間，有飛來劍，一名仙人劍，歷傳女媧於此煉石，伏羲於此悟道，鬼谷於此著珞琭子，三洞沈黑，人迹罕到，寺左峭阪險峻，盤迴紆折而上，名爲八十四盤，從盤路曲折而上，右爲接引殿，淸初順治庚子年，河間府僧年八十，見佛像臥荒叢中，乃誓餓七日募修，時大雪，已露餓六日，適蜀人趙翊凰登山，見而憫之，歸白督臺李公，捐金五百，命僧聞達重修之，殿右瀕巖，爲金剛嘴，巖下有石，形似鐘，名聖鐘，對岸一石，屹立十餘丈，呼仙人石，望之儼然，由接引殿盤旋而上，道左一石壁立，高二丈餘，苔蘚平鋪，現第一山字，字畫色赤，高寬二尺許，年年必現，現未必全，若全現，則年占大有，復屈曲仰登，凡數百丈，名三倒拐，一曰三倒角，前有巨石，橫亙當途，爲觀音巖，原有觀音殿，又三濟禪師建有迴龍庵，今俱廢，傍巖斜上，進太子坪，以坪名寺，層樓高聳，內供太子，因名，一名萬行庵，古智禪師開建，聞達禪師重修之，基址屢易，從此至頂，喜無險徑，昔建有大歡喜亭，今廢，寺前巖下，石形如象，呼象王石，昔賢遊記，指大歡喜亭，八十四盤，上有桫欏坪，蔣超辨之，實在千佛頂後，與獅子，羅漢等坪同列，詳舊志凡例，由太子坪左斜上，道左有永慶寺，原名盤龍，由寺橫過，至祖師殿，殿左里許，有大覺寺故址，殿右上沈香塔，以塔名寺，明通天和尚奉勅開建，神宗賜額護國草庵，慈聖太后賜有珍珠傘，御書佛號金繡長旛，幷九層沈香塔，高丈許，覆以層樓，雕鏤金彩，工極天然，通天和尚法身在焉，萬曆間，賜住持本炯勅書一道，塔左，古有空樹，老僧入定其中，枯幹復榮，今亡，按，老僧，卽晉遠公禪師弟慧持也，塔右直上，天門寺，明瑞峯禪師建，寺右兩石對立，劃然中分，入其門，如登閶闔，名天門石，從天門石，凡三折始達山徑，境極幽峭，過亭，進七天橋，以橋名寺，古文殊庵，亦名金剛寺，被焚，後光緒十年，大峨寺僧圓明重建，寺左，古七天橋，俗傳爲九天仙女降會處，而道書註，峨山爲第七洞天也，舊有爲天一柱坊，今圮，渡橋，上和尚塔，塔藏法身趺坐，原額誤題普賢塔，譚鍾嶽以爲和尚法身不當冒普賢之名，改題和尚塔，由和尚塔左上，渡天仙橋，旁有仙女庵故址，進金殿，明僧妙峯建，僧惟密嗣修，淸初總兵祁三昇捐修鐵瓦大殿以覆之，金殿之瓦柱，門櫺，窗壁，皆銅爲之而滲金，高二丈五尺，廣一丈四尺四寸，深一丈三尺五寸，中設普賢菩薩像，旁列萬佛，門陰刻全蜀山川程途，明瀋王捐造，後以大殿火，隨之而燬，光緒十二年，僧心啓改砌磚殿，惟王毓宗集王羲之書，傅光宅集褚遂良書，兩銅碑巋然完善，光澤可鑑，頂後懸巖，下臨無地，巖左祖殿亦修磚殿，以護佛像，有覩光臺居其中，佛光每現於巳午，先布兜羅緜雲，平如玉地，名銀色世界，上有圓光，外暈數重，五色斑斕，虛明若鏡，觀者各自見形，名攝身光，雲散，復出大圓光，映物絢蒨，不可正視，名淸現，又有紫雲捧虹者，名金橋，白色無紅暈者，名水光，形如箕，則曰辟支光，如鐃鈸，則曰童子光，光止一光，變態而名異，當光欲現時，二小鳥飛鳴，其語曰，佛現，佛現，明巡撫廖大亨有，詳，至夜，佛燈始見數點，若螢火飛明，漸至數千百萬，儼若燈光，冉冉而來，落雪上有聲，以手覆之，浮光四逬，不可掩，殿前鐵闌干十餘丈，殿左鐵塔矗立，塔左有石屹然，曰金剛石，又曰金剛嘴，嘴下萬石嵯峨，名七寶臺，又名獨尊臺，臺下峭削六棱，多石室，石樞刻有鬱儀引日精，結璘致月神，得道處……字，頂左銅塔，銅碑，銅鐘鼎峙，藏經，觀音兩閣圮，金殿前有瑞星石，橫過卽錫瓦殿，殿右過楞嚴閣故址，卽光相寺，往臥雲庵，庵爲僧性天建，明末圮，總制哈瞻令僧可聞重修，康熙壬午，賜僧照玉御書經典，右有磐陀石，石下爲光明巖，絕頂無水，惟此庵下有井絡泉，日飲千人，因汙穢涸，寺僧誦經，泉復出，金殿左下，新鑿龍泉，再下，古白龍池，深廣二丈，水淸，多蜥蜴，色白微黃，長數寸，四足，兩額，豎角，有花文，性馴而靈，相傳爲龍子，遇旱禱雨輒應，池左淨土庵，明萬曆時，僧大智建，內豎遺願碑，大佛坪，方廣里許，銅瓦殿，僧別傳建，前有捫參歷井坊，以分野應參井也，今俱圮，千佛，萬佛，兩頂並峙，各建庵於其下，再下，明月，華藏兩庵，皆結茅以奉香火焉，山後昔有七二古德名庵坊，今圮，由蓮華石下，分路，望東北隅，下遇仙寺，據高臨下，寥曠欲鶱，其坡名長壽坡，坡左尖石屹立，低昂不一，稱石筍峯，坡足石梁橫亙，爲長壽橋，橋右高巖，瀑布飛射，水出橋下，順山麓屈曲而行，有觀音橋，直跨山㵎，右望，百尺危巖，跳珠噴雪，如驚濤怒湍，聲震山谷者，呼觀音巖，古苔如亂髮䰐鬖，纏挂枮木頑石，下垂十餘丈，縷縷不絕，名普賢綫，方物略稱仙人縧，贊曰，附陽而生，垂若文縧，大槪苔類，土石所交，煎湯服之治氣痛，有效，亦山靈變幻之奇也，由觀音橋依山順行，渡仙峯橋，上有兩石對屹若劈，中通一路，名仙峯石，亦呼天門石，不數十武，卽仙峯寺，梵宇頗敞，寺右過坡，卽往九老洞路也，寺前瀕巖，古樹一幹，而葉分四種，卽㭨瓢樹，前望大，小尖峰，逼肖芙蕖，遂名蓮華峯，屈曲而下，呼九十九倒拐，一名壽星坡，有壽星橋，橫亙山㵎，順巖而上，復平行數十步，爲扁擔巖，下視，溪水盈盈，爲龍居溪，昔有瘋僧百餘歲，至此遇蟒當途，默祝而去，至今山旁草木，人不敢樵採，按，九老洞在九嶺岡初殿上，黃帝訪天皇眞人至此，遇一叟，問，有侶乎，答以九人，故名，洞深窈莫測，昔有然炬入者，行三十餘里，聞雞犬鼓樂之聲，蝙蝠如鴉，撲炬，乃出，中有觀音水一勺，可資掬飲，巖下卽卜應泉也，從龍居溪沿巖而下，路右卽洪椿坪，以坪名寺，伏牛山楚山禪師開建，一云寶掌禪師建，明德心禪師重修，法嗣銳峯接踵，歷二十餘年落成，殿宇樓閣，結構精工，淸初峨雲圓滿禪師復鼎新之，康乾間，御賜經典字幅，寺後山頂有天成石池，因名天池峯，右爲呪詛泉，相傳當日大衆千人，苦乏水源，老僧持呪引水，故名，亦名錫杖水，從寺左下行經木坊，渡積善橋，一名萬渡，向有上中下三道，橋右小徑，乃下雙飛橋路也，由積善橋，陡上危坡，俗呼蛇倒退，其地昔多虎患，因建山王廟鎭之，患乃止，道左有仙姬池，池內蛙鳴，聲韻悠揚，儼然一部鼓吹，人呼仙姬彈琴，穿過茂林，重歷月臺，始達禪院，舊名淨土，今榜大坪，以地名也，相傳後殿初建時，掘地得一圓石，中空，水一盂，金魚二尾，生機潑潑，廟右敞坪，有千年古松虯姿鶴骨，鬱鬱森森，昔開山老僧跏趺其下，每見龍虎當前，勢欲攫人，輒默祝馴服，至今虎夜巡更，蛇不傷人，亦異矣，由大坪轉山王廟下坡，左瀕危壁，迹絕人鳥，相傳有猴王洞，坡呼猴子坡，路在山脊，陡甚，行者股栗，進會佛寺，寺爲洪椿坪住持僧創建，右爲象鼻巖，昔有靜室，今圮，左爲石筍溝，水出黑龍潭，寺前陡下，有坪，差堪駐足，稱牛心坪，旁爲杉樹岡，卽下牛心寺要道也，牛心寺，一名延福，唐慧通禪師以山多回祿，改爲臥雲，乃孫眞人思邈修煉處，所遺鐵臼銅罐，質樸色古，今隨婪吏去矣，藥鑪丹竈在峯頂石洞中，洞爲藥王洞，巖石碎裂，無草木，說者以爲丹氣熏蒸所致，方士多取煑服，以爲能助精養神，洞外一石，可以箕踞宴坐，名玩丹石，寺壁，相傳有張僧繇畫羅漢像，筆迹超妙，眉目栩栩欲活，頗著靈異，一云吳道子畫，今毀，寺爲宋繼業三藏重興，淳祐間，僧紹才重修，明洪武時，廣濟禪師住持，溫井涸，涼井水甘洌，合寺仰汲，寺內有卜應泉，久晴將雨，久雨將晴，前一日取供炊，白粲必赤，爲雨暘之應，故名，寺右有靑蓮峯，峯下有黑龍江，再下石罅丈許，爲祖師洞，由寺左行，仍轉雙飛橋去矣，由牛心寺轉萬年，淨水廟，左旋，過鐵索橋兩道，一虎跳橋，唐僖宗時，僧慧通至此，水泛不得渡，見一虎蹲伏其旁，跨之而濟，因以名橋，後蜀人張鳳羾等七人遊此，又題其橋曰七笑，一無懷橋，以巖龕爲無懷洞，名之，路右八音池，又曰樂池，遊人鼓掌，一蛙大鳴，羣蛙次第相和，其數八，將終，一蛙復大鳴，羣蛙頓止，作止翕然一律，如玉振金聲，池邊一石，可以小憩，上有雞公石，因作祟，被雷擊之，改呼雷打石，一路曲折紆轉，呼十二盤，循石磴而上，進黑水寺，古名華藏，創自晉肇公，唐僧慧通率其妹慧續尼駐錫，道聞朝廷，賜有無縫衣，玉環，供器，今無存，寺宇屢經舉廢，至淸乾隆四十四年，僧明仙重修之，寺後對月峯，原有祖師堂，慧通肉身在焉，寺前原有慧續尼院，卽續入定處，相傳有黑虎巡廊之異，今堂院瓦解，僅存其名矣，出寺仍轉雷打石，往白袍殿，殿小而新，比丘居之，寺後絕頂產茶，味佳，而色一年白，二年綠，地氣所鍾，隨時變異，由黑水寺，仍轉雙飛橋，廣福寺，下迴龍山，山勢崔巍，周圍五里，自牛心石俯瞰眾流，匯歸成渠，甫有歸宿，源來淼淼，瀉去潺潺，則迴龍實爲砥柱矣，由茲屈曲而下，爲五顯岡，小店零星，參綜錯伍，再下瀕河，逆行百餘步，見長石橫臥溪中，類艅艎，若浮水面，稱石船子，俗號普賢船，迫視之，微肖，紋理縱橫，亦異他石，豈慈航寶筏於此示相耶，道左，昔建有藏舟於壑山房，今廢，沿河順下，有鐵索橋一道，長二十餘丈，橫亙溪中，渡橋，卽往峨眉縣之山徑也，由鐵索橋左，沿河竭蹶而下，見㵎流自兩山石門中噴出，爲龍門峽，峽之中，兩岸巖壁千尋，色如碧玉，光潤照人，有兩瀑布，各出一巖頂，相對飛下，巖根有磐石承之，激而濺沫跳珠，常見籜葉隨出，相傳卽呂純陽劍畫十字洞旁叢篁遺墜也，越數丈，巖半有圓龕，卽龍門洞，去水可二丈，遊人乘槎至洞口，萬壑千巖，競來邀盼，入尺許，另透天光一綫，豁然開朗，左壁刻龍門二大字，爲宋蘇東坡書，一云富春孫公雙鉤，石凸凹作鱗爪，名以龍牀，龍枕，遊人援梯而上，俯臨深潭，紺碧無底，非復人寰，宋范成大云，聞峨眉雙溪不減廬山三峽，及至龍門，則雙溪又在下風，蓋天下峽泉之勝，當以龍門爲第一觀，由龍門洞右，繞蕭店，伏虎寺，至解脫橋，左上陡甚，度凹卽旺相臺，橫下新開寺，明萬曆三年，僧大用建，後左爲滴水巖，右爲尖峯嶺，大松一株，輪囷古致，酷似獰龍，前左對岸，桂樹二株，半去皮膚，而生趣盎然，當門小坡，名以木魚，形相似也，按，寺近舊有蟠龍寺，爲唐慧覺禪師建，又有羅漢寺，初建日，梵僧赴齋，齋畢不見，西北隅有佛到寺，因開山日得石佛，故名，又傳尊者曾到其間，留有佛迹焉，而孤峯絕壁，鳥道紆縈，人迹所不能到也，故又稱不到寺，今俱廢，由新開寺下坡，經靑龍場，野店二十餘家，過高橋，進接引殿，再渡觀音橋，平疇沃衍，桑麻映道，上古石梯，卽靈巖寺，寺爲寶掌禪師結廬舊址，歷朝增葺，宋紹興五年，太尉王陵，漢州知州王陟施資重修，易名護國光林，元季燬，明洪永間，僧弘義，圓道重建之，仍曰靈巖，景泰間，僧寶峯增修三世佛殿，殿前爲明王樓，東爲伽藍堂，西爲祖師堂，凡禪堂，齋堂，靜室，香積，客廳，以次告成，規模廣大，天順庚辰，頒賜藏經，成化乙酉，寶峯詣闕請額，賜名會福，弘正間，僧本印重修，寺宇昔有四十八重，今存五之一，僧衆昔以千計，今寥寥矣，佛光時現，寺後有覩佛臺，按，寶掌生於周威烈王十二年丁卯，至唐高宗顯慶二年丁巳卒，住世一千七十一年，詳舊志，二峨，卽中峨，古綏山，一名覆篷，方輿記云，綏山廢縣在峨眉縣西四十里，高半大峨，形如覆釜，雄據南方，上有天池，葛由洞，下有豬肝洞，魚洞，舊志云，天池與李仙洞相對，葛仙洞，在白巖溪上，爲周成王時，羌人葛由騎木羊處，白巖溪旁有玉蟾洞，洞壁石室如雲母，彷彿見肩背衣縧，傳爲白玉蟾尸解處，豬肝洞，一名紫芝，明督學王敕過洞前，知有異物，掘地得石碣，刻紫芝洞三字，旁註一山五口道人書，今猶豎道左，上一里，有爛柯洞，洞口刻爛柯二字，魚洞下，冷水河，河畔乾洞，元和志謂，洞穴纔容一人，行數里，漸寬平，蝙蝠大如箕，人不敢復進，昔陰長生製黃表，寫丹經四通，其一通，以黃金之𥳑，書而刻之，封以白銀之函，置之綏山，卽玆地矣，山產桃，諺曰，得綏山一桃，雖不得仙，亦足以豪，三峨，卽小峨，一名鏵刃，山海經所謂西皇山是也，在縣東西六十里，距二峨九里，高半之，兩山耕作，約數千人，其間草木，茶菜，荳芋，蕃膴豐熟，足當田疇十分之五，桃華白而實紅，土人呼曰蟠桃，味甘香，惟較二峨產者頗小耳，由大峨靈巖寺，經靑龍場，渡孝心鐵索橋，上紫芝廟，遞上淸虛樓，樓後望三峨，如在目前，餘詳圖中，不贅，三峨，在縣東西六十里，東西二字，疑誤，但多處皆然，祇好仍之，四峨，一名華山，其形棱瓣如華，因以爲名，在大峨之直北，距峨眉縣二十里，酈道元水經注云，峨山東北有武陽，龍尾山，仙者羽化之所，殆卽此與，昔印宗禪師止錫四峨，每跏趺時，祥雲結蓋，遇旱延禱，甘霖立沛，有龍王受戒，猛獸調伏之異，詳舊志，山有圓通寺，由紫芝廟轉靑龍場，至其處，計程三十里而遙，按，二峨，三峨，四峨，均以大峨得名，大峨高峻，俯瞰羣山，兼有三峨之勝，緜亙岌翠，環峙於前，愈顯大峨雄偉，上接穹蒼，爲名山之祖也，金頂祥光卽絶頂，金殿，祖殿後爲覩光臺，以下各詩，晴峯譚鍾嶽撰，靈巖疊翠卽靈巖寺，聖寺晚鐘卽聖積寺，樓有巨鐘，象池夜月卽洗象池，白水秋風卽萬年寺，有白水池，洪椿曉雨卽洪椿坪，此處多雨，雙橋淸音卽雙飛橋，有淸音閣，黑，白二水，牛心石，九老仙府卽仙峰寺，有九老古洞，大坪霽雪淨土寺，卽大坪，羅峯晴雲卽伏虎寺，有羅峯庵，蔣虎臣舊隱處，西南屹然摩漢，首記峨眉，襟岷嶓而帶江涪，遠窮天竺，近矚蜀都，陰壑陽巖，雲谿風洞，朝暮而冬夏，降陟而晦明，花卉別鍾，禽蟲畸類，琳宮玄觀，錯飾其間，逸客騷人，迭相盟主，洵坤輿鉅望也，意接，口得而宣之，有遺音矣，目涉，手得而繪之，有遺形矣，神契，手與口得而億中焉，翻有出人意表者，則天機離合之因也，余旣集衆言以測厥蘊，先茲圖以表厥儀，三百餘里郛廓，直欲尺寸規之以引游緒，可謂操約而願奢矣，世有崇域外觀者，小中見大，略處稽詳，則普賢願王法界，可決眥納之矣，又何必策筇造極，置身兜羅緜雲表也，二儀分位，流峙標奇，鍾彼峨兮，上應鶉首，下帶龍藪，睇岷嶓兮，權輿南戒，游蹤罕屆，仙隱薖兮，相霙封山，如蹯啓關，侯逶迤兮，緜雲冠椒，環霞映㟽，態剎那兮，莫雨匪嵐，莫唄匪庵，歷嵾嵯兮，耳而目之，久而倏之，引興酡兮，吮毫圖畫，聊以意逆，絓漏多兮，宇內名山，有名殊而實班者，峨眉之於崐崙是也，如以名，潯之德安，泉之永春，以及肅衞，且有三崐崙矣，若夫平南天門，汀之歸化，邵武泰寧，粵西太平，汝之郟，黔思城南之山，莫不竊號峨眉，裒然著郡志，不僅如覆篷，鏵刃，溟涬雁行，依光近附也，雖儗倫不類，有目共昭，徒按圖以索驥，拔幅於拘墟，凡有一體與具體而微者，咸得以貸靈甲秀，而目眯糠粃者，又比比是，使峨竟不克以圖自表矣，故正名莫要於核實，第二，菩薩聖迹分六，一釋名，二修證，三德相，四法要，五利行，六應化，以普賢視峨眉，不啻滄海之一滴，而峨眉有普賢，則如芥子納須彌，所以雖僻處西陲，而名高五嶽，與補怛，淸涼，同爲朝野所崇奉者，以有大士應化故也，但徒瞻仰金容，拜伏於象王足下，而不知大士聖德神功巍巍無上，殊負大士度世之心，因略引經文，顯揚大士本迹，故志聖迹，普賢菩薩，證窮法界，久成正覺，見如來不思議境界經，爲輔弼釋迦，度脫眾生，隱本垂迹，現菩薩身，其德無量無邊不可思議，名號亦無量無邊不可思議，如華嚴經．如來名號品所說，今且約普賢二字，以示其槪，梵語邲輸跋陀，或作三曼多跋陀羅，嘉祥法華疏云，三曼多，此云普，跋陀羅，此云賢，華嚴大疏云，體性周徧曰普，隨緣成德曰賢，此約自體，又曲濟無遺曰普，鄰極亞聖曰賢，此約諸位普賢，又德周法界曰普，至順調善曰賢，此約當位普賢，又果無不窮曰普，不捨因門曰賢，此約佛後普賢，當位普賢，悲智雙運，佛後普賢，智海已滿，而運卽智之悲，寂而常用，窮未來際，又一卽一切曰普，一切卽一曰賢，此約融攝，又或譯爲徧吉，徧卽普義，賢，從理體立名，吉，從事相立名也，此菩薩與文殊，爲釋迦佛左右二輔，文殊表智，普賢表行，又普賢表理，文殊表智，又文殊表根本智，普賢表差別智，理智合一，行解相應，寂照同時，卽毗盧遮那法身，故華嚴一經所明，全歸於此一佛二菩薩之法門，故稱爲華嚴三聖，大日經疏云，普賢菩薩者，普是徧一切處，賢是最妙善義，謂從菩提心所起願行，及身口意三業，皆徧一切處，純一妙善，備具衆德，故以爲名，蓋此菩薩，從根本智發廣大願，以萬善莊嚴，一一周徧法界，所謂全性起修，全修在性，圓滿菩提，歸無所得，故名普賢也，菩薩久證法身，不離寂光，垂形法界，本地修證，其何能測，卽迹門示現，無量劫來所修所證種種行願功德，以至修無可修，證無可證之聖迹，亦劫海難宣，今略引二則，以見端倪，悲華經云，往昔過恆河沙等阿僧祇劫，有世界名刪提嵐，劫名善持，有佛號寶藏如來，時有轉輪聖王，名無諍念卽阿彌陀佛，王有千子，第一太子名不眴卽觀世音菩薩，第二王子名尼摩卽大勢至菩薩，第三王子名王衆卽文殊菩薩，第八王子名泯圖卽普賢菩薩，轉輪聖王及諸王子，於寶藏佛前次第發願，佛一一授記，以上敍事係節略第八王子泯圖白佛言，世尊，我今所願，要當於是不淨世界修菩薩道，復當修治莊嚴十千不淨世界，令其嚴淨，如靑香光明無垢世界，亦當教化無量菩薩，令心淸淨，無有垢穢，皆趣大乘，悉使充滿我之世界，然後我當成阿耨多羅三藐三菩提，世尊，願我修行菩薩道時，要當勝於餘諸菩薩，世尊，我已於七歲之中，端坐思惟諸佛菩薩淸淨功德，及種種莊嚴佛土功德，是時卽得悉見種種莊嚴三昧等萬一千菩薩三昧，增進修行，世尊，若未來世諸菩薩等，行菩薩道時，亦願悉得如是三昧，世尊，願我得出離三世勝幢三昧，以三昧力故，悉見十方無量無邊諸佛世界，在在處處現在諸佛，出離三世，爲諸衆生說於正法，世尊，願我得不退三昧，以三昧力故，於一念中，悉見如微塵等諸佛菩薩，及諸聲聞，恭敬圍繞，願我於此一一佛所，得無依止三昧，以三昧力故，作變化身，一時徧至如一佛世界微塵數等諸如來所，供養禮拜，願我一一身，以種種無上珍寶華香，塗香末香，妙勝技樂，種種莊嚴，供養一一諸佛世尊，願我一一身，於一一佛所，如大海水滴等劫，行菩薩道，願我得一切身變化三昧，以三昧力故，於一念中，在一一佛前，知如一佛土微塵數等諸佛世界，世尊，願我得功德力三昧，以三昧力故，於一一佛前，徧到如一佛土微塵數等諸佛世尊所，以微妙讚歎，讚歎諸佛，世尊，願我得不眴三昧，以三昧力故，於一念中，悉見諸佛，徧滿十方無量無邊世界之中，世尊，願我得無諍三昧，以三昧力故，於一念中，悉見過去，未來，現在諸佛所有淨妙世界，世尊，願我得首楞嚴三昧，以三昧力故，化作地獄之身，入地獄中，與地獄衆生說微妙法，勸令發阿耨多羅三藐三菩提心，彼諸衆生，聞是法已，尋發無上菩提之心，卽便命終，生於人中，隨所生處，常得值佛，隨所值佛，而得聽法，聽受法已，卽得住於不退轉地，乾闥婆，阿修羅，迦樓羅，緊那羅，摩睺羅伽，人，非人等，天龍，鬼神，夜叉，羅剎，毗舍遮，富單那，迦吒富單那，屠殺魁膾，商賈淫女，畜生餓鬼，如是等衆，亦復如是，皆令發阿耨多羅三藐三菩提心，有諸衆生，隨所生處，得諸色像我分之身，如業所作，隨受苦樂，及諸工巧，願我變化作如是身，隨其所作，而教化之，世尊，若有衆生，各各異音，願我隨其種種音聲而爲說法，各令歡喜，因其歡喜，勸發安止，令其不退於阿耨多羅三藐三菩提，世尊，我要當教十千佛土所有衆生，令心淸淨，無有行業煩惱諸毒，乃至不令一人屬於四魔，何況多也，若我莊嚴十千佛土如是淸淨，如光明無垢尊香王佛，靑香光明無垢世界，所有種種微妙莊嚴，然後我身，及諸眷屬，乃當如彼師子香菩薩之所願也，世尊，若我所願成就，得己利者，當令十千諸佛世界所有衆生，斷諸苦惱，得柔輭心，得調伏心，各各自於四天下界，見佛世尊現在說法，一切衆生，自然而得種種珍寶，華香，末香及以塗香，種種衣服，種種幢旛，各各以用供養於佛，供養佛已，悉發無上菩提之心，世尊，願我今者以悉得見種種莊嚴三昧力故，皆得遙見如是諸事，作是語已，尋如所願，悉得見之，爾時世尊讚阿彌具言，善哉，善哉，善男子，汝今世界，周帀四面，一萬佛土淸淨莊嚴，於未來世，復當教化無量眾生，令心淸淨，復當供養無量無邊諸佛世尊，善男子，以是因緣故，今改汝字，號爲普賢，於未來世，過一恆河沙等阿僧祇劫，入第二恆河沙等阿僧祇劫，末後分中於北方界，去此世界過六十恆河沙等佛土，有世界，名知水善淨功德，汝當於中成阿耨多羅三藐三菩提，號智剛吼自在相王如來，楞嚴經云，普賢菩薩卽從座起，頂禮佛足，而白佛言，我已曾與恆沙如來，爲法王子，十方如來，教其弟子菩薩根者，修普賢行，從我立名，世尊，我用心聞，分別衆生所有知見，若於他方恆沙界外，有一衆生，心中發明普賢行者，我於爾時乘六牙象，分身百千，皆至其處，縱彼障深，未得見我，我與其人暗中摩頂，擁護安慰，令其成就，佛問圓通，我說本因，心聞發明，分別自在，斯爲第一，菩薩德不可思議，由德所現之相亦不可思議，若欲備知，非佛莫由，凡夫二乘，能欽仰德相而修持之，終必有親證菩薩德相之一日，華嚴經．普賢三昧品云，爾時普賢菩薩摩訶薩，於如來前，坐蓮華藏師子之座，承佛神力，入于三昧，此三昧，名一切諸佛毗盧遮那如來藏身，普入一切佛平等性，能於法界示衆影像，廣大無礙，同於虛空，法界海漩，靡不隨入，出生一切諸三昧法，普能包納十方法界，三世諸佛智光明海皆從此生，十方所有諸安立海悉能示現，含藏一切佛力解脫諸菩薩智，能令一切國土微塵普能容受無邊法界，成就一切佛功德海，顯示如來諸大願海，一切諸佛所有法輪，流通護持，使無斷絶，如此世界中，普賢菩薩於世尊前，入此三昧，如是盡法界虛空界，十方三世微細無礙廣大光明，佛眼所見，佛力能到，佛身所現一切國土，及此國土所有微塵，一一塵中有世界海微塵數佛剎，一一刹中有世界海微塵數諸佛，一一佛前有世界海微塵數普賢菩薩，皆亦入此一切諸佛毗盧遮那如來藏身三昧，爾時一一普賢菩薩，皆有十方一切諸佛而現其前，彼諸如來同聲讚言，善哉，善哉，善男子，汝能入此一切諸佛毗盧遮那如來藏身菩薩三昧，佛子，此是十方一切諸佛共加於汝，以毗盧遮那如來本願力故，亦以汝修一切諸佛行願力故，所謂能轉一切佛法輪故，開顯一切如來智慧海故，普照十方諸安立海悉無餘故，令一切衆生淨治雜染得淸淨故，普攝一切諸大國土無所著故，深入一切諸佛境界無障礙故，普示一切佛功德故，能入一切諸法實相增智慧故，觀察一切諸法門故，了知一切衆生根故，能持一切諸佛如來教文海故，爾時十方一切諸佛，卽與普賢菩薩摩訶薩，能入一切智性力智，與入法界無邊量智，與成就一切佛境界智，與知一切世界海成壞智，與知一切衆生界廣大智，與住諸佛甚深解脫無差別諸三昧智，與入一切菩薩諸根海智，與知一切衆生語言海轉法輪辭辯智，與普入法界一切世界海身智，與得一切佛音聲智，如此世界中如來前普賢菩薩，蒙諸佛與如是智，如是一切世界海，及彼世界海一一塵中所有普賢，悉亦如是，何以故，證彼三昧，法如是故，爾時一切菩薩衆，皆向普賢合掌瞻仰，云，爾時普眼菩薩摩訶薩承佛神力，從座而起，偏袒右肩，右膝著地，合掌白佛言，世尊，我於如來應正等覺，欲有所問，願垂哀許，佛言，普眼，恣汝所問，當爲汝說，令汝心喜，普眼菩薩言，世尊，普賢菩薩及住普賢所有行願諸菩薩衆，成就幾何三昧解脫，而於菩薩諸大三昧，或入，或出，或時安住，以於菩薩不可思議廣大三昧善入出故，能於一切三昧自在，神通變化，無有休息，佛言，善哉，普眼，汝爲利益去，來，現在諸菩薩衆而問斯義，普眼，普賢菩薩今現在此，已能成就不可思議自在神通，出過一切諸菩薩上，難可值遇，從於無量菩薩行生菩薩大願，悉已淸淨，所行之行皆無退轉，無量波羅蜜門，無礙陀羅尼門，無盡辯才門，皆悉已得淸淨無礙，大悲利益一切衆生，以本願力盡未來際而無厭倦，汝應請彼，彼當爲汝說其三昧自在解脫，爾時會中諸菩薩衆，聞普賢名，卽時獲得不可思議無量三昧，其心無礙，寂然不動，智慧廣大，難可測量，境界甚深，無能與等，現前悉見無數諸佛，得如來力，同如來性，去來現在靡不明照，所有福德不可窮盡，一切神通皆已具足，其諸菩薩於普賢所，心生尊重，渴仰欲見，悉於衆會周徧觀察而竟不覩，亦不見其所坐之座，此由如來威力所持，亦是普賢神通自在使其然耳，爾時普眼菩薩白佛言，世尊，普賢菩薩今何所在，佛言，普眼，普賢菩薩今現在此道場衆會，親近我住，初無動移，是時普眼及諸菩薩，復更觀察道場衆會，周徧求覓，白佛言，世尊，我等今者猶未得見普賢菩薩其身及座，佛言，如是，善男子，汝等何故而不得見，善男子，普賢菩薩住處甚深，不可說故，普賢菩薩獲無邊智慧門，入師子奮迅定，得無上自在用，入淸淨無礙際，生如來十種力，以法界藏爲身，一切如來共所護念，於一念頃，悉能證入三世諸佛無差別智，是故汝等不能見耳，爾時普眼菩薩聞如來說普賢菩薩淸淨功德，得十千阿僧祇三昧，以三昧力，復徧觀察，渴仰欲見普賢菩薩，亦不能覩，其餘一切諸菩薩衆，俱亦不見，時普眼菩薩從三昧起，白佛言，世尊，我已入十千阿僧祇三昧，求見普賢而竟不得，不見其身及身業，語及語業，意及意業，座及住處，悉皆不見，佛言，如是如是，善男子，當知皆以普賢菩薩住不思議解脫之力，普眼，於汝意云何，頗有人能說幻術文字中，種種幻相所住處不，答言，不也，佛言，普眼，幻中幻相尚不可說，何況普賢菩薩祕密身境界，祕密語境界，祕密意境界，而於其中能入能見，何以故，普賢菩薩境界甚深，不可思議，無有量，已過量，舉要言之，普賢菩薩以金剛慧普入法界，於一切世界無所行，無所住，知一切衆生身皆卽非身，無去無來，得無斷盡，無差別自在神通，無依無作，無有動轉，至於法界究竟邊際，善男子，若有得見普賢菩薩，若得承事，若得聞名，若有思惟，若有憶念，若生信解，若勤觀察，若始趣向，若正求覓，若興誓願，相續不絕，皆獲利益，無空過者，爾時普眼及一切菩薩衆，於普賢菩薩，心生渴仰，願得瞻覲，作如是言，南無一切諸佛，南無普賢菩薩，如是三稱，頭頂禮敬，爾時佛告普眼菩薩及諸衆會言，諸佛子，汝等宜更禮敬普賢，殷勤求請，又應專至觀察十方，想普賢身現在其前，如是思惟，周徧法界，深心信解，厭離一切，誓與普賢同一行願，入於不二眞實之法，其身普現一切世間，悉知衆生諸根差別，徧一切處集普賢道，若能發起如是大願，則當得見普賢菩薩，是時，普眼聞佛此語，與諸菩薩俱時頂禮，求請得見普賢菩薩，爾時普賢菩薩卽以解脫神通之力，如其所應，爲現色身，令彼一切諸菩薩衆，皆見普賢親近如來，於此一切菩薩衆中坐蓮華座，亦見於餘一切世界一切佛所，從彼次第相續而來，亦見在彼一切佛所，演說一切諸菩薩行，開示一切智智之道，闡明一切菩薩神通，分別一切菩薩威德，示現一切三世諸佛，是時，普眼菩薩及一切菩薩衆，見此神變，其心踊躍，生大歡喜，莫不頂禮普賢菩薩，心生尊重，如見十方一切諸佛，是時，以佛大威神力及諸菩薩信解之力，普賢菩薩本願力故，自然而雨十千種雲，所謂種種華雲，種種鬘雲，種種香雲，種種末香雲，種種蓋雲，種種衣雲，種種嚴具雲，種種珍寶雲，種種燒香雲，種種繒綵雲，不可說世界六種震動，奏天音樂，其聲遠聞不可說世界，放大光明，其光普照不可說世界，令三惡趣悉得除滅，嚴淨不可說世界，令不可說菩薩入普賢行，不可說菩薩成普賢行，不可說菩薩於普賢行願悉得圓滿，成阿耨多羅三藐三菩提，爾時普眼菩薩白佛言，世尊，普賢菩薩是住大威德者，住無等者，住無過者，住不退者，住平等者，住不壞者，住一切差別法者，住一切無差別法者，住一切衆生善巧心所住者，住一切法自在解脫三昧者，佛言，如是如是，普眼，如汝所說，普賢菩薩有阿僧祇淸淨功德，所謂無等莊嚴功德，無量寶功德，不思議海功德，無量相功德，無邊雲功德，無邊際不可稱讚功德，無盡法功德，不可說功德，一切佛功德，稱揚讚歎不可盡功德，菩薩所說之法，無不契理契機，徹上徹下，俾上根衆生，不離當念，親證法身，卽中下根人，亦令種成佛之善因，漸次修習，畢竟皆得成就無上覺道之妙果耳，華嚴經，普賢菩薩說世界海十種事，，普賢菩薩說世界海中一切世界及佛名號，，普賢菩薩說往古大威光太子本行，，佛敕普賢說十大三昧，，，，皆普賢菩薩所說，，普賢菩薩警告大衆，極陳瞋心障道，應勤修十法，能具十種淸淨，，由妙德菩薩請問大法，佛口放光明，普照十方，入普賢口，因答妙德之問，，普慧菩薩致二百問，普賢菩薩酬二千答，以上具如經文，不能廣引，而實華嚴之歸宿，大藏之綱要，十方三世一切諸佛，上成佛道，下化眾生，成始成終之總持法門，無論上聖下凡，同須依之而修，故將全卷經文悉具錄之，以期見聞，同生淨信，則超凡入聖，了生脫死，卽於現生得其實益矣，爾時普賢菩薩摩訶薩稱歎如來勝功德已，告諸菩薩及善財言，善男子，如來功德，假使十方一切諸佛，經不可說不可說佛剎極微塵數劫，相續演說，不可窮盡，若欲成就此功德門，應修十種廣大行願，何等爲十，一者禮敬諸佛，二者稱讚如來，三者廣修供養，四者懺悔業障，五者隨喜功德，六者請轉法輪，七者請佛住世，八者常隨佛學，九者恆順衆生，十者普皆迴向，普賢菩薩告善財言，善男子，言禮敬諸佛者，所有盡法界虛空界，十方三世一切佛剎極微塵數諸佛世尊，我以普賢行願力故，深心信解，如對目前，悉以淸淨身語意業，常修禮敬，一一佛所，皆現不可說不可說佛剎極微塵數身，一一身，徧禮不可說不可說佛剎極微塵數佛，虛空界盡，我禮乃盡，以虛空界不可盡故，我此禮敬無有窮盡，如是乃至衆生界盡，衆生業盡，衆生煩惱盡，我禮乃盡，而衆生界乃至煩惱無有盡故，我此禮敬無有窮盡，念念相續，無有閒斷，身語意業，無有疲厭，復次善男子，言稱讚如來者，所有盡法界虛空界，十方三世一切剎土，所有極微一一塵中，皆有一切世間極微塵數佛，一一佛所，皆有菩薩海會圍繞，我當悉以甚深勝解現前知見，各以出過辯才天女微妙舌根，一一舌根出無盡音聲海，一一音聲出一切言辭海，稱揚讚歎一切如來諸功德海，窮未來際，相續不斷，盡於法界，無不周徧，如是虛空界盡，衆生界盡，衆生業盡，衆生煩惱盡，我讚乃盡，而虛空界乃至煩惱無有盡故，我此讚歎無有窮盡，念念相續，無有閒斷，身語意業，無有疲厭，復次善男子，言廣修供養者，所有盡法界虛空界，十方三世一切佛剎極微塵中，一一各有一切世界極微塵數佛，一一佛所，種種菩薩海會圍繞，我以普賢行願力故，起深信解，現前知見，悉以上妙諸供養具，而爲供養，所謂華雲，鬘雲，天音樂雲，天傘蓋雲，天衣服雲，天種種香，塗香，燒香，末香，如是等雲，一一量如須彌山王，然種種燈，酥燈，油燈，諸香油燈，一一燈炷如須彌山，一一燈油如大海水，以如是等諸供養具，常爲供養，善男子，諸供養中，法供養最，所謂如說修行供養，利益衆生供養，攝受衆生供養，代衆生苦供養，勤修善根供養，不捨菩薩業供養，不離菩提心供養，善男子，如前供養無量功德，比法供養一念功德，百分不及一，千分不及一，百千俱胝那由他分，迦羅分，算分，數分，喻分，優波尼沙陀分，亦不及一，何以故，以諸如來尊重法故，以如說行，出生諸佛故，若諸菩薩行法供養，則得成就供養如來，如是修行是眞供養故，此廣大最勝供養，虛空界盡，衆生界盡，衆生業盡，衆生煩惱盡，我供乃盡，而虛空界乃至煩惱不可盡故，我此供養亦無有盡，念念相續，無有閒斷，身語意業，無有疲厭，復次善男子，言懺悔業障者，菩薩自念，我於過去無始劫中，由貪瞋癡，發身口意，作諸惡業，無量無邊，若此惡業有體相者，盡虛空界不能容受，我今悉以淸淨三業，徧於法界極微塵剎，一切諸佛菩薩衆前，誠心懺悔，後不復造，恆住淨戒一切功德，如是虛空界盡，衆生界盡，衆生業盡，衆生煩惱盡，我懺乃盡，而虛空界乃至衆生煩惱不可盡故，我此懺悔無有窮盡，念念相續，無有閒斷，身語意業，無有疲厭，復次善男子，言隨喜功德者，所有盡法界虛空界，十方三世一切佛剎，極微塵數諸佛如來，從初發心，爲一切智，勤修福聚，不惜身命，經不可說不可說佛刹極微塵數劫，一一劫中，捨不可說不可說佛剎極微塵數頭目手足，如是一切難行苦行，圓滿種種波羅蜜門，證入種種菩薩智地，成就諸佛無上菩提及般涅槃，分布舍利，所有善根，我皆隨喜，及彼十方一切世界，六趣四生，一切種類，所有功德，乃至一塵，我皆隨喜，十方三世一切聲聞及辟支佛，有學無學，所有功德，我皆隨喜，一切菩薩所修無量難行苦行，志求無上正等菩提，廣大功德，我皆隨喜，如是虛空界盡，衆生界盡，衆生業盡，衆生煩惱盡，我此隨喜無有窮盡，念念相續，無有閒斷，身語意業，無有疲厭，復次善男子，言請轉法輪者，所有盡法界虛空界，十方三世一切佛剎極微塵中，一一各有不可說不可說佛剎極微塵數廣大佛剎，一一剎中，念念有不可說不可說佛剎極微塵數一切諸佛成等正覺，一切菩薩海會圍繞，而我悉以身口意業種種方便，殷勤勸請轉妙法輪，如是虛空界盡，衆生界盡，衆生業盡，衆生煩惱盡，我常勸請一切諸佛轉正法輪，無有窮盡，念念相續，無有閒斷，身語意業，無有疲厭，復次善男子，言請佛住世者，所有盡法界虛空界，十方三世一切佛剎，極微塵數諸佛如來，將欲示現般涅槃者，及諸菩薩，聲聞緣覺，有學無學，乃至一切諸善知識，我悉勸請莫入涅槃，經於一切佛剎極微塵數劫，爲欲利樂一切衆生，如是虛空界盡，衆生界盡，衆生業盡，衆生煩惱盡，我此勸請無有窮盡，念念相續，無有閒斷，身語意業，無有疲厭，復次善男子，言常隨佛學者，如此娑婆世界毗盧遮那如來，從初發心，精進不退，以不可說不可說身命而爲布施，剝皮爲紙，析骨爲筆，剌血爲墨，書寫經典，積如須彌，爲重法故，不惜身命，何況王位，城邑聚落，宮殿園林，一切所有，及餘種種難行苦行，乃至樹下成大菩提，示種種神通，起種種變化，現種種佛身，處種種衆會，或處一切諸大菩薩衆會道場，或處聲聞及辟支佛衆會道場，或處轉輪聖王小王眷屬衆會道場，或處剎利及婆羅門長者居士衆會道場，乃至或處天龍八部人非人等衆會道場，處於如是種種衆會，以圓滿音，如大雷震，隨其樂欲，成熟衆生，乃至示現入於涅槃，如是一切我皆隨學，如今世尊毗盧遮那，如是盡法界虛空界，十方三世一切佛剎，所有塵中一切如來，皆亦如是，於念念中，我皆隨學，如是虛空界盡，衆生界盡，衆生業盡，衆生煩惱盡，我此隨學無有窮盡，念念相續，無有閒斷，身語意業，無有疲厭，復次善男子，言恆順衆生者，謂盡法界虛空界，十方剎海所有衆生，種種差別，所謂卵生，胎生，溼生，化生，或有依於地水火風而生住者，或有依空及諸卉木而生住者，種種生類，種種色身，種種形狀，種種相貌，種種壽量，種種族類，種種名號，種種心性，種種知見，種種欲樂，種種意行，種種威儀，種種衣服，種種飲食，處於種種村營聚落城邑宮殿，乃至一切天龍八部，人非人等，無足二足四足多足，有色無色，有想無想，非有想非無想，如是等類，我皆於彼隨順而轉，種種承事，種種供養，如敬父母，如奉師長，及阿羅漢，乃至如來，等無有異，於諸病苦，爲作良醫，於失道者，示其正路，於闇夜中，爲作光明，於貧窮者，令得伏藏，菩薩如是平等饒益一切衆生，何以故，菩薩若能隨順衆生，則爲隨順供養諸佛，若於衆生尊重承事，則爲尊重承事如來，若令衆生生歡喜者，則令一切如來歡喜，何以故，諸佛如來，以大悲心而爲體故，因於衆生而起大悲，因於大悲生菩提心，因菩提心成等正覺，譬如曠野沙磧之中，有大樹王，若根得水，枝葉華果，悉皆繁茂，生死曠野，菩提樹王，亦復如是，一切衆生而爲樹根，諸佛菩薩而爲華果，以大悲水饒益衆生，則能成就諸佛菩薩智慧華果，何以故，若諸菩薩以大悲水饒益衆生，則能成就阿耨多羅三藐三菩提故，是故菩提，屬於衆生，若無衆生，一切菩薩終不能成無上正覺，善男子，汝於此義，應如是解，以於衆生心平等故，則能成就圓滿大悲，以大悲心隨衆生故，則能成就供養如來，菩薩如是隨順衆生，虛空界盡，衆生界盡，衆生業盡，衆生煩惱盡，我此隨順無有窮盡，念念相續，無有閒斷，身語意業，無有疲厭，復次善男子，言普皆迴向者，從初禮拜，乃至隨順，所有功德，皆悉迴向盡法界虛空界一切衆生，願令衆生常得安樂，無諸病苦，欲行惡法，皆悉不成，所修善業，皆速成就，關閉一切諸惡趣門，開示人天涅槃正路，若諸衆生，因其積集諸惡業故，所感一切極重苦果，我皆代受，令彼衆生，悉得解脫，究竟成就無上菩提，菩薩如是所修迴向，虛空界盡，衆生界盡，衆生業盡，衆生煩惱盡，我此迴向無有窮盡，念念相續，無有閒斷，身語意業，無有疲厭，善男子，是爲菩薩摩訶薩十種大願，具足圓滿，若諸菩薩於此大願，隨順趣入，則能成熟一切衆生，則能隨順阿耨多羅三藐三菩提，則能成滿普賢菩薩諸行願海，是故善男子，汝於此義，應如是知，若有善男子，善女人，以滿十方無量無邊不可說不可說佛剎極微塵數一切世界上妙七寶，及諸人天最勝安樂，布施爾所一切世界所有衆生，供養爾所一切世界諸佛菩薩，經爾所佛剎極微塵數劫，相續不斷，所得功德，若復有人，聞此願王，一經於耳，所有功德，比前功德，百分不及一，千分不及一，乃至優波尼沙陀分亦不及一，或復有人，以深信心，於此大願，受持讀誦，乃至書寫一四句偈，速能除滅五無閒業，所有世間身心等病，種種苦惱，乃至佛剎極微塵數一切惡業，皆得消除，一切魔軍，夜叉羅剎，若鳩槃茶，若毗舍闍，若部多等，飲血啗肉，諸惡鬼神，皆悉遠離，或時發心親近守護，是故若人誦此願者，行於世間無有障礙，如空中月出於雲翳，諸佛菩薩之所稱讚，一切人天皆應禮敬，一切衆生悉應供養，此善男子，善得人身，圓滿普賢所有功德，不久當如普賢菩薩，速得成就微妙色身，具三十二大丈夫相，若生人天，所在之處，常居勝族，悉能破壞一切惡趣，悉能遠離一切惡友，悉能制伏一切外道，悉能解脫一切煩惱，如師子王摧伏羣獸，堪受一切衆生供養，又復是人臨命終時，最後剎那，一切諸根悉皆散壞，一切親屬悉皆捨離，一切威勢悉皆退失，輔相大臣，宮城內外，象馬車乘，珍寶伏藏，如是一切無復相隨，唯此願王，不相捨離，於一切時引導其前，一剎那中，卽得往生極樂世界，到已，卽見阿彌陀佛，文殊師利菩薩，普賢菩薩，觀自在菩薩，彌勒菩薩等，此諸菩薩，色相端嚴，功德具足，所共圍繞，其人自見生蓮華中，蒙佛授記，得授記已，經於無數百千萬億那由他劫，普於十方不可說不可說世界，以智慧力，隨衆生心而爲利益，不久當坐菩提道場，降伏魔軍，成等正覺，轉妙法輪，能令佛剎極微塵數世界衆生，發菩提心，隨其根性，教化成熟，乃至盡於未來劫海，廣能利益一切衆生，善男子，彼諸衆生，若聞若信此大願王，受持讀誦，廣爲人說，所有功德，除佛世尊，餘無知者，是故汝等聞此願王，莫生疑念，應當諦受，受已能讀，讀已能誦，誦已能持，乃至書寫，廣爲人說，是諸人等，於一念中，所有行願皆得成就，所獲福聚無量無邊，能於煩惱大苦海中，拔濟衆生，令其出離，皆得往生阿彌陀佛極樂世界，爾時普賢菩薩摩訶薩，欲重宣此義，普觀十方而說偈言，爾時，普賢菩薩摩訶薩於如來前，說此普賢廣大願王淸淨偈已，善財童子，踴躍無量，一切菩薩，皆大歡喜，如來讚言，善哉，善哉，爾時，世尊與諸聖者菩薩摩訶薩，演說如是不可思議解脫境界勝法門時，文殊師利菩薩而爲上首，諸大菩薩及所成熟六千比丘，彌勒菩薩而爲上首，賢劫一切諸大菩薩，無垢普賢菩薩而爲上首，一生補處住灌頂位諸大菩薩，及餘十方種種世界，普來集會，一切剎海極微塵數諸菩薩摩訶薩衆，大智舍利弗，摩訶目犍連等而爲上首，諸大聲聞，幷諸人天一切世主，天，龍，夜叉，乾闥婆，阿修羅，迦樓羅，緊那羅，摩睺羅伽，人非人等一切大衆，聞佛所說，皆大歡喜，信受奉行，大方廣如來不思議境界經云，爾時世尊爲令諸菩薩及一切衆生，了知諸佛深密禪定威神之力，入於三昧，名如來不思議境界，德藏菩薩問普賢菩薩三昧名字，及云何得，云何於十方世界自在示現種種佛事，普賢答已，爾時，德藏菩薩爲欲利益諸衆生故，復問普賢菩薩言，其有欲證此三昧者，修何福德，施，戒，智慧，時普賢菩薩徧於十方一切淨剎現成正覺化衆生者，告德藏菩薩言，佛子，若欲證得此三昧者，先應修福，集諸善根，謂常供養佛法僧衆，及以父母，所有一切貧窮苦惱，無救無歸，可悲愍者，攝取不捨，乃至身肉，無所悋惜，何以故，供養佛者，得大福德，速成阿耨多羅三藐三菩提，令諸衆生皆獲安樂，供養法者，增長智慧，證法自在，能正了知諸法實性，供養僧者，增長無量福智資糧，致成佛道，供養父母，和尚，尊師，及世間中曾致饒益，賴其恩者，應念倍增報恩供養，何以故，以知恩者，雖在生死，不壞善根，不知恩者，善根斷滅，作諸惡業，故諸如來，稱讚知恩，毀背恩者，又常愍濟諸苦衆生，菩薩由此廣大善根，永不退失，若人有能勤修福德，常念報恩，悲愍衆生，則爲菩提已在其手，應知佛說能隨供養此三種田，一一成就無量善根，德藏當知，菩薩次應植廣大種，由是故生此三昧芽，成菩提果，云何植種，謂持種種微妙華鬘，塗香末香，及衆伎樂，恭敬供養現在諸佛，或佛形像，作是思惟，如上所說徧於虛空毛端量處，及微塵內無量剎中，一一所見諸佛威力及菩薩衆，我悉於彼諸佛會中，一心正念，普皆供養，如所供養一佛法性，卽是一切諸佛法性，若我供養一如來者，卽爲供養一切如來，隨彼一一諸佛神力，能以幾劫入於一念，亦爾所劫供養如來，若有衆生信解此法，種植大種，卽能得是如來不思議境界廣大三昧，故善男子，應以此法日日供養，由是下至於諸佛所，但一敬禮，亦能令此種子增長，三昧芽生，又應常以布施，持戒，大願，智慧而漑灌之，又復菩薩爲灌三昧，修行施時，不𥳑福田，怨親，善惡，持戒破戒，富貴貧窮，又復思惟，施於富者雖無所用，然我自應修習施行，菩薩又應淸淨持戒，見毀禁者起大悲愍，不應於彼生嫌恚心，又應深發大菩提願，我當決定念念普於徧滿虛空毛端量處，乃至一切佛剎塵中無量世界，成等正覺，轉妙法輪，度諸衆生，如今世尊毗盧遮那，等無有異，不起功用，攝無量劫入於一念，卽於如是一一剎中，各現佛剎微塵等諸佛威儀，一一威儀各度恆河沙等衆生，皆令離苦，乃至虛空衆生界盡，常無休息，佛子，修智慧者，若善男子，善女人，爲求無上菩提，發心欲證此三昧者，是人要須先修智慧，以此三昧由慧得故，修智慧者，應當遠離妄語綺語，及諸散亂無益之事，詣精舍中，覩佛形像，金色莊嚴，或純金成，身相具足，無量化佛在圓光中次第而坐，卽於像前，頭面禮足，作是思惟，我聞十方無量諸佛，今現在世，所謂一切義成佛，阿彌陀佛，寶幢佛，阿閦佛，毗盧遮那佛，寶月佛，寶光佛等，於彼諸佛，隨心所樂，尊重之處，生大淨信，想佛形像，作彼如來眞實之身，恭敬尊重，如現前見，上下諦觀，一心不亂，往空閒處，端坐思惟，如佛現前，一手量許，心常繫念，不令忘失，若暫忘失，復應往觀，如是觀時，生極尊重恭敬之心，如佛眞身現在其前，了了明見，不復於彼作形像解，見已，卽應於彼佛所，以妙華鬘，末香塗香，恭敬右繞，種種供養，彼應如是一心繫念，常如世尊現其前住，然佛世尊，一切見者，一切聞者，一切知者，悉知我心，如是審復，想見成已，還詣空處，繫念在前，不令忘失，一心勤修，滿三七日，若福德者，卽見如來現在其前，其有先世造惡業障，不得見者，若能一心精勤不退，更無異想，還得速見，何以故，若有爲求無上菩提，於一事中，專心修習，無不成辦，譬如有人，於大海中飲一掬水，卽爲已飲閻浮提中一切河水，菩薩若能修習此菩提海，則爲已修一切三昧諸忍，諸地，諸陀羅尼，是故常應勤修匪懈，離於放逸，繫念一心，要令自得現前見佛，如是修習，初見佛時，作是思惟，爲眞佛耶，爲形像耶，知所見像，隨想生故，乃至虛空毛端量處一切眞佛，皆亦如是，猶如虛空，平等無異，自心作佛，離心無佛，乃至三世一切諸佛，亦復如是，皆無所有，唯依自心，菩薩若能了知諸佛及一切法皆唯心量，得隨順忍，或入初地，捨身速生妙喜世界，或生極樂淨佛土中，常見如來，親承供養，按，此段經文，與觀無量壽佛經相發，修淨業者，其毋忽也，修道之人，于將得未得之時，每有宿世怨家，現强輭境界，以圖破壞，故菩薩於法華及觀普賢行法經中，示其保護之相，果能志心歸命，決定不被魔嬈，自得圓證眞如，妙法蓮華經．普賢菩薩勸發品云，爾時普賢菩薩以自在神通力，威德名聞，與大菩薩無量無邊不可稱數，從東方來，所經諸國，普皆震動，雨寶蓮華，作無量百千萬億種種伎樂，又與無數諸天，龍，夜叉，乾闥婆，阿修羅，迦樓羅，緊那羅，摩睺羅伽，人非人等，大衆圍繞，各現威德神通之力，到娑婆世界耆闍崛山中，頭面禮釋迦牟尼佛，右繞七帀，白佛言，世尊，我於寶威德上王佛國，遙聞此娑婆世界說法華經，與無量無邊百千萬億諸菩薩衆共來聽受，惟願世尊當爲說之，若善男子，善女人，於如來滅後，云何能得是法華經，佛告普賢菩薩，若善男子，善女人，成就四法，於如來滅後，當得是法華經，一者，爲諸佛護念，二者，植衆德本，三者，入正定聚，四者，發救一切衆生之心，善男子，善女人，如是成就四法，於如來滅後，必得是經，爾時普賢菩薩白佛言，世尊，於後五百歲，濁惡世中，其有受持是經典者，我當守護，除其衰患，令得安隱，使無伺求得其便者，若魔，若魔子，若魔女，若魔民，若爲魔所著者，若夜叉，若羅剎，若鳩槃茶，若毗舍闍，若吉蔗，若富單那，若韋陀羅等，諸惱人者，皆不得便，是人若行，若立，讀誦此經，我爾時乘六牙白象王，與大菩薩衆俱詣其所，而自現身，供養守護，安慰其心，亦爲供養法華經故，是人若坐思惟此經，爾時我復乘白象王現其人前，其人若於法華經有所忘失一句一偈，我當教之，與共讀誦，還令通利，爾時受持讀誦法華經者，得見我身，甚大歡喜，轉復精進，以見我故，卽得三昧及陀羅尼，名爲旋陀羅尼，百千萬億旋陀羅尼，法音方便陀羅尼，得如是等陀羅尼，世尊，若後世後五百歲，濁惡世中，比丘，比丘尼，優婆塞，優婆夷，求索者，受持者，讀誦者，書寫者，欲修習是法華經，於三七日中，應一心精進，滿三七日已，我當乘六牙白象，與無量菩薩而自圍繞，以一切衆生所喜見身，現其人前，而爲說法，示教利喜，亦復與其陀羅尼呪，得是陀羅尼故，無有非人能破壞者，亦不爲女人之所惑亂，我身亦自常護是人，惟願世尊聽我說此陀羅尼呪，世尊，若有菩薩得聞是陀羅尼者，當知普賢神通之力，若法華經行閻浮提，有受持者，應作此念，皆是普賢威神之力，若有受持讀誦，正憶念，解其義趣，如說修行，當知是人行普賢行，於無量無邊諸佛所，深種善根，爲諸如來手摩其頭，若但書寫，是人命終，當生忉利天上，是時八萬四千天女作衆伎樂而來迎之，其人卽著七寶冠，於采女中娛樂快樂，何況受持讀誦，正憶念，解其義趣，如說修行，若有人受持讀誦，解其義趣，是人命終，爲千佛授手，令不恐怖，不墮惡趣，卽往兜率天上彌勒菩薩所，彌勒菩薩，有三十二相大菩薩衆所共圍繞，有百千萬億天女眷屬，而於中生，有如是等功德利益，是故智者，應當一心自書，若使人書，受持，讀誦，正憶念，如說修行，世尊，我今以神通力故，守護是經，於如來滅後閻浮提內，廣令流布，使不斷絕，觀普賢菩薩行法經云，爾時普賢菩薩復放眉間大人相光，入行者心，旣入心已，行者自憶過去無數百千佛所，受持讀誦大乘經典，自見故身，了了分明，如宿命通，等無有異，豁然大悟，得旋陀羅尼，百千萬億諸陀羅尼門，從三昧起，面見一切分身諸佛，衆寶樹下，坐師子座，復見瑠璃地妙蓮華叢，從下方空中涌出，一一華間，有微塵數菩薩結跏趺坐，亦見普賢分身菩薩，在彼衆中讚說大乘，時諸菩薩異品同音，教於行者淸淨六根，或說汝當念佛，或說汝當念法，或說汝當念僧，或說汝當念戒，或說汝當念施，或說汝當念天，如此六法，是菩提心，生菩薩法，汝今應當於諸佛前，發露先罪，至誠懺悔，於無量世眼根因緣，貪著諸色，以著色故，貪愛諸塵，以愛塵故，受女人身，世世生處，惑著諸色，色壞汝眼，爲恩愛奴，故色使汝經歷三界，爲此弊使，盲無所見，今誦大乘方等經典，此經中說，十方諸佛，色身不滅，汝今得見，審實爾不，眼根不善，傷害汝多，隨順我語，歸向諸佛，釋迦牟尼佛，說汝眼根所有罪咎，諸佛菩薩，慧眼法水，願與洗除，令得淸淨，作是語已，徧禮十方佛，向釋迦牟尼佛，大乘經典，復作是言，我今所懺眼根重罪，障蔽穢濁，盲無所見，願佛大慈，哀愍覆護，普賢菩薩乘大法船，普度一切十方無量諸菩薩伴，唯願慈哀，聽我悔過，眼根不善，惡業障法，如是三說，五體投地，正念大乘，心不忘捨，是名懺悔眼根罪法，稱諸佛名，燒香散華，發大乘意，懸繒旛蓋，說眼過患，懺悔罪者，此人現世見釋迦牟尼佛，及見分身無量諸佛，阿僧祇劫，不墮惡道，大乘力故，大乘願故，恆與一切陀羅尼菩薩，共爲眷屬，作是念者，是爲正念，若他念者，名爲邪念，是名眼根初境界相，淨眼根已，復更誦讀大乘經典，晝夜六時，胡跪懺悔而作是言，我今云何但見釋迦牟尼佛，分身諸佛，不見多寶佛塔全身舍利，多寶佛塔，恆在不滅，我濁惡眼，是故不見，作是語已，復更懺悔，過七日已，多寶佛塔從地涌出，釋迦牟尼佛卽以右手開其塔戶，見多寶佛入普現色身三昧，一一毛孔，流出恆河沙微塵數光明，一一光明，有百千萬億化佛，此相現時，行者歡喜，偈讚繞塔，滿七帀已，多寶如來出大音聲讚言，法子，汝今眞實能行大乘，隨順普賢眼根懺悔，以是因緣，我至汝所，爲汝證明，說是語已，讚言，善哉，善哉，釋迦牟尼佛能說大法，雨大法雨，成就濁惡諸衆生等，是時行者見多寶佛塔已，復至普賢菩薩所，合掌敬禮，白言，大師，教我懺悔，普賢復言，汝於多劫耳根因緣，隨逐外聲，聞妙音時，心生惑著，聞惡聲時，起百八種煩惱賊害，如此惡耳，報得惡事，恆聞惡聲，生諸攀緣顚倒聽故，當墮惡道邊地邪見不聞法處，汝於今日誦持大乘功德海藏，以是因緣，見十方佛，多寶佛塔，現爲汝證，汝應自當說己過惡，懺悔諸罪，是時行者聞是語已，復更合掌，五體投地而作是言，正徧知世尊，現爲我證，方等經典，爲慈悲主，唯願愍我，聽我所說，我從多劫乃至今身，耳根因緣，聞聲惑著，如膠著草，聞惡聲時，起煩惱毒，處處惑著，無暫停時，坐此竅聲，勞我神識，墜墮三塗，今始覺知，向諸世尊，發露懺悔，旣懺悔已，見多寶佛放大光明，其光金色，徧照東方及十方界，無量諸佛，身眞金色，東方空中，作是唱言，此佛世尊，號曰善德，亦有無數分身諸佛坐寶樹下，師子座上結跏趺坐，是諸世尊，一切皆入普現色身三昧，皆作是言，善哉，善哉，善男子，汝今讀誦大乘經典，汝所誦者是佛境界，說是語已，普賢菩薩復更爲說懺悔之法，汝於前世無量劫中，以貪香欲分別諸識，處處貪著，墮落生死，汝今應當觀大乘因，大乘因者，諸法實相，聞是語已，五體投地，復更懺悔，旣懺悔已，當作是語，南無釋迦牟尼佛，南無多寶佛塔，南無十方釋迦牟尼分身諸佛，作是語已，徧禮十方佛，南無東方善德佛及分身諸佛，如眼所見，一一心禮，香華供養，供養畢已，胡跪合掌，以種種偈，讚歎諸佛，旣讚歎已，說十惡業，懺悔諸罪，旣懺悔已，而作是言，我於先世無量劫時，貪香味觸，造作衆惡，以是因緣，無量世來，恆受地獄，餓鬼，畜生，邊地，邪見諸不善身，如此惡業，今日發露，歸向諸佛正法之王，說罪懺悔，旣懺悔已，身心不懈，復更讀誦大乘經典，大乘力故，空中有聲告言，法子，汝今應當向十方佛讚說大乘，於諸佛前自說己過，諸佛如來是汝慈父，汝自當說舌根所作不善惡業，此舌根者，動惡業相，妄言綺語，惡口，兩舌，誹謗，妄語，讚歎邪見，說無益語，如是衆多諸雜惡業，鬭構壞亂，法說非法，如是衆罪，今悉懺悔，諸世雄前，作是語已，五體投地，徧禮十方佛，合掌長跪，當作是語，此舌過患無量無邊，諸惡業刺從舌根出，斷正法輪從此舌起，如此惡舌斷功德種，於非義中多端强說，讚歎邪見如火益薪，猶如猛火傷害衆生，如飲毒者無瘡疣死，如此罪報惡邪不善，當墮惡道百劫千劫，以妄語故墮大地獄，我今歸向南無諸佛，發露黑惡，作是念時，空中有聲，南方有佛名栴檀德，彼佛亦有無量分身，一切諸佛皆說大乘，除滅罪惡，如此衆罪，今向十方無量諸佛大悲世尊，發露黑惡，誠心懺悔，說是語已，五體投地，復禮諸佛，是時諸佛復放光明，照行者身，令其身心自然歡喜，發大慈悲普念一切，爾時諸佛廣爲行者說大慈悲及喜捨法，亦教愛語，修六和敬，爾時行者聞此教勅心大歡喜，復更誦習終不懈息，空中復有微妙音聲，作如是言，汝今應當身心懺悔，身者，殺盜淫，心者，念諸不善，造十惡業及五無閒，猶如猿猴，亦如黐膠，處處貪著，徧至一切六情根中，此六根業，枝條華葉，悉滿三界，二十五有，一切生處，亦能增長無明，老死，十二苦事，八邪八難無不經歷，汝今應當懺悔如是惡不善業，爾時行者聞此語已，問空中聲，我今何處行懺悔法，時空中聲卽說是語，釋迦牟尼，名毗盧遮那，徧一切處，其佛住處，名常寂光，常波羅蜜所攝成處，我波羅蜜所安立處，樂波羅蜜滅受想處，淨波羅蜜不住身心相處，不見有無諸法相處，如寂解脫，乃至般若波羅蜜，是色常住法故，如是應當觀十方佛，時十方佛各伸右手摩行者頭，作如是言，善哉，善哉，善男子，汝今讀誦大乘經故，十方諸佛說懺悔法，菩薩所行，不斷結使，不住使海，觀心無心，從顚倒想起，如此想心，從妄想起，如空中風無依止處，如是法相，不生不沒，何者是罪，何者是福，我心自空，罪福無主，一切諸法，皆亦如是，無住無壞，如是懺悔，觀心無心，法不住法，諸法解脫，滅諦寂靜，如是想者，名大懺悔，名莊嚴懺悔，名無罪相懺悔，名破壞心識懺悔，行此懺悔者，身心淸淨，不住法中，猶如流水，念念之中，得見普賢菩薩及十方佛，時諸世尊以大悲光明，爲於行者說無相法，行者聞說第一義空，行者聞已，心不驚怖，應時卽入菩薩正位，佛告阿難，如是行者，名爲懺悔，此懺悔者，十方諸佛，諸大菩薩所行悔法，佛告阿難，佛滅度後，佛諸弟子，若有懺悔惡不善業，但當讀誦大乘經典，此方等經，是諸佛眼，諸佛因是得具五眼，佛三種身，從方等生，是大法印般涅槃海，如此海中，能生三種佛淸淨身，此三種身，人天福田應供中最，其有讀誦大方等典，當知此人具佛功德，諸惡永滅，從佛慧生，說是偈已，佛告阿難，汝今持是懺悔六根觀普賢菩薩法，普爲十方諸天世人廣分別說，佛滅度後，佛諸弟子，若有受持讀誦解說方等經典，應於靜處，若在冢間，若林樹下，若阿練若處，讀誦方等，思大乘義，念力强故，得見我身及多寶佛塔，十方分身無量諸佛，普賢菩薩，文殊師利菩薩，藥王菩薩，藥上菩薩，恭敬法故，持諸妙華，住立空中，讚歎恭敬行持法者，但誦大乘方等經故，諸佛菩薩晝夜供養是持法者，佛告阿難，我與賢劫諸菩薩等，及十方諸佛，因思大乘眞實義故，除卻百萬億劫阿僧祇數生死之罪，因此勝妙懺悔法故，今於十方各得爲佛，若欲疾成阿耨多羅三藐三菩提者，若欲現身見十方佛及普賢菩薩，當淨澡浴，著淨潔衣，燒衆名香，在空閒處，應當讀誦大乘經典，思大乘義，佛告阿難，若有衆生，欲觀普賢菩薩者，當作是觀，作是觀者，是名正觀，若他觀者，名爲邪觀，佛滅度後，佛諸弟子，隨順佛語行懺悔者，當知是人行普賢行，行普賢行者，不見惡相及惡業報，其有衆生，晝夜六時，禮十方佛，誦大乘經，思第一義甚深空法，一彈指頃，除卻百萬億阿僧祇劫生死之罪，行此行者，眞是佛子，從諸佛生，十方諸佛及諸菩薩，爲其和尚，是名具足菩薩戒者，不須羯磨，自然成就，應受一切人天供養，爾時行者若欲具足菩薩戒者，應當合掌，在空閒處，徧禮十方佛，懺悔諸罪，自說己過，然後靜處白十方佛而作是言，諸佛世尊，常住在世，我業障故，雖信方等，見佛不了，今歸依佛，唯願釋迦牟尼正徧知世尊，爲我和尚，文殊師利，具大慧者，願以智慧授我淸淨諸菩薩法，彌勒菩薩，勝大慈日，憐愍我故，亦應聽我受菩薩法，十方諸佛，現爲我證，諸大菩薩，各稱其名，是勝大士，覆護衆生，助護我等，今日受持方等經典，乃至失命，設墮地獄，受無量苦，終不毀謗諸佛正法，以是因緣功德力故，今釋迦牟尼佛爲我和尚，文殊師利爲我阿闍黎，當來彌勒願授我法，十方諸佛願證知我，大德諸菩薩願爲我伴，我今依大乘經甚深妙義，歸依佛，歸依法，歸依僧，如是三說，歸依三寶已，次當自誓，受六重法，受六重法已，次當勤修無礙梵行，發曠濟心，受八重法，立此誓已，於空閒處，燒衆名香，散華供養一切諸佛及諸菩薩，大乘方等，而作是言，我於今日發菩提心，以此功德普度一切，作是語已，復更頂禮一切諸佛及諸菩薩，思方等義，一日乃至三七日，若出家，在家，不須和尚，不用諸師，不白羯磨，受持讀誦大乘經典力故，普賢菩薩勸發行故，是十方諸佛正法眼目，因由是法，自然成就五分法身，戒定慧解脫，解脫知見，諸佛如來，從此法生，於大乘經，得受記莂，是故智者，若聲聞人，毀破三歸五戒，及八戒，比丘戒，比丘尼戒，沙彌戒，沙彌尼戒，式叉摩那戒，及諸威儀，愚癡不善，惡邪心故，多犯諸戒及威儀法，若欲除滅令無過患，還爲比丘具沙門法者，當勤修讀方等經典，思第一義甚深空法，令此空慧與心相應，當知此人於一念頃，一切罪垢永盡無餘，是名具足沙門法式，具諸威儀，應受人天一切供養，若優婆塞，犯諸威儀，作不善事，不善事者，所謂論說佛法過惡，論說四衆所犯惡事，偷盜淫泆，無有慚愧，若欲懺悔滅諸罪者，當勤讀誦方等經典，思第一義，若王者，大臣，婆羅門，居士，長者，宰官，是諸人等，貪求無厭，作五逆罪，謗方等經，具十惡業，是大惡報，應墮惡道，過於暴雨，必定當墮阿鼻地獄，若欲除滅此業障者，應生慚愧，懺悔諸罪，云何名爲剎利居士懺悔罪法，懺悔法者，但當正心，不謗三寶，不障出家，不爲梵行人作惡留難，應當繫念，修六念法，亦當供給，供養持大乘者，不必禮拜，應當憶念甚深經法第一義空，思是法者，是名剎利居士修第一懺悔，第二懺悔者，孝養父母，恭敬師長，是名修第二懺悔，第三懺悔者，正法治國，不邪枉人民，是名修第三懺悔，第四懺悔者，於六齋日，勅諸境內，力所及處，令行不殺，修如此法，是名修第四懺悔，第五懺悔者，但當深信因果，信一實道，知佛不滅，是名修第五懺悔，佛告阿難，於未來世，若有修習如此懺悔法，當知此人著慚愧服，諸佛護助，不久當成阿耨多羅三藐三菩提，菩薩俯應羣機，如一月當空，普印衆水，舉凡江海溝渠，一勺一滴，皆現圓月，月何容心哉，以其高而明故也，菩薩無心，以衆生之心爲心故，得隨其誠之大小，而爲應化攝受焉，華嚴淸涼疏云，普賢身不可思議，略有三類，一，隨類身，隨人天等見不同故，二，漸勝身，乘六牙象相莊嚴故，三，窮盡法界身，帝網重重無有盡故，蓋第三卽普賢法身，如華嚴．阿僧祇品偈言，於一微細毛端處，有不可說諸普賢，一切毛端悉亦爾，如是乃至徧法界，又偈言，一身復現剎塵身，一一徧禮剎塵佛，是也，第二卽普賢報身，如觀普賢行法經言，普賢菩薩生東方淨妙國土，身量無邊，色相無邊，又華嚴經．壽量品言，最後勝蓮華世界賢勝佛剎，普賢菩薩及諸同行大菩薩等充滿其中，又言，往生極樂世界，卽見阿彌陀佛，文殊師利菩薩，普賢菩薩等，色相端嚴，功德具足是也，第一卽普賢化身，如法華，楞嚴二經言，乘六牙象，以衆生喜見身，現其人前，又言，我爲菩提修行時，一切趣中成宿命，天龍夜叉鳩槃茶，乃至人與非人等，所有一切衆生語，悉以諸音而說法是也，末法衆生，垢深障重，得一瞻大士化身，已屬大善根福德因緣，何敢望見法，報二身，故大士隱勝顯劣，而峨山卽爲應化之場，舊志稱，峨山應化，始於漢明帝時，里人蒲公採藥，見麋迹似蓮華，詢諸千歲寶掌菩薩，掌令往洛陽問摩騰，法蘭二尊者，蘭曰，華嚴經．菩薩住處品有文，西南方有處，名光明山，從昔已來，諸菩薩衆於中止住，現有菩薩，名曰賢勝，與其眷屬三千人俱，常在其中而演說法，所謂賢勝，卽普賢也，蒲歸，乃建普光殿，供願王菩薩像，菩薩示現始於此，按，乃佛在摩竭提國阿蘭若菩提道場所說，其西南方自不在震旦，又菩薩名爲賢勝，而非普賢，引經爲證，豈可改易經文，故此說頗啓後人之疑，而不少辨論，但普賢菩薩旣以法界藏身，無往不在，又恆順衆生之願，無感不應，峨眉從漢以來二千年，大小寺宇莫不崇奉普賢菩薩，四方信士禮敬普賢者，亦莫不指歸峨眉，則此山爲大士應化之地，更復何疑，正不必有經文作證也，況大士隨緣赴感，如月印千江，一勺一滴無不見月，似春來大地，一草一木莫不逢春，劉宋路昭太后，大明四年，造普賢菩薩乘白象像，供於中興寺，因設講于寺，其年十月八日，齋畢解座，會僧二百人，于時寺宇始構，帝甚留心，輦蹕臨幸，旬必數四，僧徒勤整，禁衞嚴肅，爾日，僧名有定，就席久之，忽有一僧預于座次，風貌秀舉，合堂驚矚，齋主與語，往還百餘言，忽不復見，列筵同覩，識爲菩薩降臨，劉宋大明中，有寺統法師名道溫，居秣陵縣，見皇太后叡鑑沖明，聖符幽洽，滌思淨場，硏襟至境，固以聲藻震中，事靈梵表，乃創思鎔斵，抽寫神華，模造普賢聖像，寶傾宙珍，妙盡天飾，所設講齋訖，其月八日，襯會有限，名簿素定，引次就席，數無盈減，轉經將半，景及昆吾，忽覩異僧預于座內，容止端嚴，氣貌秀發，舉衆矚目，莫有識者，齋主問曰，上人何名，答曰，慧明，問，住何寺，答云，來自天安，言對之間，倏然不見，合堂驚愧，徧筵肅心，以爲明祥所賁，幽應斯闡云，劉宋沙門釋道冏，扶風好畤人，姓馬，學業淳粹，弱齡有聲，元嘉二年九月，在洛陽爲人作普賢齋，道俗四十許人，已經七日，正就中食，忽有一人，袴褶乘馬，入至堂前，下馬禮佛，冏謂常人，不加禮異，此人登馬揮鞭，忽失所在，便見赤光赫然竟天，良久而滅，後三年十二月在白衣家，復作普賢齋，將竟之日，有二沙門，容服如凡，直來禮佛，衆謂庸僧，不甚尊仰，聊問，何居，答曰，住在前村，時有白衣張道，覺其有異，至心禮拜，沙門出門，行數十步，忽有飛塵直上衝天，追目此僧，不復知所，冏以七年與同學來遊京師，時司空何尚之始構南㵎精舍，冏寓居焉，夜中，忽見四人乘一新車，從四人，傳教，來在屋內，呼與共載，道冏驚其夜至，疑而未言，因閉眼，不覺昇車，俄而至郡後沈橋，見一貴人，著帢被箋布單衣，坐牀，燾傘形似華蓋，鹵簿從衞可數百人，悉服黃衣，見冏，驚曰，行般舟道人，精心遠詣，祇欲知其處耳，何故將來，卽遣人引送，冏還至精舍門外，失所送人，門閉如故，呼喚久之，寺內諸僧咸驚相報告，開門納之，視所住房戶，猶故關之，劉宋上定林寺釋普明，姓張，臨渭人，少出家，稟性淸純，蔬食布衣，以懺誦爲業，誦法華，維摩二經，凡諷誦時，有別衣別座，未嘗穢雜，每至，輒見普賢乘象，立在其前，誦維摩經，則聞空中唱樂，又善神呪，所救皆瘉，鄉人王道眞妻病，請明來呪，明入門，婦便悶絕，俄見一物如貍，長數尺許，從狗竇出，因此而瘉，明嘗行水傍，祠巫覡云，神見之，皆奔走，以宋孝建中卒，春秋八十有五，上四則，見法苑珠林．卷十七．普賢部，晉曇翼，餘杭人，初入廬山依遠公，後往關中見羅什，東還會稽，入秦望山，誦法華經十二年，感普賢大士化女子，身披采服，攜筠籠，一白豕，大蒜兩根，至翼處求宿，曰，妾遠往探親，值天大雪，迷失道路，現日將暮，不知所往，豺狼縱橫，歸無生理，聽託一宿，師卻之力，女復哀求不已，遂令居草牀上，夜半，號呼腹痛，告求按摩，翼辭以持戒，不應手觸，女號呼愈甚，翼乃以布裹錫杖，遙爲按之，痛減而已，次晨，女謝而出，涌身虛空，現普賢相，采服化祥雲，豕變白象，蒜化雙蓮，垂手摩翼頂，爲其授記而滅，郡太守孟顗聞於朝，勅建法華寺，卽今天衣寺也，唐天台國淸寺，作務僧拾得，普賢化身，異迹甚多，一日牧牛，值寺僧布薩，拾得驅牛至，大笑曰，悠悠者聚頭，時持律首座呵曰，風人，何以喧礙說戒，拾得曰，我不牧牛也，此羣牛多是此寺知僧事人也，乃呼各亡僧法號，牛各應聲而過，舉衆驚愕，咸思改往修來，感菩薩垂迹度脫，宋長蘆宗賾，宗教雙通，悟證深遠，遵廬山之規，建蓮華勝會，一夕，夢一烏巾白衣，風貌淸美，可三十許，揖謂賾曰，欲入蓮華會，求書一名，賾乃取會錄，問曰，何姓名，答曰，普慧，書已，白衣又云，家兄亦求書一名，曰，令兄何名，答曰，普賢，言訖遂隱，旣覺，詢諸耆宿曰，華嚴經．離世間品有普賢，普慧二菩薩，助揚佛法，吾今建會，共期西方，感二大士幽贊，乃以二大士爲會首，於是遠近嚮化焉，宋佛護，字淨梵，主姑蘇大慈，講三大部，兼禮法華懺，至第三會，感普賢授羯磨法，稱淨梵比丘者三，洪音如撞巨鐘，三昧將圓，有二僧來作禮曰，春至天台石梁禮聖迹，忽見空中飛華，異香非常，有一僧曰，姑蘇梵法主散華至此，語畢卽不見，某因來禮座，五代吳越，錢塘永明寺釋道潛，禮阿育王佛舍利塔，見舍利在懸鐘之外繞行，悲喜交集，因禮普賢懺三七日，忽見普賢乘象在塔寺三門停止，象鼻直枕懺室，吳越國王請入府，授菩薩戒，造永明寺以居之，唐僧辨才，不知何許人，幼事裕法師，以華嚴爲業，久而不悟，乃別護淨，造香函盛經，頂戴行道，凡經三載，普賢指授玄義，忽爾成誦，煥若臨鏡，宋則章與若愚友善，同修淨業，廣爲勸導，後章旣沒，愚夢神人告曰，汝同學則章得普賢行願三昧，已生淨土，彼方待汝，覺而沐浴更衣，命衆念佛誦經，端坐默聽，忽云，淨土現前，吾其往矣，書偈而逝，唐海雲居淸涼山南臺峭絶幽僻處，其刻苦辦道，儉而難遵，後沒於其處，昔傳載，雲是普賢菩薩應化，蓋菩薩無處不現身，與文殊互爲主伴，以度衆生也，唐法照禮五臺，見異光，值二童子，引入化竹林寺，金地寶樹，以爲莊嚴，登講堂，見文殊在西，普賢在東，各據獅子座，萬衆圍繞，而爲說法，照作禮問曰，末代凡夫，去聖時遙，知識隘劣，障垢尤深，佛性無由顯現，佛法浩瀚，未審修何法門最爲其要，文殊告曰，汝今念佛，今正是時，諸修行門無過念佛，供養三寶，福慧雙修，此之二門最爲善要，我於過去劫中，因觀佛故，因念佛故，因供養故，得一切種智，是故一切諸法，般若波羅蜜，甚深禪定，乃至諸佛，皆從念佛而生，故知念佛，諸法之王，照問，當云何念，文殊言，此世界西有阿彌陀佛，彼佛願力不可思議，汝當繼念，令無閒斷，命終決定往生，永不退轉，語已，二大聖同舒金臂，摩照頂曰，汝以念佛故，不久證無上正等菩提，若善男女等，願疾成佛者，無過念佛，則能速證無上菩提，照歡喜作禮，辭而退，吳門王建，死至冥，查係誤勾，命回生，見地獄黑燄蔽空，號叫如霆吼，三老僧趺坐大樹杪，每獄囚痛聲騰沸時，以淨水灑之，聲卽停息，詢之，則觀音，普賢，地藏三大士也，華嚴經說，十方剎塵菩薩，同名普賢，各從普勝世界來此作證，華嚴經．菩薩住處品云，震旦國有一住處，名那羅延窟，從昔以來，諸菩薩衆於中止住，大疏云，那羅延，此云堅牢，昔云靑州，界東有牢山，現有古佛迹，此應是，今之此山，靈迹顯著，不減淸涼，時稱普賢所居，往往有覩，唐開元初，陜西同州界有數百家，爲東西普賢邑社，造普賢菩薩像，每日設齋，東社邑家靑衣，以齋日生子於其齋次，名之曰普賢，年至十八，任爲愚豎廝役之事，後因設齋日，此豎忽推普賢像，而坐其處，邑老觀者咸怒，詬罵，復加鞭撻，普賢笑曰，吾以汝志心，故生此中，今見眞普賢，而不能加敬，何也，於是變其身爲普賢菩薩相，身黃金色，乘六牙象，飛騰空中，放大光明，天花綵雲，五色相映，少頃遂滅，邑老方悟示現，大生驚慚，又西社爲普賢邑齋者，僧徒方集，忽有孕婦臨產，竄入菩薩堂內，人怒呵之，不能禁止，遂產一男於蓮座前，汙穢狼藉，人莫敢提挈，深加詬辱，忽失婦人所在，男孩變爲普賢菩薩，相好端嚴，光明照燭，所見汙穢皆成香花，乘象騰空，漸漸隱滅，諸父老自恨愚暗，不識菩薩，刺目懺悔者十餘人，由是觀之，菩薩變現，豈凡人所能識，於此足覘大士度生，本無方所，攀華嚴以證峨眉之住者，未免拘墟，而別峨眉於普賢之外者，更同夢囈也，普賢菩薩於逝多林末會，發十大願王，其一一願皆云，虛空界盡，眾生界盡，我此大願無有窮盡，是人臨命終時，最後剎那，一切諸根悉皆散壞，一切威勢悉皆退失，輔相大臣，宮城內外，象馬車乘，珍寶伏藏，無復相隨，唯此願王，不相捨離，於一切時，引導其前，一剎那中，卽得往生極樂世界，到已，卽見阿彌陀佛，其人自見生蓮華中，蒙佛授記，得授記已，經無數劫，普於十方不可說不可說世界，以智慧力，隨眾生心而爲利益，乃至能於煩惱大苦海中，拔濟眾生，令其出離，皆得往生極樂世界，又下偈云，願我臨欲命終時，盡除一切諸障礙，面見彼佛阿彌陀，卽得往生安樂剎，我旣往生彼國已，現前成就此大願，一切圓滿盡無餘，利樂一切眾生界，答，普賢爲善財海眾說願王已，結歸西方者，蓋爲信解圓宗人，入文殊智，修普賢行，福慧事理，皆稱法界，此大心人，雖妙悟本明，頓同諸聖，然猶力用未充，未及如來出現普利眾生，所以暫依淨土，親近彌陀海眾，直至成佛，故經曰，親覩如來無量光，現前授我菩提記，蒙彼如來授記已，化身無數百俱胝，智力廣大徧十方，普利一切眾生界，卽斯意也，第三，全山形勝附，峯，巖，臺，石，岡，洞，坡，坪，溪，河，溝，池，泉，井，山道，水道，形具特拔之象，勢標嚴峻之儀，其鍾靈毓秀，函賾蘊奧之致，誠足令住者，遊者睹境明心，觸機悟道，況登峯造極，蒙光見燈，曠觀宇宙之大，俯視天下之小者乎，故志形勝，峨山高出西南，梁州之山，岷，嶓，蔡，蒙，西山皆岷，北山皆嶓，南山皆蒙，峨眉之在，則蒙山之首也，任豫益州記云，峨眉在南安縣界，兩山相對如蛾眉，張華博物志以爲牙門山，郡志因謂，此山雲鬟凝翠，鬒黛遙妝，眞如螓首蛾眉，細而長，美而豔也，山有大峨，中峨，小峨，中峨，卽二峨，一名覆篷，方輿記云，綏山廢縣在峨眉縣西四十里，高半大峨，形如覆釜，雄據南方，上有天池，葛由洞，下有豬肝洞，魚洞，小峨，卽三峨，一名鏵刃山，在縣東西六十里，距二峨九里，高半之，兩山耕作，可得數千人，其間草，木，茶，菜，荳，芋，蕃膴豐熟，足當田疇十分之五，又眉州山川志亦載，峨眉在州城南二百里，五代時，眉州卽嘉州，及唐，析嘉州別置眉州，宋，明旣因之，紀志者猶以峨山屬眉州，今實屬嘉定，而峨眉縣以山得名，亦舊名云，按名山記，峨眉周帀千里，高二百二十里，石龕一百十二，大洞十二，小洞二十有八，南北有臺，名勝記云，前之岷江，大出而尾小，背之瓦屋，上正而平章，遠之雪山，纖浮而汨沒，峨山志云，後有曬經，瓦屋，靑城，天竺，雪山，屛峙環列，前卽二峨，三峨，然二山俱以大峨得名，大峨高峻旣極，足以兼二山也，從光相寺佛殿西望，見三峯插天，皆積雪如銀，每日下峯頭，則殿中然燈，相傳，此卽西域崐崙山，卽雪山也，每日月掩映，相爲晝夜，夏日從北峯西下，冬日從南峯下，惟春秋間從中峯下，不爽云，西域去此尚遠，恐目力難及，今省城西望，亦有雪山，晴明時可見，疊茂纔三百里爾，宋白詩云，不知立處高多少，但見星辰在下頭，宋田錫云，高二百里作一盤，八十四盤靑雲端，豈以至高求至高耶，東坡亦云，峨眉山西雪千里，今峨眉當省城東南三百餘里，而城樓登望不及，則言八十里，六十里者近是，唐太宗詩有云，還似成都望，直見峨眉前，此語極盡山川形勝，太宗未至成都，但嘗遙領益州神相所矚耳，國憲家猷云，峨眉山在蜀，爲最高峻，蓋衆山盤礡而成，齊之泰岱，楚之武當，皆不及也，李太白所稱峨眉高出西極天，羅浮直與靑冥齊者，非妄，三峨，云在縣東西六十里，恐東西二字，抑係東南或西南二字之誤，舊志，皆作東西，故今亦仍之，峨眉，後周所置靑衣，平羌舊理，此按峨眉縣，卽古隋之綏山，唐之羅目，二縣入焉，縣西四十里，卽綏山址，葛由賣木羊處，縣南三十里，卽羅目址，本羅蒙山，訛爲羅目也，今之木羊鎭羅目街是，李膺益州記云，隋開皇九年，立峨眉縣，以山爲名，縣在南安之西，峨眉之東，唐乾元間，獠叛，移就峨眉觀東，今縣理是，酈道元水經注，峨山東北有武陽，龍尾山，幷仙者羽化之所，於其處得遺詠，雖神栖白雲，屬想芳流，藉念泉鄉，覽其餘誦，匪直邈想遐蹤，愛其文韻可念，故端牘抽札以詮，其詠略曰，登武陽，觀樂藪，峨嶺千尋洋湖口，命騑螭，駕白駒，臨天水，心踟躕，千載後，不知如，凡游大峨者，自縣勝峯門出，至華嚴院十五里，前代于峨山創寺六所，惟光相居山絕頂，爲游山之底極，華嚴居山之前峯，爲游山之嚮導，而白水寺居其中，自白水歷綫徑六十里至頂，卽普賢示現處，屋皆以板代瓦，今庵寺數十倍於昔矣，香鑪峯，在龍昇岡轉身，迴龍山羅漢寺東，寶掌峯，在大峨石後，呼應峯，在白雲峯左，中峯寺後，下有茂眞尊者庵，庵前有溫涼泉，三仙洞，雄黃石，玉女峯，在玉女橋上，華嚴寺左，峯上有池，相傳爲天女浴器，深廣四尺，歲枯不涸，宋邛州守馮楫結茅峯下，諷誦華嚴，天女饋食於此，池畔有飛龍庵，庵旁一石，有龍蟄焉，一夕雷神劈石，石開龍飛去，故名，左又有鳳嶺庵，今俱廢，白雲峯，卽白巖峯，在中峯寺後，十七峯，在萬年寺前，四圍環繞，一云卽寶掌峯，鉢盂峯，在萬年寺前，平地突起如盂，石筍峯，在萬年寺前，雙飛橋，石筍溝，黑龍潭，又名玉筍峯，一云在長老坪左，翠竹峯，在長老坪右，十二峯尖，在九老峯上，近後牛心寺，天池峯，在山頂，下卽洪椿坪，齒牙峯，在山頂天啓庵下，蓮華峯，在山頂呼應庵東，上有不到寺，木蓮華四季俱開，一云卽靑蓮峯與大尖峯也，蓮華頂，在初殿九嶺岡上，又華嚴寺上有古心坪，亦名華嚴頂，千佛頂，在山頂，卽千佛巖，下多高人隱此，牛心頂，在雙飛橋後，頂亦峯類，故附於此，弓背山，卽木皮殿賓山，馬鞍山，在五十三步下，太平橋前，花山，卽四峨山，其形棱瓣如花，以上，山以形得名，故亦附峯後，象鼻巖，在後牛心寺，觀音巖，有二，一在後牛心寺，進洪椿右手，一在八十四盤，大歡喜亭下，光明巖，在天仙橋側，一云卽覩佛臺，授道臺，在純陽殿後，宋皇坪上，相傳軒轅訪道於天皇眞人，授九仙三一五牙經處，舊有道紀堂，幽館別室三百五十間，臺右有千人洞，名虛靈第七洞天，又有呂仙劍畫十字洞，升仙臺，在呂仙十字洞右，後漢漢安元年，爲瞿君武，字鵲子，入峨眉師事天皇眞人，得仙，乘白龍往來，每繫龍於彭山黃龍鎭灘上，龐籍詩，巢鳳閣邊勞遠夢，繫龍灘下認前題是也，灘，卽寶磬洲，卽漢綏和五年犍爲人得寶磬十六上獻處，歌鳳臺，在大峨石前，楚狂舊廬，明弘治間，督學王敕改今名，覩佛臺，在鐵瓦殿前，一名光相臺，小覩佛臺，在山頂觀音閣前，七寶臺，在山頂金剛石下，一名獨尊臺，巖下有石臺石樞，刻有鬱儀引日精結璘致月神得道處，太湖石，有二，一在無量殿左，此石煎湯服之，可療心氣疼痛，一在太湖庵下，宛轉石，在黑水坪，普賢石，在枏木坪下，從純陽殿望之，可見，大峨石，在神水側，有呂純陽書大峨石三字，陳圖南書福壽二字，鳳嘴石，卽鷄公石，在歌鳳臺，牛心石，在雙飛橋下，明瑩照人眉目，雄黃石，棋盤石，俱在呼應庵後，太子石，在頂心坡中，升象石，在洗象池側，蓮華石，在初殿上，善財石，在接引殿後，觀音閣巖下，象王石，在太子坪下，天門石，在山頂老僧樹旁，兩石如削，中通一綫，深二丈許，爲天然門戶，此處石壁，凡三折始達山道，至七天橋，尋常圖畫，皆不能似，瑞星石，在山頂通精泉下，錫瓦殿側，金剛石，有二，一卽七寶臺下，有石室石樞，在覩佛臺巖左，峭削六棱，見者赫然，一在天柱峯，自此可至後牛心寺，磐陀石，在七寶臺下，石筍，聖鐘，俱在九老洞下，仙人面，仙人手，俱在山頂，觀音巖絕壁，人不能到，蓬萊三島石，直下有無縫塔，飛雲霞，以雲射朝霞得名，東坡石，卽龍門洞石壁題額處，九嶺岡，在初殿上，黑水岡，白水岡，俱在本黑水，白水寺前，龍昇岡，在雙飛橋下，中峯寺上，飛來岡，在縣北大廟後，有飛來殿，殿內有唐時家慶樓，呂純陽仙筆，詳，風洞，有二，一在涼風橋，一在萬松山大小深坑上，十字洞，在宋皇觀右，呂純陽以劍劃之，此洞深廣叵測，水自龍門對山飛作瀑布，嘗見竹籜隨水流出，白龍洞，有三，二在古德林，此處分上下二洞，上洞淹沒，下洞今塡築爲庵，一在雙飛橋北磴道上，白巖，石刻白龍洞三字，不知所在，丹砂洞，洞旁舊有祠，祠板羅漢乃張僧繇畫，甚著靈異，孫眞人洞，與丹砂洞俱在後牛心寺左，孫思邈煉丹洞也，藥鑪，丹竈現存，巖石皆碎裂，無草木，說者以爲丹氣薰蒸所致，方士多取此石煑服，以爲能助精養神云，張方平有詩載後，無懷洞，在黑水寺前，惠續尼院旁，三仙洞，在呼應庵後，羅漢洞，在木皮殿下，僅石罅數尺，九老洞，在九嶺岡初殿上，相傳有九仙叟居此，故名，洞深窈莫測，舊有入者，然炬行三十餘里，聞鷄犬鼓樂音，蝙蝠如鴉撲炬，乃出，中有觀音水，一勺，可資掬飲，巖下卽卜應泉也，伏羲洞，女媧洞，鬼谷洞，俱在雷洞坪巖下，鬼谷於此著書，名珞琭子，葛仙洞，在二峨山白巖溪上，周成王時，羌人葛由騎木羊處，詳，上有天池，與李仙洞相對，李仙洞，在二峨山，玉蟾洞，在二峨山口，仰天窩下，白巖溪旁，相傳白海瓊隱處，龍門洞，離縣西十里，在石家壩，卽雙飛橋下，二水合流至此，兩山相對如合，水從中出，紺碧無底，兩巖卓立，色如碧玉，刻削光潤，入峽千餘尺，有兩瀑布，各出一巖頂，巖根有磐石承之，激爲飛雨濺沫，人過其前，衣皆沾溼，絕壁有圓龕，去水可二丈，卽龍洞也，峽中石寒水淸，非復人世境，人亦不能久留也，昔人云，聞峨眉雙飛，不減廬山，三峽，及至龍門，雙飛又在下風，天下峽泉之勝，推龍門爲第一，有東坡大書龍門二字，遊者乘桴而入，援梯而上，道極險峻，壁上刻古今文人詞翰極多，紫芝洞，一名豬肝洞，在羅目街對門，明督學王公敕過洞前羅目街，知有異物，掘地得石碣，上有紫芝洞三字，旁註一山五口道人書，今猶豎道左，爛柯洞，在紫芝洞上一里，洞口刻爛柯二字，魚洞，在縣南三十里，二峨山下，其水混混，夏涼冬溫，下卽冷水河，河畔有乾洞，元和志謂，有穴，初纔容一人，行數里，漸覺平坦，有蝙蝠大如箕，至此止而難進，解脫坡，在涼風橋上，三望坡，在中峯側，金剛坡，在雙飛橋，洪椿坪大路，象牙坡，在白龍洞上，觀心坡，在萬年寺上，梅子坡，在木皮殿上，華嚴坪，在純陽殿後，相傳赤城隱士舊居，一名赤城山，有古心和尚開建靜室，亦名古心坪，宋皇坪，孤峙於伏虎寺左，乃天皇授道於軒轅處，詳，洪椿坪，卽千佛庵，在牛心寺後，詳，聖水坪，有泉，三冬不涸，在響水壩，一云在山頂學士堂後，太子坪，在三倒拐上，卽萬行庵，大峨坪，卽冷竹坪對門山，九龍坪，卽蓮華石對面，寶掌坪，在洪椿坪右，黑水坪，在黑水寺前，大坪，在洪椿坪左，長老坪，在大小深坑上，雷洞坪，在梅子坡下，有雷龍居此，凡七十二洞，輭草坪，在山頂思佛亭前，大佛坪，在錫瓦殿門前下坡，桫欏坪，在千佛頂後，每見前賢游山記，俱以八十四盤大歡喜亭上爲桫欏坪，詢之山中耆舊，云，坪在山後，非初登頂卽有此坪也，如以地有桫欏樹擬之，此樹徧滿山頂，無處不可名桫欏坪也，羅漢坪，在山頂，與桫欏坪相連，梵僧於此出沒，獅子坪，近羅漢坪，景最幽雅，虎溪，在伏虎寺前，上通馬家溝，下通瑜伽河，溪內石子細潤，梁渡溪，在雙飛橋後，此可至後牛心，雙溪，有二，一卽雙飛橋，舊名雙溪橋，二水從橋下出，溪中有五色石，白質靑章，朝日射之，光彩煥發，名大士小現，一在靑龍場對門，觀音庵上，虎跳溪，一名虎溪橋，晉僧慧通禪師初游黑水，因水暴漲，良久，俄有虎伏於前，師因騎而渡，故名，寶現溪，在牛心寺前，宋僧三藏師繼業，自天竺歸來，登峨眉，至此橋，見兩石鬭溪上，攬得其一，眉目宛然，以爲寶，故名，洗腳溪，在山頂思佛亭輭草坪上，黑龍潭，在石筍溝上，九老洞下，白巖溪，銅官溪，俱在二峨山下，黃沙溪，在高橋上，過橋卽靈巖寺，種玉溪，在龍門洞下，怪石刻露如玉，羅目河，出峨眉山麓，右溪自小天池以東，左溪自黃毛坪以北，至羅目廢縣界，合二溪之委爲江水，石甚奇怪，峨眉山有濛水，卽大渡河也，水發濛漢，東南流與涐水合，徑汶江道，呂忱曰，涐水出蜀，許愼以爲涐水也，從水，我聲，南至南安，入大渡水，大渡水又東入江，一云大渡河出嶲州界，經羅目縣東南，入龍游界，瑜伽河，在普庵橋前，三一庵上，彝惜水，在羅目縣東北五十里，源出嶲州界，中有嘉魚，長三尺，每年二月，隨水而下，八月逆水而上，入穴，云，嘉魚出於丙穴是也，符文水，二水出大峨山，北曰白水，南曰黑水，或云此水卽流至雙飛橋者，又二水俱東南流，成大河，故附河後，馬家溝，在伏虎寺後，乾溪溝，在伏虎寺前，母家溝，在麻子壩上，石筍溝，在洪椿坪前，神水池，在大峨石旁，卽玉液泉，相傳隋智者大師住荆州玉泉，偶患病，有神女取此水供養，故名，玉女池，在華嚴寺左，詳，明月池，在萬年寺後，洗象池，在歡喜亭，溫涼二泉，在後牛心寺，隔溪卽呼應庵，八音池，在黑水寺過虎跳橋，遊人拍一掌，則一蛙鳴，餘蛙次第皆鳴，數皆合八，後一蛙復大鳴一聲，衆蛙乃止，聖水池，在十七峯下，天池，有二，一在大峨頂，臥雲庵右，名半月池，又名觀音泉，卽井絡泉也，池上一窪，日飲千人，人以汙穢觸之卽涸，寺僧誦經懺謝，泉始復舊，故又名聖泉，一在二峨山上，葛由洞側，白龍池，在大峨山頂，近淨土庵，水極甘美，中有龍子，僧以盤取示遊客，甚馴，旱時禱，可致雨，龍池，在縣西南四十里，峨眉山下，四山環抱，一鏡中涵，瀰漫十餘里，籟靜波澄，風生浪作，水深黑無底，其下有蛟龍居之，每晴明時，隱見大鯉四尾及水獸龍馬，遊戲其間，中多魚，居民藉此爲利，漢李膺記，峨眉山下有龍池，廣長十里，卽此，下應泉，在牛心寺，久雨將晴，炊米赤，久晴將雨，炊米亦赤，餘如常，通精泉，在錫瓦殿左，今塡沒，紫蘭泉，在二峨羅目街對山豬肝洞下，有庵，曰洞泉，溫泉，在棋盤寺，近高橋靈巖寺，自峨眉縣出南門，過儒林橋街，爲馬寨山，舊學基，什方院，進五里，爲聖積寺，有眞境樓，乃高僧慧寶所建，人呼老寶樓，今訛爲了鴇，非也，又一里，爲普庵橋，卽余大師坐化處，昔人稱有普賢殿，慈福，普庵二院，八卦井，今俱廢，惟楊家岡向東南三里，爲白水莊，獨村店，瑜伽河，依山逆上二里，爲大光明山，乃舊呼地名，又一里，爲會宗堂，又一里，爲虎谿橋，左上爲龍神堂，此處多虎，宋僧士性建尊勝幢壓之，虎患始息，又行僧心庵建伏虎寺，兵火灰燼，淸順治庚子，貫之大師率徒可聞禪師重建，規模宏敞，雲水湊集，入峨第一叢林也，沿溪行，有無量殿，涼風橋以上有風洞得名，未半里，至馬家溝，解脫橋，橋上行人坐聽泉聲甚美，上卽解脫坡，有解脫庵，再進二里，靑竹橋，爲華嚴寺，寺卽歸雲閣是也，華嚴頂上有古心坪，因開建僧得名，下有玉女橋，左卽玉女峯，上爲木涼傘，傘乃大枏樹，偃覆甚廣，上卽枏木坪，上爲純陽殿，俯谿下有石如船，水出灌堰，卽呼菩薩神船也，殿後華巖坪，舊名赤城山，舊有香烟，羅漢，白雲寺，今廢，殿東北，卽宋皇觀舊址，名道紀堂，華嚴寺賓岑，伏虎寺靑龍山也，觀在龍門洞南，近神船下，左有千人洞，授道臺，軒轅觀，虛靈第七洞天，右有呂仙劍劃十字洞，瞿眞仙人升仙石，非登頂大路，不贅，進一里，爲五十三步，天慶庵，始伏虎寺行僧獨峯開建，延高僧瞿如師居之，又一里，爲太平橋，馬鞍山，昔有距那，龍泉，天臺等庵，俱廢，山盡處，爲萬福橋，約里許，爲大峨石，石傍有泉，曰玉液，亦名神水泉，有宋陳圖南大書福壽二字，又有明督學郭公子章，大書靈陵太玅之天六字，遒勁似顏魯公，此處有福壽庵，神水閣，其靈文閣，勝峯，立禪，彌陀等庵，俱廢，進此二里，曹溪閣，巋然靈光，有一僧守之，欲游洪椿者，飯此，過此爲歌鳳臺，乃楚狂接輿舊廬，臺前爲響水橋，四山皆響，但不見泉之來去，亦奇事也，昔人名此處爲山潮，過鳳嘴石，稍上爲中峯寺，寺倚白雲峯一名白巖，乃晉乾明觀，明果大師至，始改爲寺，出寺，爲三望坡，行一里，爲龍昇岡，龍神殿，又三折，過樟木，牛心二嶺，至前牛心寺路口，下坡爲雙飛橋，橋有淸音閣，橋下有石，狀如牛心，名牛心石，當二水交衝處，其光如鑑，照人眉目，此處景物最美，從此灣內南入，左進爲廣福寺，乃寶現溪，由寺入石筍溝，寶珠溪，天柱峯，金剛石，凡數折，後牛心寺又名臥雲，卽古延福院，有白雲，靑蓮二閣，乃孫眞人修道處，寺左丹砂洞，遙望大峨石左，中峯寺後，卽呼應峯，茂眞尊者與眞人弈棋處，有呼應庵，溫涼池，後有三仙洞，雄黃石，由寺前下坡，舊路自觀音巖，瓦廠，下至積善橋，亦可至洪椿坪，又有觀音洞，十二尖峯，白雲峽，淘米泉，曲行紆入，景物最佳美矣，從雙飛橋而上，有接王亭，今廢，又五里，爲古德林，別傳和尚手植，每種一樹，誦法華經一字，禮一拜，今延袤二里，枝葉扶疎，又一里，爲白龍洞，象牙坡，又一里，爲四會亭，大峨樓，元朝重修，明末燬於兵火，淸總督蔡公捐俸鼎新之，樓左爲慈聖庵，白衣庵，海會堂，直上爲萬年寺，唐僧惠通禪師建，卽白水普賢寺，明萬曆改今名，西去十里，爲虎跳橋，山壁峭立，屈曲十二盤而上，有八音池，黑水寺，卽唐勅修華藏寺，爲一山祖庭，萬年寺上，爲喜光堂，太子石，登頂心坡卽觀心坡也，後有庵，名妙觀，空庵禪堂，過此爲鬼門關，石碑岡，茅亭嘴，石子雷，大小鵝嶺，息心所，仙女橋，窄甚，又過大小深坑，上長老坪，約行里許，爲鷲殿，一名初殿，自萬年至此，總有十五里，此處四時俱有筍，味勝常，下有蒲氏村，開山蒲公後也，殿後有峯，羅漢殿今廢，又上爲一碗水，昔有聖僧施茶於此，上九嶺岡，五里，爲華嚴頂，地名蛇倒退，從此而下五里，至九老洞，景物幽勝，但路峻險爲難，山上茶庵，爲九老洞僧所設，行人至此稍息，從此上九龍坪，木龍拐，蓮華石，石旣微甚小，如棋枰大，華劈孱顏，略似芙蓉耳，又行一里，危梯峭棧，名鵓鴿鑽天，上嶺，爲初喜亭一名錯歡喜，亭傍有小池，名洗象池，又上爲滑石溝，木皮殿，卽古化城寺，西域阿婆多開建，自九嶺岡至此，凡三十里，對門弓背山後，有觀音巖，殿後爲梅子坡，一路傍巖設立木柵欄，行人扶之而上，乃秦人劉海英，趙光明募施者，從此上胡孫梯一名陵雲梯，至高處稍平，爲白雲殿，今廢，又上爲雷洞坪，此處有禁聲鐵碑，犯者常致風雷暴至，下有伏羲，女蝸，鬼谷三洞，蓋人迹罕到，過雷神洞里許，爲接引殿，爲新殿，歷八十四盤，折盡爲朝陽閣，觀音巖，過三倒拐，爲太子坪，卽萬行庵，庵基屢易，今特寬廣靚深，乃行僧聞達重建，旋至迴龍庵，圓覺庵，明萬曆時，通天和尚開建，內有九層沈香塔，自此橫去，爲通天和尚肉身塔，學士堂，普賢庵，大覺庵，中靜室，過老僧樹，躡天門石，石凡三折，天門寺倚石爲門，徑極幽峭，左轉爲七天橋，天仙橋，又上爲錫瓦殿，銅瓦殿，其右爲鐵瓦殿，卽光相寺也，寺前爲覩佛臺，右有小金殿，錫瓦殿，前有泉，名井絡，一寺仰汲，金殿之前爲藏經閣，卽永延寺，迤北爲楞嚴閣從高橋峯下，有小剛石，覩佛臺，下有冷竹坪，蓮華峯，不到寺，臺左有山，爲培風館，右橫爲臥雲庵，伏虎寺，可聞禪師重建，庵後爲觀音閣，今廢閣下有飛來鐘，迤北爲天啓庵庵下卽七天橋，文殊庵，上山來路，錫瓦殿，左首直下爲白龍池，水極甘美，有龍子，可掬起隨喜，池下爲淨土庵，乃大智和尚開建庵左過嶺直下爲華藏庵，東萍大師開建，今廢，錫瓦殿左，橫去爲飛雲霞，上頂爲賢首閣，千佛頂，乃伏牛僧無心所開，巖下蓬萊三島，右去爲羅漢，師子，桫欏等坪，自此朝北而行，可至白龍池，大覺塔院，迴龍大路也，景物湊聚，不能盡述，人亦不能到也，登頂四望，瓦屋，曬經及雪山，天竺，靑城一帶，朗朗如在眉睫，惟山多雲霧，不能久晴爲悵耳，從雙飛橋至洪椿坪路，淸音閣，後牛心寺，溫涼二泉，石筍溝，牛心頂，觀音巖，象鼻巖，洪椿坪，卽千佛庵，乃明僧德心上人開建，銳峯重修，從伏虎寺至靈巖寺路，逝多林，虎溪，普同塔，乾溪，鞠家漕，白土岡，李家店，靑龍場，西禪寺，高橋此處可至不到寺，由黃沙溪，冷竹坪，接引殿，靈巖寺，如從峨眉縣至靈巖，由聖積寺，靑龍場以下，同前，從峨眉縣至龍門洞路，出南門，滑寶堂，石門坎，項家壩，羅家壩，龍洞，如從伏虎寺去，由龍門壩至龍門洞，從此而上有石船子，卽普賢船也，從峨眉縣至二峨山路，聖積寺，埡子池，陳家河，白塔岡，羅目街，九里場，楊鎭，冷水河，查天岡，伏蘆溪，南村，茶土溪，茶土寺，天車坡，太平寺，至頂上竹公坪，後出五渡溪，有金倉寺，從峨眉縣至四峨山路，鐵橋河，紙錢街，飛來殿，粗石河，圓通寺，中關房，花山卽四峨山，明末沙門卽宗大師建，大設戒壇，後傳衣鉢，鞠惟大師繼席，規繩至嚴，爲一代首儀矣，從四會亭至雷洞坪路，西過石板磴，虎跳橋卽虎溪，十二盤卽黑水寺，寺峯巒爲峨山之最勝，但滄桑後，祖庭傾圮，有此地而不得其人，深可悲哉，凡有大沙門，此間最爲勝地，可居耳，麻子壩，牟家嘴，分水嶺，由瓦屋山路一轉，蕨坪，公館，弓背山，雷洞坪卽峨頂新路，坦平，可通車馬，水經注，峨眉山有濛水，卽大渡水也，水發濛溪，東南流，與涐水合，徑汶江道，許愼云，涐水南至南安，入大渡水，又東合入江，則涐水之源，不從江出，今就本山細考，亦有多派，一從峯頂井絡泉下聖水坪，會合本山各澗水，及白龍池以下諸水，俱至弓背山分水嶺，其山以上衆水，由弓背右逆行而西，山以下衆水，由弓背左順行而東，逆行一支，至蕨坪下山，高洞子，火石溪，雪水沱，至洪雅縣之花溪出口，入雅河下流，皆向山後，不在本縣境內，其順行各支，一從弓背山後小魚洞，由魚洞內發源，其水深黑，洊數坡，出爲黑水河，一從雷洞坪，至萬年寺，雙飛橋左出，一從九老洞，至洪椿坪，後牛心寺，雙飛橋右出，兩水交合牛心石出澗，至迴龍山，與黑水合，一從大峨石，萬定橋，下折落溪，反過中峯寺前，至迴龍山尾，與黑水衆水合，同出龍門洞，直洞對山，一水自石巖中逬瀑，氣若白虹，相傳由洪雅連山而來，下龍門壩，至沈犀壩，繞縣左大佛寺，下流俱出本山之左，一從覩佛臺下盤龍寺發源，一從黃茆岡發源，由佛到寺，棋盤寺，旋至捲腰石合流，一從七里岡發源，由角子底，苦竹岡而下，又前有進水洞，當漲時，山溪衆流皆能納入，不知底止，及水涸後，從洞內徐溢出，沿溪下折，入地洑流，又數里許，有出水洞，洞口汨汨外噴，每歲初夏，率多異鱗，隨水而出，味極佳，此水直至靈巖寺，與捲腰石水合，同出高橋，豬肝洞，楊鎭場，謝家渡口下流，一從山麓出，漸成大溪，又右一溪，自小天池以東，左一溪，自黃茆坪以北，至羅目廢縣之上，三溪合而爲羅目江下流，一從歸化牛漩堡，至太平墩，合平彝衆流，出中鎭銅山沫東下流，一從靈巖寺右，大魚洞，山魚洞內發源，其水冬溫夏涼，莫測遠近，中有魚鱗可羨，東流爲冷水河，一從新開寺，轉羅漢寺，至香巖寺，入程家河，下彭家港，左通虹溪橋，一從高洞內發源，由華嚴寺，解脫橋，涼風洞，伏虎寺，聖積寺，右通虹溪橋，二水合而下流，皆出本山右，及本山前，此內水之大較也，至內外衣帶，如靑衣水，發源瀘山徼外，繞靑衣縣西流，徑南安境內，沫水，發源大渡河，東流徑蒙山，至羅目東南，入龍游舊縣界，二水合流，又羅目東北五十里，彝惜水，源出嶲州界，中有嘉魚長三尺，每年二月隨水而下，八月逆水而上，又天津水，在山之西南出徼外，入沫水，又符文水，衍黑，白水而成其名，至數大水中，更多支派，不勝疏紀，蕩蕩乎馳九折之洪濤，迴五屼之𡾰嵼，總宗峨眉爲谷王，蓋不獨山與崐崙伯仲，而水亦與星宿幷源也，峨眉有三山，爲一列，曰大峨，中峨，小峨，中峨，小峨，昔傳有游者，今不復有路，惟大峨，其高摩霄，爲佛書所記，普賢大士示現之所，自郡城出西門，濟燕渡，水洶湧甚險，此卽雅州江，其源自嶲音髓越嶲，郡名，越有嶲水，漢武帝元鼎間，始置郡州邛部，合大渡河，穿夷界千山以來，過渡，宿蘇稽鎭，過符文鎭，兩鎭巿井煩遝音沓，雜遝，又䢔遝，行相及也，䢔音合，符文出布，村婦聚觀於道，皆行而績麻，無素手者，民皆束艾蒿於門，然之發煙，意者熏祓音拂穢氣，以爲候迎之禮，至峨眉縣宿，癸巳，自縣出南門，登山，過慈福，普安二院，白水莊，獨村店，十二里龍神堂，伏虎寺，自是，磵谷舂淙，林樾雄深，小憩華嚴院，過靑竹橋，峨眉新觀路口，梅樹埡，兩龍堂，至中峯院，院有普賢閣，回環十數峯繞之，背倚白巖峯，右傍最高而峻挺者，曰呼應峯，下有茂眞尊者庵，孫思邈隱峨眉時，與茂眞常相呼應於此云，出院，過樟木，牛心二嶺，及牛心院路口，至雙溪橋，亂山如屛簇，有兩山相對，各有一溪出，並流至橋下，石塹深數十丈，窈然沈碧，飛湍噴雪，奔出橋外，則入岑蔚中，可數十步，兩溪合，以投大壑淵此下有闕文，萬年寺，亦名白水寺，有宋太宗，眞宗，仁宗御書百餘軸，七寶冠，金珠瓔珞，袈裟，金銀甁鉢，奩鑪匙筯，果壘，銅鐘鼓鑼磬，蠟茶塔，芝草之類，又有仁宗御賜紅羅紫繡袈裟，寶環，上有御書發願文曰，佛法長興，法輪常轉，國泰民安，風調雨順，干戈永息，人民安樂，子孫昌熾，一切衆生，同登彼岸，又仁宗嘉祐七年，頒賜藏經，經紙俱碧硾紙，銷銀書之，卷首悉有銷金圖畫，各圖一卷之事，經縑織輪相鈴杵器物，及天下太平，皇帝萬歲等字於繁花縟葉之中，今不能見此等織文矣，次至三千鐵佛殿，云普賢居此山，有三千徒衆共住，故作佛，鑄甚朴拙，是日禱於大士，丐三日好晴以登山，乙未，果大霽，遂登上峯，自此，登峯頂光相寺七寶巖，其高六十里，大略去縣中平地不下百里，又無復蹊磴，斫木作長梯釘巖壁，緣之而上，意天下登山險峻，無此比者，余以健卒挾山轎强登，以山丁三十人曳大繩行前挽之，同行則用山中梯轎，出白水寺側門，便登點心坡，言峻甚，足膝點於胸云，過茅亭嘴，石子雷，大小深坑，駱駝嶺簇店，凡言店者，當道板屋一間，將有登山客，則寺僧先遣人煑湯於店，以俟蒸炊，又過峯門羅漢店，大小扶舁，錯歡喜，木皮殿，胡孫梯，雷洞坪，凡言坪者，差可以託足之處也，雷洞者，路左深崖萬仞，磴道缺處，則下瞰沈黑若洞然，相傳下有淵水，神龍所居，凡七十二洞，歲旱，則禱於第三洞，初投香幣不應，則投死彘及婦人衣彝履之類，以振觸之，往往雷風暴發，峯頂光明巖上，所謂兜羅緜雲，亦多出於此洞，過新店，八十四盤，桫欏坪，桫欏者，其木葉如海桐，又似楊梅，花紅白色，春夏間開，惟此山有之，初登山半卽見，至此滿山皆是，大抵大峨之上，凡草木禽蟲，悉非世間所有，余來以季夏，數日前雪大降，木葉猶有雪漬斕斑之迹，草木之異，有如八仙而深紫，有如牽牛而大數倍，有如蓼而淺靑，聞春時異花猶多，但其時山寒，人鮮能識之，草葉之異者，亦不可勝數，山高多風，木不能長，枝悉下垂，古苔如亂髮，鬖挂木上，垂至地，長數丈，又有塔松，狀似杉，而葉圓細，亦不能高，重重偃蹇，如浮圖，至山頂猶多，又斷無鳥雀，蓋山高飛不能上，自桫欏坪，過思佛亭，輭草坪，洗腳溪，遂極峯頂光相寺，亦板屋無人居，中有普賢小殿，以卯初登山，至此未申後，初衣暑綌，漸高漸寒，到八十四盤，則最寒，比及山頂，亟挾纊兩重，又加毳衲駝茸之裘，盡衣笥中所藏，繫重巾，躡氈靴，猶凜慄不自持，則熾炭擁鑪，危坐，山頂有泉，煑米不成飯，俱碎如砂粒，萬古冰霜之汁，不能熟物，余前知之，自山下攜水一缶，至才自足也，移頃，冒寒登天仙橋，至光明巖，炷香小殿，止木皮蓋之，王瞻叔參政嘗易以瓦，爲雪霜所薄，一年輒碎，後復以木皮易之，番可支二三年，人云佛現悉以午，今已申後，逡巡忽雲出巖下，傍谷卽中雷洞山也，雲行勃勃如隊仗，旣當巖，則少駐，雲頭現大圓光，雜色之暈數重，倚立相對，中有水墨影，若大聖跨象者，茶頃，光沒，而其傍復現一光如前，有頃亦沒，雲中復有金光兩道，橫射巖腹，人亦謂之小現，日暮雲霧皆散，四山寂然，及夜燈出，巖下徧滿，彌望以千百計，夜寒甚，不可久立，丙申，復登巖眺望，巖後岷山萬重，少北，則瓦屋山在雅州，少南，則大瓦屋近南詔，形狀宛然瓦屋一間也，小瓦屋亦有光相，謂之辟支佛現，此諸山之後，卽西域雪山，崔嵬刻削，凡數十百峯，初日照之，雪色洞明如爛銀，晃耀曙光中，此雪自古至今未嘗消也，山緜亙入天竺諸番，相去不知幾千里，望之俱如在几案間，瑰奇勝絕之觀，直冠平生矣，復詣巖致禱，俄氛霧四起，混然一白，僧云，銀色世界也，有頃，大雨傾注，氛霧辟易，僧云，洗巖雨也，佛將大現，兜羅緜雲，復布巖下，紛郁而上，將至巖數丈輒止，雲平如玉地，時雨點猶餘飛，俯視巖腹，有大圓光，偃臥平雲之上，外暈三重，每重有素黃紅紫之色，光之正中，虛明凝湛，觀者各自見其形，現於虛明之處，毫釐無隱，一如對鏡，舉手動足，影皆隨形，而不見傍人，僧云，攝身光也，此光旣沒，前山風起雲馳，風雲之間，復出大圓相光，橫亙諸山，盡諸異色，合集成采，峯巒草木，皆鮮姸絢蒨，不可正視，雲霧旣散，而此光獨明，人謂之淸現，凡佛光欲現，必先布雲，所謂兜羅緜世界，光相依雲而出，其不依雲，則謂之淸現，最難得，食頃，光漸移，過山而西，左顧雷洞祠山，復出一光，如前而差小，須臾亦飛行過山外，至平野間，轉徙得與巖正相直，色狀俱變，遂爲金橋，大略如吳江垂虹，而兩圯各有紫雲捧之，凡自午未雲物淨，謂之收巖，獨金橋現，至酉後始沒，……丁酉下山，始登山時，雖躋攀艱難，有繩曳其前，猶嶮而不危，下山時，雖復以繩縋輿後梯下，輿夫難著腳，旣嶮且危，下山漸覺暑氣，以次減去綿衲，午至白水寺，則綌絺如故，聞昨暮寺中大雷雨，峯頂夕陽快晴，元不知也，……食後，遊黑水，過虎溪橋，奔流急湍，大略似雙溪而小不及，始開山僧自白水尋勝至此，溪漲不可渡，有虎蹲伏其傍，因遂跨之，亂流而濟，故以名溪，黑，白二水，皆以石色得名，黑水前對月峯，棟宇淸潔，宿寺中東閣，秋七月戊戌朔，離黑水，復過白水寺，前渡雙溪橋，入牛心寺，而後斷路，白雲峽水方漲，碧流白石，照人肺肝，如層冰積雪中，籃輿下行峽淺處以入寺，飛濤濺沫，襟裾皆濡，境過淸，毛髮盡竦，寺對靑蓮峯，有白雲，靑蓮二閣最佳，牛心，本孫思邈隱居，相傳時出諸山寺中，人數見之，小說亦載，招僧誦經，施與金錢，正此山故事，有孫仙鍊丹竈在峯頂，又淘米泉在白雲峽最深處，去寺數里，水深不可涉，獨訪丹竈，傍多奇石，祠堂後，一石尤佳，可以箕踞宴坐，名玩丹石，寺有唐畫羅漢一板，筆迹超妙，眉目津津，欲與人語，成都古畫，浮屠像最多，以余所見，皆出此下，蜀畫胡僧，惟盧楞伽之筆第一，今見此板，乃知楞伽源流所自，餘十五板亡之矣，此寺卽繼業三藏所作，業姓王氏，耀州人，隸東京天壽院，乾德二年，詔沙門三百人，入天竺求舍利，及貝多葉書，業與遣中，至開寶九年始歸……，業詣闕，進所得梵夾舍利等，詔擇名山修習，登峨眉，北望牛心，衆峯環翊，遂作庵居，已而爲寺，業年八十四而終，出牛心，復過東峯之前，入新峨眉觀，自觀前山開新路，極峻陡下，冒雨以遊龍門，竭蹶數里，歘至一處，澗溪自兩山石門中湧出，是爲龍門峽，以一葉舟櫂入石門，兩岸千丈巖壁，色如碧玉，刻削光潤，入峽十餘丈，有兩瀑布，各出一巖頂，相對飛下，嵌根有磐石承之，激爲飛雨濺沫，峽舟過其前，衣皆沾溼，越數丈，半巖有圓龕，去水可二丈，以木梯升之，卽龍洞也，峽中紺碧無底，石寒水淸，非復人世，舟行數十步，石壁益峻，水益湍急，回櫂，舟人云，前去更奇，以雨大作，加飛瀑沾濡，暑肌起粟，骨驚神𢥠，凜乎其不可以久留也，昔嘗聞峨眉雙溪不減廬山三峽，前日過之，眞奇觀，及至龍門，則雙溪又在下風，蓋天下峽泉之勝，當以龍門爲第一，……然其路嶮絕，亂石當道，將至峽，必捨輿，躡草履，絕營傾步於嵯岈兀嵲中，方至峽口，蓋大峨峯頂，天下絕觀，蜀人固有罕遊，而龍門又勝絕於山間，遊峨眉者，亦罕能到，非好奇喜事，忘勞苦而不憚疾病者，不能至焉，復尋大路出山，初夜始至縣中，己亥發峨眉，晚至嘉州，峨眉縣治南，出郭，卽古勝峯橋，今名儒林橋，稍前，轉儒學街，隔右澗，有西坡古剎，溪水縈折，檉柳帶綠，過聖宮前，合三山流爲泮，澄波千頃，鯈樂蓮香，亦多雅致，右行對後嶺洪範庵，沿本山迂行度凹，則十方院，又里許，華嚴樓，接大悲庵，再前興聖庵，梵舍歷落，皆延憩遊客邸，又四里許，聖積寺，門對古慈福院，中衢傑然一閣，志載了鴇樓，以鴇淫鳥，況僧至此，了絕淫念，俗又叫老寶，謂老僧慧寶所創，額顏峨峯眞境，魏了翁書，自樓而西，有普賢殿，又前，普安橋，舊有普安院，八卦井，今廢，過橋西折而上，經楊家岡，平疇沃衍，嘉樹陰濃，自此沿澗紆行，寒玉淙琤，名瑜伽河，有三一庵，前則白水莊，獨村店，依山逆行，上有石碑處，舊名大光明山，又前，坊曰會宗，近改問宗，庵在山腰，原風道人募建，今就蕪，二里龍神堂，堂外豎石幢，名尊勝塔，再上，古柏森森，飾徑高峙，隔虎溪，卽伏虎寺，踞山之口，沿溪而入，一徑紆回，因虎肆虐，行僧建塔鎭之，患遂息焉，故名，左有西域和尚靜室，其和尚年九十七，康健甚，言西域事頗悉，右室龍鳳庵，以地形稱也，此皆引睞賓岑者，再進爲無量殿，至涼風橋，其右峭壁有洞，風颼颼自口出，爲涼風洞，橋以此名，谷口舊有震旦第一山坊，經茶庵稍進，過解脫橋，危磴直上，約高百丈，名解脫坡，坡上有觀音堂，下有仙人會，舊傳有一池，入山者於此沐浴，今廢，左行跨山蹊，依兩壁左右之旋行，凡十數折，層級而上，過小橋，延不數尺，名玉女，再上華嚴寺，今名歸雲，節梲盤螺，轑蓋佛座，名雲篆殿，制甚古，大蝠託廬，按碑，宋紹興間建，嘗掘地得一小碣，鐫華嚴堠，左刻至縣十五里，右刻至巓七十里，今豎寺中，由寺左行爲靑竹橋，橋上左望秀出者玉女峯，頂上有石池，深廣四尺，歲旱不涸，相傳天女浴盤，僧云，宋邛州刺史馮楫結庵於此，日諷華嚴經，感天女饋食之異，卽此處，前有鳳嶺庵，今廢，右有飛龍庵，轉西，由靑竹橋折北行，爲枏木坪，樹偃蓋，堪避暑雨，俗呼木涼傘坡，昔陡滑，今修成路，旁建一庵，自庵前左上，爲呂仙祠，祠前重樓瑰瑋，奉大士於上，彌勒居中，嗣又增修新殿，及靜室香廚，以棲僧衆，於是仙佛同宗，祠後爲華嚴坪，相傳卽赤城隱士舊居，古名赤城山，昔有香煙，羅漢，白雲三寺，今廢，自祠東北望，爲宋皇觀舊址，古有道紀堂，幽館別室，合三百五十間，左有千人洞，授道臺，虛靈第七洞天之蹟，卽黃帝訪天眞皇人，授九仙三一五牙經處，右有十字洞，相傳呂仙遊此，以劍劃石成此，洞延袤廣丈許，深不可測，人以石擊，鏗然有聲，水自龍門對山，飛作瀑布，常見竹葉籜隨出，卽洞旁叢篁遺墜也，又右升仙臺，昔有瞿武，或稱皇人弟子，或稱後漢漢安元年時人，能騎龍乘雲上下，遊彭山，犍爲間，至今二處，有繫龍遺迹，按莊子，瞿君，字鵲子，長梧子之弟子也，又周人，未知孰是，由祠左里許，望山下溪中一石，類艅艎，順浮水中，名石船子，俗號普賢船，舊有藏舟於壑坊，豎道左，又里許，沿巖行，人呼五十三步，上有天慶庵，由庵稍下，過太平橋，上馬鞍山，又稍上，距那庵，路左上，有龍泉庵，順路過小石橋，右爲天台庵，下坡爲萬定橋，古名萬福橋，橋頭一大石，方廣當途，卽大峨石界，左方一石，蹲小池間，體側，上刻陳希夷草書福壽字，呂純陽書大峨字，又先達神水字，俱鐫石上，石後隔尺許，又一石扆之，上刻浴衷字，又神水通楚小碑豎其上，中間止容一人，下觀水穴中，聲汨汨，自上舂下，透前大石底而出，池中沙水晶瑩，內貯圓石一塊，形若磨軸，脈理旋轉，宛然圖中太極分兩儀象，池水前溢，終歲不竭，纔數武，便滲去，從無澗路，莫知所之，池左上，新創一坊，題水竹居，又上小亭，題竹月松風，正面方亭，題宗漏字，池右在昔渠九曲，資遊人汎觴，今廢，止豎小亭，題一卷一勺，池後有小石塔，塔後有聖水閣，又進爲福壽庵，庵前一海棠，大數圍，高數丈，幹直上二尋餘，始敷枝葉，春夏交，紅英爛放，甚可愛也，此間去西南山，遙聞有聲淜湃，疑挾風雨而來，移時乃息，及履其地，全無水蹤，土人名曰山潮，久晴必雨，久雨必晴，此其驗也，至潮之遲暫大小，又以卜歲入盈縮，亦異矣，登靈文閣，望別墅深處，有勝峯，彌陀，立禪諸庵，曹溪閣，諸峯錯落如螺髻，前咫尺，竹林蓊蔚，爲神水庵，再進，則歌鳳臺，楚狂遯迹所，側湧一泉，四時不涸，又前過百福橋，俗名響水，以聲潺湲故，水中石光碧，映帶游裾，又前鳳嘴石，西上爲中峯寺，今名集雲，明果大師道場，昔有孫，王，宋三眞人，羽化於此，在宋有乾明觀，黃魯直習靜其中，登普賢閣，羣峯周遭，茲獨中峙，故得勝名，左行爲三望橋，又上茶庵，庵前卽三望坡，以路險峻，行者三望乃至，或云軒轅帝曾三舉望祭於斯，上有龍神殿，亦古蹟，坡下若舂聲，杳入深谷，又三折下，過樟木，牛心二嶺，至前牛心寺，路口下坡，則雙飛橋，周望丈人兒孫，垣霍競秀，有兩巒對出，牛心嶺自中亙垂如貫珠，左一水，從雷洞坪繞白水寺而來，右一水，從九老洞繞洪椿坪而來，至此路界，作雙虹跨澗，僧云，左橋，始軒轅游勝峯時，右則自漢至宋，不知幾重修，當兩橋間，有淸音閣，其上小阜一亭，舊名接王亭，俯帶傍溪，有同佩委，始望碧涓，馴逝於斯，峽深勢束，褊急性成，偶逼風磯，輒恣豗奮，環岸樹木，斜抱僂生，上突乳峯，高臨兩水，建有白衣觀音樓，兩水逬出互望，遂爭雄怒搏，意不相能，賴石丈人爲魯連，誘之一氣，漸就平衍，僧指，盤渦尖銳，有微瓣者，牛心石也，石左右各有石，如雞冠，馬鬣，碧膩漣漪，亭於合溪之上，曰瑠璃水亭，後數武，刱一大樓，名洗心臺，白衣閣左少進灣內，爲廣福寺，乃前牛心別院，溪名寶現，卽宋三藏師繼業得鬭石處，由廣福左入數里，石筍溝，有寶珠庵，溪上一峯，名天柱，聳立閣後，上有小庵，名異華，峯右由閣緣巖而上，遇缺陷，棧以木皮，踰金石，凡數折，至後牛心寺，繼業所刱，今名臥雲，卽古延福院，孫眞人思邈修鍊於此，所遺鐵臼，銅罐，質朴色古，今隨婪吏去矣，寺左丹砂洞，洞旁舊有祠，寺壁相傳有張僧繇畫羅漢一板，甚著靈異，壁今毀，自寺遙望大峨石左，中峯寺後，尖秀插空者，名呼應峯，下有茂眞尊者庵，相傳茂眞與孫眞人，集寺後弈棋，於此呼應，有棋盤石，方廣丈餘，有庵名呼應，庵前左右有溫涼二池，今廢，庵後有三仙洞，及雄黃石，相傳唐玄宗幸蜀，夢眞人乞武都雄黃，後遣使齎送至此，煙雲相隔，使者呼應，因得造焉，見一叟，幅巾被褐危坐，手指磐石曰，致藥於此，上有表，錄上皇帝，中使顧石，有朱書百餘字，就錄一行，則其行滅去，呼應之名又或以此，由寺前下坡，舊路自觀音巖上瓦廠，新路順溪至積善橋，皆可達洪椿坪，此路多熊狒猿虎之類，由牛心寺，越雙飛橋，北遵磴道而上，爲白巖，石色皜潔，刻有白龍洞字，不知洞所，又前一望，濃翠蔽嶺，別傳和尚手植枏也，株與法華經字數相等，今號古德林，樵蘇不敢輕犯，再進象牙坡，以山石形得名，小庵二所，俗呼上白龍洞，下白龍洞，皆白水寺下院，至山凹處，望樓閣矗空，拾級累百，乃達四會亭，有接引銅像，左則慈聖庵，接引閣，上爲大峨樓，再上，左豎祇樹林坊，稍轉爲海會堂，藏有佛牙一具，及丁雲鵬所畫八十八祖像，御賜紫衣，出堂直上，則古白水寺，卽唐廣濬禪師彈琴處，寺甚敞，居僧常至數百，宋初敕建銅殿，大士銅像，亦高十餘丈，歷太宗，眞宗，仁宗三朝，御賜寶供最多，三經回祿，盡付煨燼，明世廟重修，亦就毀，萬曆間，奉慈詔，新建萬年寺，普賢一殿，螺結甎甃，頗稱精固，乘象金身，峨然丈六，祝融稍戢峻燄，惟是寄木穴頂，導霖直注大士髻中，頃僧建閣四層，高幬其上，自縣至此，歷峻坂已四十餘里，說者謂登峯頂，此猶其麓也，寺直右肩，有淨業堂，古泉淸洌，足供千萬人，傳云龍窩，左逆行，穿經樓舊址，東望有萬松庵，少進，不能通輿馬矣，從雙棕樹，直上頂心坡，一舉足，膝輒平心，巖畔有太子石，形甚肖，遊人手摩幾平，又數百級，凡十三轉，稍平敞，一亭名觀心，自亭右行，曲轉有妙觀庵，庵側有空庵禪堂，俱據高臨下，寥曠欲騫，自亭仰躋，箭括通天，左峙石丈餘，右小石結土阜小遜，俗名鬼門關，又前石子雷，單亙一脊，左右陡巖，名大小鵝嶺，脊將盡，其下空洞梁度，俗呼仙女橋，又上數轉，山坳微敞，結小庵，名息心所，由庵左順山斜行過峽，復上升甚陡，爲石碑岡，一碑屹然，字迹漫滅，不可讀，不數武，履仄徑而下，沿巖行，過峽，路不盈尺，則有大小雲壑，俗名大小深坑，又前，順巖而上，歷數十折，皆仰登下視，石壁如削，不知幾百仞，所恃灌木叢篁，層纍蒙翳，不欲示人以險，又前長老坪，舊庵就圮，近有結茅以應乞漿者，由坪出山肩駱駝嶺，漫行數里許，爲初殿，昔漢蒲公採藥見鹿處，後人立此殿，或云山形類鷟，名鷟殿，或云簇店，下有蒲氏村，居無他姓，皆蒲公後也，又前上，舊有小石埳，水淸，不涸不溢，俗呼一盌水，又前九嶺岡，劍脊直上，左峯劖出羣岫，名華嚴頂，又前蛇倒退，又兩折稍下，左巖口有小徑，通九老洞，又前右坡下，有九龍坪，度巖直上一坪，道傍枯幹，頑石皆衣苔蘚，此地因名木籠鬆，又前蓮華石，建有庵，榜蓮華社，道左一石蘂劈，肖芙蕖，又前過峽，望一陡徑，直上層霄，左瀕危壁，名鵓鴿鑽天，上有石砌小池，僅丈許，僧云菩薩洗象池，傍一石，僅二尺，僧云升象石，自白水至此，游蹤稍適，因名其嶺曰初歡喜，又曰錯歡喜，以前去尚有險在，今建庵，名初喜亭，然遊者必增衣易巾，斯有以制寒，再上數百級，石碑亭，又百餘級，羅漢洞，僅石罅數尺，不審何以冒茲名，或以舊有一石類應眞歟，又上數百級，滑石溝，過此坪，行里許，危磴直下數百尺，有化城寺，殿舍皆用木皮覆椽，易以瓦，霜雪所薄，輒碎也，寺碣紀，昔有昆明施紹高，太和王藎台來此，遇白猿獻三果，各啖其一，仙去，由寺左迂行，前峻坂亂石，直上三里，梅子坡，攀援而上，有猢猻梯，崱屴百轉，素雲冉冉不絕，道傍一殿，曰白雲，從此仰望山脈，作三支，自初喜亭至是，晦明風雨，時時與山椒，山足絕不雷同，氣候攸判矣，自白雲殿順行，古木連蜷，荒煙岑樾中，殷殷作砰𥔀聲者，雷洞坪也，風雨雷電，自下倒射，宮巖萬仞，路絕夤緣，巨石阜列，岫塗曲通，瀕巖有雷神殿，路豎鐵碑，禁人語，相傳下有七十二洞，雲濤布濩，色妒羅緜，茲洞其聚族處耳，洞傍仄徑，從九嶺岡巖左，螺折而行，至此與洪椿坪相望，其下多石龕古蹟，最奇者，莫如九老仙人洞，昔黃帝訪廣成子天皇眞人遊此，遇一叟洞外，詢，有侶乎，答以，九人，今名以此，巖棧曳練，石首崴盤如象鼻，右衽洞扃，從闑左入，必然炬乃諳道，聞昔有結伴欲窮其勝者，入洞內里許，巖水滲滴成泉，僧名觀音水窩，止一盂，取不竭，不取亦不盈，再行十餘里，路少狹，怪石森列，若虎豹魍魎，勢欲攫人，忽一溪斜逝，噴薄作聲，疑鳴吠樂音，從遙遞耳，蝙蝠如鴉，競來撲炬，氣且寒冽刺肌，遂逡巡不敢度而返，巖下一泉，久雨將晴，久晴將雨，前一日取供炊，白粲必赤，餘日不然，名卜應泉，洞前回瞻絕壁，云卽化城寺後山，與雷洞坪共一山脈，其峯多木蓮，四季葳蕤若續，從此溯伏羲，女媧諸洞，當不遠，鬼谷子於此著珞琭子，亦有洞，但閜壑陵虛，迹絕人鳥，徒遐矚而已，由雷洞坪曲折沿巖亙數里，過新殿，則八十四盤，名桫欏坪，桫欏樹，高可三五七丈，葉似枇把，花備黃紅紫白諸色，叢蕊並蒂，大可尺許，三四月最盛，第性喜寒，不耐暄燥，移下方多不育，俗輒詭其說，謂菩薩私玩，此界多此花，故名，稍折，有接引庵，再前，路分兩歧，從左陡上爲舊路，一巨石橫巖下，名觀音巖，直至大歡喜，前至迴龍庵，與新路合，從右平行里許，危巖仰登，凡數百丈，名三倒拐，復沿坡上，爲太子坪，再前圓覺庵，庵左有小徑，可達山後諸庵，自庵右轉上行，爲登頂通途，右有居庵，洪範庵，左有法慧庵，又上觀音庵，又左迴龍庵，與舊路合，又前圓覺庵，由左折而上，老僧樹，大數抱，傳云，樹存空膚，有老僧入定於中，枯幹復榮，今包裹無隙矣，再又上天門寺，兩石對立若劈，中通一戶，深二丈許，名天門石，又前隔澗蓮華庵，右轉鳳凰庵，左轉有茶庵，庵前七天橋，雖無灌注，遇雨成溪，又前文殊庵，左上天啓庵，正行天仙橋，直跨山澗，有庵踞上，橋底積雪，經夏不消，又傍彌陀庵左折，入峨頂矣，山峯雖峻，至頂頗寬平，寺前一石名瑞星，稍進，錫瓦殿，又上天王殿，殿後左右，列祖師，龍神二堂，正中錫瓦，普賢殿，又上銅瓦殿，由此左上，敕建永延寺，一樓甚閎瑋，名華嚴，又上，藏經樓，自樓左向後層梯而上，詣峯頂，有滲金銅殿，瀋王捐巨萬金新建者，高二丈五尺，廣一丈四尺五寸，深一丈三尺五寸，上爲重簷雕甍，環以繡櫺瑣窗，中坐大士，傍繞萬佛，門枋空處，鏤飾雲棧劍閣之險，及入山道路，逶迤曲折之狀，制極工麗，傍列銅窣堵波三，高下不等，此皆背巖向西，以曬經山爲正對，銅殿右則鐵瓦殿，古名光相寺，外爲覩佛臺，卽放光處，左有童子臺，右辟支臺，此殿依山而東，嘉陽一帶在其前，殿後楞嚴閣，復西向，又左臥雲庵，亦西向，峯頂少井泉，惟此庵下有半月池，深廣不數丈，水日上滲，足飲千人，偶穢，輒涸，持經呪祭之復溢，僧呼聖泉，又呼觀音水，或名以井絡泉，庵右有觀音閣，閣前有小覩佛臺，光現略早覩佛臺，左有石屹然，曰金剛，若鐵汁鑄成，覩光者每倚藉之，石下有萬石嵯岈，攢作一片，名七寶臺，臺下有石室，戶樞甚多，小覩佛臺下有磐陀石，整潔可坐，石左復有一阜隆下盤，頂若鎚鈕，僧呼飛來鐘，又左雷山側有二石，眉目宛然，名仙人面，又石有手痕，名仙人掌，臺右回望本山來脈，自右而起，有賢首閣，華巖頂，又上，爲千佛頂，舊傳願王三千眷屬同來居此，故名，順此坡左下華藏庵，又下獅子坪，從臺上空霽時俯矚，可歷歷指者，不到寺，刺竹坪，棋盤寺，寺側亦有棋盤石，盤側二小石常煖，名溫石，又靈巖寺，盤龍寺及龍池等勝，紫芝，玉蟾等洞，虎皮等岡，榮徑等堡，銅山一帶，舉集其下，正東直對洋，九龍，凌雲，烏尤等勝而外，榮德，巴岳，層疊在睫，東南，則羅回以外，馬湖諸山，東北，則中巖，靑城，玉壘諸山，正西，則兩峯高插，中一平偃而大，如供几案，曰曬經山，西南，則邛崍，霧中，大小瓦屋，巍峨並峙，西北，則火燄，寶塔，森棼羅列，惟雪山晶瑩映天，玲瓏屛漢，鏡旭獨先，移暉遠燭，敻出西域諸峯表，天竺蔥嶺諸番界，俱在縹緲間，光相之現，有所謂攝身，淸現，金橋者，詳范紀，又有白色無紅暈者，曰水光，如箕形者，曰辟支光，如鐃鈸形者，曰童子光，有光稍上映，直豎斜移者，曰仙人首，仙人掌光，皆一光變態而異名，當光欲現時，有小鳥如鸜鵒，飛止巖頭鳴，僧譯其語，曰，佛現，佛現，遊人或掌粟，亦就食而去，環臺，則岷江，雅瀘，大渡，靑衣諸水，向背繞流如綫，緜雲漫布，咸沈沒浩氣中矣，出永延寺左行，爲富順庵，又下行，繞山坡至澗，爲白龍池，池水深尺餘，素沙徹映，磊石作勝，內有蜥蜴，潛近邊底，僧以鉢盛，馴擾可狎，往往與風雨作緣，遂冒龍籍，自池下行，上右坳，爲淨土庵，前有坪，亦名桫欏坪，自坪右折行，有大覺庵，永定庵，坳上有沐浴堂，右行越嶺，爲聖水坪庵，又前，學士堂，稍前，通天和尚塔，色身尚存，啓幔視之有生氣，又前，太虛庵，又前，至迴龍庵，與來時新舊二路口相合，一坊巋然，上題山後七十二古德名，庵左爲大佛坪諸庵，以及幽巖邃谷，人迹罕至，洞天靜室，多不知名，旋四會亭右廂，至白水寺前，有鉢盂峯，平地突峙，自白水逆左行，至石板凳，二里，爲虎渡橋，駛流迅瀨，小竊雙溪，自橋徑曲十二盤，至八音池，一名樂池，池中有蛙，遊人鼓掌，則一蛙先鳴，羣蛙次第相和，將終，則一蛙大鳴，羣蛙頓止，宛然一部鼓吹，過池又西，則黑水寺，前對月峯，祖師堂有惠通肉身，及所遺藕絲無縫禪衣一領，古白玉環一杖，又有惠續尼院，尼卽惠通禪師妹，從兄來峨，入定於此，遇夜，有黑虎爲之巡廊，寺傍巖龕，有無懷洞，自黑水還白水，至大峨石，由萬定橋頭東北折，徑陡且仄，初猶開豁，頻歷石溜互折，野竹坡陀，數里方出險林，見一長石臥溪中，卽前枏木坪，俯瞷，石船子也，迫視之，甚肖，紋理縱橫，亦異他石，循溪委曲而進，見澗流自兩石門中噴出，是爲龍門峽，瀑布修縮不一，溪南大石岌嶪，劃然中開，兩峯皆絕壁，高數十仞，行者緣木梯下，若猿族援降，不知其股行也，又數丈，望半巖一圓龕，則龍門洞，去水三丈許，土人編竹跨溪上，手接蟹度之，遊人立洞口，萬壑千巖，競來邀盼，入尺許，另透天光一片，洞深廣，二丈有餘，氣象軒朗，穹蓋百千，鍾乳癭垂，左壁雙鉤龍門字，舊傳宋富春孫公筆，今云東坡，石凸凹作鱗爪，名以龍牀龍枕，遊人坐臥其中，仰眺煙𥿮，俯臨潭澄，不復知去塵闤近遠，賓巒垂練，偉於峽瀑，下有種玉溪，題詠亦不減無懷洞，遊蹤屆此，覺向之滮鳴奰濺，俱斂入谽谺中，出峽口，狂態復作，稍遜於前，自此達龍門壩，至龜子山，形類贔屭，直至瑜河，與來路合，二峨山，在本山南三十里，名覆篷，以形似，又名綏山，右有綏山縣治，高減大峨之半，雄據南方，上有天池，傍有葛由洞，卽騎木羊往來處，下有豬肝洞，呂仙晝遊龍門，夕宿豬肝，卽此，昔人遊經羅目，掘得一碑，上鐫紫芝洞三字，傍注一山五口道人書，今豎道傍，乃此洞別名，下有紫蘭泉，亦呂仙命名，又洞有紫芝，洞上一里，洞口刻爛柯二字，三峨，在山東南四十里，距二峨南九里，古名鏵刃山，有李仙洞，高又半減於二峨，其間洞石幽奇相伯仲云，又距峨東北有龍池，四山環抱，一鑑中涵，瀰漫約十里許，深黝叵測，下有龍居，相傳，每開霽則霞光上昱，隱見點額大金鯉四尾及水獸龍馬等物遊戲其間，或澄映處，依稀古樹參差，圖繪淵底，中多魚，流氓擅利，漢李膺記，峨眉山下有龍池，長廣十里，卽此，志載峨山石龕百十二，大洞十二，小洞二十有八，大略杖履所及可記者耳，其所未及將無逸，以余己卯所遊目遇，已非己未，按范至能所紀，愈迥然矣，頃罹兵革，興替不審何景，使他時搦管，或不減此紀，或有加於此紀，邀貺山靈，菟裘稱得所也，菊潭氏識，峨眉爲震旦第一山，天皇授道，普賢示現之所，神奇靈異，非復人間，先大夫昔宰峨眉七年，予自童子侍側時，卽聞之神往，今得奉王程，親歷其地，可不一探其勝乎，嘉州校士畢，四月戊戌，往問道焉，旣入縣，拜先大夫祠，遂同友人蔣子潛伯，孫子毓卿，攜兒圖，舁筍輿，出城南門，過勝峯橋，轉儒林街，雨陌春犁，綠疇風偃，隔澗有西坡古寺，今荒廢不可尋矣，前爲十方院，華嚴樓，又四里許，聖積寺，傑閣一區，懸銅鐘於上，細鏤華嚴經字，老僧慧寶所建，曰老寶樓，題額峨峯眞境四大字，魏了翁筆也，內銅浮屠七級，雕鏤佛像，倍極莊嚴，前渡普安橋，沿瑜伽河行，溪流曲折，漸入山徑，舊名大光明山，荒址佛座猶存，望羣峯環抱，招提高峙木末，伏虎寺也，石梁跨澗，松徑陰森，可聞禪師擁錫來迎，登佛閣少憩，飯齋廚，出寺，左折而上，至涼風橋，橋傍石壁有洞，風從洞中出，忽石磴陡絕，高百餘丈，拾級而登，名解脫坡，坡上有僧，結茅以居，自是，路益嶮峭，山巖壁立，層坡數折，始達華嚴寺，寺有旋螺殿極奇古，宋紹興碑猶豎寺中，日斜，未及登覽，寺左爲靑竹橋，望娟娟秀出林表者，玉女峯也，峯頂有池，深廣四尺，歲枯不涸，相傳爲天女浴器，由橋北折爲枏木坪，靑蓋童童，掩映數畝，俗呼木涼傘，左上，爲純陽殿，側有千人洞，授道臺，卽黃帝訪天皇眞人授道處，右十字洞，相傳呂仙遊此，以劍劃石而成，昔人建此，以峨眉仙家道場，欲存天皇一脈，然今守祠皆緇流，無黃冠也，祠前山下一石橫溪中，長丈餘，若浮槎，俗號普賢船，豈寶筏津梁於此示現耶，沿巖俯石壁，陟五十三步，歷馬鞍山，峯巒回合，水聲琤琤鳴澗中，下坡爲萬福橋，石色蒼然，巑岏如削，臨橋一池，淸泠澄碧，大石插池中，上鐫陳希夷先生福壽二字，下鐫大峨神水四字，石罅宛轉，互相遮映，有小穴，注泉一勺，泉脈涓涓，透石底出，淸響鏗然，如戛琴瑟，坐池畔小亭，汲水飲之，寒沁心脾，塵氛盡滌矣，上大峨寺，舊有聖水閣，福壽庵，今廢，有僧葺之，未成也，遙聞大聲起巖壑，林樾蕭森，疑廣陵濤，三疊泉，震撼山谷，然水之去來蹤迹，杳不可覓，或曰山潮，以之驗雨晴，卜豐歉也，峯麓片石如臺，蹲踞林莽中，曰歌鳳臺，楚狂陸通舊廬在焉，前由鳳嘴石西上，爲中峯寺，衆峯螺髻旋繞，白雲一峯中峙，故名，一名集雲，本晉乾明觀，明果禪師除毒蟒，改觀爲寺，宋茂眞尊者重修，昔孫，王，宋三眞人，羽化於此，又黃魯直習靜處也，歷層岡，越三望坡，路險峻，行人三望乃至，下坡，山境幽深，夕陽下舂，林壑返照，煙雲舒卷中，蒼翠鱗鱗，牛心寺址也，雙流飛注，小橋跨其上，勢若雙虹，水聲搏激，如殷雷起地底，石峽一綫，灌木蒼藤，層層遮覆，驚濤噴沫，惟潺潺足下，疑挾風雨，窺之不見，僧云，左一水，從雷洞坪繞白水寺來，右一水，從九老洞繞洪椿坪來，至此巉巖深束，鬭捷爭雄，勢不相下，盤渦一石，怒當其衝，則牛心實爲砥柱矣，石根圓尖銳，若牛心然，左右亂石環峙，盡與水勢爭奇，溪上舊多亭臺，今圮爲榛莽矣，雙飛橋左，一徑可達洪椿坪，聞有繡頭和尚，住洪椿坪石洞中四十餘年，將百歲矣，髮垂覆身，每昏夜，赤足行山徑中，無所怖，人多異之，橋北緣磴道而上，徑稍平，山花夾道，香氣襲人，剎竿隱隱出靑靄，僧云，白龍洞也，前經古德林，綠雲四垂，萬株濃翠，別傳和尚手植枏也，相傳數與法華經字等，眞不啻檀林祇樹矣，林盡，由山口望，層坡高峙，丹楹飛棟，聳出層霄，則大峨樓也，越石門直上，入萬年寺，寺址甚敞，古稱白水寺，創自晉，唐慧通禪師重修，卽廣濬彈琴處，宋初敕建銅殿，歷太宗，眞宗，仁宗，俱有御賜寶供，明萬曆間，改聖壽萬年寺，內殿凡七層，一甎砌旋螺，銅鑄普賢乘象金身，高丈餘，今亦漸就荒落矣，寺門外近左，有海會堂，藏佛牙一具，明萬曆敕書一道尚存，夜宿僧寮，山雨空濛，萬籟俱寂，已覺身在雲霄，登峯頂，猶未及其半也，閱二日，己亥曉，聞梵音朗朗起，出萬年寺後，山雲四起，半籠峯頂，霧雨霏霏溼衣，上頂心坡，一徑高懸，石磴蜿蜒下縋，舉步則足膝點於胸，以布繩曳輿，牽挽而上，巖畔一石森豎，名太子石，爲登者所憑藉焉，經十數折，至觀心亭，稍平，憩白衣庵，詢住僧，知爲先大夫所建，曾捐俸置香火田，石碣猶巋然道傍也，由此扳援曲折，山益高，徑益險，有鵝嶺脊，仙女橋，石碑岡，皆陡巖深洞，石壁巉絕，下臨無地，荒叢蒙密中，側視不知幾千仞也，仄徑沿巖，爲大小雲壑，終古雲氣鎭之，深淺不可測，又前長老坪，右過駱駝嶺，數里爲初殿，登一板樓，望山形如鷲鳥，一名鷲殿，昔漢蒲公採藥遇鹿處，下有蒲氏村，皆蒲公後也，前兩山攢逼石間，一綫陡仄，不可躡足，名蛇倒退，巖左有徑，通九老洞，出巖直上一坪，老樹叢遮，綠陰蔽日，木石苔衣，纏結紛披，下垂長十餘丈，巖風拂之，縷縷如綫，曰普賢綫，又曰仙人縧，亦山靈變幻之奇也，又前蓮華石，茅庵深閉，荒寂無人，道傍一石，細蕊層萼，類靑蓮華，前顧亂峯層逼，箭筈通天，若臨絕境，仰指靑霄，微茫鳥道，高不可扳，行者咋舌，十數人挽一輿，如猿猱昇梯，移步躡空，則防顚墜，磴皆斬木層覆，危棧齒齒，蓋冰雪高寒，石則愈滑，此登山最險，俗呼鵓鴿鑽天，彷彿似之，上嶺，意稍適，叢篁翠篠中有方池，久涸，亂葉覆之，曰洗象池，嶺畔有初歡喜亭，以歷險至此，前路漸平，志喜也，踰滑石溝，直下深峽數百丈，古殿一楹，覆以木皮，化城寺也，山中氣候，至此迥異，四時霜雪，寒氣森森逼人，瓦屋經凍輒碎，多用木皮代之，少憩，炊飯僧廚，細雨斜風，慄慄如初冬時，肌骨凜然，急挾纊擁裘，由寺左，沿危壁，歷絕磴，策杖攀藤，直上梅子坡，峻坂高巖，昔有胡僧縛木梯架石，以引行者，今名胡僧梯，過梯爲白雲殿，峭壑憑虛，石根雲氣冉冉，瀰漫深谷，素濤銀海，變幻頃刻，殿後瀕巖一徑，徑左虛無所倚，亂木虬藤，連蜷蓊翳，俯視重淵深洞，岞崿崚峋，萬狀森列，則雷洞坪也，坪有雷神殿，路豎鐵碑，禁人語，巖下爲神龍所居，聞人聲，則風雨暴作，疾雷驚電，倒射山足，靈異如此，輿人疾趨過之，曲折數里，盤旋紆轉，則八十四盤矣，度桫欏坪，正值花時，四山如翦綵，樹高六七尺，葉長深碧，花一萼十數朵，叢出樹頭，殷紅粉白，望之微類芙蓉，性宜寒，移植山下則枯，蓋優曇寶樹，不作人間近玩也，稍折，有接引殿，板屋供佛，身峨然丈六，亂後寺僧募造者，今殿宇傾圮，漸爲風雨侵蝕，名山荒寂，誰爲布金長者耶，轉觀音巖，上太子坪，陰巖積雪，與野草幽花相間，經迴龍庵，松杉環蔭，一徑寬平，無復危巖險磴矣，又前圓覺庵，內沈香塔七級，高丈餘，層樓覆之，雕鏤金彩，工巧天然，僧云，明萬曆時，奉慈詔特製者，瞻禮而出，左折，過老僧樹，古幹數圍，蒼皮剝落，相傳昔有老僧入定於中，樹裂復合，上天門寺，兩石雙峙，劃然中分，如排閶闔，名天門石，多遊人題詠，半蝕蒼苔矣，又轉七天橋，以峨山爲第七洞天也，上天啓庵，直度天仙橋，飛梁架壑，泠泠流冰雪聲，左折，已登峯頂矣，崚嶒萬仞，忽焉平坦，心目頓開，瑞星石，高倚寺門，銅，鐵，錫瓦三殿，巍然次第相接，予炷香殿上，默禱於大士前，耑爲國泰民安，家太恭人祈壽，忽澹日微明，雲霧初斂，內殿鐘鳴，報佛光現矣，急趨覩佛臺，憑欄俯視，兜羅緜雲布巖下，漸滾滾與巖平，閃爍飛動，銀浪千層，橫鋪玉地，有光若車輪，從雲頭涌出，圓暈數重，五色炫射，中如懸鏡，虛明朗耀，觀者攝身光內，止各見本身，毫釐無隱，雖數百人，比肩並躅，不能見也，移時漸沒，風捲雲馳，更相磨蕩，若扶桑初日，吞吐懸巖，光華倍皎，光外復現一銀橋，垂虹橫亙，光旋轉其下，晃晃靡定，食頃，方沈霧中，隱隱而散，臨臺，爲光相寺，左向層梯，有滲金銅殿，高二丈五尺，廣一丈四尺，梁棟簷楹，鏤金錯秀，中坐大士，傍繞萬佛，窗櫺上下，雕飾雲棧劍閣，及入山道路險阻崎嶇之狀，制極工麗，四隅環列銅塔，高六七尺，有銅碑，高六尺，闊三尺，古色蒼翠，其光可鑑，左，王毓宗記，集王羲之書，右，傅光宅記，集褚遂良書，萬曆癸卯九月立，記建殿事甚悉，右下臥雲庵，有老衲募修，工未竣，僅板屋數椽耳，山風大作，霧雨空濛，登藏經閣，擁鑪坐僧榻，日已昏黑，聞山有佛燈，至夜則現，僧云，燈現必風止雲散，今濃雲漫空，恐不能見耳，予輾轉不能寐，披衣，步光相寺前，見山月將升，薄雲微掩，忽一燈從山外飄空而起，漸至十數點，爭相上下，頃刻數千百點，如傾萬斛珠璣，歷亂山谷，大風振林壑，吹人欲墮，不能久立，遂登閣宿焉，閱三日庚子，曉日初晴，萬山雲淨，登巖眺望，遠近諸山，星拱羅立，巖後岷山萬重，眞兒孫培塿耳，少近一峯，平覆如屋，與峨頂相對，瓦屋山也，又方正若案，高出天外者，曬經山也，靑城，玉壘，或拱或揖，火燄，蔥嶺，隱現縹緲，遙相映帶，諸山之後，銀色插天，日光注射，如瑤峯瓊壑，晃耀奪目，西域雪山也，延亙天竺諸番，不知幾千里，望之儼在几席，高寒之氣逼人，天地冰霜，萬古如斯矣，遙睇平川，三江如帶，白雲片片，或籠罩峯頭，或平鋪大壑，俱飄飄起足下，始知身在虛空，覩佛臺左有金剛石，穿空壁立，色如積鐵，倚石下窺，亂石㟏岈，疑千門萬戶，幽奇莫測，眞神仙窟宅也，僧指隔溪有不到寺，刺竹坪，棋盤寺，紫芝，玉蟾諸洞，迥絕人境，遊蹤不可問，山頂有泉，曰井絡，炊米粒粒成沙，不能熟，予從神水，以大竹貯水攜登，二日已盡，勢難更留，飯罷出寺，左行，下繞山坡，過澗，尋白龍池，池方廣數步，水深尺餘，沙石縈帶，中有物，蠕蠕出水底，僧以鉢盛之，長數寸，四足蜿蜒，居然蜥蜴也，僧云，冬寒池水不冰，或時有風雷起池上，豈亦龍種耶，右折，出深坳，有淨土庵，供通天沙門肉身於塔，僧云，沙門自萬曆甲戌居此，不下山五十年，將百歲矣而化，今遺蛻端嚴如生，是亦茂眞，繼業之流也，尋舊路，過雷洞坪，四望諸峯，漸爲煙雲挾去，坐臨巖片石，下瞰幽巖邃壑，人迹罕到，最奇則九老仙人洞，有皇人遺迹焉，遠溯伏羲，女媧，鬼谷諸洞，層層倚伏，若相鱗比，惟指點虛無，無從御風而遊也，下坡，以繩縋輿，縮身如蝟，石角藤梢，鉤衣刺目，輿懸空際，前人蹲伏，後人挺立，互相牽掣，稍縱，則如片葉陵風，飄空直墮矣，較之攀躋而上，險且十倍，逡巡至木皮殿，喘息稍定，溼雲含雨，幽花帀樹，枝上始聞鳥聲，峯頂二日，鳥迹麋蹤，寂無所見，唯二靑鳥，每佛光將現時，飛繞殿前，呼佛現，佛現，仙翼靈禽，非凡鳥所能接羽，至白水寺，日已亭午，望鉢盂峯，虎跳橋，山壁峭立，屈曲十二盤而上，有八音池，黑水寺，相隔二十里，屐齒不能及，趨雙飛橋，徘徊石畔不忍去，僧指左徑達洪椿坪，由寶現溪入石筍溝，數折，後牛心寺，卽古延福院，有白雲，靑蓮二閣，乃孫眞人栖隱地，遙望大峨石左，中峯寺後，卽呼應峯，茂眞與眞人弈棋處，景物幽深，倉卒難徧，惟付之夢遊耳，暮入伏虎寺，宿可聞禪師丈室，索山志閱之，讀范石湖，胡菊潭諸先生記，殊歎茲遊之草草也，笑謂兒圖曰，俟予十年後，芒鞋竹杖，呼老衲於古雪堆中，更作臥遊，以醻夙願，此時僕僕塵鞅，山靈自不肯以全身示現也，維安養寶剎，大覺攸贊，三輩高升，夕孕金華，列宿猶慙於海滴，晨遊玉沼，世燈彊喻於河沙，良以十方爰來，四生利往，雖騰光而普示，終稽首而偏求，故其竺國皇州，自今觀古，彼則鉅賢至聖，咸舒藻以爲盟，此則覺德鴻儒，盡摛毫而作誓，自玆迴向緜續，唱和相尋，誠爲道德之通衢，常樂之直濟者也，但世多創染割截，未識方隅，忽遇問津，靡慙濫吹，或攘臂排爲小教，或大笑斥作權乘，以其言旣反經，人惑常典，易不云乎，居其室，出其言不善，則千里之外違之，況其邇者乎，遂輒述往生淨土決疑行願二門，詞愧不文，理存或當，視菽麥而且辨，挹涇渭而俄分，翦伊蘭之臭林，植栴檀之香榦，信解行願，原始要終，不數千言而能備舉者，實玆二門矣，第四，寺庵勝槪附，堂，殿，院，樓，閣，亭，橋，坊，塔，法王到處，法眾恆隨，峨眉爲中國最高之山，實普賢應化之地，以故十方緇素，咸來投誠而依棲，歷代王臣，悉各從事於建造，致使琳宮紺殿，棋布雲巖，草舍茅篷，星羅幽岫，或參禪以冥契佛心，或宏教以啓迪眾智，在昔建築甚多，晚近頹廢不少，姑依舊志，略錄大端，凡新建者，備諸圖說，故志寺庵，光相寺，在大峨峯頂，相傳漢明帝時建，名普光殿，其改名光相，當在唐宋時也，明初洪武遣僧寶曇重修，始以鐵爲瓦，明末傾圮，淸巡撫張德地捐俸重修，有碑記，由此而下，爲天王殿，殿後左右，祖師，龍神二堂，正中錫瓦普賢殿，又爲銅瓦殿，僧別傳開建，殿後有坊，曰捫參歷井坊，旁有井絡泉，由此左上爲藏經閣，有舊頒龍藏，今失其半，閣一名永延寺，僧妙峯開建，峯後惟密嗣修，壽九十七，淸雲南援勦總兵祁三昇捐資添造鐵瓦，往來朝山者，多憩息焉，自樓左向後，層梯而上，峯頂爲滲金小殿，一名永明華藏寺，殿左右有小銅塔四座明萬曆間，僧妙峯募瀋王及川督等鑄，殿瓦，柱，門，櫺，窗，壁，皆銅爲之而滲金，廣一丈四尺五寸，深一丈三尺五寸，高二丈五尺，前安願王像駕，四壁萬佛圍繞，門陰刻全蜀山川形勝，水陸程途，一覽瞭然，妙峯曾募造金殿三座，分送五臺，峨眉，其一座欲載送普陀，至金陵，遇普陀僧，恐招海盜，不敢受，遂送江寧寶華山供奉云，向左爲覩佛臺，卽放光處，在光相寺前，約丈許，臺下千佛巖在右，金剛石石下卽七寶臺在左，辟支，童子二臺，兩兩對照，若龍虎然，亦山頂形勢最勝處也，天門寺，在天門石下，僧瑞峯建，石凡三折，始達山路，丹靑不能似也，護國草庵寺，明萬曆賜額，又名圓通庵，在天門石右，通天和尚建，有慈聖太后手書佛號金繡長旛，今失，唯所賜九層沈香塔尚存，大佛寺，縣東郊，明萬曆間，通天和尚之徒無窮，至京奏請慈聖太后開建，寺有千手千眼觀音大士銅像，土木弘麗，賜有香燈田五百畝，載在碑記，西坡寺，在城西南，唐武德六年建，舊名壽聖西坡寺，遊山者往來多宿此，聖積寺，離峨眉縣五里，卽古慈福院，正德三年內江王重修，寺內有銅塔，高二丈許，永川萬華軒所施，寺前有樓，曰眞境，一名老寶，乃慧寶禪師建，樓上有魏鶴山書峨峯眞境四大字，內名賢題詠最多，舊志，後嶺有洪範庵，過嶺有華嚴樓，大悲，興聖二庵，今俱廢，唯儒林橋隔㵎西坡寺，度凹十方院無恙耳，伏虎寺，在伏虎山下，行僧心安開建，宋紹興間虎狼爲患，人迹罕見，有高僧士性建尊勝幢一座，據鎭方隅，患遂息，明末毀於兵火，繼得貫之和尚偕徒可聞禪師結茅接待，歷有數稔，於淸順治十八年，督撫，司道捐俸修建，前後左右，凡列一十三層，甚爲弘敞，誠峨眉之大觀也，華嚴寺，一名歸雲，在玉女峯下，唐昌福達道禪師道場，宋紹興三年，僧士性重修，寺有旋螺殿，極奇古，初爲白牛長老住持，明洪武時，僧廣圓領帖焚修，成化，改爲會福寺，有宋紹興碑，及華嚴堠，左刻至州十五里州，疑指今峨眉縣，右刻至山頂七十里，玉女峯頂上有池，宋有天女饋食邛州刺史馮楫故事，詳，中峯寺，一名集雲，在白雲峯下，一名白巖，本晉乾明觀，時道士惑于三月三日昇仙之說，歲爲毒蟒所食，有資州明果禪師至，暗伏獵人射殺之，道士感激，改觀爲寺事焉，宋高僧茂眞尊者重修，宋時孫，王，宋三眞人羽化於此，又黃魯直習靜處也，明洪武時，僧慧安，法曇長老住持，內普賢大士殿，明成化三年，蜀昭王建，黑水寺，在對月峯，創自晉魏肇公，唐僖宗間，高僧慧通住錫，道聞朝廷，勅建永明華藏寺，並賜無縫衣，玉環，供器，滄桑無存，弘建普賢，延福，中峯，華嚴四剎，以山相火，易二水三雲抑之，繼席祖庭，位列傳燈，承璟，義欽，黑水，曇振，洞溪，廣悟，前後七代，悉宗風大振，故古今稱峨眉祖堂，黑水，洞溪俱以山彰名也，前牛心寺，在雙飛橋上牛心嶺，後牛心寺，宋繼業三藏開建，一名臥雲寺，一名延福院，卽孫眞人修眞處，有吳道子畫壁，一云張僧繇畫，宋淳祐間，僧紹才重修，明洪武時，廣濟禪師住持，萬年寺，卽白水寺，昔蒲氏事佛舊址，寺創自晉時，唐慧通禪師精修，唐人有聽廣濬禪師彈琴處，卽此寺，在宋爲白水普賢寺，內敕建鑄大士銅像，並殿高十餘丈，太宗，眞宗，仁宗，俱有御賜寶供，三經回祿，無存，明嘉靖間，旋修旋燬，萬曆間，敕改聖壽萬年寺，寺前有大峨樓，樓前有南戒名宗坊，左豎祇樹林坊，寺內殿凡七層，一毗盧，一七佛，一天王，一金剛，一大佛，一甎砌旋螺，一接引殿，殿有明末代巡黃岡梧陽劉公捐造眞武祠，今廢，寇亂，寺焚燬殆半，淸巡撫張公捐俸莊嚴，載有碑記，寺有明萬曆頒賜藏經，今失，唯一敕尚存，靈巖寺，在大峨山下，南進高橋，寶掌和尚結廬舊址，寶掌，周威烈王十二年生，至唐高宗顯慶二年卒，壽一千七十一歲，其寺歷代重興，至宋紹興五年，改護國光林寺，明成化元年，又改爲會福寺，後天順四年，頒賜龍藏，棋盤寺，在城南，進高橋，經太平墩路口，茂眞尊者開建，墩前有一泉，常溫，蟠龍寺，近新開寺，進黃沙溪，冷竹坪，唐慧覺禪師開建，新開寺，在伏虎寺後，鞠家漕，萬曆三年，九老洞僧大用建，香巖寺，離伏虎寺後三里，西域香巖尊者居此，西禪寺，在縣西南十五里羅目街上，寺以僧名，與醫王白鵲同時，石佛寺，在縣西五里，今廢，玉屛寺，在縣西十里，袁家溝，彌陀寺，在楊鎭場下，隔河卽二峨山，伽藍寺，在楊鎭場，茶土寺，在三峨山上，圓通寺，在四峨山下，上有花山，明印宗和尚住此，祈雨響應，感四眾雲集，設大戒壇，觀音寺，在經太平墩道傍，伍家坪，離城南一百里，古洞溪和尚住靜處，本壽寺，在縣北二十里，深幽至極，鞠惟律師說戒所，普賢寺，離縣二十餘里，寶曇國師開建，廣福寺，卽前牛心寺別院，在寶現溪側，今廢，佛到寺，在覩佛臺下，由縣南轉西，從盤龍寺，黃沙溪，冷竹坪，開山日得石佛，故名，今廢，羅漢寺，在新開寺下，建日有梵僧赴齋，齋畢不見，今廢，果哲寺，今廢，永延寺，在九嶺岡下，明周藩建，法華寺，今廢，大隱寺，俱在二峨山下，放光寺，在後山，宋嘉州刺史王良弼奏請開建，今廢，淨土庵，在桫欏坪上，明萬曆初，大智和尚建，師名眞融，楚人，戒律精嚴，刻苦供眾，凡建立五臺，伏牛，峨眉，鎣華四常住，最後至普陀開海潮寺，有遺願碑存本庵，切戒子孫，不得背眾營私，恃强相爭，庵左有白龍池，水極甘洌，庵中佛像莊嚴細巧，最稱如法，臥雲庵，在藏經閣右，性天和尚建，後毀，淸總制哈公及通省文武捐俸，命可聞禪師重建，絕頂無水，唯此庵下有半月池，各庵寺仰汲，詳，有碑記，迴龍庵，在太子坪上，有戒壇，僧三濟開建，大覺庵，在通天塔左，法慧庵，在太子坪後，文殊庵，在七天橋右，天仙橋左，有坊曰爲天一柱，白衣庵，富順庵，永定庵，聖水庵，鳳凰庵，普賢庵，在天門石，般若庵，在錫瓦殿下，彌陀庵，在錫瓦殿前，天啓庵，在山頂齒牙峯下，禪定庵，金像庵，勝峯庵，萬行庵，卽太子坪，僧古智建，蓮華庵，洪範庵，華嚴庵，華藏庵，定慧庵，卓錫庵，毗尼庵，淨居庵，法華庵，慧日庵，太虛庵，鳳嶺庵，解脫庵，在解脫坡上，卽觀音堂，呼應庵，在大峨石右，呼應峯後，相傳茂眞尊者與孫眞人弈棊於此，呼應庵側，有棊盤石，有溫涼二池，三仙洞庵，雄黃石庵，萬公庵，今俱廢，佛會庵，白衣庵，慈聖庵，禪定庵，鉢盂庵，千佛庵，卽洪椿坪，伏牛山楚山和尚開建，德心大師重修，梵宇精潔，結構弘敞，常有千人，此地曲折幽雅，最爲隱僻，大坪庵，石筍庵，在石筍溝，寶掌庵，在佛到寺右，鐵峯庵，福壽庵，在大峨石畔，僧性天果開建此僧另是一位，非峯頂之性天，庵舊有九曲渠，流杯池，昔人觴詠其中，庵前有海棠，大數圍，高十餘丈，幹直上二尋，爲數百年間物，石踞神水池上，體微側，詳，龍泉庵，維那庵，月窟庵，勝峯庵，流春庵，圓教庵，白雲庵，上七庵廢，三望坡茶庵，在中峯寺傍，妙觀庵，在觀心坡上，九老洞茶庵，在華嚴頂上，洞泉庵，在豬肝洞下，儀鳳庵，在四峨花山下，洪範庵，有二，一在西坡寺前，一在山頂，大悲庵，石佛庵，在宋王觀壩下，三一庵，在瑜伽河下，鳳嶺庵，立禪庵，在曹溪洞右，寶珠庵，在石筍溝，半月庵，興聖庵，俱近聖積寺，龍鳳庵，卽伏虎寺右靜室，前蔣太史易爲蘿峯庵，飛龍庵，在玉女峯下，卽伏虎寺左靜室，彌陀庵，聖水坪庵，定居庵，在山頂，太湖庵，僧融虛建，庵前有太湖石，金剛際靜室，蓮華社靜室，在九嶺岡上，九龍坪靜室，在蓮華石上，象鼻巖靜室，逝多園靜室，牛心鎭靜室，培風館，在捫參歷井坊後，龍神堂，在伏虎寺左，觀音堂，在解脫坡，西龍堂，在梅樹埡下，今廢，喜光堂，在萬年寺，今廢，本尊堂，在二峨山下，三藏堂，在二峨山下，仰天窩，此處產香棃，櫻桃，學士堂，在通天塔左，中靜堂，觀心坡禪堂，在頂心坡後，僧空庵開建，大慈堂，沐浴堂，會宗堂，卽問宗堂，風道人明光開建，有碑記，在伏虎寺，海會堂，在萬年寺左，有御賜紫衣，及丁雲鵬畫歷代祖師像八十八軸，今俱毀，唯佛牙尚在，重十三斤，淨業堂，在萬年寺右，古泉淸洌，足供萬人，相傳下有龍窩，無量殿，純陽殿，在華嚴寺上，明御史郝衡陽建，龍神殿，在三望坡上，白雲殿，在梅子坡上，常有白雲屯聚，俗名雲壇，接引殿，在八十四盤下，淸順治十七年，有河間府僧，年八十，至此，見佛像臥荒叢中，乃誓餓七日募修，時大雪，凡露餓六日，蜀趙翊皇登山，見而憫之，歸白督臺李公，捐金五百，命僧聞達重修，雷神殿，在雷洞左，木皮殿，在初歡喜亭上，五里，西域阿婆多開建，卽古化城寺，昔有昆明施紹高，太和王藎台來此，遇白猿獻二果，啖之，俱仙去，鷟殿，以山形如鸑鷟得名，一云初殿，又云鑿井初殿，在觀心坡上，駱駝嶺下，昔漢蒲公採藥見鹿處，後人因立此殿，殿下今尚有蒲氏村，皆公後也，慈福院，在聖積寺對門，普安院，在普安橋，華林院，在靑竹橋，今俱廢，龍門院，在種玉溪上，惠續尼院，在黑水寺前，卽月峯禪師入定處，有黑虎巡廊之異，有御賜袈裟，玉環，今失，塔院，在學士堂右，圓覺庵下，金裝通天和尚肉身在內，至今生氣宛然，老寶樓，卽眞境樓，玉皇樓，在伏虎寺溪右，家慶樓，在飛來岡大廟後，詳，大峨樓，在萬年寺前，總督蔡公重建，白衣觀音樓，在雙飛橋上，普賢閣，在中峯寺後，歸雲閣，在華嚴寺後，普溪閣，在大峨石後，僧瑞光建，聖水閣，在大峨石後，高僧化機隱此，明巡撫安慶吳用先築此居之，淸音閣，在雙飛橋下，琉璃亭後，有一大石，名洗心臺，臺上建閣，今廢，菩薩閣，在白水寺，今廢，有榜曰天下大峨山，朝陽閣，在八十四盤上，觀音閣，在金剛臺上，臥雲庵後，閣前有小覩佛臺，楞嚴閣，在山頂，藏經閣，在山頂光相寺，萬聖閣，在普賢庵下，賢首閣，在七寶臺右，涼風亭，在無量殿上，宗漏亭，玉液亭，俱在大峨石，琉璃亭，在牛心石，接王亭，在雙飛橋上，四會亭，在萬年寺前，有接引佛銅像，初喜亭，在九嶺岡上，大歡喜亭，在觀音巖上三里，思佛亭，在桫欏坪，普庵橋庵或作安，在聖積寺西一里，虎溪橋，在伏虎寺前，涼風橋，在無量殿上，解脫橋，在解脫坡下，玉女橋，靑竹橋，俱在華嚴寺前，虎跳橋，在萬年寺左，一名七笑橋，爲前賢張鳳羾，安盤，程啓充，徐文華，章寓之，王宣及僧瑞堂建，太平橋，在五十三步上，萬定橋，卽古萬福橋，在大峨石上，百福橋，卽響水橋，在歌鳳臺側，三望橋，在中峯寺上，雙飛橋，在牛心寺下，兩山相對，出牛心嶺，自中亙垂如貫珠，左一水從雷洞坪，繞白水寺來，右一水從九老洞，繞洪椿坪來，至此界作二道，雙虹跨淵，凡一橋受一水，一水出一洞水分黑白，卽符文水，勢如虬龍奮舞，兩不相下，過橋始馴，久之乃合，有石狀如牛心，鎭峽口，昌瑩如鏡，觀察西山張能鱗改爲洗心石云，相傳左橋，始軒轅游勝峯時造，右則自漢至宋，不知經幾何數修理，古今多以此處爲峨山第一勝景，凡黑龍潭，寶現溪水，俱從此下，始出龍門也，仙女橋，在息心所下，窄甚，仙迹橋，在山頂，天仙橋，在山頂，七天橋，在山頂天門石上，積善橋，在觀音巖，自此可達洪椿坪，一名萬度橋，有上中下三道，高橋，在靈巖寺前，震旦第一山坊，在涼風橋，卽今伏虎寺，南戒名宗坊，在萬年寺前，爲天一柱坊，在山頂天仙橋左，捫參歷井坊，在山頂銅瓦殿後，山後七十二古德名庵坊，在山頂大佛坪右，小金塔，在聖積寺，高二丈餘，永川萬華軒施，普同塔，有二，一在伏虎寺逝多林，有澄江大師藏骨，一在四會亭，小石塔，在玉泉池側，滲金小塔四座，在山頂銅殿側，妙峯募造，沈香塔，在草庵寺，肉身塔，有二，一是黑水，一是通天，大僧塔，在紅珠山，卽開建伏虎貫之和尚塔也，一心顯現萬法，萬法不出一心，衆生與佛同然，本無所謂靈異，唯衆生久爲業力所縛，自性功德不得受用，忽睹佛菩薩感應境界，輒詫爲希有，由是返迷歸悟，背塵合覺，久久必能徹證自心，故知菩薩現光，現燈及諸妙相者，乃曲垂接引之大慈悲心也，故志靈異，諸經載佛說法時，恆放白毫光，或七寶光，是無相中之相，不可思議也，峨眉峯頂，晝則放光，夜則出燈，明由普賢示現，啓人生信，不然，何以唯菩薩道場有之，他則不聞耶，故志焉，佛光常放於光相寺前覩佛臺，下爲萬仞深谷，臨巖作欄杆，光起時，寺僧鳴鐘，朝山大衆聞鐘齊集，憑欄而望，放光時，每在卓午，先有兜羅緜雲布滿巖壑，宛如玉地，名曰銀色世界，雲爲水波，爲傘蓋，爲樓臺諸狀，上得日色照之，遂現圓光，從小漸大，外暈或七重，或五重，五色絢縵，環中虛明如鏡，觀者各見自身現於鏡中，舉手動足，影亦如之，止見己身，不見傍人，以此爲異，此名攝身光，光上有金橋如虹，憑空而現，若可往來，有時雲氣散盡，出一光，如大虹霓圓，似水晶映物，名曰淸現，凡光相依雲而出，其不依雲，則謂之淸現，最難得者，又有白色無紅暈者，曰水光，如箕形者，曰辟支光，如鏡鉢形者，曰童子光，光皆一光，變態而異，名佛光，未發時，有鳥先飛過，作聲曰，佛現了，佛現了，已而佛光果出，此類雀而稍大，只有二枚鳥，別無種類，飛入佛殿，常就僧食，但不見有長育耳，凡朝山者，心主誠敬，則一二日內，卽遇光現，否則有候至旬日，不現而歸者，七天橋，天門石巖畔，亦時有光現，與覩佛臺前之光無異，觀李中溪，與此光正相類，可見佛菩薩境界皆同，聖燈，乃現於夜，凡千百數，明熒騰空，冉冉來朝佛臺，就近拾之，一木葉耳，然四時皆然，其非楓林霜葉明矣，此眞聖燈，凡夫無庸妄肆猜疑也，嘗聞佛教圓通，掃去色空諸相，又聞佛教廣大，時現百千萬億化身，蓋有相無相之間，久欲致辯焉，而未果所願，余癸亥初夏，偕山陰孟蘊士登峨峯，禮普賢願王，陵晨，旭日初升，羣翳盡斂，蒙首，瓦屋及塞外曬經，雪嶺諸山，無不面目俱現，至午餘，兜羅雲布，忽成銀色世界，少頃，佛光從巖下漸起，紺綵奪目，不可迫視，仰首半空，突有五色祥光數道，隱現菩薩法相，余頂禮畢，益信化身之說不虛矣，夫世疑峨眉洞壑臨淵，日色反射，宜有異光，復疑山中多晶石，映日益陸離而大，此皆臆說，不可以存，余特述所見以著辯，俾後之遊峨者，知菩薩以無相爲圓通之果，而有相未始不爲廣大之因也，然則有相無相之間，殆不可思議云，余客西蜀，峨眉咫尺，而未得措足者三載，每遇遊峨者，輒津津問之，若佛燈一事，或云是古木葉也，或云是千歲積雪精瑩凝結也，余疑之而未敢遽信，今於孟夏之望七，覩佛光後，益欲諦審於佛燈矣，夫諸佛菩薩，以至道度世，不難表光相示衆生，何惜昏夜一炬，令大地光明耶，爰是暝鐘初息，沙彌來報燈現，余急趨頂上，乍見一二熒熒處，猶然諸說橫據胸中，未幾，如千朵蓮華照曜巖前，有從林出者，有從雲出者，有由遠漸近冉冉而至者，殆不可數計，始歎耳食之不如目睹也久矣，昔蘇長公月夜泛舟，探石鐘之勝，因作，有曰，事不經身歷卽言之，未必得其眞，得其眞矣，而未必盡其詳，蓋笑李渤之陋，而歎酈元之𥳑也，古者立國，必依山川，在禮，諸侯祭其境內名山大川，山出爲雲爲風雨，則祭之，所以祈福禳災，祐國庇民，非獨務遊觀，覽勝槪而已，蘇子瞻謂，天下山水在蜀，蜀之山水在嘉，蓋指峨山而言也，余以康熙辛亥奉命入蜀，忝爲峨山主，又讀通志，宋范成大，明陳文燭，袁子讓，曹學佺遊記，所稱佛光，聖燈，兜羅緜雲者，心羨慕之，而未能無疑也，九月，余自蜀旋楚，道經嘉州，因念是山，爲蜀之望，自兵火以來，蜀民鮮有孑遺，而嘉眉邛雅以南，獲稱安堵，斯山之靈，實式祐之，不可不修祀事，且以果右軍之緣，遂命駕往登，自伏虎，萬年諸蘭若，歷觀心，鷟殿，化城，雷洞諸奇險，震悼怵心駭目，見諸前賢載記，及山圖詳誌且悉，不復縷述，余自萬年晨發，晡刻抵山巓，禮普賢大士畢，登覩佛臺，俯視下界，如在天上，少頃，白雲噓布，萬頃一色，望之如雪，如氈，如銀海，乃所謂兜羅緜雲者，無何，二佛現鳥如鸜鵒，依人衣袖間，鳴曰，佛現，佛現，忽大雲中現五色光，或黃，或赤，或紫，或綠，或碧，輪囷蓬渤，如太極暈，如大圓鏡，光彩射人，重重攝入，大衆歡呼，歎未曾有，迨至夜分，主僧復報聖燈現矣，余疾起往視，初見一燈二燈，旋繞虛空，已復散爲百爲千，若列宿海，若繁星翳天，寺僧合十向余，謂，曩間宰官居士登山，候至數日，十餘日，求一見佛光不可得，今公甫至，三相俱現，非具大福德，至誠虔感，何遽爲諸佛菩薩感應攝受，若此之神速也，余遜謝不敢當，自念今歲仲冬，爲家大人六秩誕期，余感荷大慈，獲覩瑞相，不勝慶幸，私心默禱，願此光明雲，上爲聖天子有道萬年，受茲百福，家大人壽考康寧，永錫純嘏，蓋余至此，始信諸佛菩薩境界，不可思議，華嚴經所稱大光明山，普光明殿，藏海寶網，香雲徧滿，皆眞實語，非親至其境者，不能知也，唯是自有此山以來，登者衆矣，或旬日始見佛光，又未能悉見所謂聖燈，兜羅緜雲者，余皆一朝見之，可不謂厚幸，一大奇緣也哉，是遊也，同行有皖江劉灊柱，餘謨諸君子抵山稍後，僅見聖燈，緜雲，未及覩光，余以王事於役，次日卽下山，不及少留，方欲以是傲諸君子，灊柱笑而言曰，佛光常住，相猶無相，若人以相見佛，佛卽以相現，若人以無相見佛，佛卽以無相現，凡所有相，皆是虛妄，使餘謨見猶不見，而況欲以見見乎，余喜其言通於禪，故泚筆記之，而並錄其語于後，淸康熙辛亥，杜宇化蜀，靈鷲開山，物無小而可忽，機有動而先傳，巖攢鴿鵓，眉掃蔚藍，光飛蝃蝀，華發優曇，七寶臺高，三生業重，灝養鴻濛，碧傾空洞，爰有神鳥，狀類伯勞，衣浣玄水，喙啄赤霄，紺緣豐領，羽點文苞，載飛載止，倏近倏遙，𦒑䎀欲轉，翪翀以翹，不類瀟湘叫雨，有若洪巖戲翛，機忘剝啄，智謝繒繳，作錦衣之飛使，報虹綵於神皋，言隨意變，形幻舌饒，機不先而不後，緣如赴而如招，夫其崱屴峛崺之險，靉靆霠霃之交，霜鵬戢翼，霧豹歇嚎，荔披有魅，草宿無媌，而乃有羽可儀，其音載好，旣山煇以壑媚，亦虹流而霓繞，白馬黃金，琪林瑤草，草木忽而蔥蒨，海雲遮而繪巧，聳赤城之霞標，烜文燦於海島，使面壁兒孫，歸崇佛老，目睜乎金剛閃灼，心切乎玉象縹緲，知微知彰，倏來倏杳，淸絕桐花鳳，慧超秦吉了，嗟乎，楚鳳不作，孫龍亦邈，人我墮相，聲光誰葆，蓋聞九土區分，四生殊俗，昏波易染，慧業難基，久復愛河，長流苦海，不生意樹，未啓心燈，故三明大聖，八解至人，總法界而爲智，竟虛空以作身，形無不在，量極規矩之外，智無不爲，用絕思議之表，不可以人事測，豈得以處所論，將欲啓愚夫之視聽，須示眞人之影迹，其猶谷風之隨嘯虎，慶雲之逐騰龍，感應相招，仰惟常理，自鹿樹表光，金河匿曜，故像法眾生，歸向有徵，雖千佛異迹，一智同途，大悲平等，隨性欲而利生，宏誓莊嚴，運慈舟而濟溺，衆生有感，機緣契會也，第六，歷代高僧附塔銘，附居士，佛法僧三寶，爲世福田，佛已滅度，法不自宏，其傳法道而度衆生，續慧命而啓後覺者，唯僧是賴耳，峨眉爲普賢菩薩道場，得具大誓願，大精進，大禪定，大智慧之高僧宏揚之，則普賢無盡之行，如來最妙之道，人人皆得修而證之矣，故志高僧，中印度人，周威烈王十二年丁卯降神，受質，則左掌握拳，七歲祝髮乃展，因名寶掌，魏晉間，東遊此土，入蜀禮普賢，留大慈，常不食，日誦般若等經千餘卷，一日謂衆曰，吾有願住世千歲，今六百二十有六矣，故人以千歲稱之，旋遊五臺，復南歷衡岳，黃梅，匡廬，尋入建業，會達磨入梁，就而叩請，悟無生忍，武帝高其道臘，延供內庭，遂徧探兩浙名山後，居浦江之寶嚴，與朗禪師友善，每通問，遣白犬馳往，朗則使靑猿，故有題朗壁者云，白犬銜書至，靑猿洗鉢回，至唐高宗顯慶二年正旦，手塑一像，經九日成，謂門人慧雲曰，此肖誰，雲曰，與和尚無異，卽澡浴易衣趺坐，謂雲曰，吾住世已一千七十一年，今將謝世，聽吾偈曰，本來無生死，今亦示生死，吾得去住心，他生復來此，又囑曰，吾滅後六十年，有僧來取吾骨，勿拒，言訖而逝，入滅五十四年，有刺浮長老，自雲門至塔所，禮曰，冀塔洞開，少選，塔戶果啓，其骨連環若黃金，浮卽持往秦望山，建窣堵波奉藏，以周威烈王丁卯至唐高宗顯慶二年丁巳，實一千七十一年，其在此土，蓋歷四百餘歲云，西域聖僧也，來禮峨眉，觀山水環合，頗同西域化城寺地形，遂依此而建道場，山高無瓦埴，又雨雪寒嚴，多遭凍裂，故以木皮蓋殿，因呼爲木皮殿，遠公之弟，與遠共事道安法師，及安在襄陽，遠公東下，持亦俱行，初憩荆州上明寺，後適廬山，皆隨遠共止，持欲觀瞻峨眉，振錫岷岫，乃以晉隆安三年辭遠，入蜀，遠苦留不住，歎曰，人生愛聚，汝獨樂離，如何，持亦悲曰，若滯情愛聚者，本不應出家，今旣剖欲求道，正以西方爲期耳，於是兄弟抆淚憫默而別，到蜀，止龍淵精舍，四方慕德，所至成侶，刺史毛璩，耆宿惠巖，僧恭，皆望風推服，有升持堂者，號登龍門，後因譙縱之亂，殺璩及巖，恭等，持避難之郫縣中寺，縱有從子道福，凶悖尤甚，將兵往郫討戮，入寺，人馬浴血，衆僧驚走，持在房前盥洗，神色無忤，道福直至持邊，持彈指漉水，澹然自若，福愧悔流汗，出寺門謂左右曰，大人故與衆異，後境內淸恬，還止龍淵，講說齋懺，老而愈篤，以晉義熙八年卒，春秋八十有六，臨終遺命，務最律儀，謂弟子曰，經言戒如平地，衆善由生，附考，宋時嘉州道左大樹，因風吹折，穴中有一定僧，頭髮蓋身，爪甲圍腰一帀，有司以聞，迎至都下，令西僧總持，擊金磬再拜，乃出定，叩之，曰，吾遠法師弟也，再叩，曰，吾將往陳留，遂復入定，明萬曆末，四川按察曹公學佺云，往在金陵，同年金礪爲言，近日陳留古廟，因取土修理，掘其下，有三缸，蓋底皆俯，其中仰者，有定僧坐焉，爪甲繞身，羣衆喧譁不已，聊一開眸，問曰，是何時，衆答曰，萬曆某年也，曰，吾尚早，仍閉目，衆努力搖之不動，衆懼，遂覆之如初，按高僧傳載，持卒於龍淵，今山頂有老僧樹，云是持入定處，未知孰是，詳，按明嘉靖間，灌縣靑城山樵陽子，亦有前身坐蛻樹中事，孫柏潭先生有傳，載四川總志，資州人，幼薙髮龍遊山，謁秦竺法護於大興善寺，一日聞護開示，如來座者，一切法空是，頓悟厥旨，回蜀，就寶掌峯卓錫，中峯始號乾明觀，彼中道士，每於三月三日，效瞿武升仙之法，歲以爲常，師聞，知是妖孼，請讓先升，階伏獵人，箭綴絲綸，果中之，一白蟒也，尋理其處，乃見冠簪白骨滿窟，羽人悔悟，卽觀改爲中峯寺，迎師承事焉，姓趙氏，本安漢人，後居緜州昌隆之蘇溪，年七歲，至巴西郡，太守楊眺問云，聞兒人讀書，因何名爲老子，彖曰，始生頭白故也，眺密異之，冠歲出家，卽受具戒，後還涪州，開化道俗，又抄集醫方，療諸疾苦，或報以金帛，一無所受，彖雖道張井絡，風播岷峨，見大乘一經，未弘蜀境，爲之疏記，欲使後學有歸，忽感風疾，不言久之，命將絕，私心發誓，願諸佛護念，作是念已，忽然能語，後卒於潼川光興寺，卽緜州振響寺也，時保定元年，日遊呼應，夜宿棋盤，二處古迹現存，眉州人，初參晦機，回峨眉，住華嚴寺，僧問，學人來問則對，不問時意旨如何，曰，謝師兄指示，曰，本來則不問，如何是今日事，曰，師兄此問大好，曰，學人不會時如何，曰，謾得卽得，曰，國有寶刀，誰人得見，曰，師兄遠來不易，曰，此刀作何形狀，曰，師兄要也道，不要也道，曰，請師道，曰，師兄難逢難遇，曰，普賢云何駕石船，曰，師是這箇，亙古亙今，西禪和尚問，佛是摩耶降，未審和尚是誰家子，師曰，水上，問，如何是密室中人，師曰，非男女相，問，國內按劍者誰，師曰，昌福，曰，忽遇尊貴時如何，師曰，不貴，禮峨眉於放光臺，不登寶塔頂，僧問，和尚云何不到至極處，州云，三界之高，禪定可入，西方之曠，一念而至，惟有普賢，法界無邊，禮峨眉，至覩佛臺，霧氣澄霽，曰，云何不見，僧問，不見甚麼，檗云，不見普賢，禮峨眉，觀白雲光紫，曰，還有這點霞氣在，僧問，和尚是那一點，泉云，東則東，北則北，僧便禮拜，成都人，參陜西靑峯禪師，回峨眉，住靈巖寺，僧問，如何是諸佛出身處，曰，處處非千佛，春來草自靑，又問，碌碌地時如何，曰，試進一步看，僧曰，不知前進處，師曰，步步蹋著，初參夾山善會禪師，回峨眉，居白水，僧問，如何是西來大意，曰，四溟無窟宅，一滴潤乾坤，又問，曹溪一路，合譚何事，曰，㵎松千載鶴來聚，月中香桂鳳凰歸，初參樂普，曰，月樹無根枝覆蔭，普曰，森羅秀處事不相依，淥水千波孤峯各異，師有省，一日普問曰，螺螄爲甚麼被蛇吞去也，師曰，幾度扣關拈不出，持錫便行，普曰，善哉，又憶普賢回峨眉，初參投子，回蜀，住白水寺，每日六時，朝禮普賢大士，僧問，諸佛有難，向火燄裏藏身，衲僧有難，向甚麼處，師曰，水晶石上起波文，大地衲僧都在裏許，又問，云何是初生月，曰，大半人不見，本州人，昔參曹山，曰，佛是摩耶降，未審和尚那家子，山曰，石頭漂在水裏，曰，三十六路，阿那一路最妙，山曰，不出第一手，曰，忽被出頭時如何，山曰，脊著地也不難，謁台州勝光和尚，值光在繩牀上坐，師直到身邊叉手立，光問，甚麼處來，師云，猶待客話在，便下去，光乃拈拂子，下僧堂前見師，提起拂子問云，闍黎喚這箇做甚麼，師云，敢死喘氣，光低頭便歸方丈，師初參羅山，纔禮拜起，山云，甚處來，師云，遠離西蜀，近發開元，卻近前云，卽今事作麼生，山揖云，喫茶去，師擬議間，山云，秋氣稍煖，出去，師到法堂上，自歎云，我在西川峨眉山腳下，拾得一枝蓬蒿箭，擬撥亂天下，今日到福建道陳老師寨裏，弓折箭盡去也，休，休，山明日升堂，師又出，問，豁開戶牖，當軒者誰，山便喝，師無對，山云，羽毛未備，且去，後還蟠龍寺住，住華嚴寺，前朝古殿一所，重修之，以旋篆結頂，至今呼爲雲篆殿，初參香林澄遠禪師，回峨眉延福院，右邊住一小洞，常現禪定，僧問，如何是西來大意，師曰，井中紅燄，日裏浮漚，曰，如何理會，師曰，遙指扶桑日那邊，曰，如何是羅漢境界，師曰，地連香積水，門對勝峯山，曰，旣是羅漢，爲甚麼卻被人轉動，師曰，換卻眼睛，轉卻髑髏，昔參曹山曰，寶劍未磨時如何，曰，觸用不得，磨後何如，曰，用觸不得，又問，如何是西來大意，曰，一步蹋著火光飛，於此有省，回峨眉白巖寺居，昔參晦機，回峨眉住光相寺，僧問，如何是師作用處，曰，橫鋪四世界，豎蓋一乾坤，問，道滿來時如何，曰，要羹與羹，要飯與飯，問，黃龍出世，金翅鳥滿空飛時如何，曰，我問你金翅疾得飽否，僧無對，本縣人，因禮峨眉，參黃龍，曰，雪覆蘆花時如何，曰，猛烈，師云，不猛烈，黃便打，師有省，自爾契緣，遊黑水峯下而居，靑神人，初參雲門，回峨眉，住龍池四面峯，僧問，如何是勝峯，曰，直聳煙嵐際，曰，向上事何如，曰，立地三尺五，曰，如何是佛法大意，曰，興義門前鼕鼕鼓，曰，學人不會，曰，朝打三千，暮打八百，本縣人，初參曹山，後居峨眉棋盤寺，僧問，如何是卻去底人，曰，石女紡麻纑，問，如何是卻來底人，曰，扇車關棙良計斷，僧禮拜，江陵人，洛浦元安法嗣，唐僖宗時遊峨眉，望山峯奇異，有古肇公道場，欲往履之，溪水泛漲，偶感一虎至，卽騎虎跳過溪流，故名虎渡橋，厥後通聞朝廷，重興六寺，以山象火，遂改三雲二水，壓抑火星，迄今全身供黑水祖堂，出傳燈錄，師有妹尼慧續，亦從兄闡化，有烏鴉報曉，二虎巡廊之異，白水瑋禪師，新羅金藏法嗣，曹山本寂孫，與洞山道延弟兄，白水仁禪師，洞山良价法嗣，黑水和尚有二，一黃龍晦機法嗣，巖頭全奯曾孫，一潙山靈祐法嗣，與仰山兄弟，唐昭宗時人，禪燈世譜偶逸其名，黑水承璟禪師，德山緣密法嗣，雲門文偃孫，黑水義欽禪師，承璟法嗣，玄沙師備法嗣，雪峯義孫，宋初住白水寺，益州人，受業於峨眉洞溪山黑水寺，參方慕道，遇雲門法席，密承指喻，乃開山創院，漸成叢林，開堂日，雲門和尚躬臨證明，僧問，如何是佛法大意，師曰，日出方知天下朗，無油那點佛前燈，問，如何是雙峯境，師曰，夜聽水流庵後竹，晝看雲起面前山，問，如何是法王劍，師曰，鉛刀徒逞，不若龍泉，曰，用者如何，師曰，藏鋒猶不許，露刃更何堪，問，賓頭盧應供四天下，還得徧也無，師曰，如月入水，問，如何是用而不雜，師曰，明月堂前垂玉露，水晶殿裏撒珍珠，有行者問，某甲遇賊來時，若殺卽違佛教，不殺又違王勅，未審師意如何，師曰，官不容鍼，私通車馬，至太平興國二年三月，戒門人曰，吾不久去世，汝可就本山頂預修墳塔，至五月二十三日功畢，師曰，後日子時行矣，及期，會雲門爽和尚，溫門舜峯長老，七人夜話，侍者報三更，師索香焚之，合掌而逝，長洲魯氏子，從師歷五臺，峨眉，禮文殊，普賢二菩薩，菩薩皆隨心應現，後棲祝融峯七寶臺，誓投軀學薩埵太子，越多劫而成聖果，委身虎豹，爭競食之，須臾肉盡，同學泰布衲收其殘骼焚之，得舍利焉，耀州王氏子，薙髮於東京天壽院，乾德二年，奉詔入天竺，求舍利及貝多葉，至開寶九年始歸，聽擇名山修習，登峨眉，至雙飛橋，見兩石鬥溪上，攬得其一，眉目宛然，以爲寶瑞，因名寶現溪，見牛心，衆峯環翊，作庵以居，已而爲寺，年八十四示寂，有遺錫在牛心寺，居白水寺，太平興國五年二月，奉詔入朝，太宗賜詩美之，館于景德寺，舒王元珍以夢兆語眞，眞曰，當有儲嗣，果育仁宗，旣歸，重興五山六寺，後遣張仁贊齎黃金三千兩，于成都鑄普賢大士像，高二丈六尺，至今供養，按，此茂眞非隋茂眞尊者，乃另是一人，谷隱靜顯法嗣，黃龍慧南之孫，與晦堂祖心兄弟，嘉定州朱氏子，初講楞嚴于成都，爲義學所歸，時圓悟居昭覺，師與勝禪師爲友，因造焉，聞悟小參舉，國師三喚侍者因緣，趙州拈云，如人暗中書字，字雖不成，文彩已彰，如何是文彩已彰處，師心疑之，告香入室，悟問，座主講何經，師曰，楞嚴，悟曰，楞嚴有七處徵心，八還辯見，畢竟心在甚處，師多呈義解，悟皆不肯，師復請益，悟令一切處作文彩已彰會，偶僧請益十玄談，方舉，問君心印作何顏，悟厲聲曰，文彩已彰，師聞而有省，遂求印證，悟示以本色鍵鎚，師則罔措，一日白悟曰，和尚休舉話，待某說看，悟諾，師曰，尋常拈鎚豎拂，豈不是經中道一切世界諸所有相，皆卽菩提妙明眞心，悟笑曰，汝原來在此中作活計，師又曰，下喝敲牀時，豈不是返聞聞自性，性成無上道，悟曰，汝豈不見經中道妙性圓明，離諸名相，師於言下釋然，後悟爲衆小參，舉古帆未挂因緣，師聞未領，求決，悟曰，汝問我，師舉前話，悟曰，庭前柏樹子，師卽洞明，謂悟曰，古人道，如一滴投於巨壑，殊不知大海投於一滴，悟歎曰，奈這漢何，未幾，令分座悟有偈贈師，載詩集，尋開法保寧，遷華藏，旋里，領峨眉中峯，上堂，衆賣華兮獨賣松，靑靑顏色不如紅，算來終不與時合，歸去來兮翠藹中，可笑古人恁麼道，大似逃峯赴壑，避溺投火，爭如隨分到尺八五分钁頭邊，討一箇半箇，雖然如是，保寧半箇也不要，何故，富嫌千口少，貧恨一身多，冬至上堂，舉玉泉皓和尚云，雪雪片片不別，下到臘月，再從來年正月至十月，依前不歇，凍殺餓殺，免教胡說亂說，師曰，不是罵人，亦非讚歎，高出臨濟德山，不似雲居羅漢，且道玉泉意作麼生，良久云，但得雪消去，自然春到來，師後示寂於本山，闍維，舍利頗賸，細民穴地尺許皆得之，光明瑩潔，心舌不壞，生於眉山金流鎭，彭氏，年十三，投藥師院僧宗辨出家，祝髮受具，卽往成都習經論，還峨眉靈巖寺，時徽禪師住焉，徽，黃龍南四世孫，知見甚高，師初入門，值徽飯罷，於庭廡間閒行，師纔見，卽放包，問曰，文殊爲七佛之師，未審甚麼人爲文殊之師，徽云，金沙灘畔馬郎婦，時有起鐵拂者爲首座，師亦往親近，起常誘掖之，兩歲未有所得，一日靜坐次，有僧獨行，自語云，假四大以蓋覆，緣六塵而生心，忽遇六塵頓息，喚甚麼作心，師聞之，忽有省，遽起告座，座可之，上方丈告徽，徽亦可之，明日卽告行，同志挽留，師不聽，曰，吾師以爲可，而我終未釋然也，時圓悟自雲居歸蜀，住昭覺，師造焉，每問話請益，辭旨峭硬，悟深契之，一日悟普說，舉龐居士問馬祖，不與萬法爲侶者是甚麼人，祖云，待汝一口吸盡西江水，卽向汝道，師聞舉，豁然大悟，仆於衆中，衆以爲中風，共掖起之，師乃曰，吾夢覺矣，至夜，悟小參，師出問曰，淨裸裸，空無一物，赤骨立，貧無一錢，戶破家殘，乞師賑濟，答云，七珍八寶一時拏，師曰，賊不入謹家之門，答云，機不離位，墮在毒海，師隨聲便喝，悟以拄杖擊禪牀云，喫得棒也未，師又喝，悟連喝兩喝，師禮拜，悟大喜，以偈贈師，有舊鐵舌轉關棙之語，衆目之爲鐵舌，師自此機鋒峻發，無所牴牾，師自發明心要，卽得遊戲大自在三昧，嘗因開鑪陞座曰，天無門，地無壁，葫蘆棚上種冬瓜，兩手扶犁水過膝，跳金圈，吞栗棘，氈柏板對無孔笛，屈屈，獨腳山魈解雙躍，去年冬裏無炭燒，今年定是無火炙，饑時饑到眼睛黃，窮時窮到赤骨立，屈屈，且道屈箇甚麼，頗奈監寺副寺維那典座直歲等，卻與泥水匠商量放出兩頭鴟吻，齩殺佛殿脊，奉詔住高亭山崇先寺，未幾，再命靈隱開堂，孝宗皇帝屬詔入內，賜號佛海禪師，上堂說偈曰，淳熙二年閏季秋九月旦，鬧處莫出頭，冷地著眼看，明暗不相干，彼此分一半，一種作貴人，教誰賣柴炭，向你道，不可毀，不可讚，體若虛空沒巖岸，相呼相喚歸去來，上元定是正月半，於時都下喧傳，師當以正月十五日遷化，遂達上聽，至期無疾，陞座祝聖如常儀，上亦密遣中使伺師起居，皆見師往來如常時，送歸奏，齋罷，侍者與俗官同上方丈，但見門扃閉甚密，師素畜一黑猿，頗馴，能知人意，因衣以布裰，命之曰猿行者，至是，求師不見，因窺於窗隙中，但見猿手持一卷書，立於牀前，遂亟從後路至榻前，撥開帳子，而師已化矣，留七日，顏色不變，壽七十四，峨眉人，姓楊氏，受業於雲頂山，相貌枯悴，善畫山水僧佛，晚年似有所遇，遂復冠巾，改號龍巖隱者，族甚宏富，只寄迹旅店中一空榻，雖被襆之屬，亦無所有，爲人畫土神，其家必富，畫貓，則無鼠，往往言人心事，輒符合，又凡如廁，必出郭五里外，鄉人每隨而窺之，見其就溷，無復便行，但立而獨語再四，乃出，比皆異事，後竟坐化店中，年八十餘，梓州飛烏人，姓支氏，父謙，聞法於松山道者，以死生爲戲，白衣梵行，緇俗無出其右者，自嘗云，吾根鈍，不得入圓頓，願有子續佛慧命足矣，師少聞父誨，諦聽沈思，有如夙習，一日躍過溪，忽有省，不覺失笑，遂往依峨眉山華嚴寺落髮受具，父子相與徧歷成都講肆，通性相宗經論，去之南遊，首謁澧州太平俊禪師，俊目爲眞法子，付以十三條說法大衣，師遜卻之，後詣黃檗山，禮眞覺勝禪師，親近歲餘，未始一顧，師奉事益勤，勝一日忽擡眸視之，師咄曰，這老漢把不定作麼，勝大笑，乃爲印證心地，元豐末，宗室南康郡王自黃檗邀勝詣輦下，師侍行，未幾，會大學生上書訟博士者，語連勝，有旨放歸蜀，門人星散，獨師負巾鉢以從，會成都府帥奏改昭覺爲十方禪院，問眞覺誰可住持，覺以師應，師旣領院，遵南方規範，一變律居，上堂示衆有曰，不起性海，是理事縛，不透聲輪，是語言縛，於是蜀之淨侶，靡然向風，朝散郎馮敢，奉議郎段玘，天臺山隱者宋放，唐安文士祖思昱，皆摳衣執弟子禮，元祐末，白水寺僧正闕，丞相蔡京時帥成都，命師住，師不樂，遂並昭覺辭之，請歸舊剎，建立綱宗，久之，將示寂，頌曰，風高月冷，水遠天長，出門無影，四面八方，怡然而寂，名山人，屢舉不第，元符間，郡守呂由誠以僧牒戲之，師卽削髮，明日往天寧爲僧，或問，瓦屋道坊，何以木皮蓋，師曰，錦府豈從機上織，劍門寧自匣中藏，其機敏不一，有禪惠語錄行世，龍遊李氏子，世居峨眉，從密印禪師得法後，又事圓悟，入室，深相許可，徧參潙山，福巖，疎山，皆目擊契存，至徑山，大慧獨掃一室待之，師出峽，住保寧，金山，雪竇，開堂陞座曰，世尊初成正覺於鹿野苑中，轉四諦法輪，憍陳如比丘最初悟道，後來眞淨禪師初出洞山，拈云，今日新豐洞裏，祇轉箇拄杖子，遂拈拄杖著左邊云，還有最初悟道者麼，若無，丈夫自有衝天志，莫向如來行處行，遂喝一喝，下座，若是印上座則不然，今日向鳳凰山裏，初無工夫轉四諦法輪，亦無氣力轉拄杖子，祇教諸人行須緩步，語要低聲，何故，欲得不招無閒業，莫謗如來正法輪，上堂，三世諸佛以一句演百千萬億句，收百千萬億句祇在一句，祖師門下，半句也無，祇恁麼，合喫多少痛棒，諸仁者，且道諸佛是，祖師是，若道佛是，祖不是，祖是，佛不是，取舍未忘，若道佛祖一時是，佛祖一時不是，顢頇不少，且截斷葛藤一句，作麼生道，大蟲戴紙帽，好笑又驚人，復舉，僧問巖頭，浩浩塵中，如何辨主，頭云，銅砂鑼裏滿盛油，師曰，大小巖頭打失鼻孔，或有人問保寧，浩浩塵中，如何辨主，祇對他道，天寒不及卸帽，上堂，六月初一，燒空赤日，十字街頭，雪深一尺，掃除不暇，迴避不及，凍得東村廖鬍子，半夜著靴水上立，又云，將心除妄妄難除，卽妄明心道轉迂，桶底躍穿無忌諱，等閒一步一芙蕖，淳熙七年，勅住徑山，靈隱，臨終預定時日，如期而逝，有塔銘，見後，大慧杲法嗣，蜀人，不詳氏族名字，戒律甚嚴，不下山二十年，一日，有布衣靑裘，昂然一偉人來，與語良久，期以明年是日，復相見於此，願少見待，明年是日方午，道者沐浴，端坐而逝，至暮，偉人果來，問，道者何在，曰，亡矣，偉人歎息良久，書數語於堂側壁間絕高處，云，落日斜，西風冷，幽人今夜來不來，教人立盡梧桐影，字畫飛動，如翔鸞舞鳳，非世間筆也，或云呂洞賓作，出竹坡詩話，龍興寺僧，洪武微時，與之厚，迄帝卽位，師避居牛心，屢詔不出，後竟終於此，有塔在寺，蜀獻王贈詩，吳人，乃斷巖禪師後身，洪武初，勅往峨峯，重建鐵瓦殿，並鑄普賢金像，留蜀十年，道化大行，後召還，卒天界寺，洪武寄詩二首，號無空，禹州陳氏子，年踰二十，忽辭父母求出家，父母曰，此兒引舌過鼻，非常人也，任其去，乃投少林寺，禮梵僧喇嘛爲師，挂搭三年，一日，從師請求法名，師曰，道本無形，何名之有，固請，師授以心經，讀至五蘊皆空，豁然大悟，曰，身尚是幻，何處求名，一日，手編大囤於師前，師指曰，匾囤是汝名也，答曰，旣爲匾囤，爲甚麼空，師曰，教外別傳，方契此語，一日，辭師至中條，後到峨眉絕頂，結茅以居，一日，見阿彌陀佛手執大彌陀經一部，曰，藏內有經，藏外全無，付授與汝，廣令傳化，禪師遂飛錫周流宇內，徧蹈九州，後到京都，居吉祥庵，前後印造大彌陀經若干藏，未幾，復還少林，嘉靖四十二年，再之峨眉山，欲以終老，行至夔州江中，曰，道曠無涯，逢人不盡，登岸端坐而逝，祥雲結頂，身如金色，蜀資縣人，鎣華惠堂禪師法嗣，居聖燈峯，虎豹遠避，有病者，取頂帽數繻，丸之令服，立效，萬曆初，預定時日，說偈坐化，有塔銘，西蜀營山人，姓錢氏，家世業儒，書史過目不忘，至壯齡，三十有二，一旦，天機頓發，百念灰冷，遂託峨眉之遊，宗親遮留弗止，至是，會異僧於九老洞，示授曹洞宗旨，忻然翦髮，僧囑以徧遊法席，勿坐守一隅，師卽下山，直抵京師，遇通，秀二師講華嚴，聽至若人欲識佛境界，當淨其心如虛空，倏然頓悟，身超虛空，不覺屋廬爲礙，私喜曰，法界玄宗，毗廬性海，無外吾之方寸矣，且道離文字，孰衍孰聽，所謂畫餠不能充飢，斯言信矣，翌日，曳杖匡山，高棲馬祖洞，同氣相求者，裹糧趨風，不可勝數，嘗戒衆云，聖道虛玄，要在躬履密踐，至於水冷天秋之際，或有少分相應，否則，畢命寒巖，於汝何益，衆領會竟進，山中乏食，採薪貿粟九江，冒暑經寒，凡歷七載，未嘗憚勞，師由是道振江南矣，復往京師，寓柏林禪院，閱藏經年，一時雷動風合，公卿畢集，識者疑爲彌勒再世，隆慶中，被誣入獄，訊次，刑具斷裂，飛擲屋上，訊者驚沮，未幾，太岳張公上章明師無罪，獄幸解，乃延請住德勝門北大千佛寺，宮中陳，李二國母，命皇親李公送襯帛萬疋，師儼坐室中，若未聞見，李公歎息而去，宗伯五臺陸公見訪，啓師曰，如何是文殊智，曰，不隨心外境，又問，如何是普賢行，曰，調理一切心，又問，如何是毗盧法界，曰，事事無礙，陸聞誨，如坐春風之中，壽八十三，未薙髮時，從峨眉慧宗禪師荷擔甚疲，師問曰，耐煩乎，應曰，諾，行一二里，復問如前，略不少惰，乃於雙飛橋爲之祝髮，師憐其愚，令炷香跪大士前，頂水盂，誦一百徧，凡歷年所，至白水寺猶如此，一日寺災，滄遂入水觀三昧，祝曰，殿宇旣空，願保庫司無恙，遂歸庫房，默坐頂水，火至自滅，名會宗，楚人，光澤惠禪師法嗣，壞空成之孫，無際曾孫，明神宗賜號洪濟禪師，生平戒行精嚴，願力勇猛，始開峯頂銅瓦殿，及海會堂兩處叢林，凡齋僧，造佛，鑄鐘，募化戒壇僧衆衣鉢，俱以十萬八千爲期，嘗於古德林，手栽枏樹二里，共六萬九千七百七十七株，每種一樹，輒禮法華經一字，至今蓊鬱成林，號爲神樹，兵火時，曾有人欲竊取爲兵械者，林中忽大蛇逐之，又有拾枯枝供爨者，大石壓折一足，曾於聖積寺接衆，又爲募鑄一鐘甚巨，師初禮五臺道京師，參徧融和尚，囑令持一大瓢募緣，師詣後宰門，禪定七日，感朝廷施金滿中，約斗許，送千佛寺齋僧，奉詔入內庭，賜紫，仍在後宰門供養三年，圓寂後，遣大璫送靈骨還峨，三處眷屬分請，造塔在白水之鉢盂山，有塔銘詳後，有弟子台泉，由中貴披剃，奏請重建萬年寺，載碑記，秦同州人，自幼棄家學道，嚴持戒律，所至募緣飯僧，滴水同享，後得法於鐵山和尚，萬曆間，憩息峨眉，宣文太后爲建護國草庵寺卽今圓覺庵居之，壽七十六，辭世建塔，肉身現存山頂，有塔銘，蜀銅梁人，通天法嗣，從師苦行，忘身供養，後至京都，感萬曆慈聖太后，賜金建大佛寺，又於萬年寺側，建慈聖庵一所，內賜經藏，袈裟，幡幢及香燈田地甚多，有塔銘，詳後，諱眞融，楚人，戒律精嚴，刻苦供衆，凡建立五臺，伏牛，峨眉，鎣華，四常住，最後至普陀，創海潮寺，今峨眉山頂淨土庵，存有遺願碑，切戒子孫不得背衆營私，恃强爭競，塔在普陀，海潮，卽今之法雨寺，名福登，山西平陽人，姓續氏，春秋續鞠居之裔，生秉奇姿，脣掀齒露，鼻昂喉結，七歲失恃怙，爲里人牧羊，十二歲投近寺僧出家，僧待之虐，逃至蒲坂，行乞于巿，夜宿郡東文昌閣，閣係山陰王建，請萬固寺朗公居之，一日，山陰王見之，謂朗公曰，此子五官皆露，而神凝骨堅，他日必成大器，當收爲徒，善視之，未幾，地大震，民居盡塌，登壓其下無所傷，王益奇之，乃修中條山棲巖蘭若，令登閉關，專修禪觀，日夜鵠立者三年，入關未久，卽有悟處，作偈呈王，王曰，此子見處已如此，若不挫之，後必發狂，封而寄之，登接得，禮佛，以綫繫項，自此絕無一言矣，三年關滿，往見王，則本分事明，具大人相，王甚喜，令其往聽楞嚴，受具戒，繼又令其徧參知識，北方乾燥，及到南方朝普陀，因受潮溼，徧身生疥，發願造滲金文殊，普賢，觀音三大士像，並銅殿，送五臺，峨眉，普陀，以永供養，回至寧波，染時症，幾死，旅宿，求滴水不可得，遂以手掬浴盆水，飲之而甘，次日見其甚穢，大嘔吐，忽悟曰，飲之甚甘，視之甚穢，淨穢由心，非關外物，卽通身發汗而瘉，而疥瘡仍舊，至南京大報恩寺，無極法師講華嚴懸談，憨山爲副講，登討一淨頭單，以期養病而聽經，每日于大衆過堂及放養息時，打掃廁室，甚爲淸潔，憨山億此淨頭，必是高僧，遂私訪之，與登訂盟爲同參，不久廁室不潔，憨山知登去，遂亦去尋之，登去後，回蒲州，乃於中條最深處，結茅靜修，辟穀三年，大有所悟，山陰王於南山建梵宇，請登居之，又令往北京請藏經，於京師巿中，得遇憨山，及經事完畢，同至蒲州，次年同往五臺，卜居於北臺下龍門之妙德庵，越三年，各寫華嚴經，憨山用泥金剌血和金寫，其金紙皆慈聖皇太后所賜，登則剌舌血和硃寫，各以此報罔極恩，及經畢，登擬建無遮大會百二十日，事已妥，慈聖太后遣官來山祈皇儲，遂以此功德通歸祈儲，過十月，皇儲生，卽泰昌也，此會已畢，登與憨山以大名之下不可久居，同皆下山隱遁，憨山往牢山，登往蘆芽山，結庵以居，太后命人訪而得之，卽爲賜建蘆芽華嚴寺，成一大道場，自此建叢林，修橋梁，鋪山路者，二十餘年，凡大工程他人不能成者，一請登料理，不久卽成，成則去之，不復過問，一生所興大道場十餘處並其他工程，由登之福德智慧與其忠誠，故上自皇帝宰輔，以訖士庶，無不景仰信從而樂施之，三大名山之銅殿，亦登所親製，初登奉勅送大藏經于雞足山，歸而禮峨眉，發願鑄三大士滲金像，而以銅殿供之，及至京稟復後，遂杖錫謁潞安瀋王，王出萬金，卽具資送登往荆州監製，殿成，運至峨眉，大中丞王霽宇撫蜀，爲之輔助，遂建聖壽永延寺，欽賜藏經，工成，登令惟密師住持，登復往荆鑄普陀銅殿，此係王霽宇出資者，及成，運至金陵，普陀僧拒不敢受，蓋恐以金殿之名，致海寇之搶劫耳，因送之寶華山，時山寺衰敗，登卽奏懇勅修，得以中興，又鑄五臺者，供顯通寺，亦蒙勅修其寺，將終前，晉王請修山西省城大塔寺殿宇，工完，又修會城橋，長十里，工未完，登以疾還山，乃料理所建道場，通爲十方常住，各得其人，向來輔助料理之眷屬，悉令歸萬固，不留一人於餘處，至臘月十九日，端坐而逝，壽七十三，臘四十餘，時萬曆四十年，將逝之前數日，皇帝勅封眞正佛子之勅黃到，及聞其逝，又賜金建塔，並令凡登所有未完之工，悉令完之，猗歟懿哉，如登者，可謂人天師表，法門砥柱矣，當其閉關得鞋底時，若非有大根行，當卽氣死，豈肯以此繫之于項乎，況已通宗教後，爲養病故，討淨頭當，今人稍有見處，令彼打掃佛殿尚不肯，況廁室乎，又況偷空打掃，必致極其淨潔乎，所興十餘處大道場，自己眷屬一人不住，其謙卑自牧，無有我相，唯知爲法爲人，了無自私之念，非乘願再來，振興法道者，能如是乎，登一生道行功業，詳具夢遊集本傳，今略舉其大槪而已，諱明陽，自伏牛入京，能一七不食，日飲水數升，持之至五年，衆號之曰水齋，自幼出家慈氏寺，後三十年行腳，不襪不席，曾跪行至五臺，足膝血流，不知痛，爲參古松，然一指以供文殊，再禮普陀，參大智，然一指供觀音，後禮峨眉，叩通天，然一指以供普賢，至北京時，譽者日衆，孝定皇太后聞而創寺居焉，明神宗賜額曰長椿，並賜紫衣金頂凡三，吉水鄒都憲南皋問，十指今七，那三指何在，曰，十指依然，又問，老師徧參，所得何事，曰，是慈氏寺明陽，自稱峨眉山人，巴陵進士楊一鵬初任成都府推官，登峨眉，世尊踞佛座，睨楊而笑曰，汝不記下地時，行路遠，啼哭數日夜，吾撫其頂而止耶，楊追憶兒時語，大驚，禮拜，耳語達旦，臨別囑曰，三十年後，見汝於淮上，楊後開府淮安，一日薄暮，有野僧擊鼓，稱峨眉山萬世尊寄書，發函，得絕句詩七首，大索寄書僧，已不知所往矣，已而流賊焚鳳陽明祖陵，楊坐失救，論死西巿，其詩始傳於世，而後二首祕不傳，楊公子昌朝云，公臨刑無他語，但連呼好師傅數聲，世尊，名大傅，今常在峨眉，往來人間無常處，人亦時時見之，川西內江人，童年入道，行平等慈，徧參諸方名宿，專精戒律，深探藏海，別行一路，向上提持，一時遠邇皈仰，師在內水，開兩處叢林，所募書冊，梵本兩藏現存，說戒富邑，感有大山鋪五王神從座領戒之異，壽八十，塔於峨眉伏虎寺逝多林，緜州人，齠齔披緇，制心一處，參方事畢，止錫四峨，每跏趺時，祥雲結蓋，猛獸柔心，無不調伏，歲逢亢旱，縣令遠延，蒲團剛至，甘霖充滿，一夕中，有四龍王，容貌殊特，衣冠甚偉，禮拜叉手，環立四向，至誠白云，我本龍王，現居巖後，欽師道德，故來頂授，師爲咐囑，信受而去，次日摳衣後巖，見一石龕，四像儼然，天下衲子雲驟，越千三百，每於垂訓，道俗聆之，無不流涕，春秋七十有零，一日，敷坐告衆云，諸上善人，吾世緣已盡，汝等各各殷勤戒定，莫習餘業，莫戀名利，須信春深一刻值千金，臨渴掘泉枉徒勞，復厲聲云，萬緣已盡，詎可再三，召大衆念佛千聲，瞑目而逝，諱性一，犍爲人，自少於觀音寺三濟和尚座下出家，生平竭力殫心，利人濟物，靡有倦怠，後偕其徒可聞開建伏虎寺，結構精工宏壯，歷廿餘載乃成，遂冠峨山諸剎，擲筆端坐而逝，塔於寺右紅珠山，有塔銘，諱性藏，渝城人，年十五祝髮，住白水寺三十餘載，開堂說法者九，有語錄行世，康熙癸丑，杖錫東行，書畢沐浴，趺坐而逝，法嗣瓊目，負靈骨歸峨建塔，不知何處人，亦不言其名，惟髮繡成螺髻，無蟣蝨爬搔，人咸以繡頭和尚稱之，結茅於洪椿坪山左箐林中，止一鋤钁，種芋菜爲食，夜則念佛，經行數十里，直造峨山之頂，黎明便還，不入寺院，或邀飲食，不赴，如是十數年，習以爲常，繼而靜坐不再出遊，目不識丁，口能說偈，每食，先傾飯兩堆於屋前，擊竹梆數下，羣蛇羣鼠各出就食，食竟乃去，住山二十餘年，人皆異之，凡朝山者，往往造廬禮拜焉，蘄水人，避世入峨眉絕頂，影不出戶者二十餘載，忽欲下山，鳴鼓上堂云，九旬限滿，巧中藏拙，晝夜殷勤，拙中藏巧，養馴一箇水牯牛，頭角崢嶸毛不少，今朝肆足印莓苔，笑殺平田黃大嫂，辭世，形本無形，說亦無說，盡大地人難摸索，七十九年駐娑婆，彈指光陰如夢覺，舉步踢倒峨眉山，者邊那畔總一箇，喝一喝，擲筆而逝，塔銘，乃高僧傳之校詳者，文體雖異，事實是同，故附之，南山自長安秦中西南馳，爲嶓爲岷，東行紆徐起伏，歷蠻夷中，跨軼且千里，然後秀偉特起爲三峯，摩星辰，蓄雲雨，龍蟠鳳翥，是名峨眉山，通義，犍爲二郡，實在其下，人鍾其氣，爲秀民傑士，出而仕者固多以功業文章擅古今，至於厭薄紛華，捐棄衣冠，木食㵎飲，自放於塵垢聲利之外，而不幸爲人知，不能遂其隱操，亦卒至於光顯榮耀者，如別峯禪師是也，師名寶應，字恆寂，生爲龍游李氏子，世居峨眉之麓，少而奇警，日誦千言，然不喜在家，乃從德山院淸遠道人得度，成童時，已博通六經及百家之說，至是，復從華嚴，起信諸名師，窮源探賾，不高出同學不止，論說雲興泉涌，衆請主講席，謝不可，圓悟克勤禪師有嗣法上首安民，號密印禪師，說法於中峯道場，乃挈一笠往從之，一日，密印舉，僧問巖頭，起滅不停時如何，巖頭𠮟曰，是誰起滅，師豁然大悟，自是，室中鋒不可觸，密印恨相得之晚，會圓悟自南歸成都昭覺，乃遣師往省，因隨衆入室，圓悟舉，從上諸聖，以何法接人，師舉起拳，圓悟曰，此是老僧用者，孰爲從上諸聖用者，師卽揮拳，圓悟亦舉拳相交，大笑而罷，圓悟歎異曰，是子他日必類我，師留昭覺三年，密印猶在中峯，以堂中第一座致師，師辭，密印大怒曰，我以法得人，人不我傳，尚何以說法爲，欲棄衆去，衆惶恐，亟趨昭覺羅拜致懇，圓悟亦助之請，始行，道望日隆，學者爭歸之，雖悟，印二師，不能掩也，久之，南遊，見潙山佛性泰，福巖月庵果，疎山草堂淸，皆目擊而契，或以第一座留之，師潛遯以免，最後至徑山，見大慧杲，大慧問曰，上座從何處來，師曰，西川來，大慧曰，未出劍門關，與汝三十棒了也，師曰，不合起動和尚，時徑山衆千七百，雖耆宿名衲，以得棲笠地爲幸，顧爲師獨掃一室，堂中皆驚，大慧南遷，師亦西歸焉，始住臨邛鳳凰山，舉香嗣密印，歷住廣漢崇慶，武信東禪，成都龍華，眉山中巖，復還成都住正法，道旣盛行，士大夫亦喜從之遊，築都不會庵，松竹幽邃，閒日，名賢畢集，聞師一言，皆自謂意消，稍或閒闊，輒相語曰，吾輩鄙吝萌矣，其道德服人如此，俄復下硤，抵金陵，徙京口金山，金山自兵亂後，雖屢葺莫能成，至是始復大興，潭帥張公孝祥，延以大潙山，師與張公雅故，念未有以卻，而京口之人，自郡守以降，力爭之，卒返潭使，魏惠憲王牧四明，虛雪竇來請，師度不可辭，乃入東，凡住四年，樂其山林，有終老之意，而名益重，被敕住徑山，淳熙七年五月也，七月至行在所，壽皇召入禁中，以老病足蹇，賜肩輿於東華門內，賜食於觀堂，引對於選德殿，特賜坐，勞問良渥，師因舉古宿云，透得見聞覺知，受用見聞覺知，不墮見聞覺知，上悅曰，此誰語，師曰，祖師皆如此提唱，亦非別人語，上爲微笑，時秋暑方熾，師再欲起，上再留，使畢其說，乃退，後十餘日，又命開堂於靈隱山中，十年二月，上製圓覺經注，遣使馳賜，且命作序，師老，益厭住持事，門人相與築庵於山北，今上在東宮，書別峯二大字榜之，紹熙元年冬十一月，忽往見住山智策告別，策問，行日，師曰，水到渠成，歸取幅紙，大書曰，十二月七日夜雞鳴時，如期而化，奉蛻質返，寺之法堂留七日，顏色精明，鬚髮皆長，頂溫如沃湯，是月十四日，葬於別峯之西岡，壽八十有二，臘六十有四，得法弟子，梵牟，宗性，道奇，智周，慧海，宗燦等，得度弟子，智穆，慧宗等百四十有七人，有慧綽者，山陰陸氏子，當以蔭得官，辭之，從師祝髮，上爲敕有司定諡曰慈辯，且名其塔曰智光，說法數十年，所至門人集爲語錄，三年三月，法孫宗愿，走山陰鏡湖，囑游銘師之塔，游與師交最久，嘗相約還蜀，結茅靑衣喚魚潭上，今雖老病，義不可辭，銘曰，圓悟再傳，是爲別峯，坐十道場，心法之宗，淵識雄辯，震驚一世，矯乎人中龍也，海口電目，髦期稱道，卓乎㵎壑松也，叩而能應，應已能默，渾乎金鐘大鏞也，師之出世，如日在空，大師諱明徹，號通天，乃陜西同州潘氏子，父名申，母鄭氏，母夢日從懷中出，遂有娠，以語申，申曰，日乃照明之意，若生子，定不凡也，氏曰，若生子，送之出家，後果生師，師少時穎悟，不雜言，好禮佛，家貧，師見僧必欲布施，施得一錢，以爲喜，年十四，一日語母曰，慈母愛我，何不自愛，母曰，何爲自愛，師曰，曾許子出家，今正是時，子恐母成妄語耳，母頷之，父亦無難色，遂送至五臺九龍岡，禮翠峯和尚爲師，薙髮秉律，笑語不苟，識者已知其爲法器也，師以十事律身，一，誓願悟道，二，誓固淨戒，三，誓不攀緣，四，誓目不視美好，五，誓滴水同餉，六，誓脅不著席，七，誓不慢後學，八，誓不畜餘物，九，誓修淨土，十，誓老不改行，師之十事，終身無遺，師一日告翠峯和尚曰，阿練若處，飯僧可乎，峯曰，可，師曰，願充此役，卽於金閣嶺接待雲水，不憚勞瘁，入京都，跪門化糧供衆，一日見僧從鎭州來，有饑色，師問曰，鎭州時儉乎，僧曰，然，師遂以金閣嶺接待，囑知事者，辭大衆，束裝復至地名王蒯，聚糧飯僧，久之忽思，苦行以集福，非慧因也，一日，隻杖單瓢，徧歷諸方，參詢知識，殆十餘年，聞神仙山有鐵山和尚，特往參之，山曰，子何之，曰，行腳，山曰，何不息腳，師曰，常行常息，山肯之，遂授以衣法，囑曰，此正法眼藏，自臨濟至我，歷二十五代，授受相資，如燈續燄，子今得之，宜韜光匿迹，保養聖胎，直得天龍推挽，方可出也，翌曰，師拜辭，入終南山，誅茅以居，不蔽風雨，食靑松三載，乃往南嶽，賣柴供衆，禮五祖，上雲南雞足山，大理府有士夫眷屬參師，師不介意，不下單，士夫怒，遂白於郡，目爲妖僧，將置之法，適中丞唐公正睡，夢一老僧項帶鐵索，謂公曰，可釋我，公覺而偵之，師正被窘，卽言於郡釋之，留住建叢林，師以因緣不在彼，卽行，後往小西天，行至曬經關，山中積雪不開，寒極，落一足指，復往汾地，髮長不翦，面垢不洗，和光混俗，或爲乞丐於窰中，或作頭陀於樹下，或臥幽壑深林，或坐嶮巖古洞，數十年間，了卻大事，是時，懸巖撒手，嘯月吟風，無欲無依，得法自在，隆慶戊辰，從滇南出蜀，禮普賢大士，默祝曰，若與此山有緣，晝示攝光，夜現聖燈，是日，二事皆果，師遂歷閱巖巒，至千佛頂前，卜隙地栖焉，弔影孤單，宴坐終日，老熊作伴，煙霧爲鄰，萬曆癸酉，就天門石下，構一海會禪林以安衆，師持水齋十年，色力愈壯，一日，夜遊光相寺，見聖燈飛熒者，種種變幻，復遊雷洞坪之巖下，路難措足，懸膝而下，過三宿，帶一法孫，幼有懼意，師曰，此道非險，汝不修行，三途之路，實爲懼也，師臨返，以癭瓢三衣，懸之巖下爲記，半月後，石崩如雷，衣瓢復至師所，事甚異，師匿而不傳，然是後道日增新，等心利物，海內英賢，參叩不絕，有內貴王公慈舟，蒼明隱公等，同謁師，執弟子禮，披緇祝髮，皆蒙法印，二公回燕都，聞於宮禁，萬曆丁亥，賜紫衣袈裟及龍藏一部，復遣太監本張公，持送帑金，莊嚴經閣，以鐵爲瓦，敕賜額曰護國草庵寺，爲今之圓覺庵，卽初時安衆地也，梵剎凡八，草庵寺之外，有大佛寺，慈聖庵，迴龍庵，蓮華庵，十方院，太子坪，法慧庵，師之餘蔭也，皆無窮師葺之，常聚禪侶千百餘，法道大盛，五竺梵僧，聞風踵至，辛卯歲，成都亢旱，當道以肩輿迎師，師甫及界，雷雲大作，霖雨如瀉，師曰，置我雨中，待雨充足而返耳，衆愍之，舁師回，師至山中，築壇說戒，自成戒衣五百副，隨成隨授，不憚勞苦，侍者曰，師過勞矣，師曰，世尊尚不舍穿鍼之福，我何人斯，而敢言勞耶，一生無妄語，蓋其生而性成，不假誓願而然，七十六年如一日，法臘六十二，於萬曆辛丑年十一月初二日，示微疾，呼法衆悉集，謂曰，我有十事律己，終身無改，當此末法，汝等依行二三，卽吾徒也，擲筆而逝，弟子以龕貯之，聞於內，特遣中貴雲骨公，齎金五百兩，修建骨塔，三年後，啓龕視之，師容如常，外加以漆，不掩龕，塔於圓覺庵左，匾曰證涅槃門，時常放光云，余幼聞別傳禪師，聲迹訇然，爲蜀人士所歸仰，今年秋，遊大峨，自白水登絕頂，覩樓殿像設，崇雄絢爛，多師所經營，歸而問道左宿草之塋，師舍利藏焉，爲停輿瞻歎久之，已而僧維峨，維靜，持軸請曰，此禪師功行之略，幸憐而賜之一言，以詔法胤，余旣早慕師，師滅度且三載，石塔之文，闕如有待，而余遊適與會，似與師有少緣，因不辭而銘之，禪師諱慧宗，字別傳，姓汪氏，湖廣德安府雲夢縣人，祖贊，父崇義，世嗜善不倦，師生而至性凝𥳑，不墮世相，見者識爲龍象器，七歲，投白鶴寺僧通徹剃度，正德戊寅，入蜀綦江縣海印石門永壽寺，從師宗實具戒，嘉靖甲午，遊峨眉，覩普賢瑞像，圓明殊勝，因敬生悟，更從僧宗寶學究竟法，印契西來密旨，蓋師所參叩，而宗寶爲之印正云，峨頂舊止鐵瓦殿一，歲久浸圮，登遊回向之徒，無所棲止，師惻然曰，此震旦第一奇勝覺場，忍令隕墜乎，丁酉八月初，於大士像前發信願，毅荷擔法門爲任，乙巳歲，於雙飛橋飯僧，結十方淨緣，自是減衣鳩食，銖積寸纍，以圖興葺，會刑部徐君讞至，檄師募化遠邇，乃克集事，遂飾新舊宇，創建新殿，瓦以銅者一，前爲板殿七，後爲板屋五，環以廊廡，鑄普賢銅像一，銅佛六十五，咸奉峨頂，又於白水建伽藍殿一，鑄銅佛大像三，費數千金，先後鑄銅鐘三，一置白水永壽，一置老寶樓，樓鐘最巨，重以斤計，二萬五千，丙寅，鑱闢雙飛橋路，闊一丈，長二里許，隆慶丁卯，植松柏杉枏十萬八千株，蔭覆巖岫，蓋師安住峨眉者，且四十年，諸所崇飾洞天，名藍之勝，願力慧利，不可思議矣，己巳，始出山，遊京師，法譽彌振，內給賜金萬歲牌一座，洎旛幢法物，華嚴經二十四部，萬曆甲戌，渡海禮觀音大士，雲氣中，涌出金蓮，白衣冉冉示現，同航者五十人，獨師及成都僧翠峯見之，師鐫三石像巖端，以報慈貺，曾於松江建大法會，戊寅，遊五臺，駐錫老焉，後雖至京師，仍入五臺，己卯十二月五日，無疾示化，朝延遣內璫張暹，劉礱，監視茶毗，弟子鎭滄負骨還峨，以辛巳夏，瘞今塋，在四會亭下，世壽八十一，僧夏七十五云，師平居獨持戒律，不喜作頌讚歌曲，嘗曰，吾宗本無言說，三藏法寶尚係糟粕，更饒舌何益，告寂三日前，忽云，吾將西歸，澡後更衣，結跏澄息，誦佛號不輟，至期陞座，召諸弟子曰，吾素不留文字，今不能無言，師目瞑，諸弟子鳴鐘而泣，恬然而逝，嗚乎，當此剎那頃，前後際斷，妙機瞥發，不覓津航，直登覺岸，其視三界空華，如煙消冰釋，了無罣礙，豈膠著教相者可同年語耶，或疑叢林古德，蒲團枯坐，墮體刳心，棒喝縱橫，吻乾舌敝，尚隔眞乘，渺無階漸，師於此等，若不措意，建創莊嚴，如救頭然，何其大事了脫，自在乃爾，余意師體內融，證入親切，懸解密詣，誰得而窺之，又或夙根種智，早得玄珠，特乘願輪而來，了菩提未盡緣耳，且夫大乘法門，理事不二，卽境融心，則大地山河，通達無礙，以心涉渡，觀空息想，亦屬塵勞，則願心內弘，莊嚴外度，以無爲之正覺，顯妙有之機用，豈可猥云有漏之因少之，今世衲子，持鉢東西，豎拂闓道，人增疑慢，師所至，王公大人，下及四衆，洗心傾嚮，投施山積，無量淨業，隻手支撐，塵沙之役，咄嗟立辦，斯其福慧機神，感通人天，誠有不可以意想測者，師之種樹峨山也，內江趙文肅公贈之氆氌衣，其航南海，觀音大士示現雲間，陸宗伯爲作偈言，二公近世名卿，精諳內典者，契許若此，可以觀師矣，鎭滄，師上首，能歸骨數千里外，峨，靜，又滄高弟，拳拳於譔德耀後，咸可謂錚錚者已，無瑕禪師，名廣玉，資縣人，生而沈靜古朴，年三十餘，遇異人，遂別家，至大足縣寶頂寺，祝髮受戒，戒師問曰，僧在甚處來，玉曰，師在甚處問，師曰，慧燈高照起看，玉曰，威音飛進鐵圍城，洞遊蹋破無生地，師笑曰，原是大手，玉去，遊峨眉山，九老洞中見白老師，師曰，誰也，毛頭將禪杖過來，我打，玉曰，雖在亦非在，眞人超天外，這杖打空中，枉自辱四大，師曰，如是，如是，玉又至鎣華山，依慧堂禪師，大悟宗旨，一日，與大衆登絕頂，望見天彭九峯之勝，自負熟麪三斤，徑詣九峯，棲息聖燈巖洞中，趺坐四旬，採南星苗食之，夜常有一老熊，驚跳巖前，玉方攝念，熊不敢近，頃之，一虎至，咆哮躑躅，玉定寂如故，虎移時遁去，由是名振四遠，沙門從方外來者，咸頂禮師事，檀越爲之創寺，名曰雷音，數百里內，向風虔拜，不問老幼賢愚，有病者，手爲捬摩，或取頂帽敝繻，丸之令服，無不立效焉，萬曆癸未十二月朔，自言，十二日當化去，其徒泣留之，弗果，至甲申二月望日，又曰，三月初一，是吾涅槃期矣，遠近聞者，登山爭覩，且與其徒苦留之，及昧爽，卽雷電風雨大作，山谷震動若崩，端坐而化，至今容體儼然若生，髮亦漸長如未剃時，四方來觀者，無不驚異云，靑霞外史邊維垣曰，余聞之先師云，朝聞道，夕死可矣，夫死生亦大矣，而以繫於旦夕之間，故冥然而生匪生也，全歸而死匪死也，士號稱仲尼之徒者，類能力排佛老，而昧三戒之旨，叛五常之懿，寄蝸牛於蘧廬，滅蟭螟於蚊睫者，何限，以今觀於玉公，其視生死旦暮，若過客之在逆旅，行止去留，一任其便，古語云，吾有大患，爲吾有身，是六十二見之根蒂，八萬四千塵勞之窟宅，世間無有一人不受其沈錮者，智者觀之，如同幻泡，無礙菩薩曰，見身實相者，不起見身，及見滅身，身與滅身無二無分別，於其中不驚不懼者，是爲入不二法門，嗟，嗟，白衣無論，旣號爲釋子，乃不知實相，不識因果，往往著此不淨之軀，破戒造業，無所不至，況求其能行道乎，末世中，忘身爲法者，得一人焉，無窮師是也，師爲重慶銅梁縣田氏子，諱眞法，無窮其號也，於萬曆癸酉，忽悟人世無常，頓棄妻子，徑至大峨山，禮通天和尚，祝髮受具，繼禮五臺，然三指，回山日，倍增精進，絕人我，忘形骸，或汲水以代勞，或肩糧以供衆，後爲侍者，持巾甁數年，一日，長跪於和尚前，請開示，和尚曰，若問修行事，也奇特，也平常，制心一處，無事不辦，師點頭禮謝，卽向齋廚作務，運柴執爨，不憚勞苦，衆食畢乃食，僅糠粃而已，一日，損一碗，遂不辭而下山，至嘉州沿門募化，得盌三千而還，早晚佛前發弘誓，身心俱竦，觀者斂容，乃然身燈四十八炷，用表四十八願，法華經中藥王焚身燒臂，智者大師誦至是眞精進，是名眞法供養如來，卽獲旋陀羅尼，見靈山一會，儼然未散，復往九老洞，住年餘，除持鉢外，趺坐不發一語，心若死灰，形如槁木，恬然不以爲意，又詣荆南栖一禪寺，每日持華嚴三品，以爲常課，師不善書，發心出血，請僧書華嚴經一部，以報四恩，書畢，曰，未也，又出血復書一部，見者無不囁指，有廣元王，捐金造滲金大士三尊，奉師供養，師復於楚，蜀二地，募造大悲千手觀音像一尊，法身高三丈餘，載至峨眉，值李令公，以像嵬峨，乃卜東關隙地，置像作鎭焉，萬曆辛卯，同孫性寬至北都，奏請慈宮，出帑金若干兩，敕建大佛寺，及大悲正殿，前三門，進五層，巨棟雕梁，爲宇內壯觀，後建藏經閣，以貯大藏及水陸聖像一堂，規模嚴飾，又於萬年寺側，創建慈聖庵一所，樓高五級，接待雲水，以作光相寺之化城也，前後欽賜五大典一十二部，百吉幡二幢，聖母親持華嚴經一部，法華經一部，皆宮錦裝成，非人間所有，有梵僧持金書貝葉經一函，非中華物也，後聖母復齎金若干兩，置莊田百畝，以充兩常住飯僧費，皆重師故，復賜師紫衣，師於癸卯年，進北都謝恩，住京師之延壽寺，示寂焉，世壽六十七歲，法臘五十一，時朝廷差內使姜公，蘇公，發送靈骨回山，瘞於鉢盂山之麓，今法子森然，二剎規繩秋毫無改，皆師忘身爲法，制心一處之明效也，從上古德，載傳燈者多人，列散聖者亦不乏，蓋其辦一片實心實行，自然上契諸佛鼻孔，固不在源流拂子討活計也，峨山爲大行菩薩道場，非實行不能住，卽勉住，亦不能著行迹，彰聲施，惟以行承行，契菩薩心，其人始傳，通天大德而後，再見貫之和尚焉，師之法嗣曰可聞，得法於昭覺丈老人，受付囑，以師行由，囑予爲塔銘，余雖未獲覩師道貌，而耳食其名已久，重以可聞禪師命，烏敢辭，謹按，師生於上川南犍爲邑，父姓王，諱淸，母某氏，師甫離襁褓，穎慧過人，年十二，遭父喪，雖日讀儒書，而厭塵勞爲苦海，每聽僧說法，怡然自得，出所有以供養之，三次白母，願出家修大乘法，報雙親恩，母聽之，遂送嘉州金碧庵，禮三濟和尚剃染，名以性一，字以貫之，自後窮硏內典，遇十方雲水之衲，殷勤恭敬，虛心請益，聞一妙諦，如獲至寶，其勇猛精進如此，年三十，值三濟師圓寂，師於辛巳歲，就夙明法師受沙彌戒，甲申蜀亂，隱於銅河獅子山，結茅以居，接待禪客，堅修淨業，師逆知大兵之後必有凶年，躬率屬衆，墾耕積食，逮丙戌，丁亥，果荐饑饉，斗米值金三十，巿竟乏糶，轉溝壑者無限，師盡出所貯，飯諸方大衆，全活甚夥，毫無德色，其先見而能博濟如此，戊子歲，詣嘉城，請澄江和尚授具戒，庚寅歲，因峨山諸剎兵燹之餘，香火荒涼，虎狼窟穴，行人絕迹，食窘僧饑，師以爲憂，竭囊糴米，運供峨山僧，僧咸德之，因而四峨山印宗，瞿如二禪師，謀於通山耆宿，以伏虎名勝久廢，請師開建，師謙讓未遑，敦懇，乃諾，辛卯之春，命衆誅茅，甫至橋邊，白額遂傷一人，師乃親率僧俗，以往闢草萊，覓舊址，殿基傍有臥虎驚出，搖尾而去，不敢爲害，其道德足感異類如此，自是結茅山麓，爲虎溪精舍，殫心盡力，接待諸方，歷十餘載，凡登峨宰官，莫不高其願力，勸修伏虎叢林，始興工結構，歷廿餘載乃就，創建前後左右殿堂樓閣，共百十餘間，巍然煥然，爲峨眉第一大觀，俾朝山遊旅，賓至如歸矣，蓋師之踐履純熟，用心堅固，以利人爲志，以濟物爲懷，不惜身命，成此因緣，故不須說法，而無處非法，不必安禪，而無時不禪也，康熙辛酉三月廿八日，示微恙，四月初三日子刻，命諸職事及大衆課誦畢，請入方丈序列，令衆齊念大悲名號百餘聲，擲筆端坐而逝，法屬舁至影堂，供養旬日，顏色如生，異香滿室，茶毗之日，白氣冲霄，塔靈骨於寺右五里許，名紅珠山，與大峨同不朽云，登峯者必造其極，則不致仰嵐以行，探幽者必窮其奇，而未始不窮其奧，大道有所從入，高遠有所自始，其理一也，峨眉爲普賢道場，銀色世界，淸標震旦，鶉首井絡，爲南戒宗，天下之仰慕名山者，莫不摩頂踵，息妄緣，閒關峻嶺之一登，覽其勝而不可卽至，何幸於疊嶂層巒之下，拾級升階，緲杳空冥之中，得蒙指示，伏虎禪林，實始於晉，歷代住錫其中者，非具大智慧因，不能導引羣迷，解塵網而開覺路也，虎溪靜衲，代有名者，今之紹衍宗乘，指南衲子者，惟可聞大師其人焉，師，金陵太平當塗趙氏子，父欽，母王氏，世篤淸修，屢兆祥符，將誕之夕，母夢白蓮華放，以語欽，欽曰，蓮華淨潔，不被汙淤泥，若生子，定不凡，果生師，賀者聽啼，而知爲英物，髫齡，天姿穎異，善根夙具，一日，白椿萱出家，頷之，辛巳歲，送靑山禮慶齋，祝髮披緇，癸未秋，因護送普賢大士香像，峨山供奉，齋衆禮畢，甲申春，慶師甫事言旋，值世運滄桑，兵火流離，惟有遙望靑山而歎道阻耳，寓嘉陽金壁庵，未幾，而慶師圓寂，塔師禮備，見是庵近巿，朱紫混淆，難久居住，因知貫之和尚，住洪椿，閱三載，涵養純粹，願輪深廣，通山耆舊，以大淸定鼎，全川蕩平，伏虎爲登峯首剎，久委榛莽，請大師開建，接待遐邇緇素，但奈規模弘敞，幅員遼闊，籌量至再，欲得擔荷煩劇，相與有成，而難其人，師竊有志，願殫心力，因禮爲師，更名海源，號可聞，毅然預勞，董監院事，尋當年基址，漸次開闢，朝昏竭蹶，鳩工庀材，繼以規矩準繩，辛卯歲，結茅屋，蔽風雨，庚子夏，修建紺殿瓊樓，璀璨煇煌，塑大佛三尊，諸菩薩金像，皆莊嚴妙好，禪堂齋所，僧寮雲水，廚庫倉浴，橋亭三門，局次有序，積年告成，又於路旁，豎立茶房，待行人饑餐渴飲，五十年來，而工始竣，悉賴本省文武護法宰官，捐金布施，檀那善人，共襄盛舉，誠峨山叢林之大觀，師苦心擔荷之勳德也，徒寂玩，勤修密行，見購棟梁之艱難，發願寺之前後左右，廣栽杉枏柏樹，準法華經，一字一株，待將來興作之需，倏爾，樹林陰翳，禽鳥和鳴，勁節萬竿，鳳集飲露矣，第獨是山志未修，缺然於懷，壬子秋，幸逢華陽虎臣蔣太史，解組來峨，隱寺之蘿峯庵，與師同梓里，有乳水之合，因得其旁搜博採，纂輯成編，付之剞劂，播傳海內，師夙志遂矣，辛酉歲，貫和尚西逝，師從遺命，繼至省，參昭覺丈雪和尚，昭問，何處來，師云，峨眉，昭云，來時龍門洞水滿也未，師云，湛湛地，昭云，是汝湛湛地，龍門湛湛地，師以坐具摵一摵云，老老大大，作這箇語話，弘臨濟正脈，慧日法流，隨機設教，禪衲踵至，客過留贈，師沈厚謹愼，達官長者，縉紳文學，特加禮重，遠近不殊焉，嗣於甲子歲，走門人與峨赴江浙募藏經，承命向往，言行眞實，人無閒言，故立談之頃，莫不歡喜成就，數月之間，印刷梵本大藏五千餘卷，並方冊全藏，二部載歸，語云，佛化有緣人，信不虛也，續賴大參憲傅，大參戎佟，捐豎崇樓，以貯經櫝，壬申，接俗籍來書，情詞敦切，念及自孩至長，雙親撫育無窮，不能忘情於懷，南旋故園，祭奠考妣先塋，焚香百拜，薦冥福幽，用報罔極之恩，從而禮補怛，歷名勝，大暢宗旨，仍返虎溪，走門弟子明宗赴吳越八載，苦行募裝彌勒大佛，阿彌陀佛，大悲菩薩，護法關聖，繪水陸諸聖像全堂，皆備極莊嚴，由舟迎歸，水不揚波，安穩到寺，非大願力，焉能如意若斯耶，寺有紙錢街，高家堰，乾壩，鴨子池，四處齋僧田畝，得供饔飧，列列護法，給示蠲差在案，永護常住於不朽矣，蓉城北關有古刹，名曰金繩，創自五代，獻逆焚劫，僅存瓦礫，大中丞于公，肇建招提，爲選佛之場，修書遣使，請師卓錫開法，辭未應命，再使敦請，情不容已，飛錫進院，氣象一新，風幡重展，德教愚蒙，齒頰皆香，禪衲追隨，杖履仰承，益智增慧者，摩肩接踵，兩更寒暑，靜念頓生，倦省會繁華擾擾，何異塵勞，翻然退院，歸老虎溪，寸絲粒粟，悉歸常住，付囑法孫靈樞，承接住持，耳提面命，當自磋磨，方可報上憲護持佛教德意，尤足見善於繼志述事，遂扶杖辭歸，意願窮巖遁迹，長謝故人，露頂趺坐，曠志怡懷，然尚未得從心所欲，庚辰中元，修盂蘭會，初七日，命懸水陸聖像，午後示微恙，次日初八，曰，生寄死歸，時節已至，集衆雁堂，與峨，正安等侍側，叮囑身後常住諸事畢，盥洗搭衣，書偈，端坐示寂，舁供影堂，色笑猶生，緇素奔赴者，日有千衆，羅列座前，焚檀頂禮，慟哭塡咽，建窣堵於雙峯之陽，師生於崇禎辛未，世壽七十，法臘六十，今已三週，法嗣與峨，照裕，以塔銘未修，師德無聞，請銘於余，余與大師夙契有年，知其一生爲人，光明洞達，弘慈濟世，誼不敢辭，因援筆而爲之銘，此文於教育後進，振興叢林，大有關係，故附於高僧之後，俾住持叢林，教育後進者，知所本焉，蓋聞佛法無主，要假人弘，得人則興，失人卽廢，所以達人不可無，是人也，非生而知之者，吾教建叢林，立規矩，意在養育賢才，陶鑄後學，繼往開來，如日月光明乎天下，奈何海內叢林，悉忘此意，予不得不犯天下所忌，敢以古今興廢，試一論之，上古叢林聚衆，朝夕激揚，使悟本心，冀各爲一方眼目，輾轉傳化，續佛慧燈，以故古時穎脫者，不知其數，此佛法得人所以興也，邇來叢林雖在，古法盡亡，招賢弘教，杳絶無聞，自愚愚人，輾轉蒙昧，致使初學有志者，無處棲泊，蹉跎白首，不知佛義，此佛法失人所以廢也，不思叢林者，何所取義，如來無量劫中，修行難得無上菩提，演布三藏，欲後人講誦參討，自見本心，古人知此，所以建禪堂以安學者，使用力於此，代出高人，如林內具諸棟梁材，故曰叢林，豈如今日驅賢養愚，忘本務末，以了叢林之事，此非木之叢，實草之叢也，況諸施中，法施爲最，如來爲法降生，爲佛子者，不知本末先後，謂之倒置，致佛日不明者，誰之咎歟，故知達人必出叢林，興廢關乎主者，唯主人權柄在手，指呼是從，蒞是位不行是道，佛祖寧不皺眉耶，明自參學以來，經歷多載，見今思古，每自傷歎，何今古相反若是耶，古亦人也，今亦人也，古人何增，今人何減，特因昧本忘恩，不思不行而已矣，若海內叢林，一一皆能體佛心而行佛事，則天下咸成佛國，何今古之閒然，況今教禪律流，各執一邊，互相矛盾，鮮窺大全，詎知無上妙道，出於口爲教，契於心爲禪，軌乎身爲律，三法本一人所行，今乃分疆自畫，去佛法遠矣，明不揣薄劣，憂佛道之不行，慮人心之忘古，值峨眉伏虎寺貫之禪師，建一學業叢林，集有志緇流，究性相之深詮，窮離文之妙旨，破目前之堅礙，消歷劫之固執，融五教十玄於毛孔中，會六相五宗於揚眉處，通變自在，迥異常情，達磨不向東來，釋迦未曾出世，以斯先覺復教後覺，內外典籍，貴以貫融，罷參者休心無事，初進者勵志向前，不計歲月，以徹爲期，圓性達人，必從此出，心包法界，體合眞空，卽一切，非一切，雖度生而無生可度，佛卽我，我卽佛，雖成佛而無佛可成，佛法之興，安有涯量，故欲佛法興，莫先於得人，得人莫先於整叢林以教後學，捨此而欲佛法興者，吾莫知也，由是觀之，無賢主則不出達人，無達人則不興佛法，反覆推尋，主人爲最，此位任大，毋自抑小，宜去高去慢，虛心待物，視此身爲天下學人之父母，視天下學人皆我一家之子弟，內則爲之聚糧辦衣供油，以資歲月朝夕之需，外則爲之請出世名宿，以作模範，熏之陶之，日益日損，方不失爲主人之實，明耳之快然，硏墨運楮，以助其喜，昔世尊以佛法付囑國王大臣，誠有見於末法之弊，非主持世道者，不能弘揚吾教，願今舉世宰官達士，世道旣平，亦宜傍興佛法，蓋三寶乃世間福田，下得一種，收得一斛，諺云，山中無老衲，朝中無宰相，安知滿朝文武，非昔修行苦行僧耶，惟冀不忘前因，各出手眼，共報佛恩，使天下叢林俱興佛法，賢者進而愚者化，佛教則煥然一新，王道亦不教而善，此二教兼化並行而不相悖之大義也，願與同志共勖之，宋馮楫，遂寧人，號不動居士，由太學登第，初訪道禪林，晚年專崇淨業，作西方禮大彌陀懺儀，歸鄉郡，作淨土會，感香鑪中白光亙天，舍利隱現，靖康兵厄，名山藏經多燬，楫積俸資，造大藏經四十八藏，小藏四大藏，後以給事中出帥瀘南，率道俗作繫念會，及刺史邛州，預知死日，於廳事設高座，著僧衣，登座，謝官吏，橫拄杖於膝上，說偈而逝，按華嚴寺，馮守誦華嚴經，感玉女饋餐，卽此也，明范文光，字仲闇，內江人，以孝廉，官郎中，詩文名世，初棲心禪學，晚年棄官歸，值明末蜀寇亂，避於峨眉山中，約蓮社，修淨土業，淸蔣超，字虎臣，金壇人，始生時，其祖母夢峨眉老僧託生，及長，亦自言夢身是僧，常於山谿濯足，早年成進士，入翰林後，督學北直，事竣假歸，卽溯峽遊峨眉，食長蔬，寓伏虎寺經年，輯峨眉志，甫脫稿，以疾至成都就醫藥，一日索紙筆，寫詩八句，趺坐念佛而逝，此三居士，歸依三寶，淸淨自居，身雖在家，心不染塵，徹悟禪宗，篤修淨業，現宰官身，行菩薩道，是火裏之靑蓮，爲佛門之外護，故附於之後，以其志同道合也，第七，王臣外護初，歷朝勅賜，二，護法名文，昔世尊以建立正法，護持三寶，付囑國王大臣，誠以三寶雖爲人天眼目，度世津梁，倘無有力大人發心維護，則魔外必加摧殘，而衆生失其怙恃矣，故歷朝來，佛法之隆替與夫世運之升沈，大可於護法一門卜之，故志外護，唐僖宗勅建黑水寺，賜額永明華藏，又賜住持慧通禪師藕絲無縫袈裟一領，以黃金白玉爲鉤環，及諸供器，今失，宋太宗，眞宗，仁宗，勅賜萬年寺亦名白水寺御書百餘軸，七寶冠，金珠瓔珞，袈裟，金銀甁鉢，奩鑪匙箸，果壘，銅鐘鼓鑼磬，蠟茶塔，芝草之類，又有仁宗御賜紅羅紫繡袈裟，寶環，上有御書發願文曰，佛法長興，法輪常轉，國泰民安，風調雨順，干戈永息，人民安樂，子孫昌熾，一切衆生，同登彼岸，又仁宗嘉祐七年，御札頒賜經藏，經紙俱碧硾紙，銷銀書，卷首悉有銷金圖畫，各圖一卷之事，經縑織輪相，鈴杵，器物及天下太平，皇帝萬歲等字於花葉中，又有徽宗崇寧中所賜錢旛及織成紅幢，後三經回祿，無存，明英宗勅賜峨眉山靈巖寺藏經勅書，皇帝聖旨，朕體天地保民之心，恭承皇曾祖考之志，刊印大藏經典，頒賜天下，用廣流傳，茲以一藏，安置大峨眉山靈巖禪寺，永充供養，聽所在僧衆，看誦讚揚，上爲國家祝釐，下與僧民祈福，務須敬奉守護，故諭，天順四年五月初四日，明神宗勅賜海會堂，金繡千佛袈裟紫衣，及丁雲鵬所畫八十八祖像，今失，惟佛牙一具，與頒賜藏經勅書，尚存，明神宗勅賜圓通庵，慈寧宮皇太后手書佛號繡金長旛一對，及烏思藏金銀書番經三本，今俱失，惟九層沈香塔尚存，明神宗勅賜峨眉山白水寺藏經勅書，勅諭峨眉山白水寺住持及僧衆人等，朕發誠心，印造佛大藏經，頒施在京及天下名山寺院供奉，經首護勅，已諭其由，爾住持及僧衆人等，務要虔潔供安，朝夕禮誦，保安眇躬康泰，宮壼肅淸，懺已往愆尤，祈無疆壽福，民安國泰，天下太平，俾四海八方同歸仁慈善教，朕成恭己無爲之治道焉，今特差御馬監右少監，漢經廠表白王舉，齎請前去彼處供安，各宜仰體知悉，欽哉故諭，萬曆二十七年閏四月二十四日，明神宗勅賜峨眉山慈延寺藏經勅書，皇帝勅諭四川峨眉山，勅賜慈延寺住持本炯，朕惟自古帝王，以儒道治天下，而儒術之外，復有釋教，相翼並行，朕以沖昧，嗣承大統，迄今已四十年，天下和平，臣民樂業，仰思天眷祖德洪庇，良由大公同善之因，況國初建置僧錄司，職掌厥事，蓋仁慈淸淨，其功德不昧，神道設教，於化誘爲易，祖宗睿謨，意深遠矣，佛氏藏經，舊刻六百三十七函，聖母慈聖宣文明肅貞壽端獻恭熹皇太后，續刻四十一函，朕旣恭序其端，而又因通行印施，序其前後，勅諭護持，所以錫孝類，流慈恩也，茲者朕嘉善道之可依，念傳布之未廣，爰命所司，印造全藏六百七十八函，施捨在京，及天下名山寺院，永垂不朽，庶表朕敬天法祖之意，弘仁普濟之誠，使海宇共享無爲之福，先民有言，一念思善，和風慶雲，一念不善，災星厲烈，夫善念，以有感而興，無感而懈，是以皇極敷言，不厭諄懇，聖喆所貴，善與人同，古今相傳，其揆一也，且善在一人，尚萃一家敦穆，若億兆向善，豈不四海太和，此經頒布之處，本寺僧衆人等，其務齋心禮誦，敬奉珍藏，不許褻玩，致有毀失，特賜護勅，以垂永久，欽哉故諭，萬曆四十年六月十五日，明神宗勅賜峨眉山永延寺藏經勅書，勅諭四川峨眉山萬佛金殿，勅建護國聖壽永延寺住持僧福登及僧衆人等，朕發誠心，印造佛大藏經，頒施在京，及天下名山寺院供奉，經首護勅，已諭其由，爾住持及僧衆人等，務要虔潔供安，朝夕禮誦，保安眇躬康泰，宮壼肅淸，懺已往愆尤，祈無疆壽福，民安國泰，天下太平，俾四海八方同歸仁慈善教，朕成恭己無爲之治道焉，今特差御馬監張然，齎請前去彼處供安，各宜仰體知悉，欽哉故諭，萬曆四十二年月日，淸聖祖康熙四十一年壬午季春，在京暢春苑，皇上親賜金剛經，藥師經，心經各一部，臥雲庵三大字，於伏虎寺僧照裕，又賜藥師經一部，慈燈普照四大字，於光相寺僧普震，是年十一月二十五日，皇上欽差內大臣海淸，五哥，德其內，欽奉聖旨，峨眉山降香，善覺寺僧元亨，金剛經一部，雷洞坪僧慧植，金剛經一部，靈覺二大字，峨眉開山近二千年，歷代皇帝，所有勅書及所賜物，多難勝記，世遠人亡，湮沒殆盡，今但摭拾少分，以示端倪云爾，普光殿，在峨眉山之絕頂，峨眉乃普賢大士示現之所也，峨眉之勝聞天下，其山周帀千里，八十四盤於靑雲之端，有石龕百餘，大洞十二，小洞二十八，又有雷洞坪，飛來鐘，玉泉石，金剛臺之境，峯巒倚天，彩錯如畫，與岷山相對，實吾封內之巨鎭也，山之上，天霽則圓光大現，山之下，雲開則聖燈夜明，誠爲佛之境界，成化二年，舊殿厄於回祿，寺之住山了鑑，以事聞於予，予因憫古佛道場不可廢毀，捐資命工重爲修建，越三年，己丑而工畢，峻傑弘麗，於舊尤加，殿中以銅鑄天地水府，天君侍者，雷電山王之神像，以爲百千萬年之香火也，夫天地之理，生生不息，成毀也，代謝也，理勢相因而然，後人不繼前人之爲而爲之，則其迹化爲草莽之區矣，成而毀，毀而成，亦生生不息之意也，斯殿一新，因前人之爲而爲之，四方覩佛者，登斯山，上斯殿，當知普賢願王應變無窮，而行澤無盡也，殿之規制，茲不一一焉，是爲記，西來旨意，大空諸有，要以超出色界，普度衆生，卽言一已多，何有於千，言心已寂，何有於手目乎，然觀世音大士，神通設教，夫豈其獨具千手千目，而並千其心，惟其心空，故妙於神應，所謂一以貫之，卽萬億可也，何千之足云，世人紛擾爾心，役爾手足，四大爾色身，卽左持右攫，必有妨誤，前瞻後顧，必有遺脫，由不能無，故不能一，不能一，故不能千，此衆生相也，大士心若虛空，手目無有，惟其無有，是以廣有，隨應隨妙，運而不宰，不煩攝持，不相罣礙，斂入毛孔，散滿沙界，一切衆生，咸歸濟度，以方於吾儒萬殊一本之義，豈有異耶，諦觀大造中形形色色，別生分彙，果物物而雕之哉，又奚疑於大士之多變也，然以一覓佛，執矣，而乃千之，以千神佛，幻矣，而乃象之，何以故，彼見相尋宗，因無彰有，下乘不廢，而所謂報佛恩者如是，寧詎贅哉，矧大光明山，震旦選佛道場，範金櫛比，獨大悲缺如，事應有待，我皇上乘輪覺世，德布人天，聖母金粟如來，褒揚法指，宮闈儉素之餘，施此名山，作大悲果，於是知縣臣李應霖，臣魏世軫，前後奉命，來令茲土，實司此山，仰承慈懿，祗襄勝事，有僧眞法者，六塵不著，五戒肅如，荒度招提，謹如願意，莊嚴卒業，爰壽貞珉，寺之顯於世者，有以哉，水之潤，近沃而遠汔，火之光，近焯而遠微，故天下名藍，屬都城孔道者，得受歷朝恩待，旣藏且額，而又舉有僧行者嗣而尸之，其他宗散四遐荒忽之地，毋慮數萬，則固不能是數數也，然一再之，非夫寺之眞有殊尤爽塏之境，嚴苦高卓之僧，與諸收肯淸葉貴達之門，蓋亦難至乎爾也，考之令甲，宋賜藏書，普覺三十，福嚴五十，景佑二百二十，其賜額也，梁於廣利八，聖者三，唐於月華，水西，能仁，大慈者四，宋於法雲，慧日，光孝，慈恩，寶積，菩提，普庵，覺報，明心，開福，普化，興聖，景德，仙林，龍德，南禪者，十有六，國朝列聖，累下勅典，如故事，然寺實祝釐禳熒之有所繄加之意，若大天界，大興隆，大報恩，大龍，興化，正覺，寶塔，靜海，華林，普惠，永壽，光福，通善，顯通，興樂，靈聖，廣惠諸寺，或頒藏經，賜御額，而至嘉之獲顯於世也，雖靈巖天下維四，一姑蘇，一雁蕩，一南安，而峨山之靈巖，實荷恩待之重也，天順庚辰，賜藏經，若護勅，成化乙酉，賜額會福，豈非以靈巖爲峨山第一境耶，抑亦以有僧行者出，而又得人以張之耶，先是，隋稱寶掌濫觴是寺，第傳之弘義，圓通，了貴傳之本興，本印，本興寂，本印領祠部牒再嗣之，搴禪枝而㪺定水者四十年，遹念寺久傾圮，衲麤蔬澹，不踰閫以自礪，復田若干畝，捐資銓度，鳩工庀材，建天王，地藏殿，修勅賜經閣，大雄寶殿，伽藍，祖堂，庖廥，方丈若干楹，後殿貌諸佛像，又募緇流本欽，益崇，福容，淳泰，眞裕等，爲法堂石橋各二，穹墉嶢榭，聯煇竟爽，經始於弘治癸亥八月，訖工於正德辛未二月，落成，通途之屬，罔不集觀稱願，皆曰，靈巖殊尤爽塏之境，印師嚴苦高卓之僧，其淸葉貴達之張之也，如萬公安者，顧可少乎哉，會夾江典史王翼，礲石來請記，亟辭不獲，本印，別號理源，恭州永川，遂碑，距峨眉縣西一舍許，有山曰大峨眉山，山畔有覩佛臺，臺右有寺，曰靈巖，傳自隋唐間創建，宋紹興五年，太尉王陵，朝請大夫知漢州軍事王陟，施資重修，改曰光林，朝奉大夫通判軍事王訪，贖田以贍寺用，其界東至魚洞山背，南至捲洞溪，西至𨮂板山坡，北過石佛龕嶺，中連響水灘，下抵高橋河口，載在古碑如此，元季，寺燬於兵，國朝洪武，永樂間，僧弘義，圓通相繼主寺重建之，仍曰靈巖，時佛宇方丈，僅存香火，庇風雨而已，其田半爲居民所侵，景泰間，了貴，號寶峯者，來主寺事，辛勤勸募，始建三世佛殿，殿前爲明玉樓，殿東爲伽藍堂，西爲祖師堂，凡禪堂，齋堂，僧房，庖庫及賓客之位，咸以次成，而田至是悉歸寺矣，寺之興盛，殆非昔比，寶峯每顧其徒曰，我佛教言，悉具藏經，不丐於朝，曷以得觀，天順五年，詣闕以請之，復荷璽書護持，越四年，爲成化元年，寶峯來疏曰，聖朝於天下名山古剎，俱有錫額，竊惟大峨名山，靈巖古剎，幸一體賜與，上念英宗睿皇帝，嘗寵賚茲寺，遂更名會福，明日，寶峯謝恩訖，乃狀寺始末，徵言刻石，用侈上賜於悠久，予以峨眉吾州之案山，亦因以名寺，榮荷國恩覃及，豈容默默無紀耶，夫寺有興替，由所主者有賢愚，抑亦所據之地有顯有晦也，峨眉顯名天下，與五嶽伍，寺實遠離闤闠，又得寶峯戒行精專，不私所有者主之，寺能丕興，良有以焉，今上在宥六合，誕育蒸人，嘉與斯世，共臻極樂，遣沙門福登，齎聖母所頒龍藏，至鷄足山，登公旣竣事，還禮峨眉鐵瓦殿，猛風倏作，棟宇若撼，因自念塵世功德，土石木鐵，若非勝，若非劣，外飾炫燿，內體弗堅，有摧剝相，未表殊利，惟金三品，銅爲重寶，瞻彼玉毫，敞以金地，中坐大士，天人瞻仰，眷屬圍繞，樓閣臺觀，水樹花鳥，七寶嚴飾，罔不具足，不越咫尺，便見西方，以此功德，迴施一切衆生，從現在身，盡未來際，皆得親近供養一切諸佛菩薩，共證無上菩提，旣歷十年所，願力有加，瀋王殿下文雅如河間，樂善如東平，以四方多事，痌𤸄有恤，久之，聞登公是願，乃捐數千金，拮据經始，爲國祝釐，會大司馬王公，節鎭來蜀，念蜀當兵侵之後，謂宜灑以法潤，洗滌陰氛，乃與稅監丘公，各捐資以助其經費，已，中使銜命，奉宣慈旨，賜尚方金錢，葺置焚修常住若干，命方僧端潔者主之，庀工於萬曆壬寅春，成於癸卯秋，還報王命，額其寺曰永明華藏寺，遐邇之人，來遊來瞻，歎未曾有，登公謁於九峯山中，俾爲之記，惟我如來，弘開度門，法華會中，廣施方便，檀相甍雲，徧周沙界，竹林布地，上等色天，所以使人見像起信，而爲功德之母，萬善所由生也，法界有情，種種顚倒，執妄爲眞，隨因感果，墮入諸趣，當知空爲本性，性中本空，眞常不滅，六塵緣影，互相磨盪，如金在鎔，鑪冶煎灼，非金之性，舍彼鎔金，求金之性，了不可得，十方剎土，皆吾法身，一切種智，或淨或染，有情無情，皆吾法性，大覺聖人，起哀憐心，廣說三乘，惟寂智用，渾之爲一，然非因像生信，因信生悟，欲求解脫，若濟河無筏，無有是處，故密義內熏，莊嚴外度，爰闢廟塔以爲瞻禮，馨潔香花以爲供養，財法並施，以破貪執，皆以使人革妄歸眞，了達本性而已，登公，號妙峯，力修梵行，智用高爽，法中之龍象，山西蒲州萬固寺僧也，余讀華嚴經，佛授記震旦國中，有大道場者三，一代州之五臺，一明州之補怛，一卽嘉州峨眉也，五臺則文殊師利，補怛則觀世音，峨眉則普賢願王，是三大士，各與其眷屬千億菩薩，常住道場，度生弘法，乃普賢者，佛之長子，峨眉者，山之領袖，山起脈自崐崙，度蔥嶺而來也，結爲峨眉，而後分爲五嶽，故此山西望靈鷲，若相拱揖授受，師弟父子，三相儼然，文殊以智入，非願無以要其終，觀音以悲運，非願無以底其成，若三子承乾，而普賢當震位，蜀且於此方爲坤維，峨眉若地軸矣，故菩薩住無所住，依山以示相，行者修無所修，依山以歸心，十方朝禮者，無論緇白，無閒遠邇，入山而瞻相好，覩瑞光者，無不回塵勞而思至道，其冥心入理，捨愛棲眞者，或見白象行空，垂手摩頂，直遊願海，度彼岸，住妙莊嚴域，又何可量，何可思議哉，顧其山高峻，上出層霄，鄰日月，磨剛風，殿閣之瓦以銅鐵爲之，尚欲飛去，榱桷棟梁，每爲動搖，宅辛丑春暮登禮焉，見積雲峯頭，寒冰㵎底，夜宿絕頂，若聞海濤震撼，宮殿飛行虛空中，夢驚歎曰，是安得以黃金爲殿乎，太和眞武之神，經所稱毗沙門天王者，以金爲殿久矣，而況菩薩乎，居無何，妙峯登公自晉入蜀，攜瀋王所施數千金，來謀於制府濟南，王公委官易銅於酆都石柱等處，內樞丘公，復捐資助之，始於壬寅之春，成於癸卯之秋，殿高二丈五尺，廣一丈四尺四寸，深一丈三尺五寸，上爲重簷雕甍，環以繡櫺瑣窗，中坐大士，傍繞萬佛，門枋空處，雕畫雲棧劍閣之險，及入山道路逶迤曲折之狀，滲以眞金，巍峨晃漾，照耀天地，建立之日，雲霞燦爛，山吐寶光，㵎壑峯巒，恍成一色，若兜羅緜，菩薩隱現，身滿虛空，嗚呼異哉，依衆生心，成菩薩道，依普賢行，證如來身，非無爲，非有爲，非無相，非有相，大士非一，萬佛非衆，毗盧遮那如來坐大蓮華千葉之上，葉葉各有三千大千，一一世界，各有一佛說法，則佛佛各有普賢爲長子，亦復毗盧遮那如來由此願力成就，普賢大願，卽出生諸佛，賓主無礙，先後互融，十方三世，直下全空，亦不妨歷有十方三世，華嚴理法界，事法界，理事無礙法界，事事無礙法界，此一殿之相足以盡攝之矣，大矣哉，師之用心也，豈徒一錢一米作福緣，一拜一念爲信種哉，師山西臨汾人，受業蒲之萬固，後住蘆芽梵剎，興浮圖，起住上谷，建大橋數十丈，玆殿成，而又南之補怛，北之五臺，皆同此莊嚴，無倦怠心，無滿足心，功成拂衣而去，無係吝心，是或普賢之分身，乘願輪而來者耶，宅敬信師已久，而於此悟大道之無外，願海之無窮也，峨眉之山，四方緇白朝禮者無虛日，乃其盤道，曲折險峭，登陟艱難，雖大士神力，善士之信力，往返上下，頓忘其苦，而攀援喘息，汗溢氣竭，有望山而懼，半途而止者，又有聞而心駭，欲行而不果者，至於縉紳士夫，不能徒步，肩輿拽扶，爲難尤倍，布帛米鹽，來自檀施，負戴顧值，浮於本價，居山者，一衣一食，豈能易得，則路之當修治改移也，審矣，顧工劇而費廣，誰其任之，有覺巖居士者，登此山，遂發弘願，歲在壬寅，遇制府司馬王公，司禮太監丘公，皆乘夙願，莊嚴此山，始攜資鳩工，徧幽深，窮高遠，而得其捷徑寬衍處，修治之，起自伏虎寺，而至涼風橋，解脫坡，次至華嚴寺前，建坊表之，至五十三步，次至中峯寺前，再建坊表之，三望坡建涼亭，爲憩息所，次至白水寺，繞弓背山後上頂，重修虎渡橋，次至黑水寺，至麻子壩，蕨坪，建公館，上至雷洞坪，合舊路，至八十四盤，至大歡喜，蓋自峨眉縣城至絶頂，俱無險峻艱難之苦，厥功偉矣，夫修險爲彝，改難從易，使步者，乘者，肩荷背負者，咸獲便利，使遠者，近者，居山而上下往來者，咸讚歎歡喜，使捐一錢，施一食，移一石，伐一木，持畚鍤而效力者，咸增冥福而消積業，使禪者，講者，誦習者，精戒律而苦行者，咸於此山發大誓願，成大因緣，功德又何可量哉，惟居士視人之苦猶己之苦，故能以己之願合衆之願，普賢大士十願，尤以恆順衆生爲第一，路之修，恆順之一事也，易謂，人心之險，險於山川，夫山川之險，人心爲之耳，持地菩薩，但平心地，則大地自平，故迷則以易成險，覺則以險爲易，居士乃能依大光明山，開衆生覺路，豈比夫尋常有爲功德而已，雖然，無爲者以有爲爲基，有爲者以無爲爲至，是不可限也，亦不可泯也，余登山於未修路之前，當春雪未消時，身歷其險且難者，故於居士功成，樂爲之記，居士姓王名禮，由中貴人受戒於達觀尊者，道名法經，時莊嚴金殿，則妙峯師，重修白水寺，則有台泉師，居士皆從之聞法要，緣會信非偶云，是役也，工始於萬曆三十年壬寅秋，竣於癸卯冬，助緣善信皆勒名碑陰，大學道人當以參悟爲極則，第無始來，業緣已深，習氣難化，念起念滅，未易翦除，故壽禪師著宗鏡錄百卷，深入理奧，而首以念佛爲事，此淨土修持，三根普被，是出世之捷徑也，余在南曹已存心向往，與山中諸上人約爲蓮社計久矣，今登峨頂，而殿宇頹廢，佛事寥落，大不稱願王勝地，而聞達大師乃欲續舉淨土社事，乞余一言引之，余甚喜其發心，第事以時遷，緣可義起，今當爲學人酌行之，夫入道必須資糧，今約入社者，凡社中所費，或多或少，油鹽米豆，盡一歲止，次歲照約，入社中人，去來增減，各從其便，但使山中佛號不斷，卽是蓮池淨業長存，而其地，則因寒暑之宜，夏在峯頂，餘時則在山下，堂中而六時之課，達觀老人改爲四時，蓋欲休暇身心，以益精進，此皆規之可從者，故倂及之，經世出世，其事兩不相謀，而古之人常兼而行之，如張子房，李鄴侯，經世又復出世，陸法和，姚廣孝，出世又復經世，余恆慕其爲人，而才不及古人，竊有志焉，中年爲南曹尚書郎，遂乞身歸蜀，得聞達大師欲結茅勝峯之下，作終老計，而寇亂我蜀，大義乃迫，奮臂以起，裒集義旅，以逐逆徒，蓋不惟草茅俱憤，卽山中諸僧亦爭執金剛杵以抗賊，聞公亦周旋其間，常以慧眼觀其勢，而使我大衆三年以來，事得少息，公有歇心焉，復合向巉巖之下，結跏趺坐，畢此僧臘，爲余道其事，然昔日之余可同公，而今余則未能也，公且往，先於孤峯絕頂處，以一莖草始其事，而其傍留一蒲團地，以待道人錦江公，所謂現天大將軍身而爲說法者，公可以意逆之，經世出世，皆男子事，三世諸佛，不過一血性男子，錦江公當亦有忻然者矣，周峨眉山，寺以百數，由山麓而登，則自伏虎始，寺踞山之口，虎溪環注，沿溪一徑折而入，山谷盤紆，後一山橫枕雄峙，高出寺背，蹲伏如虎，寺因以得名，或曰，山昔多虎，宋僧士性於寺左溪上，建尊勝幢壓之，虎患遂息，寺名其徵也，寺創自宋，明末毀於兵，可聞禪師隨其師貫之禪師來，結茅居之，漸圖興復，垂四十餘年，規模始備，其建造亦云勞矣，先是，寺基逼山趾，庳隘不稱，殿宇僧寮，盡委荆棘，可禪師鑿山數丈，拓其基，建大殿一區，表山冠林，翼以岑樓複閣，因地勢高下，曲折深邃，隨所扳躋，人遊其上，如置身縹緲，萬壑千峯，遙相拱揖，又闢寺左爲藏經閣，募僧走江南，出瞿塘三峽，單舸往返萬餘里，得藏經置其上，又爲長廊廣廡，栖十方雲水，單寮丈室，齋廚浴堂，淸淨莊嚴，爲茲山所未有，眞大歡喜休歇地也，然師之所以殫力於斯者，有三義焉，一曰天啓與緣，二曰人弘其願，三曰地致其靈，非此三者之相需而應，則四十餘年之經營規畫，豈易觀厥成哉，事之興廢，各有其機，卒然相值，若或使之，非人力所與，則因師之自致也，峨眉梵剎之盛，經千餘年，陵谷變遷，蕩爲灰燼，獨此栴檀片址，猶然薙草開林，法雲垂蔭，從棘榛荒翳中，望如兜率天宮，自此拈花聚石，大振獅音，莫不由莖草以倡之，此因緣響應，豈非天哉，世傳普賢願王以三千眷屬示現茲山，直欲徧大千世界，遊願海，超彼岸，白毫光中，瀰漫普照，其願力勇猛，固如是也，當師之一念堅忍，不怵於利害，亦旣有成，揆其所願，不盡峨眉之祇林精舍同歸淸淨化城不止，且山川靈氣，因時而發，鎭雄峯，奠坤維，其靈奇淸寂，多爲仙眞禪逸之所鍾，近則精靈亦稍閒矣，於此有人焉，栖身巖壑，其精神氣魄日與山林相符合，安知非英華所結，藉斯人以洩其奇哉，不然，以渺焉杖笠之身，際兵戈震蕩之會，雖坐冰崖，囓霜雪，誰爲拓給園，林鷲嶺耶，固知非緣不立，非願不成，非靈不效也，海內山之多，莫若蜀，卽山之奇，亦莫若蜀，千巖萬崿，虎踞虯連，其爲謝屐之所難窮，郭經之所未載者，指不勝屈，要其聳秀特起，礙日干霄，巍巍屹屹，俯羣巒而兒孫之，則惟峨眉爲坤維具瞻云，夫峨眉之名何昉乎，考之輿圖記，曰，兩峯對峙，宛若蛾眉，或又曰，脈自岷山而來，至此穹窿突峻，其勢峨峨然也，二者之說，未知孰是，然皆取象形之義，亦如水之似巴名巴，峽之類巫號巫云爾，無足深論，大約其體勢敻者，則神靈必尊，其奧窔深者，則呵護必遠，豈徒仙梵之窟宅，實爲神皋之重鎭，不可得而褻也，今上御極，十有一年，特遣一等侍衛吳公，祭告如禮，兼命繪圖以進，藏之內府，不時上備睿覽，猗歟重哉，余曩者專督陜右時，側聞峨眉之勝爲域中第一奇觀，心竊嚮往久之，然地非所轄，禮不越境，則亦付諸少文之臥閱名山，靑蓮之夢遊天姥已耳，庚申冬，峨眉山麓有剎曰伏虎，蓋以山形得名也，余雅慕其名勝，適癸亥年，有採木之役，偕撫軍，藩臬諸公，於倥偬中，入寺一遊，未遑流覽也，至甲子夏，又奉檄履繪川西南一帶輿圖，叱馭峨眉，在所必登，及攀躡巉巖，舍籃輿而徒步者十之七，至峯頂，則見大地山河，一望收之，言旋，途復經伏虎寺，可聞禪師遲余憩蘭若，時維宿雨初晴，苔靑石澀，著屐徐登，山門內外，徘徊久之，陟殿謁普賢大士，歷禪堂，造方丈，觀其殿宇莊嚴自在，岑樓遠眺，蒼翠紛來，飄飄然，不啻置身兜率天也，師謂余曰，此先師貫之和尚所創修，而山衲竭蹶以終乃事，開堂會講有年矣，皆諸檀越之德，今寺中所缺，惟全經一藏，已使徒與峨之金陵購取，會至，則如願矣，遂飽伊蒲，臥禪榻，翌晨始就道，洎事竣歸署，拜家慈太淑人前，詢遊狀，余舉以此，因命余曰，吾有素願，汝知之乎，蓋從兵戈搶攘而默有所期許也，于焉卜期辦香供，往叩願王，至則見殿之西偏有若經營始基者，知爲謀構藏經樓也，家慈卽命捐俸以玉其成，值與峨自金陵負經至矣，樓工已竣，卽以貯之，噫，寺此樓何異石室金櫃也哉，余因之有感云，余性嗜山水，嘗覽，謂伯仲崐崙，爲震旦第一山，是以李白詩云，蜀國多仙山，峨眉邈難匹，每一遐想，不禁神往坤維，憾不能扶筇一探峯頂煙雲之勝也，迨今上甲辰歲，余奉命撫蜀，凡境內名山大川，應舉祀典，以昭聖天子格百神而及河嶽之意，或可藉此以慰夙好，但稽考往牒，峨之孤據西南也，髳盧暱處，歷代以來，祀典鮮聞，雖古今仰止者多，而登躋或寡，蓋以峨眉高標巀嶭，似於山爲逸，不欲供人耳目近玩，若紅塵俗吏，吾知其岸然不屑也，況封疆肩鉅，奚暇遂觀之願，逾年餘，適有嘉陽閱城之役，峨眉處在道左，始獲一登眺焉，數十年寤寐之思，一旦得識面目，胸次爲之豁然，乃攀援奇險，徧歷名勝，眞宇內大觀，至鳥道中，珠林錯置，凡仙掌瓊峯，到處營建，不下數十百所，皆題雕越繪，禪棲淸潔，山雖幽危而不荒寞，竊歎化工點染之妙，及陟峯頂光相寺，高出雲表，四維絕巘，俯視大千，渺如蟻蛭，懸巖萬丈，彩毫五色，是卽普賢大士現身法界，放玉毫光，布兜羅緜之福地也，無何，而荏苒屢遷，寖至傾圮，楹桷支離，欄柵朽腐，予爲悵然久之，夫峨眉以名勝甲天下，匪直巑岏矗起，輪尻磅礡，培垤太華已也，若乃雷霖初霽，蕩滌淸虛，俛仰之間，毫髮無隱，西瞻靈鷲插天，遙對如相拱揖，空濛沕杳，光怪陸離，遂成銀色世界，如此神異，奈何苾芻僧，惟丈室是營，而遊人過客，亦惟以飯僧莊嚴作果，此光明希有之淨域，任其頹覆，何異子姓蕃昌，忍令父祖落寞，衫履麗楚，岸幘不冠，本末倒植，源流罔顧，莫此爲甚，余爰捐俸金若干，及諸有司相率而助者，共若干，委峨眉邑令李莊年及縣尉彭昌德，督工修葺之，閱三月告成，重修正殿三楹，立門二重，各顏匾聯，復增禪室以居守僧，外置臺欄數十武，新建一坊，以標覩佛臺之故蹟，但見日映璇題，雲封雪嶺，人天胥有攸賴，瞻拜得所皈依，此一役也，將以彰聖人之德，所以格百神而及喬嶽，彼峨山者，豈能終逸於遐荒異域，負沈鬱詭異之槪，寞處蠻髳，而不與諸嶽協供乃職也哉，眾請余言以垂不朽，余愧不敏，爰書所見，以記其勝云，今上龍飛四葉，歲在乙巳九秋，余因閱嘉陽城垣之役，適望峨山處在道左，遂一登眺，所歷諸刹名勝不一，多由新構，獨光相，萬年二寺，一爲普賢大士現光之所，一爲中道止宿，前代敕建梵宮，實峨山首善之地，奈何傾圮有年，卒無修葺者，無殊乎養一指而失肩背耳，余遂捐俸，及諸有司共襄，約八百餘兩，半給光相寺，委峨眉尉彭昌德董之，半給萬年寺，委洪雅尉，陳國斌董之，閱數月告成，光相寺已書數言誌之矣，茲萬年寺僧亦以記事請，余因而有感焉，海內名山，如五嶽，視三公，主以五帝，蓋以其吐納雲雨，施德廣大，有功於民也，峨眉山，或爲仙域，或爲佛都，敷雲渙雨，不在五嶽下，予獨怪登覽者徒摭其林壑陰森，岡巒屼邃，以藻繪遊圃，而梵剎成毀，漠不關情，山靈有知，亦應所不許，況萬年寺適處峨眉之中，上而插天奇峻，歷八十四盤，閱七十二洞，登天門石，太子坪，謁銅錫諸殿，由此拾級，實爲瞻禮階梯，下而亂山屛簇，兩峯相對，黑，白二水，纏綿如帶，豬肝洞，牛心寺，於此分途，又爲風氣所團聚，是以創自唐慧通禪師，至宋勅賜白水普賢寺，明萬曆又改爲聖壽萬年寺，原建有藏經閣，旋螺甎殿，堅緻絕倫，巍峨壯麗，甲於天下，內有銅鑄普賢騎象像一尊，高二丈，其前爲毗盧殿，適當闔寺之主，實爲普賢下院，安可任其頹廢而不修葺耶，況普賢大士以法王子，守護如來教，現身於此，以密引世人入光明藏海，證菩提覺性，其功德關係甚大，玆山屹然鎭巨蠏坤維，文章滋味之府，又爲歷代勅建，非等閒淫祠者比，顧名思義，將以祝聖壽於無疆，奠磐石於永固，豈同怡情山水，藻繪紀遊者爲哉，遂以是爲記，聞之古君子權輿造化，盪移陰陽，諸凡耳目所界，興廢因之，而補燮存焉，邇者黃岡梧陽劉公，奉命來按西川，百廢具舉，事竣，乃以便道躋峨，則癸酉秋日躔矣，人謂普賢示現，事屬虛渺，而余謂不然，蓋動念事佛，事神如在，感應之理，誠有不可掩者，況峨眉爲坤維重鎭，插空萬仞，拔萃羣峯，吐納烟雲，蔽虧寒暑，所謂銀色世界，七重洞天者，非盡悠謬，使非有神靈呵護，法力維持，其何以至此，憶當戡定之會，戎馬生郊，烽烟四望，老稚殲於干戈，村廬化爲灰燼，有目所不忍觀者，而峨山附近，何獨保全者尚多乎，卽以余論，方督飛輓于崎嶇鳥道間，勍敵在前，羽檄嚴迫，袵金革而習鉦鼓，不遑朝食矣，儌惠聲靈，功成肆靖，得侍太君膝下，而尸饔無缺，子舍承歡，安知非冥冥默佑，得有今日哉，況吾太淑人，天性仁慈，喜施樂捐，其爲願王所篤祐，又可知矣，閣成請記于予，因略敍其事，勒之石，庶此閣徑永垂無斁也歟，達法非今古，傳燈無後先，不會如來意，安得祖師禪，諸祖像貌盡棱棱，看來都是無心人，法界本無人共我，性海誰論妄與眞，水中月，鏡中華，認得分明也大差，開口驀然成隔礙，揚眉早已涉周遮，這般關棙子，大地無人識，除非伶俐漢，動著有得失，古人振衣千仞岡，懸巖撒手獨承當，可憐漫覓西來旨，不知當下已亡羊，過去現在未來迹，大火燄中安不得，箇箇能操殺活機，婆心時露眞消息，咄，玄路絕行蹤，翻飛不在翼，幻士跨泥牛，空手荷鋤立，任爾想像百千般，到此多應描不出，峨眉山之下，蟆頤津之淵，有百煉剛，鑄成二怖魔開士，人物表儀，隨世尺度，其中空洞，不留一物，扣之鏗然，應大應小，香塗刀割，受供不二，沈之水則著底，投之火則熾然，水火事息，二老相視而笑，涪翁曰，世人稱鐵人石心，吾不信也，二老者，眞鐵石耳，我聞普賢菩薩，於大光明山坐蓮華藏白象之座，普照十方，爲說以後於閻浮提界，有一居士，現宰官身，了一切法，卽與善緣，與其同學，而入此山，見諸辟支無學，居於一室，其室方丈，有一長者，善爲說法，蓋聞震旦國中有道場三，曰峨眉，曰五臺，曰普陀，鼎立宇內，爲人天津梁，顧五臺，普陀，距神州甚邇，人士趾錯肩摩，朝禮殆無虛日，獨峨眉在西南徼，非乘軺建旄者，與單瓢隻履之衲，不能一涉其巓，故人望之，宛在虛無縹渺間，視中土遼邈逖矣，邇歲，皇上奉聖母慈聖宣文明肅貞壽端獻皇太后命，凡宇內名山奧區，並頒布大藏，以闡揚教典，峨眉獨蒙賜金，命鑄千手大悲觀世音像，特繕殿閣以覆之，功德最爲鴻鉅，於是令尹魏世軫囑比丘眞法法主，鳩工庀材，選地於邑之東關外，甫逾年而範冶精好，結構雄麗，煌煌哉，三峨之麓，逾益增嚴助勝矣，蜀以近西域，故佛化漸摩，歆嚮恆切，茲覩聖人作爲，咸思檄蔀啓迷，刮垢澄濁，以無墮障礙沈淪之習，而以觀世音力，冥扶默相，上之斂福宸極，綿壽慈闈，下之錫祐蒸黎，垂庥方域，卽大千未爲多，萬劫未爲永矣，大峨山萬年寺碑文，予友聊城傅伯俊作也，序述此經費煩鉅，聖恩優渥，出內帑金錢無算，時惟中貴人料理，勿及子民，而其時當事地方，善於奉行，得以告成功者，則實仗大司禮丘公，少司馬王公之力也，寺外有海會堂一區，以處僧衆，有常住田畝，以資供養，庶乎居者，行者，皆獲給足，斯知森然備矣，予壬子歲，與比丘惟淨坐夏，具詢之，乃知堂衆日增，田疇尚闕，蓋丘，王二公，向欲完滿此緣，機猶有待，予亟合掌讚歎宣揚是役之不容已也，竊不自揣度，捐資百金，使惟淨藉手而乞，舊志特闢神仙一門，似覺以神仙爲高貴，其實修仙者，不過存想固形，多延歲月，卽眞得仙者，雖能昇騰變化，究是識神作用，並非斷惑證眞之了生死法，但其看空世事，浮雲富貴，襟懷高尚，樂我天眞，與唯取自適，不計其他之隱士，同足以鍼砭世俗囂競之風，故合志之，爲仙隱流寓，列仙傳，周陸通者，楚狂接輿也，好養生，食櫜盧，木實及蕪菁子，遊諸名山，住蜀峨眉山，土人世世見之，歷數百年也，費士戣歌鳳臺記云，按皇甫謐高士傳，葛洪神仙傳，宋劉孝標世說注，皆以接輿避楚王聘，夫妻入蜀，隱於峨眉，不知所終也，靑神志云，漢光武時有史通平者，自會稽來蜀，詣峨眉，謁天皇眞人，得授三一之法及五行之訣，廬於縣之北平山頂，煉大丹，龍虎成形，餌之，白日昇舉，列仙傳，丁次卿欲還峨眉山，語主人丁氏云，當相爲作漆，以甖十枚，盛水覆口，從次唾之，百日乃發，皆成漆也，寰宇記，瞿君，字鵲子，後漢犍爲人，入峨眉山四十年，得仙，乘白龍還家，於平岡治，白日昇上，神仙傳，許碏，自稱高陽人，周遊五嶽名山洞府，到處，於石巖峭壁人不及所，題云，許碏自峨眉山尋偃月子到此，紫陽眞人，姓周諱義山，字季通，汝陰人也，漢丞相勃之七世孫，登峨眉山，入空洞金府，遇甯先生授大丹隱書八稟十訣，退登岷山，遇陰先生授九赤班符，又退鶴鳴山，遇陽安君授金液丹經，九鼎神丹圖，左慈，字元放，號烏角先生，隱峨眉山，後遊鄴下，曹操出郊，慈齎酒一升，脯一斤，親手斟酌，衆官皆醉飽，操怪，行視諸壚，悉亡其酒，操怒，欲因座上殺之，慈卻入壁中，或見於巿，慈眇一目，操令人捕之，便見巿中眇一目者無數，後又遁羣羊中，旋殺旋活，終不能害，神仙傳，宿山圖，隴西人，採藥於峨之隴寧山，服之仙去，陳芳慶，漢季好道，隱東武山，後入峨眉，不知所終，卽子昂始祖，得墨子五行祕書，通白虎七變法，唐天后朝，大旱，有勅，選洛陽德行僧徒數千百人，於天宮寺誦大雲經，以祈雨澤，有二人在衆中，鬚眉皓白，僧曇林遣人謂曰，罷後，可過某院，旣至，問其從來，曰，予伊，洛二龍也，林曰，誦經求雨，二聖知乎，答曰，焉得不知，然雨者，須天符乃能致之，居常何敢自施，林固求之，二老曰，有修道人，以章疏達天，某始可效力，林乃入啓則天，發使嵩陽，宣孫思邈入內殿，飛章，其夕大雨，思邈亦不自明，退詣經筵，問曰，吾修心五十年，不爲天知，何也，因請林代問，二老答曰，非利濟生人，豈得昇天，於是，思邈歸靑城山，撰千金方三十卷，旣成，白日昇舉，酉陽雜俎，唐明皇幸蜀，夢孫思邈乞武都雄黃，乃命中使齎雄黃十斤，送於峨眉頂上，中使上山未半，見一人，幅巾披褐，鬚髻皓白，一童靑衣丸髻夾侍，立屛風側，以手指大磐石曰，可致藥於此，上有表，錄上皇帝，中使視石上朱書百餘字，遂錄之，隨寫隨滅，寫畢，石上無復字矣，須臾白風漫起，忽然不見，宋成都府有僧，誦法華經有功，雖王均，李順兩亂於蜀，亦不遇害，一日，忽見山僕曰，先生來晨請師誦經，在藥巿奉迎，至則已在，引入溪嶺，數里煙翠，見一跨溪山閣，乃其居也，僕曰，先生請師誦經，老病起遲，若至，乞見報，師報之，先生果出，野服藜杖，兩眉垂肩，默揖，焚香側聽而入，齋則藤盤竹箸，秫飯杞菊，不調鹽酪，美若甘露，飯訖，下襯一鍰，僕曰，先生寄語，遠來不及攀送，僕卽送行，僧於中途問曰，先生何姓，曰，姓孫，何名，僕卽於僧掌書思邈二字，僧嗟駭，僕忽不見，凡尋三日，竟迷路蹤，歸視襯金，乃金錢一百，由玆一饍，身輕無疾，至宋天禧中，一百五十歲，長遊都巿，後隱不見，一說係王蜀時大慈寺僧事，並錄俟考，王蜀時，有僧居成都大慈寺，恆誦法華經，嘗入靑城大面山採藥，沿溪越險，忽然雲霧四起，不知所往，少頃，見一翁，揖之，敍寒暄，翁曰，莊主人欲屈君一往，可否，僧曰，甚願，少頃，雲散，見一宅宇陰森，旣近，翁曰，且先報莊主人，僧入門覩，事皆非凡調，問曰，還齋否，曰，未，遂焚香請念所業，此僧朗聲誦經，翁令誦徹部，所饋齋饌，皆大慈寺前食物，齋畢，靑衣負竹器，以香草薦之，乃施錢五貫，爲師巿胡餠之費，翁合掌送出，問人，或云，孫思邈先生，此僧到寺，已經月餘矣，其錢將入寺，則黃金貨泉也，王主聞之，收金錢，別給錢五百貫，其僧散施之，後嘉州羅目縣，復有人遇孫山人賃驢不償直，訴縣乞追攝，縣令驚怪，出錢代償，牟羅漢，眉山人，名安，以廂兵，隸倅廳，如岷山，陟上淸坡，苦饑，忽遇髥者顧笑曰，汝饑，何不食柏子耶，摘柏子投其口，顧髥者不復見矣，遂不火食，亦往往通老莊，偶一日，江水暴漲，舟不可行，或戲指其笠曰，乘此渡，可乎，牟遂置笠水面，趺坐其上，截江以濟，觀者異之，宋陳摶，號希夷，普州人，初隱華山，藝祖卽位召對，後遠遁峨眉，自號峨眉眞人，今大峨石福壽二大字，乃出其筆，感遇傳，宋文才，眉州人，少時，與鄉里數人遊峨眉山，上及絕頂，偶遺其所齎巾履，步求之，去伴稍遠，見一老人，引之徐行，皆廣陌平原，奇花珍木，數百步，乃到一宮闕，玉砌瓊堂，雲樓霞館，非世人所覩，老人引登萼臺，顧望羣峯，棋列於地，有道士弈棋，靑童採藥，淸渠瀨石，靈鶴翔空，文才驚駭，問老人，此何處，答曰，名山小洞，有三十六天，此峨眉洞天，眞仙所居，第二十三天也，揖坐之際，有人連呼文才名，老人曰，同侶相求，未可久住，他年復來可耳，命侍童引至門外，與同侶相見，迴顧，失仙宮所在，同侶云，相失已半月矣，每日來求，今日乃得相見，文才具述所遇，衆異之，漢竇誼，居蜀峨眉山，放浪不羈，月夜子規啼竹，誼曰，竹裂，吾可歸矣，其夕竹裂，遂遁去，武帝三徵不起，譙秀，南充人，周之孫，隱居高尚，李雄徵之不應，逃入峨眉山中，唐仲子陵峨眉人，讀書大峨石，通后蒼大小戴禮，以文義自怡，家惟圖書及酒數斛而已，唐胡份，不知何許人，嘗隱廬山，李騰弓旌之，逃入峨眉，隱九老洞，宋杜鵬舉，崇慶人，喜遊，嘗奉親挈家，徧訪名山，愛峨眉之勝，因家焉，宋梁鼎，字凝正，華陽人，入峨山，著隱書三卷，明巖下老人，不知姓名，宣德間，自廬山往峨眉，各巖下每一二宿，輒遷他所，有時微吟，以指畫空，人咸以巖下老人呼之，明韓懋，號飛霞道人，博極羣書，善歌詩，遊京師，大學士楊公禮重之，聞於武宗，召見與語大悅，時逆瑾有異謀，懋爲醫藥保御，頗有力，賜建飛霞宮，後乞還峨眉，今錦江滸有竹窩，乃嘉定安彭諸公以居懋者，第九，古今藝文附，賦，詩，文具載道傳心，承先啓後之據，則文之所在，卽聖賢佛菩薩道之所在，否則，縱令詞義華美，亦屬無益于身心世道之閒言語矣，舊志備載遊山諸作，今取其要者，歸于外護等各門，而擇其有關事實者數篇爲此門，賦與詩悉附焉，然祇存十之三四，以表聖境，故志藝文，歲閱己未，甲子，己卯，峨遊者三，所雜著彙成帙，題曰譯峨籟，蓋一家言也，每思自有此山，有前余游者，有後余游者，其有目擊，不過陰晴之變態，祠宇之廢興，而斯山眞面目，不隨蓬海三淺，高明廣大，伯仲崑崙，所從來矣，人具手眼，領略各殊，卽余三游，且不能比而强同，固知山靈富蘊，資取日新，茲秋季入夢者，更超宿賞，陳子實庵津津臥游，至欲竭力筆墨，不令山有逋美，且囑余述所已經，此何異逸少馳想，余不憚覼縷顯槪，先之以范紀，竊附於逸少今昔之感，又博採玆山藝文，及余舊近稿未入前錄者，復彙是帙，集衆解以貌峨，以庶幾一得，以無負陳子津津臥游之志，憶昔癸酉春，陳明卿先輩過余，叩峨眉之勝，爲述移時，促膝竟聽，不覺撫掌大叫曰，奇哉，眞宇內大觀，君贈我以峨眉，我當酬君以雁宕，亦述移時，臨別仍訂各驅副墨子卿，以助臥游，竟未果，今遂能副實庵之命，筆墨因緣，祕闡有候，亦斯山之有以神詔與，題曰譯峨籟續集，續之靡窮，不敢薄待後來更無一得者，峨山竹品甚繁，龍竹，月竹，千歲竹，詳方物矣，有所謂紫竹者，生三年而色全，墨竹，色如點漆，俱可充器具，桃枝竹，皮滑而黃，可簟，亦可書筒，太白桃竹，書筒綺繡文是也，棕竹，幹實有文理可杖，濮竹，節長，孟竹，以孟月苗萌，鳳尾竹，畫眉竹，以形似，簳小葉茸細娟媚，筋竹，堅韌，鋒之，以桐油淬煉，可代矛用，筍欲籜時，可揉作弩弦，箭竹，一名石竹，中實若老藤，小者可矢，大者仍可扶老，凡此產，各有所至，若斑竹，慈竹，苦竹，冷竹，束竹，澹竹，白夾竹類，處處有之，以故峨筍富於他山，僧人乾之餠之，以供餉遺，崇禎元年之春，峨山上下周遭，竹大小各種，一時俱䈙，求一菉菁者不可得，至次年，枯笴盤根，漸就腐朽，人競薪採幾盡，入望寒沙蕪莽而已，不復冀籜龍包絲，直節返魂，斯亦物理之有據者，三年春，斤斧未赦之區，忽射地叢出，自蜩腹蛇蚹至尋丈，其興也勃焉，雖園畝移藝，不若是之迅以齊，抑有冥司之不介而孚與，其幽巖邃谷，所存枯竿，盡浮筠矣，再越歲，蓊林還昔觀，僧復無怏怏餉遺之資，噫，黃楊厄閏，豈亦此君陽九所罹，不可逃之數耶，徵所聞，志竹變，己卯之峨，索山志舊著，罕有存者，有友人以喻廣文山志脫稾見示，蒐羅博而未精，考核詳而不要，去取臆而附會多，前九卷得失參半，猶可節取，莫劣於一卷，其言曰，自有天地，已有此山，於普賢何與，願以峨眉還峨眉，普賢還普賢，倏而陽排陰佞，又詭其說，謂佛教原空一切，普賢亦不願人以此歸之，辨駁多端，不越斯旨，夫峨眉旣不以普賢顯，亦何必黜普賢以顯峨耶，今有第宅，氏甲則甲，氏乙則乙，昔曰天眞皇人，吾與之爲天眞皇人，今曰普賢，吾亦與之爲普賢，而峨眉自在，初未嘗易名曰普賢山也，又何必坐普賢以獨據，信其說，遇匡廬，茅山，焦山類，將作何攻擊耶，至物產，有昔無而今有，或顯於前而蔑沒於後者，何可勝紀，如卞玉，楚珩，魯璠璵，以及劉寄奴，丁公藤，虞美人草諸屬生植，雖不識所始，而名至今存，未聞廣文有所糾正，今於菩薩石，普賢茶，普賢竹，普賢綫之稱謂，欲一手以障道路口，何恕古而苛今乎，善乎侍御馬訥齋如蛟有云，記遊可也，記峨眉不可也，而況乎僅駁普賢以志峨，然峨眉當文獻凋殘後，有以鏡往昭來，討論什一，則廣文之用心勤，而功亦未可盡泯矣，書以貽見廣文，胡江石同年，他時晤喻廣文面訂之，喻，同郡內江人，名志祥，四大名山，峨居其一，其山高聳奇特，曲折迴環，攀援而上，約有百里餘，沿途琳宮瓊觀，絡繹不絕，水從崖谷中，千支百派而出，澎湃汹濤，如長虹，如瀑布，奇矯異常，及至危巓，峯巒疊翠，扼要崢嶸，令人目不暇賞，東望則嘉陽，陵雲二川溶溶，形如長帶，盤繞於山麓，南則羅目，馬湖諸山，鬱鬱葱葱，回環擁護，西則雪山挺峙，半插雲天，嶙峋峻拔，有迥乎其不可上之勢，北則錦城，翠屛，若隱若現，令人慨然想見諸葛武侯之忠義，杜子少陵之氣節焉，豈非宇宙間一大觀哉，且一日之內，俄而陰雲密佈，時而氣爽天淸，佛光偕紅日齊煇，聖鐙與明星並曜，風從地起，聲吼如雷，濛雨連朝，寒巖幽谷，卽炎天酷暑，亦凜慄不能久留，予聆前賢所傳，疑信參半，今身歷其境，以所見，印所聞，洵不我欺也，然吾因而感之，夫峨山發脈崑崙，其靈秀之氣，鬱結磅礡，誕生賢哲爲王國楨者，政不乏人，而騷人逸士遊覽於茲，覩此精英霞彩，與夫百鳥之奇聲雜出，煙雲之變化無窮，其有裨於詠歌文章之妙者，又不少矣，他如仙侶高僧，棲眞洞府通玄徹奧，白日飛昇，悟道參宗，因成正覺，稽古前代，何時無之，豈眞有仙則名，抑亦地靈人傑耳，故其神化所洽，廣敷遐邇，上自王公大人，下及愚夫愚婦，皆不憚登山涉水，敬禮願王，卽不肖之徒，一詣靈臺，舉平昔魑魅魍魎之狡習，不知消歸於何有，是峨山靈秀之氣，因乎人之類而默啓之，而人亦各得其轉圓之妙用，以爲身心之助，山靈歟，人心歟，其理一而已矣，諸作皆言遊，唯此言朝，遊則忽主而重賓，朝則略境而尊德，一字之間，心志全彰，功過自判，欲培福慧者，不可不注意焉，此篇末後，記伏虎寺現鐙三夜，爲最希有之事，因備錄之，以爲朝山者鑑，大峨之勝甲天下，余每泛舟平羌江上，遙矚雲端，咨嗟不克赴者廿載，乙丑春，自成都昭覺寺發足，專禮普賢，至嘉陽，舍舟卽陸，望峨而趨，顧騷人墨客往來言遊，四方緇素懷瓣香重繭遠進則言朝，余爲老衲，言朝不言遊，三月二日壬戍，自嘉行，出瞻峨門，十五里渡雅江，又十里許，宿蘇稽東坡亭，故爲蘇頲讀書處，卽眉山始祖，後人建東坡亭於上，今廢，有茅剎，癸亥，行四十里，宿峨眉縣東郭大佛寺，甲子，過邑城，經十方院，望西坡寺，至了鴇樓，有銅鐘銅塔甚精工，實名聖積寺，昔禪僧寶公所建，人呼爲老寶樓，因譌了鴇，再進爲會宗堂，復二里關聖堂，進抵伏虎寺，山基於此，樓閣四達，殊壯麗，憩乙丑，丙寅二日，故事登山者，多倩籃輿，約伴侶，輿夫捷足，上下迅速，遇佳境，目不再盼，或欲尋幽，則以險辭，侶不同心，行止齟齬，多弗盡興，余力不能倩輿，亦不欲倩，適乏侶，僅偕一侍僧，二傭人，戴輕笠，衣短褐，策杖躡履而上，緩急去留咸自由，得以盡山之性情形體，一木一石，不輕失之，三月七日丁卯，自伏虎登陟，初欲雨，少頃霽，過解脫橋，上解脫坡，或謂自山出者，從此解脫險阻，明曹能始先生曰，余烏知乎入解脫，出解脫耶，余則過於斯，解脫塵勞，纔得登山耳，稍上爲華嚴寺，進爲純陽殿，過五十三步，昔蜀獻王於此下車行，因卽所行步數名之，俯瞰㵎中，有石如船，名普賢船，進爲大峨石，郭靑螺先生大書靈陵太妙之天六字，每字一碑，左爲神水，出石穴中，匯方池，澄潔可愛，陳希夷先生大書福壽二字，呂洞賓眞人大書大峨二字，俱在石，進數十武，爲歌鳳臺，楚狂接輿故廬，前數武，道傍有石形類雞公，進爲中峯寺，古明果道場，滅妖蟒於此，又傳黃帝於此問道廣成子，進爲方廣院，俗呼龍神窟，下數百武，爲雙飛橋，兩虹並峙，每橋各受一水，急湍奔流，溜入石渠數十丈，聲震山谷，至前會合，有石狀如牛心，砥柱中流，因名牛心石，近有豎碑，更名洗心石者，地極幽異，此處分二道，一上萬年寺造頂，一循谿入洪椿坪，余徘徊於玆，欲先往洪椿坪，遇一僧謂曰，宜及晴明達頂，覩佛光，余然之，遂上古德林，林木皆枏，別傳和尚手植，以培風水，如法華經字數，每唱一字，一禮拜，始植一本，誓勿翦伐，老僧苦行如此，過林爲白龍洞，剎亦新潔，稍上卽萬年寺，寺之輔翼曰慈聖庵，海會堂，白衣殿，其後殿曰雪螺，結甎爲之，形如螺，一名甎殿，再後爲新殿，卽古之白水寺，此地稍寬衍，諸剎若簇錦然，余宿海會堂，戊辰晨起，睹佛牙，炷香禮諸剎，上觀心坡，山路紆徐，至萬年寺止，山路陡峻，自觀心坡始，一名頂心坡，謂登壁之狀，足膝齊心也，直上數千武，纔得隙地，名息心所，舊有庵，今廢，緣山脊而上，如行馬鬣中，寬者丈餘，狹僅數尺，左右皆峻坂，賴竹樹蓊鬱，蔽行者目，得無畏，行十里許，爲初殿，一說乃鷟殿譌稱，又二十里許，爲蓮華石，有石如蓮，剎卽在左，以鐵爲瓦，自此始，復下數十武，乃山脈斷續處，始再上，號鵓鴿鑽天，蛇倒退，其險可知，此際踵無停步，息無停喘，傭者掖余如升天然，上爲洗象池，相傳普賢浴象於此，又數十武，爲上象石，再數里許，爲木皮殿，蓋以木爲瓦云，實名化城寺，謂普賢於此設化城，同大衆三千人居之，余窮日之力，抵是，暝色亦至，遂宿，寒甚，擁鑪而坐，夜分乃寐，己巳，上梅子坡，積雪深數尺，進爲雷洞坪，懸巖萬仞，不可俯視，相傳雷伏洞下，聞人語輒震，舊有鐵碑禁語，今廢，巖下傳有伏羲，九老諸洞，人迹罕至，再進爲接引殿，遂上八十四盤，俗呼三倒拐，盤盡爲太子坪，迴龍寺，至此陡峻旣訖，紆徐達頂，過沈香塔，卽勅賜護國草庵寺，通天大師舊棲也，閱老僧樹，樹空，昔僧入定其中，進天門石，巨石劈開如門，深廣丈許，至七天橋，謂峨山爲七重天，故名，至此值濃霧，咫尺不見人物，寺僧留住，擁鑪火，距頂僅數百武，寓此有二便，淸流引廚，所飲水優於絕頂，風不甚猛，遂因其留而留之，庚午，大霧竟日，至夜雪降，辛未晨起，玉山照人，溼甚，不能出戶，有數僧持楞巖相質，爲之解說，是日晚霽，壬申晴明，上頂進香，過天仙橋，首詣光相寺禮普賢，寺前爲覩佛臺，倚欄俯眺無際，右爲金殿，殿以銅成，高二丈五尺，廣一丈四尺，深一丈三尺，重簷雕甍，繡櫺鎖窗，中坐大士，傍繞萬佛，滲以眞金，極人工之巧，四隅列銅塔四座，有銅碑紀事，文字悉佳，其碑可鑑鬚眉，稍下數武，爲藏經樓，前爲銅瓦殿，再前爲錫瓦殿，楞嚴閣，臥雲庵並列於光相寺之後，藏經樓之右，峨頂如箕形，東爲懸巖絕壁，西爲斜坂，光相寺臨巖而東面，餘剎皆西面，是日煙雲盡淨，西望瓦屋，曬經，象嶺，雪山諸峯，如在几席，實則相距或千里，或數千里，東望平疇渺茫，山如垤，川如白練，或有雲覆處，如人有物蓋足然，自太子坪以上，草木竹石與下界大異，有桫欏花，徧山谷，紅白相雜，地多細石，極潔，無蛇虺，蚊蚋，蟻蟲之屬，稍有穢物，雷電輒掃除之，洵稱佛境，自華嚴寺至頂，蓋一百二十里云，午餘，有兜羅緜雲布滿巖前，號銀色世界，雲中隱隱現一圓相，寺僧曰，此名水光，尚非正光，仍歸宿七天橋，癸酉晨飯後，復由天門石，沈香塔，至學士堂，謁通天塔，蓋通天大師肉身存此，趺坐塔內，身皆貼金，林中多靜室，爲住靜之僧所居，左行二里許，爲淨土庵，傍有白龍池，源泉淸淺，沙彌攜銅盤盛水，舉手於石下取置盤中，云，白龍子，細視，似蜥蜴，是日各剎進香畢，仍上光相寺，人云，佛光曾三現，悵然而返，甲戌天陰，上光相寺默禱普賢，祈三日內賜晴示光，是日濃霧，寒風謖謖，遂於普賢座右禪定半晌，少頃，持筆楮向金殿側露坐，錄銅碑文，忘寒忘霧，乙亥，望日大晴，詣光相禮普賢，倚欄立，或邀茗飲，余卻之，必候覩光，近午，初現於巖石，閃爍不定，漸移虛空，現兜羅緜雲上，其圓似鏡，紅紫綠白數層，僧鳴鐘，觀者雲集如堵，惟見己影在光中，舉手動身，無不相映，並立者彼此不見其影，謂之攝身光，光上有白虹，謂之金橋，僧屬賀，謂有候至旬餘不遇光而去者，蓋非有緣弗現云，時沒時現，自巳至未，各作禮而退，余旋七天橋，沙彌報光現於此，往視，較覩佛臺之光大數倍，中有小紅鏡，外列五色，七層金橋高布，至酉始沒，志稱，張無盡至淸涼山，佛光隨之而現，余何人斯，獲此奇遇耶，丙子下山，宿海會堂，丁丑，憩雙飛橋，戊寅，上後牛心寺，昔孫思邈修眞於此，下壑，循谿行十里許，度三橋，二以板，一以石，俱屋覆之，谿盡，上數百武，爲洪椿坪，樓閣四達，周帀攢簇如城者二，結構工密，境區奧僻，蓋以幽勝，於峨有別是一天之意，此剎爲德心禪師開建，法嗣接踵，歷廿載落成，大衆昔以千計，今寥寥，但律儀不廢，視他處惟謹，己卯，庚辰，俱憩此，辛巳，仍出雙飛橋，循舊道，遇微雨，午餘，還伏虎寺，蓋三月廿一日也，是夜，僧報聖鐙現，余卽觀之，空中隱躍得數十鐙，有數鐙最明，上下相承，又有漸飛至寺前者，伏虎聖鐙罕現，余不及於峯頂覩鐙，今補觀於此，尤屬異數，連現三夜，余憩五日而後行，按，子美避地西川，咫尺峨眉，未經屐齒一過，識者以爲千古缺陷，今特錄公詩及此山者三首，亦見此老胸中，傾倒極至，但爲戎馬閒隔，未遂右軍汶嶺之願耳，峨眉高一首奉蜀王令旨，題峨山圖，送淸源師詩爲師請栴檀香佛像歸山，所鏤甚精妙，始白雲禪師，道行偶渴，索水不得，望前坡有梅樹，擬此纍纍梅，實可以回津，至其地，無一梅樹，而渴已止矣，感貫之和尚與虎臣太史同席於蘿峯，作而致感，明萬曆陳皇后購靑銅鑄成，計十五層，每層內分五層，每一層金佛數百尊，共計萬尊，每層俱刻金字經卷，諸經畢備，峨眉山門一座，山頂七座，第十，動植物產分十一子目，鳥，獸，花，木，果，竹，茶，菜，藥，草，附珍異，峨眉爲西蜀最大之山，又爲普賢菩薩聖道場地，所蘊者深，故所發者必勝，所積者厚，故所流者自光，其間動物植物，何可勝數，凡來山者，須得此山一草一木，若飛若走，皆具普賢智慧德相之眼，庶可觸境明心，聞聲悟道，直下知歸，不致當面錯過也，故志物產，佛現鳥，山頂光相寺有二隻，絕不見其生育，大如雀形，似土畫眉，佛將放光，則鳴云，佛現，佛現，見人不驚，每向人手取食，山頂餘鳥俱不能到，唯此二鳥常報佛現，蓋菩薩變化所作，發人信心之靈禽也，萬年寺以下，則羽族俱備矣，角鷄，大於雉，頭有二毛角，好鬭，或云卽鶡，黃連鷄，五彩俱備，類錦鷄而色更爛然，腳黃色，產黃連處有之，王母，狀如燕，色紺翠，尾多而長，飛則尾開如兩旗，杜詩，王母晝下雲旗翻，雨道士，亦鳥名，鳴則天雨，連點七，山溪有之，或曰卽鶺鴒，有僧問洪杲，如何是連點七，師云，屈指數不及，地上無蹤迹，護花鳥，益州方物略云，靑城，峨眉間，往往有之，至春則啼，其音若云，無偷花果，髣髴人言，桐花鳳，邑志，弓背山桐梓坡所產，按朝野僉載，彭蜀間有此鳥，如指大，五色備具，其冠似鳳，食桐花，每花放卽來，花落不知所之，巖鷹，頭似貓有翼，兩耳極大，身長二尺，一名催生，晝昏夜明，喜食貓血，鳴則人家有喪，聞者惡之，亦鵂鶹梟鵩之類，增山雀，觜距俱紅，章備五色，其聲宛轉悠揚可愛，唯冬月有之，竹鷄，黃䳺鷄，貔貅，自木皮殿以上，林間有之，形類犬，黃質白章，龐贅遲鈍，見人不驚，羣犬常侮之，聲訇訇，似念陀佛，陀佛，能援樹，食杉松顚，並實，夜臥高籬下，古老傳名皮裘，紀游者易以貔貅，此獸卻不猛，兩存以備考，虎豹，年年有迹於峯頂，不見其形，猨，麞，熊，𪊍，巖驢，山牛，巖兔似鼠無尾，毫豬，禮鼠，似鼯，毛色深黑，馴擾親人，投以果實，則前兩足捧之立啖，若拱揖，閒入廚中捕食，桫欏花，生峨眉山上，數葩合房，春開，葉在表，花在中，根不可移，故人不得爲玩，木蓮華，生峨眉山谷，狀似芙蓉，香亦類之，一云，葉似辛彝，木幹，花夏開，枝條茂蔚，不爲園圃所蒔，按酉陽雜俎及老學庵所載，忠州溪㵎，及臨邛白鶴山寺，俱有之，白樂天云，木蓮樹，生巴峽山谷間，巴民亦呼黃心樹，大者高五尺，涉冬不凋，身如靑楊，有白文，葉如桂，厚大無脊，花如蓮，香色豔膩皆同，獨房蘂有異，四月初始開，自開迨謝，僅二十日，邛僧云，蘂坼時，有聲如破竹，此又似是白花，明王鳳洲載異物志，牡丹，芍藥，草牡丹，薔薇，紫荆，蜀葵，木樨花，百合，杞菊卽枸杞，蕙，萱，菊，蘭，西番菊，金錢菊，木芙蓉，花開如椀大，樹高二丈餘，鵝毛玉鳳花，蓬如釵股，秋開不花，而鬚狀似禽，錦帶花，長蔓柔纖，花葉閒側，如藻帶然，花開形似飛鳥，亦號鬢邊嬌，錦被堆花，卽薔薇，珍珠蘭，俗名魚子蘭，海梅，高僅三尺，冬月開花，如小桃花，結實如櫻桃，月月紅，石竹子花，竹葉花，野蓮華，一云野棉，外紫內白，狀如五臺，少林，金蓮華，杜鵑花，山頂最多，三四月開，良薑花，香如梔子，秋間徧地有之，扁竹花，海棠，自萬年寺至山下，沿山巖壑，到處有之，名野海棠，葉較人家所種者稍大，花亦澹紅色，頭皆下垂，有似深山隱士避人，不欲露其形影者，按益部方物略，海棠，有數種，又時小異，惟其盛者，重苑疊蘂可喜，無定種也，始濃稍淺，爛若錦障，北方枝强花瘠，殊不可玩，故以蜀產爲天下奇豔云，嘉定志云，海棠，紫錦色者佳，餘皆棠棃耳，又云，海棠樹，以棃接之，其木堅而多節，外白中赤，實如櫻桃，此皆木本海棠，非所尚也，余所愛者，山中自生草花，枏，有二種，一，眞枏，作柱棟梁，二，閏枏，止堪供爨具耳，梧桐，桐油樹，白蠟樹，椿，冬靑，樟，柏，檜，似柏有刺，葉短而動螫人，杉，有數種，油杉，鐵杉，拋杉，層子杉，白花槿樹，黃楊，棕樹，見東坡詩，敍云，椶筍，狀如魚，剖之得魚子，味如苦筍而加甘芳，蜀人以饌佛僧，甚貴之，今以餉殊長老，嘉樹，在羅目縣東南三十里，陽山江漑，兩樹對植，圍各三二尺，上引橫枝，亙二丈，相援連理，陰庇百夫，其名曰黃葛，號嘉樹，蘇子由詩，予生雖江陽，未省到嘉樹，卽此，野漆樹，八九月生子，葉如榧樹，珠圓玉立，霜華掩映，朗潤可愛，丁樹，夏日開花，初放白，將萎紅，羅漢松，結實頗肖，又名塔松，狀似杉而葉圓細，生峯頂，佛頂靑，其樹葉碧翠異常，生金頂者，尤具光彩，竹柏，生山上，葉繁長而似竹，修直其幹，大抵類柏而亭直，萬年松，其莖最小，藏書帙中經年，得水復活，橙，橘，香櫞，指柑，香木瓜，蜜羅柑，桃，出綏山者佳，今雙飛橋淸音閣，小而味美，梅，石橊，海棃，栗，枇杷，榛似栗而小，葡萄，銀杏，柿，龍竹，根有二角，高節實中，可爲杖，遊山者多採之，千歲竹，生山南絕壁間，盛以竹籃，培以砂石，懸之檐前，卽暢茂，夏三月開花，壅以土，則枯死，月竹，每月一生，又名普賢竹，對靑竹，產峨山，黃魯直有賦，紫竹，三年始變紫色，荆竹，冷竹，刺竹，桃竹，皮滑而黃，可爲簟席及拄杖，今山中又有桫欏樹，作筆筒，更古樸可愛，杜子美亦有詩，慈竹，卽子母竹，性叢產，根不外引，其密間不容笴，筍生夏秋，閱歲枝葉乃茂，蜀中此竹最多，云是岷峨分來，有賦，見，文選注，峨山多藥草，茶尤好，異於天下，今黑水寺後絕頂產一種茶，味佳，而色二年白，一年綠，閒出有常，明初，賜有茶園，在白水寺，植茶萬本，爲雲水常住之用，萬曆末，爲僧鬻去，至康熙初年，乃以金千兩贖還常住，有碑記其事，茶爲蜀中常產，蒙嶺在名山，霧中在大邑，俱擅古今名品，世又謂，峨眉味初甘終苦，不減江南春採，又華陽國志，眉州，洪雅，昌闔，丹稜茶，用蒙頂製餠法，片甲，蟬翼，味苦而甘，白樂天云，茶中故舊是蒙山，文潞公詩云，舊譜最稱蒙頂味，露芽雲液勝醍醐，普賢菜，羅漢菜葉似豆苗，東風菜，生山谷間，一名斷續藤，行人渴，則取汁飲之，龍巓菜，似椿，樹頭有刺，白芥菜，滿山自生，在九老洞尤佳，綠菜，黃山谷有贊，苦菜，卽龍葵，三月生，六月花從葉出，莖直花紫，八月實黑而落，其根復生，陵冬不枯，甜菜，岸邊菜，嬾菜卽黃連顚，蕨菜，瑯嬛記云，猨啼之處，蕨乃多有，每一聲，遽生萬莖，此物根可爲粉，爲餠飥，苗可爲蔬，李太白詩，不知行徑下，初拳幾枝蕨，東坡詩，拄杖挂經須倍道，故鄉春蕨已闌干，黃山谷亦有蕨芽初長小兒拳之句，眞珠菜，生水石上，翠縷纖條，首如眞珠，可蔬醯煑，可攜千里，齑菜，開白花，春時廣有，馬蘭菜，葉似三漆而小，花開似小菊，澹紫色，春時嫩葉曝乾，可代旨蓄，巢菜，葉似槐而小，子如小豆，夏時種以糞其田，苗可作蔬入羹，卽薇菜也，氣味似豌豆，蜀人巢元修愛之，故名巢菜，公在黃州日，爲元修寄巢菜感賦也，以上諸菜，峨眉山頂徧地有之，歲在戊子己丑，蜀避亂山頂，僧衆絕糧，徧採山中草根樹苔食者，有團土爲丸，嚥取延命者，獨不知採蕨法，余修志時，凡山頂有南方野菜可救饑者，皆爲入之，若論諸菜中，蕨味濃氣厚，少食不饑，住山人尤當以此爲返魂續命耳，此外，山中尚有薯蕷，南星，石苔，石花，菌蕈，木耳可食，木耳，皮厚似羊肚石，迥勝他處，山頂在處有之，其餘過萬年寺以下，薑，芋，瓜，豆，稻，麥，黍，蕎，始可種蒔，稍上，地寒，種多不生，山頂止可種菜，山峯石廣土少，不能多種也，芋有靑，紫，白，眞，連禪，野六種，唯野不可食，連禪，卽赤鸇，最佳，一名蠻芋，古記云，大饑不饑，爲有蹲鴟，漢卓氏，致富以此，石瓜，生峨眉山樹端，挺葉肥滑如冬靑，椹似桑，花色淺黃，實長橢，殼解而子始現，以其形似瓜，故名，煑爲液，治痺，紫荷車，藥名，黃精，峨山產者甚佳，云云是也，何首烏，南星，山中歲饑，掘得，連蒸三晝宵，可以爲糧，天門冬，蒼朮，王不畱行，威靈仙，山藥，龍膽草，益母草，茱萸，夏枯草煎水盥面，不皺，白荳蔻，黃連，三七，五加皮，蒼耳，梔子，常山，茵陳，金毛狗，芍藥，馬蹄香，升麻，川烏，紫菀，沙參，吳茱萸，獨活，半夏，桔梗，草烏，靑木香，普賢綫，樹上苔鬚，蔓引而成，長數尺，或言深谷有尋丈者，煎湯服，治心氣疼痛有效，方物略曰仙人縚，卽此物，余觀峨眉山，是樹俱生綠苔，又有緌綞翿綴垂至數尺者，其樹亦根蟠石上，藤蘿窅絡，不辨木石，又有一樹兩葉，異命同生者，總之，山靈變釀，不可方物，如此，壁竇草，葉如螢光，或隱或現，赫日不掩，金星草，葉似萱，背有點，雙行相偶，黃澤似金星故，又曰金釧草，可治疽創及丹石毒，喉生乳鵝，搗水飲之，瑞草，長生草，山陰蕨地多有之，修莖茸葉，色似柏檜而澤，經冬不凋，故曰長生，碧雲草，似孔雀尾，山中石上多有之，附，珍異不可常有，故名珍異，本草經，嘉州峨眉山出菩薩石，形六棱，銳首，色瑩白明徹，若泰山狼牙，上饒水晶之類，日隙照之有五色，如佛頂圓光，俗謂菩薩光明所感，卽今所謂放光石也，在峨眉山後百餘里外，始產此石，彝人拾之，鬻與山僧，以備遊客之覓，峨山中無此石也，蜀郡草堂閒話，雷威斲琴，多在峨眉，無爲，霧中三山，又益部談資，世傳雷威斲琴，不必皆桐，遇大風雪之日，酣飲，著蓑笠，獨往峨眉深松中，聽其聲，連延悠揚者，伐之，斲以爲琴，有愛重，名以松雪，嘉祐雜志，峨眉雪蛆，治內熱，陸游云，亦產茂州雪山嶺谷中，雪時得之，能蠕動，雪消蛆亦消，益部談資云，雪蛆，產岷峨深㵎，形如蝟而無刺，肥白，長六寸，腹中唯水，能伸縮，取食，須在旦夕，否則化矣，范子計然曰，空靑，出於巴郡，本草，空靑，生益州山谷，久服輕身，能化銅鉛作金，又云，蜀名山縣有銅處，空靑出其陽，靑者，銅之精也，又云，空靑，生越嶲山有銅處，銅精熏則生空靑，其腹中空，梁江淹曰，夫赤瓊以照燎爲光，碧石以葳蕤爲色，咸見珍於東國，並被貴於西極，况空靑之麗寶，挺山海之不測，……於是寫雲圖氣，學靈狀仙，寶波麗水，華峯豔山，陽谷之樹，崦嵫之泉，西海之草，炎州之煙，……曲帳畫屛，素女綵扇，錦色雰鬱，綺質蔓延，點拂濃薄，如隱如現，山水萬象，丹靑四變，咸百鑑而可珍，亦千金而不賤，故淹作有，空靑出峨眉之岨，雌黃出嶓冢之陰，今無所見矣，一篇，係蔣虎臣輯全志之外，所錄之文，事寬泛而理確鑿，勵法屬而警愚頑，如蓮池，法照數段，洵長夜之慧炬，苦海之慈航，嚴武代巡等之狂悖，饑饉刀兵等之慘悽，皆足以警醒癡迷，啓牖良善，誠爲不可缺者，悉備存之，閒有考據失當，評論欠圓之處，特爲刪削，俾成完璧，又將舊志不便列于各門者數段，附之于後，註明起訖，兩不相參，以期閱者不復致疑，故志志餘，蜀山，岷，嶓，蔡，蒙爲最大，古今聞人洽士，考覈最詳，然究竟不知何山爲峨眉也，古云，北山皆嶓，南山皆蒙，峨眉當爲冢首，然考蔡註，蒙，在蜀郡靑衣縣，蔡，在雅州嚴道縣，二山上合下開，沫水出焉，則冢另是一山，非峨眉所爲，不肖曾聞之先君子云，川西皆岷，岷北流爲洮，入黃河，南流入川，爲大江，此知岷峨總是一山，只橫障西南二處爲異耳，今江水果隨岷峨至嘉眉直下，中間如嶲州之大渡，沫水，夾江之靑衣，犍爲之漢水，無不湊集至嘉定爲一，都聚合之，岷山導江一語，地勢愜合，不應又牽引冢山作首尾也，總志載，峨眉在威州，至西五里，廣輿記載，峨眉山在眉州城南，來自岷山，延袤三百里，至此突起二峯，如蛾眉然，又曹公楷云，此山連峨岷嶺，爲兩戒山河之首足，知二山相連卽一山也，古云，天下名山，太華險絕，峨眉神奇，又云，望遠則峨眉，登高則太華，此二山，余皆親躡其頂，嶔崎塊異，無從優劣，但華山，窮日之力尚可至頂，峨眉非兩日不能至，則論高又當推峨眉耳，唯是峨眉山，凡遇懸巖峭壁處，俱有木棧鋪墊，躡之而行，兩傍樹木周遮，密如欄楯，又山多陰雨，白霧瀰漫，人過險處，俱坐不知，只重嶺傑驛，層見疊出，雖有壯夫賈勇，亦嗟力竭，華山，四圍無路，險處俱就山壁，上懸鐵繩下引，遊人挽之而上，往往繩斷，卽壓殺百數人，繩傍雖微鑿孔窞，僅容半足，緩急何濟於事，昔人稱直行如上壁，橫行如騎牆，良不虛也，余遊二山，妄斷二語云，峨眉高而不險，華山險而不高，同行一友又增二語云，峨眉比華山，高而加遠，華山比峨眉，險而加峭，亦確論也，古今名勝之地，仙佛住現，傳至數世，亦有互相消息，不可測臆者，如五嶽，俱天眞道場，近來唯華山無僧寺，其餘四嶽，亦駸駸乎解珪剝墄矣，峨山，自黃帝問道天皇眞人，時未有佛祖與分席也，今則琳宮梵剎，布滿巖壑，至問羽流，乃無一人，宋皇坪，軒轅觀，全成虛莽，唯純陽一殿，爲明代巡衡陽赫公所建，載有碑記，欲爲天皇存餼羊之意，然今住持仍是緇流，中塑彌勒，願王等像，純陽特一寓公耳，竊意聖賢隨時度世，或爲仙，或爲釋，原無定迹，今日禪道盛行，諸天仙衆，必是棄捨本法，趨向眞如，如彌遮之事提多，商那之嗣迦葉，一音闡化，接物利生，皆不可知也，蓮池大師竹窗隨筆云，遊五臺者曰文殊在，遊峨眉者曰普賢在，遊普陀者曰觀世音在，獨不曰西方極樂世界有彌陀在乎，又不曰三大士者徒仰嘉名，阿彌陀佛現在說法，親炙休光之爲愈乎，跋涉三山，累年月而後到，信心念佛，一彈指而往生，失此不爲，大可歎也，考淨土資糧稱，有人修西方淨土者，臨命終時，見二大士隨彌陀接引，則誠心頂禮願王，西方亦決可至，大師言此，特爲虛頭衲子假借朝山爲名，奔走乞食者，作鍼砭耳，又云，或謂五臺，峨眉，普陀三山，劫火不壞，遊者能免三災，此譌也，三災起時，大千俱壞，何有於三山，若必遊此免災，則瞽目跛足不能登歷者，縱修殊勝功德，終成墮落，而居近三山者，卽愚夫皆成解脫耶，當知無貪乃不受水災，無瞋乃不受火災，無癡乃不受風災，三山之到何與，願念念開文殊智，行普賢行，廓觀音悲，則時時朝禮三山，親近大士，不達此旨，而遠遊是務，就令登七金，渡香水，何益，按大師此語，凡在峨眉遊居者，皆當日誦一徧，以當聾鉦瞶鼓，至三災之說，遠不能料，以目前論，獻逆流毒西川，所在屠戮，人類幾絕，峨眉一山，賴菩薩慈力護持，四衆安般，如臥袵席，雖謂之三災不壞，可也，又云，先德示衆云，汝等出家，未曾立腳得定，忽已過三四十年，吾聞此語，眞懇痛切，心戰毛竪，乃有都將靑春壯色，勤勤作有爲事業，或奔南走北，言我參禮名山，或裝塑修造，曰我興崇三寶，或聚衆起會，曰我助揚法化，此雖名色好事，非同賞玩麴糵等比，至其爲空過，一也，一朝猛省前非，已是龍鍾衰朽，悔無及矣，古云，少年不努力，老大徒傷悲，嗚呼，更有終身安然而不傷悲者，按大師此語，言言熱血，審知朝山作福，非修行第一要務，然如今人假外勢以塞中道，疊人我以隔聖途，得法傳法，總非戒定慧之由生，施醫施藥，悉同饕餮仯人之輩，縱有達道者，亦莫如之何也已，不肖嘗聞古德云，諸上善人，若能持六度，修萬行，了了如一箇避塵之珠，萬物不相滯礙，然欲出一頭地，先發一決了漢的心，決了者，諸惡莫作，衆善奉行，所以云，順信佛語，天神衞護，倘或身寓法扉，心運魔行，必是六師之再來，寄語明眼，愼心防護，欲修無上菩提者，須從實地修行，不致墮身業海，猶爲彼善於此也，古偈云，修慧不修福，羅漢應供薄，修福不修慧，象身挂瓔珞，凡事不可執著，謂朝山，接衆，齋僧，造佛爲非功德固不可，謂此等卽是修行極則，亦不可耳，中峯大師有云，一心爲本，萬行可以次之，世人競稱文殊在五臺，普賢在峨眉，此是俗見，如今朝廷設官，各分疆界，各有職掌者然，其實菩薩神化，周徧法界，何嘗以某處爲我道場，某處爲彼道場耶，蜀父老相傳，宋時有僧禮五臺，不覩文殊光相，忽逢一老翁云，菩薩出遊蜀矣，今以旃陀羅身，寄笮橋南，乃其化現，非有二文殊也，僧因歸，謁屠人石長者，忽化文殊，其刀化爲如意，飛出屋去，蜀人異之，因卽所居爲文殊院焉，此文殊之在蜀也，讀廬山東林及衡嶽志唐法照大師故事，曾詣五臺，親入竹林聖寺，文殊，普賢東西向坐，此又普賢之在五臺也，總之，二大士志同道合，如無著，天親，無時不相往來聚會，又皆發願欲生極樂國土，故彌陀所至，同來接引，所謂娑婆良弼，安養親臣耳，法照大師，大曆三年止雲峯寺，慈忍戒定，爲時所宗，嘗於僧堂食鉢中，睹五色雲中有梵剎，當東北有山㵎石門，復有一寺，金書其題曰大聖竹林寺，他日復於鉢中，見雲中數寺，池臺樓觀，萬菩薩衆雜處其中，師以所見，訪問知識，有嘉延，曇暉二僧曰，神聖變化，不可情測，若論山川面勢，乃五臺耳，師遂與同志遠詣五臺，見寺南有光貫日，師緣光而至，徘徊四顧，一如鉢中所見，東北行五十里，有山，山有㵎，㵎北石門傍二靑衣，一稱善財，一稱難陀，引師入門，北行，見金門樓觀，金榜題曰大聖竹林寺，方圓可二十里，皆有金地寶塔，華臺玉樹，入講堂，見文殊在西，普賢在東，踞獅子座，爲衆說法，菩薩萬數，共相圍繞，師於二菩薩前，作禮問曰，末代凡夫，未審修何法門，文殊告曰，諸修行門，無如念佛，阿彌陀佛願力難思，汝當繫念，決取往生，時二大士同舒金臂，以摩其頂，與之記曰，汝以念佛力故，畢竟證無上覺，文殊復曰，汝可往詣諸菩薩院，巡禮承教，師歷請教授，至七寶園，復回至大聖前，作禮辭退，向二靑衣，送至門外，師復作禮，舉頭俱失所在，後與五十僧往金剛窟，卽無著見大聖處，忽睹衆寶宮殿，文殊，普賢及萬菩薩，佛陀波利，師方作禮，舉首卽失，夜於華嚴院，見寺東巖壑，有五枝燈，師曰，欲分百燈，旣而如願，復曰，願分千燈，數亦如是，光徧山谷，又前詣金剛窟，夜半，見佛陀波利引之入寺，謂之曰，汝華臺已生，後三年華開矣，汝見竹林諸寺，何不使羣生共見之，師因命匠刻石爲圖，於見處建竹林寺，旣畢，謂衆曰，吾事畢矣，數日別衆坐逝，推波利之言，果三年矣當大曆七年也，師於幷州，行五會教化人念佛，代宗於長安宮中，嘗聞東北方有念佛聲，遣使尋之，至太原，果見師勸化之盛，遂迎入禁中，教宮人念佛，亦及五會，見柳子厚云，峨眉多火災，所以前人改華藏爲黑水，普賢爲白水，牛心爲臥雲，中峯爲集雲，華嚴爲歸雲，以爲二水三雲可禳此厄，明末代巡黃岡劉公梧陽，又於萬年築眞武祠壓之，究竟祝融原未斂戢，嘗竊私議，山中寺宇，上下俱鋪厚板，又好作樓閣，連椽接棟，而上下止靠一梯，往來香信禮佛，好燒紙錢，山高寒重，暑月圍鑪，自然易與祖龍作緣，海內名山，不論遠近，若欲遊歷，須視宿世因緣，不可勉强，如王右軍生平欲遊峨眉，誓墓之後，猶云奉使關蜀，無不從命，可見心馳汶嶺，如此其至，然終不能遂此願也，杜工部避地成都，元白俱官巴蜀，未得一登光相，畱題碧落，已爲欠事，至東坡，家眉州，去峨眉最近，其至峨與否，俱不可知，唯白水寺有題絕句，或少年曾一著遊屐耳，觀其云，膠西高處望西川，興在孤雲落照邊，在湖州送人，詞云，見說峨眉悽愴，還聞江漢澄淸，秋來但覺歸夢好，西南自有長城，公雖離蜀，而垂老畱連，殊有生入玉門之感，三蘇，唯老泉歸葬故山，公兄弟俱隨地窀穸，亦可哀也，或傳公讀書嘉定州蘇稽寺，在州西二十里，地名尖山，查寺，乃唐蘇公頲遷謫於此，非東坡也，峨山坡公筆墨最少，唯縣南龍門洞，有石刻龍門二大字，又云富春孫公雙鉤，唐太白，久居峨眉，與丹丘因持盈法師善，蘇公頲爲益州長史，薦之，因入長安，官翰林載魏顥，其後往來齊魯吳越，不能卽歸，觀其詩，仍憐故鄉水，萬里送行舟，詩，汝去之羅浮，余還憩峨眉，又詩，國門遙天外，鄉路遠山隔，朝憶相如臺，夜夢子雲宅，皆寓懷鄉之意，不能終老故山，客死采石，命也，唯范蜀公景仁，六十致仕，遨遊峨眉，靑城，下巫峽，出荆門，凡期歲乃還，眞是高人奇遇也，峨眉山覩佛臺往往有捨身者，大約離三四年，卽有之，前歲有喇嘛僧，年五十餘，沐浴齋戒，一躍而下，此去懸巖萬丈，無從蹤迹其遺骼，然亦有捨身不死者，楚人年少，至巖端坐不死，垂絚救活，事在辛亥夏，余在天台石梁橋，聞一老僧捨身，死時頭目不損，亦無血暈，武當山昔有孝婦，姑病，發願捨身代姑，至山，攛身巖下，如履平地，後遇伊姑攜手同歸，余與寺僧覶縷此事，忽有同行一友云，如我不然，剛在山下，已捨身久矣，衆以爲知言，書以紀之，然雖如是，非至人之所爲，欲入般若之戶扃，必投大覺之極地，恐名捨身，終成虛語，不爲佛聖之援，猶恐墮落於枉死漂沈矣，唯祈達人，再思可也，峨眉山頂，遊人一到，卽患胸腹脹滿，人云水泉爲祟余謂不然，聖泉龍池，水極甘洌，所苦者，寺僧不暇遠汲，止將大木桶或古鐵鍋，注天雨水，煑飯食人，此水累月停積，安得不病，亦且山至絕頂，嵐氣蒸人，暑六烘衾，亦有莫測，如水一法，當如華山峯頂，鑿方石坎，四處雨水，引注坎中，其味渾是醍醐沆瀣，華山羽流，壽多至百歲以外，坐此故也，再或不然，山頂流泉頗多，多爲埝堰瀦蓄，以資汲飲，亦易事耳，峨眉佛地，遊山者自來不敢以葷酒溷香積，近來閒有縉紳攜具登頂者，幸而無恙，便謂普賢大士境界，毫無憎忌，不知明末有代巡劉光沛登山，川南道李一鼇與州守馮某，特舁一豬至頂，屠宰以供廚，傳刀未下，時庖人忽被雷風擊倒，暈死竟日，甦時問之，云，一大神，身披鎧甲，威勢無比，大喝一聲，未知所事，想卽韋馱金剛護法諸神也，豬亦逸去，諸人駭然，虔誠悔過，至夜雷聲暴發，猶傾海嶽，一衆懇苦籲禱，方止，自此無敢攜酒肉入山者，審歷來有犯五逆者，登陟不洗心者，多至雷殛，但旣有心入山，理宜小心謹愼，不可以雷霆偶霽，遂弛敬意也，峨山老僧樹，共知爲晉遠公禪師弟慧持，近閱嘉州志，又云，持遊峨山，入定於州之道卽徑山寺古樹中，又萬曆某年，陳畱取土，掘出一缸，中有定僧，云卽是持師，出定，余鄉常州奔牛鎭，相傳宋高宗時，亦有枯樹老僧入定故事，三處未知孰是，以生平好尚論，持愛淸淨，不似今人鋪茵放鉢，人前定帳，貪圖利養，則其在峨眉絕頂無疑，或云，圓寂在成都龍淵寺，然至人應世，神化不一，妙在凡人莫測矣，樵陽子者，蜀灌縣靑城山樵子也，本大足縣人，姓雲氏，方誕，有踞而募於其門者，其母因以化緣呼之，甫二歲，父若母死，安縣民陳和養爲子，十餘歲，陳父母亦死，化緣孱然，託足靑城山下童翁家，童翁又貧，無所得食，則入山斫柴售灌縣人以活，灌縣人持升米，或碗許，來巿樵子柴，盡一挑，樵子不計也，一日，入山，天大雨雪，迷失道，入山益深，雪盈六七尺許，所見唯高巖萬丈，古木架陰壑，飛鳥都絕，忽一老人，鬚眉皓白，手執拂子，招樵子坐，頃之，又一老人，貌頎，腹便便，衣大袖紫衣，亦來共坐，如是累月，並有所指授，其語祕不傳，已乃導樵子大樹下，指而曰，是中，爾前身所託也，坐樵子石上，設十二拜，禮恭甚，號之曰樵陽子，以故皆稱樵陽子云，二老人旣去，樵子徘徊巖谷間，隱隱聞隔巖彈琴聲，或人聲，及迹之，無有也，結跏趺坐樹下，凡百數十日，敗衣掩形，頹然槁木，采藥人遇而怪之，不知佛耶，仙耶，因以語灌縣人，灌縣人轉相語，羣走物色，識爲童家兒，是兒陷雪窖一年久矣，曷不死寒餓，死虎狼，相與神其事，聞灌縣令，令景某駕至山中問狀，所對班班應占記，非童子口吻也，自言，吾前身在樹中，令便使人斫樹，樹轟若雷震者，火發其腹，劃然開，現委蛻焉，髮重覆領，指爪繞身，其貌相則樵陽子也，令驚歎，追尋蛻坐處，掘得一石匣，匣有卷，卷有文字，亦祕不傳，有布衲，有鐵冠縧，樵陽子以自隨，有劍，劍柔繞指，今失所在，其時令下教製龕，奉樹中蛻，築庵居樵陽子，於是名一時而傾動州郡，士庶競來瞻謁，能談人未來事，又能已人疾，來者愈益多，樵陽子避而匿安縣之天池，士庶則亦走天池，趾相錯也，其鄉縉紳以迨官長，車蓋相望，而獨石泉有令某，憯墨吏也，問，外丹何居，樵陽子笑謂，令廉而仁，是官人外丹也，令疑誚己，嗾某弁以妖人，上變告臺司，下成都張丞某逮治，樵陽子朴野，至則箕踞而誶，丞大恚罵，何物囚，敢爾，榜之，繫囹圄三月，獄成，王觀察某特廉其非辜，白艾中丞得解，久之，譚中丞來，檄所司，卽向所築庵建大通觀，迎還山，厥後，凡開府及鎭，藩，臬至者，率召見樵陽子，樵陽率一再往，不拒也，顧其意，忽忽不自得，會常郡參知吳公，以捧表過家，謀挾之江南，樵陽子灑然從焉，來則止常之永慶寺，亦數過錫，止龔方伯城南別業，稍一遊武林西湖，就而徵未來事，若丐已疾者，麋集，初不甚應，閒露一二語，往往奇中，在山專餌黃精，出山乃火食，食止蔬素，終歲廢便，若良有絕異者，晚自名曰思道，亦出山後事，相傳，其大父孔文，進士也，與內江趙文肅同榜，友善，父鳴春，大足人，爲樵陽子言如此，畱未一歲，歸蜀，贊曰，昔東老云，有僧定峨眉樹中七百年，旣出，求復定去，今靑城樹中身託樵陽子，是兩也，張紫陽因折瓊花事，推明陰陽性命之變，以爲必得金丹，乃稱上乘，余不解爲二氏言，幸獲樵陽子，其人沖彝恬穆，不界人我，教人只於心地上領宗旨，雖以通儒者言不謬，嗟乎，余不能極樵陽子所詣矣，傳爲孫伯潭先生作，峨山，有兩茂眞尊者，一是隋時人，日遊神水，夜宿呼應，一是宋人，號茂眞禪師，豫知舒王有誕仁宗之慶，今中峯寺，是其重修，唯云與孫眞人弈棋，往來呼應庵者，乃隋之茂眞尊者也，明太祖亦嘗遣僧至西域取經，行至岷峨，見普賢丈六金身，乘白象，現大圓光中，語僧云，西域遠甚，汝安能至，吾有眞經一卷，得此可復汝主，遂手授一經，僧拜謝歸，見祖，述此語，祖以爲欺己，欲殺之，開經，則祖親書求經疏文，宮中獨對佛前焚化者，祖大悅，厚賜此僧，載金陵梵剎志，中峯寺，由明果大師除蟒，始改道觀爲寺，今寺僧俱能言之，但開縣志亦稱神仙山迎仙觀，有異僧除蟒事，唯不載果師名號耳，世間奇事相同者，固不止一二也，峨山又有二孫思邈，一是唐則天時人，一是宋人，與張乖崖善，峨眉山無窮和尚，從師通天，一生苦行，汲水肩糧，忘身爲衆，遷化之後，人皆知其託生嘉定，爲楊氏子，名展，字玉梁，明季丁丑武進士，毛洛鎭副總兵，當甲申乙酉之時，獻逆鴟張，蹂躪蜀地，展率義勇，竭力抵敵，賊鋒屢衄，展收拾殘疆，賑濟饑溺，不論緇白，戶給米麥牛種若干，川南數郡賴以延喘，後誤撫土寇袁武，待以心腹，反爲所殺，遠近惜之，寺僧初不解其意，未幾難作，適符詩讖，果是無窮再來，當歡喜領受，償還宿債，不以孫龐，餘耳爲恨也，峨眉有伏羲，女媧等洞，乍見疑之，久思開闢聖人，半起東北，且上古無三教之分，聖賢仙佛隨處示現，接物度生，理或有之，如佛經稱伏羲爲寶應聲菩薩，女媧爲寶吉祥菩薩，須彌四域經辨正論又云，太昊本應聲大士，老子爲迦葉，仲尼卽儒童菩薩，顏回爲淨光童子，又道家眞誥稱孔子爲太極上眞公，治九嶷，一云廣桑眞君，顏回爲明晨侍郎，後爲三大司直，一云與卜商俱修文郎，聖賢分身教化，神變無方，故自不拘一時一地耳，峨眉爲軒轅問道處，所謂天皇眞人，卽廣成子，又云卽鬼容區，近閱一書，老子在上三皇時爲玄中法師，下三皇時爲金闕帝君，伏羲時爲鬱華子，神農時爲九靈老子，祝融時爲廣壽子，黃帝時爲廣成子，顓頊時爲赤精子，帝嚳時爲綠圃子，堯時爲務成子，舜時爲尹壽子，夏禹時爲眞行子，殷湯時爲錫則子，文王時爲文邑先生，一云守藏史，則廣成卽老子也，夫子不語怪，然論語中，得神仙二人，其一爲楚狂，其託諷夫子語，載莊子，約百餘字，固不止鳳兮鳳兮數語也，附錄莊子，鳳兮鳳兮，何德之衰也，來世不可待，往世不可追也，天下有道，聖人成焉，天下無道，聖人生焉，方今之時，僅免刑焉，福輕乎羽，莫之知載，禍重於地，莫之知避，已乎已乎，臨人以德，殆乎殆乎，畫地而趨，迷陽迷陽，無傷吾行，吾行卻曲，無傷吾足，山木自寇也，膏火自煎也，桂可食故伐之，漆可用故割之，人皆知有用之用，而莫知無用之用也，其一爲申棖，卽施存，修長生之術，壽百餘歲，後人誤以申爲施耳，孔門弟子，子夏百三十歲，子思亦近百歲，此又大德必壽，不得以神仙例視之，附考，施存，春秋時齊人，孔子弟子，自號婉盆子，人稱胡浮先生，師黃盧子，得三皇内文，遁變化景之道，役御虎豹之術，先居南嶽石廩峯，每出，則乘白豹，時步還山，豹卽迎之，或隱或顯，後嘗在中嶽少室，有云壺公者，卽其人也，晉永康初，乘白豹昇天，宋徽宗重和元年，賜號沖和見素眞人，舊志載，鬼谷子，嚴君平，白玉蟾，張三丰，俱在峨眉，曾見神仙眞誥云，鬼谷爲太玄師，治靑城山，嚴君平尚在峨眉，然未著爲何秩也，考峨眉志，亦無君平所住處，畱草鞋一雙，沈香三片而去，後海獻與永樂，以一玉環，千佛袈裟答之，蜀惠園爲張像贊云，南遊閩楚，東略扶桑，歷諸天之洞府，參化人而翺翔，長縧裋褐，至於無邦，吾不知其甲子，但見毛髮蒼蒼，知是久從赤松之徒，類圯上之子房，味此，則三丰遊蜀無疑，知來峨眉耳，一云有扇，硯，竹杖畱巴嶽寺，白集，徧查，無峨眉隻字，傳記，止云得道之後，過江東，憩龍虎山，遊九公，自洪都入浙，被逮放還，臨江，躍入江中，有人見於融州老君洞，度桂嶺，踰羅浮，紹定己丑冬或傳眞人解化於盱江，逾年，人又見於隴蜀，莫知所終，今峨眉縣南三十里，有玉蟾灣，緣巖躡磴，上有玉蟾洞，可容千人，洞壁石色如雲母，彷彿見肩背衣縧，相傳爲玉蟾尸解處，峨眉縣志載葛洪爲求丹砂，乞爲勾漏令，入蜀，取雄黃於武都山，色如鷄冠，喜曰，吾丹成矣，至洪雅之花谿，居巖洞，存神養無，往返峨眉峯頂間，考胡閣老譯峨籟及川南道張公所修峨眉新志，並無葛名，或因二峨有葛仙洞，內江有大葛小葛眞珉存焉，遂並及之，但不知舊志亦有葛姓氏否，附錄備考，宋峨眉令，奉議郎王湘，因觀，焚香誓行數十事，臨危，更衣而臥，男女環泣，覺身在半空，少頃，有人曰，王湘欲行，眞樂善者，宜速放還，已而遂甦，明弘治間，山東翰林王公諱勅，督學四川，至峨眉縣羅目街，知有異物，掘地果得呂仙親書紫芝洞三字，公之奇迹，非止此也，讀張公鶴鳴傳，載公少有仙骨，爲諸生時，偶見一地，夜有燐火，發之，得石匣一函，書二冊，讀之通慧，能知未來休咎，御風出神，如同僧扃門入山採杞，僧歸，公已在屋內，爲河南，四川督學時，諸生見鎖院窗廡，各各有一公危坐監視，一日較士，忽見白雲一片起，公遣騎追至雲落處，得白石如雪，細切爛煑，以徧食諸生，其甘如飴，在輝縣山麓，忽令人掘地，得一大石，玲瓏蒼翠，今尚置之白泉山下，又於道傍古垣，開出紫石硯二枚，各有鴛鴦一隻，雌雄相向，其家至今寶之，又採𣏌僧臨終，公問，何欲，僧曰，欲富貴兼之，公曰，不能，但堪作一藩王耳，因批其背曰蜀王，比王產第二子，背上隱隱有公批筆，公預知死期，怛化時，四城門皆見公羽衣鶴氅而去，又深曉天文曲折，王陽明先生極信服之，唐西川節度使嚴武，少時與京師一軍使女有私，因竊以逃，軍使奏聞，乃醉其女子，解琵琶絃殺之，沈於河，明日捕使至，搜武船無迹，乃已，及武爲節度時，得疾甚，忽有一道士至前，云，從峨山來，欲謁武，武異之，及階，呵叱，若與人論難者，道士曰，適在階前，冤死者見某披訴，某初謂是山精木魅，遂加呵責，彼云，被公枉殺，已得請矣，武叩頭請解，道士乃令灑掃堂中，徹去餘物，焚香舁武於堂門內，令淸心具衫笏，畱一小童侍側，東偏閣內，亦令灑掃垂簾，道士坐於堂外，含水噴噀，又以柳枝蘸水灑地，卻坐，瞑目，叩齒，須臾閣中有一女子呼嗟而來，曰，吾訴於帝，三十年，今始得報，期以明晚見取，武與道士許以經功贖冤，不得，道士謝去，明日武卒，陽平謫仙，不言姓氏，初九隴人張守珪仙居山有茶園，每歲召採茶人力百餘人，男女傭工者雜處其中，有一少年，自言無親族，賃爲摘茶，甚懃愿了慧，守珪憐之，以爲義男，又一女子，年二十，亦云無親族，願爲義男之妻，孝義端恪，守珪甚喜之，一旦，山水泛溢，巿井路隔，鹽酪旣闕，守珪甚憂之，新婦曰，此可買耳，取錢出門十數步，置錢於樹下，以杖叩樹，得鹽酪而歸，後或有所需，但令叩樹取之，無不得者，其術，夫亦能之，因與鄰婦十數，於堋口巿相遇，爲買酒一碗，與婦飲之，皆大醉，而盌中酒不減，遠近傳說，人皆異之，守珪問，其術受於何人，少年曰，我陽平洞中仙人耳，因有小過，謫於人間，不久當去，珪曰，洞府大小，與人間城闕相類否，對曰，二十四化，各有一大洞，或方千里，五百里，三百里，其中皆有日月飛精，謂之伏晨之根，下照洞中，與世間無異，其中皆有仙王，仙官，卿相輔佐，如世之職司，有得道之人，及積功遷神返生之士，皆居其中，以爲民庶，每年三元大節，諸天各有上眞下遊洞天，以觀其所爲善惡，人世生死興廢，水旱風雨，預關於洞中焉，龍神祠廟，血食之司，皆爲洞府所統，二十四化之外，靑城，峨眉，益登，慈母，繁陽，嶓冢，皆亦有洞，不在十大洞天，三十六小洞天之數，洞中仙曹，如人間郡縣聚落，不可詳記，旬日之間，忽失其夫婦，峨眉山高，自萬年以上，五穀不生，卽有瓜豆蕎麥等類，多遭山獸竊食，寺僧終夜干掫爲難，居常贍給，止藉桐果，茶葉，易米爲糧，然茶苦不多，桐果售遠亦難，所以各寺閒有畜養孳生，規圖蠅利，昔緜州淨慧寺傍有池，居人爭來捕魚爲業，寺僧慧寬勸云，爾輩不當如此，吾能令汝等所得不失於舊，因指池畔菌蕈，令人採販，得利略與魚同，今山頂茶，筍，蕨，蕈，無所不有，若設法烘製，轉售遠近，亦可資生，峨眉自乙酉，丙戌以來，饑饉荐臻，莖蔬粒米，如同拱璧，寺僧有尋山中野菜瀹煑延命者，有團黃泥爲丸囫圇嚥食者，遷延無術，十死八九，今蒙國家蕩平之賜，佛祖垂慈，法筵重啓，遠近香信往來，旣有施䞋之及，僧家亦自出己力，刀耕火種，漸有生氣，但屢經樂歲，粒米狼藉，少年僧雛，飽食暖衣，不知撙節，余遊山頂，見各寺廚下，腐渣菜葉，委棄滿地，曾幾何時，不思昔年饑荒之苦，身同薜荔，萬死一生，今復暴殄如此，恐菩薩雖慈仁加被，決不肯再度此一種無記性人也，據云豆渣菜葉，畱之無用，余將江南叢林製虀菜及藏渣之法示之，附錄於後，而火種刀耕，傷生害物，實宜免之，―各樣菜葉，洗淨，先將水煑滾，後投菜下鍋一過，卽收起，以瓦盆盛好，入米湯水養之，放置暖處，或竈邊，或鍋內，釜板蓋好，一宿成虀，如菜少，入竈內溫養之，冬月菜多，入大鑊內，滾水一過收起，養法如前，候齑冷，以大缸收之，上用石壓，可用至夏月不壞，―豆渣，用熱鍋炒熟，放桶內臭七日，放時用手輕輕糝下，務令虛鬆，勿致築實，待發過後，以手揉捻成餠，不拘大小，擇晴天大日色內，曬令極乾，用綫穿，懸風口，臨食時，入醬油，或油鹽少許，飯上蒸熟，屢歲不壞，一云罈收亦佳，蜀郡草堂閒話載峨眉有松樹，雷威取以製琴，號爲松雪，今峨眉嘉樹，鬱若鄧林，唯松獨少，聞乾谿溝，高家林閒有數株，寺僧珍重若三珠然，余遊武當，羣木參天，亦不見有松樹，唯金頂數株離立，高不過一丈，而輪囷離奇，酷似獰龍老玃，此爲異耳，書傳中，載地方所出方物，亦有不可盡信者，如峨眉舊志云，山出貔貅，雪蛆，放光石，余詢寺僧，皆云無之，據舊志云，貔貅不猛，好誦佛號，見人不驚，今行人往來如織，何無一遇之者，雪蛆，治痰火內熱，今蜀人豈無肺渴如司馬相如者，未見有賈人射利，採此售人，若放光石，山中絕少，寺僧每奉上臺檄取，重價至蠻洞中購以應命，聞什邡縣鎣華山，及雅州招討司洞中，實產此石，官此地者，不可不知此苦耳，相傳瓦屋山出角端，不肯傷人，但食虎豹，寺僧養之，以資衞化，恐亦峨眉貔貅之說耳，江淹云峨眉出空靑，亦屬荒唐，不可信爲實事，雪蛆，放光石，空靑等，前云珍異，亦已說明不常有，蜀中饒硯材，新繁有寫經臺石硯，鞏州有西門塞硯，邛州有蒲江石硯，嘉州志云，東坡遺硯，在尖山蘇稽寺，後爲督學王公勅取去，淸賞錄亦云，犍爲人，得楊子雲草玄硯，如今製，但無圭角耳，黃山谷云，瀘川之桂林，有石黟黑，瀘人不能有，而富義有之，以爲硯，則宜筆而受墨，唐安任君從𥳑有硯，面爲鏡，而背三足，形駭天下，若山林不若，而不得訪諸禹也，松煤泛之，若玄雲過魄月而竚也，筆胥疏其上，則月宮中之兔也，握筆之指，若蛙爬沙，欲食物不能，而又吐也，公自註云，任君宗易從𥳑，寄烏石鏡硯及屛，乞余銘，余沒其屛，歸其硯，更求烏石爲屛，烏石，視萬州之金巖，中正砦之蠻谿，兄弟中白眉也，按峨眉，卽古犍爲郡中正砦，去縣止百十里，峨眉出硯材，無疑，但今時無良工爲之鑑別，追琢耳，聞近來虎谿龍門洞，石俱細潤，確可爲硯，人無知者，山志脫稿後，偶遇新安汪生光翰者，乃上川南道胡公恆門客，公死獻賊之難，光翰棄家冒死藏匿孤孫，避榮經山中，事平，控各憲給批，送公孤孫峨生還楚省，事載四川總志，其人樸訥，不識文墨，而能行世間意料外事，極可異也，翰言，酉戌之間，親見蜀中官紳士女，死難最多，總志率多遺漏，其言，三僧誓死守戒，尤爲可敬，事在順治甲午年，姚黃至榮經，擄僧數十，婦女數千至蓮華寺，褫衵服，迫令行淫，有不從者盡殺之，內唯三僧，誓不肯爲三僧逸其名，一云是峨山寺僧，賊令衆僧勸之，又驅諸婦女巧言引誘，不從，賊怒，將三僧寸磔，其衆僧婦女，亦盡殺無遺，又有雅州一婦，亡其姓氏，爲袁武賊目楊某所擄，罵賊不屈，楊愛其姿美，百計勸誘不從，於州城十字街，三天使者廟前裸辱之，婦閉目低首，披髮至地，三日後，賊臠斬之，又開縉紳士民死難姓氏，雙流縣令李公甲，蒲圻人，陞任建昌，至黎州，獻賊破省城，公捐資起義，陣亡，馬踹如泥，榮經縣令黃儒，福建福州人，城破被擒，罵賊不屈，剮於城中開善寺，丁應選，海棠堡指揮使，首倡大義，保守上南，血戰兩年，兵敗，死時年七十五歲，馬京，馬亭，黎州宣慰司土官，倡義守城，與賊相持兩年，兵敗死，楊之明，碉門天全招討使司土官，倡義討賊，半載陣亡，李華宇，黎州富莊義士，年八十，倡義，與賊戰雅州對岸，兵敗死，同胡公死難男女姓名，夫人樊氏，成氏，馮氏，子之驊，妾周氏，少僕京兒，弩來，義女二女，俱死，媳朱氏，守節生一子，名峨生，現存，卽光翰所撫孤也，同翰撫孤義士鍾之綬，字楷士，景陵伯敬先生猶子，胡公邀同赴蜀，遊峨山不歸，至八月，賊陷成都，綬從瓦屋至榮經，亂兵營中遇翰，同撫胡氏孤兒，凡八年，始遊滇，至昆陽死，葬州城山下，有碑紀其事，以上蔣編原有，以下另爲附入，聖積寺𥳑板，爲范蜀公書半天開佛閣，平地見人家，其寺樓舊有峨峯眞境四大字，乃宋魏鶴山書，縣北二里，飛來岡上家慶樓，亦有魏書，樓係唐懿宗敕建，高九丈，寬十二丈，香枏木柱，兩人手不能圍，飾以金碧，覆以瑠璃，制度工巧，比西華嶽門尤爲壯麗，樓上四壁，皆唐人名畫，一壁繪海棠一株，花葉繁盛，枝幹錯綜雜出，明目者莫能理其端緒，四圍畫飛蟲，羽類最多，人常見花叢中有小靑鳥往來，亦仙筆也，明弘治丁酉，督學王公敕遊此，以刀剜其數字，俱透壁，今餘字尚存，觀者旁午，魏公楷書，遠近爭來摹勒，嘉靖十二年樓燬扁存，西坡寺壁有仙人畫蘆鳧，按寺僧某，與一道者相好有年，偶風日和麗，晨餐訖，邀同遊漢嘉之烏尤山，僧以八十餘里，跋涉殊勞，道者令閉目，攜其左手，俄聞水聲，呼之張睫，已在烏尤對岸矣，取箬籜兩片泛水上，令躡渡，僧懼不敢承，道者遂躡渡，倏望其躋巓，江雖隔數十里，道者遙與僧話，聲最邇，少選，復見其泛箬至，仍攜之還西坡寺矣，時方幾午，僧始知其異，乃跪叩之，道者謂，本欲度汝，奈緣淺何，汝欲富貴乎，欲壽乎，當副汝願，僧曰，得壽足矣，富貴非所願也，道者於領內出藥與之服，遂曰，余不可復畱矣，幼嗜丹靑，當作二幅贈汝，僧出紙，撥墨少頃，成蘆鳧各態，妙有生趣，囑以毋置水器畫下，因別去，後沙彌不戒，盥面右壁畫底，卽扃戶出，逮歸，見數鳧就盤飲，叱之，輒向外飛去，顧視壁畫，止蘆存，而鳧盡亡矣，便異之，不敢復置水器左壁下，後督學王公勅至此寺見之，卽訝其左半邊有仙氣，叩所遇，僧告以故，王遂攜左壁鳧畫並存蘆去，此僧百歲乃終，其孫徒親述其事，井硏胡閣老有詩紀之，山頂普賢殿簡板，爲宋太宗書天皇眞人論道之地，楚狂接輿隱逸之鄉，載在碑目，又一板云崑崙伯仲地，震旦第一山，則劉公阜題也，龍門洞，龍門二字，蘇子瞻筆，一云富春孫公雙鉤，羅目街，紫芝洞三字，呂純陽仙筆，牛心寺，唐畫羅漢，見范至能紀，嘉州志，楚狂接輿像，古繪於三峨館歌鳳臺中，益州畫錄，李昇山水之妙，每含光素，必有新奇，所繪靑城，峨眉山圖，好事者得之，爲箱篋珍，大聖慈寺羅漢閣上有峨眉，靑城，羅浮，霧中，四山圖四堵，中和年間畫，不記姓名，黃居寀，蜀人，當淮南通好日，命與父荃同時畫靑城山，峨眉山，春山，秋山各圖，用答國信，畫繼，眉人程堂，字公明，常登峨眉山，見菩薩竹，有結花於節外枝者，茸密如毬，卽寫於中峯乾明寺壁，宛有生趣，畫評，蜀人高文進，於相國寺後門裏，東西二壁，畫五臺，峨眉，文殊，普賢變相，宋太祖嘉其能，官以待詔，宋元祐四年，峨眉禾異畝同穎，又禾登一百五十二穗，
泉南舊稱佛國，名山勝刹碁布星列，然開元一刹實為之冠，葢創自唐之垂拱，是歴年數為最久也，廣至一百二十院，是聚毳流為最繁也，其禪，教，律三宗之彦，雀起而鼎立，是毓賢哲為最盛也，有刹若是，則往事之可書者，宜不勝夥，豈可任其湮沒而莫之紀乎，茲刹自唐以前未有紀之者，紀之自宋許列始，名曰紫雲高僧傳，夢觀氏譏其剽竊傳聞，附會穿鑿，觕陋不足觀也，元夢觀氏乃作開士傳，其學博，其識端，其命意奇拔，其鑄詞典雅，允登作者之壇，稱善史矣，過是以至今日，寥寥三百餘載，禪風弗競，日就陵夷，似無可紀者，然其閒或興或廢，或因或革，則亦不可無考也，萬暦丙申，止止陳公始為之志，而探考疎略，眾中弗以為善，崇禎乙亥冬，温陵諸縉紳命余開法紫雲，說法之餘，追詢往事，首得開士傳，夢觀集二書，閱之始知紫雲之多賢，實不勝感慕之私，時季弢黃公屢以寺志為言，而余適承二雲曾公之命，方有事于楞嚴，故弗敢諾，迨壬午之春，余自浙歸閩，諸公復召結制，而幼心傅公復以志事請，余乃曰，俟歸皷山日成之，及秋歸皷山，乃不揣鄙劣，率爾操觚，凡元以前，一以開士傳為據，後此則考之舊碑及陳氏志，且傍採他集，而益以耳目所覩聞者，錯而綜之，數以聚之，其為目凡四，一曰建置，而規模著矣，二曰開士，而才德章矣，三曰藝文，而琬琰重矣，四曰田賦，而供需具矣，四者旣備，則一寺千載之陳蹟，庶幾可得其槩也，雖然，余何能志哉，余南州之鄙人也，學儒不成，棄而學佛，承諸公之命，兩至温陵，虛弄口皷，深愧無以報德，諸公不以為不才，猶以志事相委，其毋乃代大匠斵乎，鹵莽塞責，聊以補一時之闕，他日有具如椽之筆者出，則此志退而覆瓿可也，夫泉南佛國，名播寰中，循名核實，則豈僅僧多有德之儔，亦必俗尚無為之化，故以稱焉，考之唐，宋間，泉南佛法大興，禪宮林立，而開元地靈人傑，甲於諸方，桑蓮肇瑞，喜法界以宏開，甘露流芳，慶宗風之丕振，寫經則文殊親降，應夢則羅漢偕來，禪，教，律三宗碩德相繼而起者，指不勝屈，洵足移風易俗，扶世導民，故使海濱鄒魯之邦，進為佛國莊嚴之域，昔賢題開元寺聯云，此地古稱佛國，滿街都是聖人，細味其語，則開元之盛衰，實與世道人心有密切之關係，而寺志一書，豈容湮沒哉，慨自隆嘉以降，聖賢不作，寺規日弛，迨至民國，剝落殊深，惟是時機旣至，法會當興，爰有圓瑛法師經通三藏，名震一時，講大乘論於南洋星洲，會遇轉道和尚及其師弟轉物大師，三人發願重興斯寺，併創辦開元慈兒院，轉道和尚本泉僧，俗姓黃，亦紫雲一脈，對開元素抱興復之志，旣得圓師任其仔肩，遂慨出缽資數萬元，以為開辦費用，圓師同物師於民國十三年甲子九月入寺，興工三日，桃開紅蓮以應瑞兆，泉人覩者，靡不稱異，乙丑八月慈兒院開幕，圓師復以重興之工程旣鉅，不得不仰慕檀施，按，開元自黃守恭長者捨園建寺以來，設祠立像，推紫雲黃氏為檀越主，前度興復，黃氏亦與有功焉，於是約同黃孫哲先生，請黃祝堂老先生出函介紹，同赴鼓浪嶼謁見黃仲訓，黃奕註，黃秀烺三檀越，勸請捐資援助，以成圓滿功德，因仲訓先生性嗜詩文，與圓師素有文字交，卽首允同其弟仲讚獨建法堂而為之倡，次奕註先生獨脩東塔，秀烺先生獨脩西塔，三種殊特工程，三檀越毅然擔荷，圓師欣然而返，聘傅維早工程師以專其責，丙寅春自赴南洋，籌募慈兒院基金，冀垂永久，至丁卯，三種工程次第落成，仲訓先生復出家存開元寺志一本，以寺旣興復，志應流傳，遂捐資交圓師，壽之梨棗，因問序於余，余雖不敏，第念開元為聖賢應化之區，一寺之源流，累朝之勝蹟，斷未可任其湮沒無聞焉，慨自白馬西來，而珠宮花宇遂遍域內，然非殊勝之區，亦往往湮沒不聞，泉南佛國，古剎實繁，傳幾千載者，唯開元一剎而已，碩果不食，虛名未墜，弔古者尚可過而聞焉，志建置，大開元萬壽禪寺，舊在郡城西清門外，後城增廣，則寺當城內之西區也，唐垂拱二年乙酉二月，州民黃守恭，晝夢一僧乞其地為寺，恭曰，須樹產白蓮乃可，僧喜謝，忽失所在，越二日，桑樹果產白蓮，有司以瑞聞，乞置道場，制曰，可，仍賜蓮花名，請僧匡護主之，長壽壬辰，陞為興教寺，神龍乙巳，改額龍興，玄宗二十六年，詔天下諸州各建一寺，以紀年為名，有司復以應命，改額開元，歷五代十國而至宋，旁創支院一百廿區，支離而不相屬，至元乙酉，僧錄劉鑑義白于福建行省平章伯顏，奏請合支院為一寺，賜額大開元萬壽禪寺，明年延僧玅恩住持，為第一世，禪風遠播，衲子競集，復得契祖繼之，垂四十年，食常萬指，當元之季，饑饉洊臻，盜賊並起，寺因之不振，至洪武三十年，寺僧臨難罄殞，有司以聞，次年，高祖皇帝命僧正映來住持，映至，修舉廢墜，不數載，寺為之中興，然纔一再傳，而禪風不競矣，至成弘間，遂復雲散四方，叢林規制，日就陵夷，至隆萬之際，老成凋謝，而佛宇僧舍强半民居，甚至戒壇為火藥匠所據，浸及法堂，亦頗畫而有之，垂三十年，至萬曆甲午，賴檀越憲副黃公文炳，力白當道，盡驅諸匠，始獲靑氊舊物，然亦僅存十一于千百之間而已，紫雲大殿，唐垂拱二年，僧匡護建，時有紫雲盖地之瑞，因以得名，玄宗改額開元，仍賜佛像，後燬，乾寜四年，檢校工部尚書王審邽重建，塑四佛像，中尊是先有御賜像，有僧朝悟持辟支佛舍利，來納塑像中，宋紹聖二年，僧法殊新之，移千佛像于其中，紹興二十五年乙亥災，尋建，元僧契祖命僧伯福甃殿前大庭石，至正丁酉復災，洪武己巳僧惠遠重建，永樂戊子，僧至昌復葺廊廡，增廓露臺，庭前左右各濬小池，仍造小浮屠數座翼之，萬曆二十二年，檀越率寺眾同修，崇禎丁丑，大𠫵曾公櫻，總兵鄭公芝龍重建，殿柱悉易以石，壯麗視昔有加矣，効其力者僧廣輪，甘露戒壇，在大殿之後，先是，唐時，其地常降甘露，僧行昭因浚甘露井，宋天禧三年，朝例普度，僧始築戒壇，建炎二年，僧敦炤以壇制不盡師古，特考古圖經更築之，為壇五級，其間高下廣狹之度，俱有表法，仍命崇灌序而紀之石，勅名甘露戒壇，侍郎陳讜書額，至正丁酉壇災，洪武三十三年僧正映重搆，雖壯麗如昔，而制度非復敦炤之舊矣，永樂辛卯，僧至昌增建四廊，隆慶間，戎器火藥諸匠，夤緣入壇，挈妻子居之，冶爐磑碓之業熾，而委灰棄壤，堆若丘阜，至萬曆四年，火死材官四人，僧訴于官，乞移諸匠，諸匠戀為窟穴，官亦置不問，萬曆二十二年，居民回祿見夢，旦夕弗𡨴，檀越黃公文炳力白當道，盡驅諸匠，由是率衆重修，壇復煥然，卒任其勞者，僧如祐也，舊藏經散失，僅存十之三，崇禎元年戊辰，僧如祐，僧廣輪抵南都，懇通政使周公維京為主緣，募成全藏歸，安置戒壇內，法堂，在戒壇之後，至元乙酉，僧錄劉鑑義建，至正丁酉燬，洪武三十一年，僧正映奉旨來住持，及陛辭，帝勉以清心潔己，映來寺，首復此堂而額曰，清心潔己，示不忘也，景泰中，僧惠璉稍葺之，嘉靖戊申，太守程公秀民捐俸重葺，自隆慶間，諸匠窟穴戒壇，後遂闌入法堂，而二三豪右亦睥睨其間，萬曆甲午，當道力為抉去，而堂始復故，仍懸舊額于其上，禪堂，在大殿之右，至元間，開山玅恩建，元季燬，僧正映復建，永樂庚寅，僧至昌重修，額曰蓮苑覺場，至嘉靖三十七年，水陸寺為豪右所奪，僧無所棲，乃撥堂為水陸，僧舍至今尚存，雙桂堂，舊香積堂也，在戒壇之左，僧玅恩開山時，首建此堂七間，至元己卯僧天全修，尋燬，洪武己卯，僧正映復建，僧永安繼修之，後廢，折入民間，萬曆九年，邑侯彭公國光清歸寺，旋復貿為書塾，天啟四年，總憲陳公亮采，捐金贖之，以為接待十方之所，後陳公請給崇福廢寺田四十七畝，仍贖本寺田二十八畝，共充本堂接待之費，兼侍戒壇香燈，永為十方常住，主其事者，僧戒瑝，僧道本也，後憑衆共推迭主其事，崇禎丙子，鼓山住山元賢開法于此，始命今名，盖以庭植雙桂方盛云，崇禎辛巳，僧定璽募贖十方單地，檀越祠，舊為伽藍祠，在大殿之右，至元間，僧玅恩建，至正丁酉災，洪武間僧正映重建，嵗久傾圮，浸入民間，萬曆二十四年郡守程公朝京，究歸寺，檀越憲副黃公文炳，率族建祠，祀黃守恭長者，伽藍祠，舊在法堂之左，旣廢，乃改祀東廊，實羅漢堂之故址也，先是，元開山玅恩，一夕夢五百僧求依止，黎明傳聞武林南山寺羅漢堂災，乃搆是堂，凡三十間，中供觀音大士，旁列五百羅漢，洪武二十六年，僧惠命修之，正德間，僧方鑾復建，後廢，折入民間，舊像無復存者，惟前炤廊尚在，乃度中改為伽藍祠，左為僧舍，右尚為書塾，萬曆二十三年，檀越率衆贖回，聖王殿，在東塔後，祀慈興聖王，卽百二十院總伽藍神也，先是，主僧每月朔必具度支之數呈之，名實不應，輙有譴，僧正映來住持，神亦現身受戒，由是奉之益謹，其興創嵗月俱失記，萬曆十九年，郡縉紳請為四賢祀，二十四年，郡守程公朝京，復給炤歸寺，祀聖王如故，後戊申年，官撥其地之三為姜祠，東塔，號鎮國塔，唐咸通文偁禪師始作木塔，凡級，作時，置大櫃四衢，待施者，至夕錢輙滿，師云，每工匠日值百錢，可自取也，有過取者，歸輙迷途，後遂無敢多取錢者，咸通六年木塔成，賜名鎮國，七年倉曹徐宗仁自上都來，以佛舍利鎮塔中，宋天禧中，改作十三級，紹興乙亥災，淳熙丙午僧了性重建，寶慶丁亥復災，僧守淳改造磚塔，凡七級，嘉熙戊戌，僧本洪始易以石，僅一級而止，法權繼之，至第四級化去，天竺講僧乃作第五級及合尖，凡十年始成，其上有鐵香爐，銅寶盖，於塔八角以鐵鎍上鈎之，厥頂作沃金胡盧，熀熀若黃金色，每層中為塔心，環轉空洞，層各八龕，龕供石菩薩一尊，兩壁刻二大神像翼之，外遶廊簷，護以石欄，梯而登，海色峰嵐，在襜裾間，塔初層高二十八尺，圓廣一百七十二尺，次級高稍殺二尺有五，圓殺八尺，三級高二十三尺五寸，圓殺十有六尺，四級高復減一尺有五，圓減尺者八，末則高一十九尺，圓百四十有六尺，頂竿長六十七尺也，盡本末，凡高一百九十三尺有五寸，凡大石柱四十，大樑如其柱之數，小者亦如之，內外大斗，凡百九十有二，小斗四百四十，枅四十，大拱百有十二，小拱八十焉，下座復鐫靑石，具諸化境，堅緻偉麗，皆鬼工神斧，非人力所能也，洪武甲戌，塔竿偃，丁丑僧永安募修，萬曆甲辰地大震，頂葢榱石，從南圮者二，從東南隅圮者八，諸級為所壓者皆壞，萬曆丙午，侍郎詹公仰庇為主緣，寺僧通全，弘詧，曁南京天界僧眞曉，募緣繕修，弘本董其事，西塔，號仁壽塔，五代梁貞明二年戊申建，先是，地湧者數尺，俄有僧浮海來，止於寺，適閩王審知於大都督府造木塔，夜夢一僧語曰，聞王於大都督府造塔，乞移之鎮泉，王怒，命斬之，首墜而身湧高數尺，王覺，駭之，物色於泉，泉人云，有瘋和尚，今去矣，王乃以材木浮海，至泉建塔，經始于貞明二年四月朔，至十二月晦日成，凡七級，號無量壽塔，宋政和甲午十月十日，有靑黃光起塔中，高侵雲，須臾五色質明乃滅，有司具奏，賜名仁壽，紹興乙亥災，淳熙間僧了性再造，復災，僧守淳改造磚塔，紹定元年戊子，僧自證始易磚為石，頂藏金銀諸寶，規制一如東塔，而圍廣殺五尺，高減一丈五尺五寸，壯麗聳拔則相伯仲也，嘉熙元年始竣工，實先東塔十年而成云，洪武辛巳塔心壞，住持僧正映重修，萬曆戊子颶風大作，塔竿壞，金頂墜地，里人傅明智重修，下際扶欄有壞者，俱易之，丙午年八月，復有異風，塔竿，銅盖，銕爐，銕鎍，沃金胡盧俱壞於簸蕩中，壬子秋寺僧募衆重修，拜聖亭，俗呼拜香亭，在大殿之前，附于三門之後，不知創自何代，盖因祝嵩時，慮或陰雨，故作此以便禮拜，後之改創，多與三門仝，三門，始創自垂拱三年，有石柱生牡丹之瑞，宋紹興二十五年災，尋建，泰定四年春復災，佛果炤重建，至正十年監郡偰世玉署其門曰，泉南佛國，洪武間，僧正映重修，萬曆間，僧眞曉重修，東西二坊，在三門之外，泰定四年佛果炤所建，左曰八吉祥，右曰六殊勝，紀寺瑞也，洪武間，僧正映重修，寺前炤牆乃萬曆四年郡丞丁公一中所築，天啟甲子郡總憲陳公亮采重築，鐘樓，舊在大殿之東北，乾寜二年燬，四年郡帥王審邽重建，仍鑄新鐘，後圮未建，經樓，舊在大殿之西北，僕射大原公王潮，延僧書大藏經三千卷安置樓上，乾寜二年燬，郡帥王審邽重建，後圮未建，紹聖中別為藏殿，寢堂，在法堂之後，至元丁亥，劉鑑義同平章伯顏建，後燬，洪武戊申，僧麟祥復建，塑卧佛像于其中，嘉靖間廢，遂為居民所據，今不可復問矣，方丈，在寢堂之後，背抵華仕舖，今街猶呼大寺後，嘉靖間，火刼之後，廢不復振，遂盡屬民居云，舊檀越祠，在大殿西廊，元至元間，僧玅恩建，祀閩忠懿王，以黃守恭，董思安配，今廢址折入民居，舊祖師堂，在法堂之右，與伽藍祠對，至元僧玅恩建，洪武間，僧正映重建，後廢，折入民居，萬曆二十四年，寺僧贖回，今作僧舍，東藏殿，舊在大殿之東，宋紹聖三年，僧法殊以所居堂為之，安藏經及唐太宗御書，紹興乙亥災，尋復建，元僧契祖復作轉輪藏，至正丁酉復災未建，後其址貿之民間，崇禎己卯年，贖回為僧舍，西藏殿，在彌陁殿南，洪武甲戌僧惠命建，盖因東藏殿旣廢，乃改建于此，有上，下二座，成化間燬，今上座地為郡紳請給，下座地併為水陸僧舍，蒙堂，在大殿之西，檀越祠之下，元至元間，僧玅恩建，為監院退息之所，元末災，不復建，今其址折入民間，尊勝院，唐垂拱間，鼻祖匡護大師卽桑蓮處立院，宋改為十方教院，本觀始立大悲閣，造千手眼觀音像，紹興二十五年災，更主者六，皆草創不稱，至慶元四年，法瑄改作新殿，郡紳梁克俊，李訦實贊之，訦為之記，可遵，壽長，有朋主是院，俱有聲，惟慎，太初二禪師出家于此，合一之後，住持契祖移建閣于他所，元末燬，遂不復建，址入民間，崇禎壬申年，僧戒瑝贖其地，郡紳陳公烜奎為建閣，東塔院，唐咸通間，聖僧文偁造木塔于寺之東，遂立是院，弟子弘則以律名，宋廢興不可考，至正二十三年癸卯，住山空極建，弘治丁亥，僧庭敷重修，後貿諸士人，萬曆間，僧正派贖回居之，侍郎詹公仰庇題其居曰，詩林禪榻，崇禎己卯僧道昭重興，贖回斯院田業，復新建彌陁殿，亦卽塔殿之舊址也，建法院，唐天祐二年州刺史王延彬建，以居律師弘則，使授毘尼，弟子良苑亦以律學教授，孫洛彦，本敷俱有聲，東律袒膊院，初寺舊有東律菴，唐大中間，太守改為院，延神僧袒膊和尚居之，世以律傳，後住山佛果炤受業於此，舊法華院，不知昉于何人，甲乙住持，僧衆實繁，唐州牧林鄠改為禪，延常岌禪師為第一世，岌四世孫紹安，七世孫法殊，俱以律名，西羅漢院，唐宣宗御極之二年，聖僧令言創是院于寺之西，徒宣壹以律名，八世孫本觀為禪者師，羅漢閣，在寺之東，有聖僧道昭居之，世稱文殊化身，有孫惟鳳主福巖，為禪者師，清涼精舍，唐州牧王延彬創，以居講師叔端，孫師壽，全勇，惠成俱有聲，宋淳熙二年，僧本一主是院，紹興二十五年，寺災重建，造輪藏像，清涼山萬菩薩于其上，淨土外白衣院，唐天復間，講僧楚勤居是院，孫居銳，秘亨俱善講說，亨之子可遵為禪者師，地藏院，在寺之淨土巷，唐判軍事朱弘宵，創院置田以居僧行昭，孫景彬，義波俱以興福名，慈恩院，唐刺史王延彬立，以居禪師襲禮，及没，僧楚勤自白衣移居之，九佛院，不知昉于何人，有從允為禪者師，出家于此，後其徒玄應，懷矩，法輝俱知名，法興院，不知創自何時，有高僧文展老宿居之，東金身院，唐天成三年，王延彬置院于寺之東，延禪師挺贊居之，訓練使陳敬通鑄金像施之，因名，有孫永寜出世羅山，嗣慈明，清吟院，唐天祐中，刺史王延彬搆院大殿之東，居法師文超，超善詩，故以清吟名，後弟子無晦，文章俱知名，新法華院，王延彬創于寺之西北，居法師省權，以權善法華，故名，東天王院，不知昉於何時，五代高僧行通居之，後有子琦，道英，俱以禪著聲，清隱院，在寺西北，唐長興元年，刺史王繼崇創院，延禪師師寂居之，報恩院，在寺之淨土巷，不知昉于何人，唐棲岑法師出是院，報劬戒律院，梁貞明間，刺史王延彬置院于寺之西，未成而卒，嗣子繼武成父志，名報劬戒律之院，延棲岑律師居之，孫全朴有高行，奉先院，在寺之西北，五代高僧棲霞建，文殊東院，始創年月失記，有法師法周，受業于此，西塔院，梁貞明二年，閩王造西塔，因立院，延名德居之，後實繁有衆，宋元祐，太守陳康改為十方禪院，請大智禪師文宥住持，為第一世，院旣敝，法師至聰再搆，其後宗已以教名，慶老以禪名，上方院，南唐保大末，清豁禪師搆院以居，後出世漳之保福，泗洲律院，梁貞明間，律師知琀開山，後孫本宗以律名，有朋以禪名，浴室院，不知創自何人，有法師義英出是院，孫法超為禪者師，六祖東院，南唐昇元間，州帥留從効創是院，延禪僧如岳居之，孫志添亦以禪名，藥師院，不知起于何人，五代時，有高僧道岑出家于此，棲隱禪院，南唐保大中，董思安薨于漳，其妻頴川君與其子全武，營是院以薦冥福，先皆甲乙住持，宋為州者改為十方禪院，自然，有評二禪師皆主是剎，菩提院，不知所自起，五代間，有禪師法騫出家于此，後住漳之隆壽寺，天祐院，創于唐天祐間，故以名院，後有高僧繼松頴籍于此，孫德風亦有至行，深沙院，五代時，高僧惟寵始創是院居焉，嗣道弘善講說，孫惟吉，守珍俱有至行，西上生院，起創未詳，有高僧禹昌居是院，草堂院，卽法華白衣改創也，宋端拱間，禪僧定諸歸隱於此，孫宗悆亦有祖風，興福禪院，初名粥院，以主僧嘗職千僧粥于此，因立院，初以甲乙住持，宋熙寜間，太守陳樞改為十方禪院，延本觀禪師開法于此，後有朋禪師繼主之，東泗洲院，泉軍州判官李微創是院于寺之東，延高僧普吉居之，孫文淑有至行，壽長主尊勝，闡教，宗永亦善講說，千佛院，興創未詳，後有主者，日誦法華，一鴿馴聽之，後身為戒環禪師云，寶勝院，興創未詳，戒環居之，作三經要解，觀主院，興創未詳，宋建炎間，律師敦炤居之，卽重築戒壇者，七佛東院，始創年月未詳，宋有嗣祖禪師受業于此，嘉泰中修其院，後出世承天，普賢院，始創未詳，宋有宗達禪師居之，後出世崇福，極樂院，在寺之西，宋淳熙間，高僧了性與其徒守淨創是院，專祀西方大聖，故俗呼彌陀殿，洪武癸酉，僧法堅重建，嘉靖三十七年，水陸寺為豪右所奪，僧無所棲，乃撥是殿，為水陸焚脩，支院舊有一百一十七區，自合一之後，諸院俱廢，但有其名，畧存影迹者，則尊勝，東塔，極樂三院也，夢觀堂，在寺之西，元至正間，禪僧大圭所建，自為記，中有息見閣，亦有記，今皆廢不可考，西山塔，在郡城西五里，至元間，開山玅恩禪師始建，中位藏歴代住持靈骨，旁藏衆僧靈骨，後第二代契祖禪師別立塔于其右，夢觀禪師別立塔于其左，黃長者墓亦在其左，外有塔菴一所，論曰，紫雲舊剎，故域甚廣，居者亦常萬指，自永樂之後，主席久虛，禪風漸冺，高明之衲，雲散四方，而守鷄肋者，視為故物，德旣下衰，外檀弗至，地廣人稀，睥睨斯起，由是寺之不能保故域者，十之七八矣，然猶賴為綿蕞所設之場，故經聲佛火，不至全銷也，近年戒壇，法堂已復，大殿亦幸鼎新，則似當七日來復之會，在人益善其事以應之，則為臨為泰，未可知也，若徒芥蔕于故物之未歸，而厥德弗脩，則雖疆宇盡復，又將何以居之乎，若能懋脩厥德，則雖敝寮老屋，儘可跏趺，固不止蝸廬草舍，僅容七尺而已也，紫雲宿稱名剎，詎以璇宮，花宇，獨甲七閩哉，則以其多瑰瑋之英，毓德于茲，脫頴于茲，可光我覺皇氏也，高蹤未冺，往籍可稽，今拔其尤，志開士，釋匡護，開元尊勝之世祖也，姓王氏，律行良謹，夏講上生經，輙致千人，唐垂拱三年，州民黃守恭園桑生白蓮，有司以聞，乞置道場，制曰，可，賜名蓮花，有司延師主之，道場立，而蓮所則為尊勝云，釋文偁，仙遊人，唐元和中，學佛于邑之仙苑，道資天成，不斵而器，咸通初州刺史聞師名，延致之，至則卽寺東南造木塔五級，其所募，但設器于四門，令施者日投其錢，傭直令其自取，有過取者，歸輙迷途，無敢多取錢者，師性高潔，澹然自處，至未嘗手泉布影，不出山者三十年，連背金剛，室為之生白，所蓄軍持水常不涸，盥輙隨寒燠宜，乾符三年，示寂出殯，刺史縞素送之，師前囑曰，必香煙絕處葬我，及柩至其處，大雷雨作，香煙絕而匶已在石中，竅見可識，石之竦出者亡慮十尺，若偃月焉，於今禽鳥莫棲其上，俗呼板頭塔云，釋弘則，溫陵人，師事文偁于東塔，咸通三年，受具上都興善，遂如薦福，傳總律師四分，乾寧初府主王審邽，以師秉戒壇事度僧，天祐二年，王延彬為創院居之，名曰建法，使授毘尼，學者咸會，衆肅以和，師簡素不求贏餘，稍食亡有，雖王公予之，膏腴不納，延彬贈長句，有，莫怪我來偏禮足，蕭宮無个似吾師，師素少疾，一日忽薙浴，垂誡門人，遂瞑，釋智亮，不知何許人，唐時來居開元東律巷，袒一膊，行乞於巿，祁寒霜雪猶然，人呼袒膊和尚，後隱德化戴雲山，人往求之，見師堆豗坐，有虎馴其側，由是求者益衆，叩之雨暘輙應，州守致師乞雨，至則一頭陀也，簡之，問雨，曰，坐我麗譙外，三日當雨，旣三日，不雨，日益熾，守以其不信，滋弗恭，亭午，忽有雲起西北，少選，大雨，水至三尺強，守恐，使止雨，師曰，守來可，守至，雨止，乃以舊東律菴改院居之，凡十二年，一日俄取湯藥，起爇香坐，訣衆而逝，其徒泥肉身於殿，為州人福，紹興寺災，其殿獨存，晉江陳則一夕夢師曰，爾改研名，籍永春，當得第，則如其言，果然，釋常岌，九座智廣之法門弟，鹽官，無等之門人，始偕廣菴居富陽，亡何移南山居之，一日與廣遊，見其背後有影十二重，拊其背曰，幸然無事，何必鬼窟裏弄精魂，廣廻顧曰，道什麼，師曰，好個杉樹，不合當路，廣曰，不是者個道理，師曰，是什麼道理，廣曰，此去清源三四程，師曰，賊身已露，聲譽以是藹然，州牧林鄠以開元舊法華改禪，延師為第一世，釋令言，仙遊人，陳姓，出家苦行，後遊燕趙，傳法華，上生二經，歸創院開元之西，曰羅漢，居之，常誦法華，通夕不寐，二經學者，坋集其門，及卒，葬之北山，舁者恠其龕輕，啟視之，無有，俗呼化身和尚，釋宣壹，令言之伯子也，始生，白雀集庭，里慶之，少遊學，通經能文，去逢掖，從季父令言，落髮受具，去求靈瞻，教授四分，俱舍，湼槃，咸究通之，乃為二衆依止，檢身以律，皎如冰霜，一室晏如，惟清水，楊枝而已，唐廣明初，州刺史林鄠以師為僧正，旣而閩副帥王審知奏置壇，福唐，選師臨壇，凡得戒者三千人，竣事，審知與之衣服，金銀器若干，俱不納，釋叔端，姓陳氏，仙遊人，成童有出世志，告其父母，不聽，乃日稱觀音名，求如願，竟聽之，依龍華律師維賢，度為勤策，未幾受具，出遊吳越，遍習諸經，教海源底，靡不洞達，時有勃海敬田者，嶽嶽然，師辨輙折之，名日以響，乾符中，歸隱山中十載，州牧王延彬聞其道，亟聘而後至，延彬未敢與分抗，為置清涼精舍處師，為長講大德，表錫明教師號，師守律嚴甚，生不知酒所，著有義苑搜隱，宗鏡，四緣諸鈔，凡數十卷，釋道昭，初名道聞，晉江人，姓王氏，生有紫㡌蒙其首，依開元師寵薙落受具，後從叔端懷傚，學上生，唯識，悉臻其奧，天祐間，謁雪峰存，存搊之曰，子有父母否，師曰，無子從何生，峰曰，此子後當為大法師，閩龍啟元年，州牧王延彬奏錫命服，且詔以昭易聞名，永隆初，郡長吏余廷英署師長講，教雨周洽，天德三年，州牧王繼勲請度僧設壇，以師臨之，南唐保大八年，詔徵曰，師學洞三乘，業精大論，聞名斯久，虛佇良深，師不赴，時有清信者，將禮文殊于五臺，道逢老人，問，何之，信具為言，老人曰，泉之開元羅漢閣，抄唯識論者，卽文殊也，子不卽求而遠為，信曰，謹奉教，還物色之，見而拜，師曰，禮我何故，信具對所以，師曰，我廼文殊耶，信去，師曰，此吾土地饒舌耳，棄其相於外，居民夜聞有號訴者，曰，我羅漢土地也，和尚棄我，君等幸哀而存我，明求之，果得棄相，乃為祠隘衖中，尸祝之，保大九年秋卒，門人奉全身，塔于南安福田山，師所書註成唯識論，凡八十卷，有魏晉筆法，太守朱佺為跋，後人爭寶之，釋襲禮，洛京人，姓杜氏，仕唐昭宗，至水部員外郎，天復初，天子以朱全忠王梁，梁縱殺戮，至以兵犯行在，師乃陳乞為僧，可之，賜名寰外，來閩問道雪峰，一語豁然，如獲舊物，峰器之，辭去清源，刺史王延彬遇之，良久，置慈恩院于開元以居師，蒞衆脩己，方正以和，四方歸之，延彬以聞，賜紫衣，師號逍遙大師，及入寂火浴，頂骨不壞，州牧王繼勲歎異，遂為立塔於臨江里，釋省僜，仙遊人，姓阮氏，出家泉之開元，去遊吳楚，遍叩宗匠，已而往漳見保福展，因入殿次，展指佛問曰，佛恁麼意作麼生，師曰，和尚也是橫身展，曰，一橛我自收取，師曰，和尚非惟橫身，展然之，遂為其嗣，梁天成間，刺史王延彬造千佛院，致師住持，十餘年足不踰臬，晉開運初，黃紹頗守郡，遷主招慶，閩侯文進奏畀明覺師號，未幾，州亂，招慶火于兵，留從効建節清源寺，其別墅名南禪，歸招慶業，延師為第一世，法徒景附，成大法席，宋興，徐相為藩，表聞，太祖嘉之，賜眞覺師號，開寶五年遷化，塔號瑞光，釋從允，晉江人，姓吳氏，從開元九佛院學佛，清慎寡欲，律身益嚴，夜背諸經，晝習其義，無少間歇，刺史聞之，曰，年富而勤，為佛何有，月置斛米，師杜門不出，謝絕外請，巿井之人莫識其面，後唐長興三年，省詢禪師遊閩，師參謁，一言而契，詢奇之，師保任益深，縳脫兩亡，閩通文二年五月，取筆寫伽陀告寂，火浴得舍利數百顆，釋玄應，從允之弟也，早歲依允出家，及稟具後，奮然力學，饜飫魯竺間，兄戒毋以知解滑心，棄謁白龍希，希問曰，會麼，師曰，不會，希曰，不會恰好，留久之，盡得其道，還卜隱貴胡，與清豁為鄰，開寶三年，漳刺史陳文灝創報劬白其父，泉帥洪進致師主之，三反不至，洪進召其兄仁濟告曰，不至，禍汝，仁濟乃苦勸，始行，洪進郊迎館之，張御華甚，師至，揖退就館，不解履而卧，其鼾如雷，洪進窺之，曰，斯人住得也，至漳，文灝率僚屬請開堂，僧問，如何是第一義，師曰，如何是第一義，曰，學人請益，師何以倒問，師曰，汝適來請益什麼，曰，第一義，師曰，汝謂之倒問耶，又問，如何是古佛道塲，師曰，今夏堂中有五百僧，旣而文灝奏賜紫衣，定惠師號，遂化，闍維得舍利，塔於院之北岡，釋文展，不知何許人，居泉之開元法興，謝去人間事，閉門而坐，日齋鐘鳴始一開，其徒以獻佛飯供之，則復閉，飯不至，則枵腹以度，州刺史王延彬高之，致以北禪，辭去，菴西山羅漢洞，再命，師乃積薪自焚，囑徒以骨投之江，旣而燄發，觀則見其捻數珠念佛，趺坐自若，薪盡而罄有聲，飛舍利石筍江上，徒如其囑，投其骨焉，釋挺贊，號中岳，姓方，閩人，幼出家鐘山，二十受具，遍叩宗匠，所悟光大，歸而泉牧王延彬為院開元之東，禮師，于是訓練使陳敬通作金象，因名院，𠫵之者，虛而來，實而歸，靡不自賀，陳洪進治州，益嚴其道，而師年高矣，開寶五年入寂，洪進設千僧飯，送闍維，得舍利，塔于西山，釋行通，晉江人，留姓，母夢老比丘而姙，生時異香絪緼，幼不近血食，及出家納具，恬靜苦澹，日唯一食，博洽經論，尤閑大乘，然夙夜于教觀，不少休懈，居開元天王院，州大旱，剌史陳洪進延師請雨，期以三日當滂沱，果如言，洪進喜，奏賜紫衣，號法慧大師，遴主大剎，不應，辭去，一日無疾，跏趺而化，火浴得舍利，塔于南安大遠村，釋師寂，姑蘇長洲人，姓陸，初學儒，志則灑然，若世氛凂已，乃棄而學釋於重玄寺，旣納戒，遂兩習四分，百法，通之，誦蓮經至七百徧，而龍藏且一兩讀，旣卒業，授學者律論說，明白如指諸掌，然猶以為非究竟法，去厯叩宗匠，造雪峰，峰一見器之，譽聞温陵，招慶超覺待以賓禮，梁貞明間，州帥王延彬致之盧陽，唐長興元年，子繼崇嗣位，以水陸，清果，北藏，封崇四剎使自擇，師俱辭，乃築室于開元西北居之，繼知州事王延美，延武，余廷英，咸深敬重，閩通文元年示寂，塔于北陽山，釋棲岑，同安人，姓陳氏，依開元報恩得度，稟具學毘尼，俱舍，咸究其傳，梁貞明中開講，至者如雨，而師辨若建瓴，沃人之心，罔不慶愜，刺史為搆廣堂，以容聽衆，尋于開元創院居之，師居不踰閾者廿年，有衆盜潰入師丈室，師燕坐不動，告之禍福，竟投兵，拜而去，留從効奏賜紫衣，號闡教大師，陳洪進繼知州事，請演說西方觀上生經，感紅蓮變白，桂香飄空之異，宋開寶五年，端居而化，建塔于佛蹟山，釋棲霞，棲岑之弟，性清淳，以道自高，蚤嵗歴遊禪匠間，歸而歛退，吶吶然稠人中，久之，乃為菴開元之西北以居，師不居積，有斗升儲召之齋，則辭曰，受別請已，州牧王繼勲聞其苦節，將廣其居，殖其糧，固辭曰，毋為子孫累，薄暮，有包笠而至者宿焉，顧其菴居，寒色滿屋，解包以贋金與之，師置之床下，去七年復至，師笑曰，卿惠者尚存，出視，塵𡏖蒙宻矣，與者歎曰，此道人者，金其能垢之，俯取舊物，謝而去，或問故，師曰，鍜術非眞，用之適足以誤人，師之廉而有識如此，釋法周，字覺先，姓王氏，同安人，出家開元文殊，能勤慎，無惰容，歷稟師承，遍窮教義，凡三應詔，講淨名，法華，楞嚴，咸稱旨，賜紫衣，師號文慧，咸平初，太守宿翰尊禮師，一日翰至，相引行殿墀，見其下數莖草，翰指問曰，古語道，紫雲盖地，凡草不生，因甚而今卻有，師應聲曰，地因培客土，凡草有時生，翰深歎服，移西郊，興龍元年，以石門山塔成，卽趺坐告衆入滅，闍維有舍利，與其骨共葬焉，釋宗已，字子正，智辨過人，理教俱邃，初主資聖，夏講則千人集焉，最為蔡襄，呂縉叔所知，移主承天，亡何退菴資聖，中州連檄，主千佛寶林，以諸侯鄭重為強起也，治平三年示化，茶毘得舍利瑩然，塟之西山，釋清豁，永泰張氏子，肄業皷山晏國師，納具事，坐夏招慶法因席，夜聞油燈聲，忽有省，同冲煦造小界山契如菴主，值采粟，師問道者，如菴主何在，如曰，甚處來，師曰，山下來，如曰，因甚麼得到者裡，師曰，者裡是甚麼處所，如揖曰，卽下喫茶去，省為如，遂詣杉菴，晤語及夜，豺虎馴擾，師為如更室大章山，去見睡龍溥，溥問曰，豁闍黎見何尊宿來，還悟也未，師曰，清豁嘗于大章得個入處，漙集衆曰，豁闍黎出來燒香，對衆說悟處，老僧與汝證明，師出拈香，曰，香已燒了，悟卽不悟，漙大悅，許之，南唐保大末，置院于開元，留從効延居保福，開法嗣漙，宋建隆三年，辭衆，偈曰，聚如浮沫散如雲，聚不相將散不分，入郭當時君是我，歸山今日我非君，遂行，至苧溪，吟曰，世人休說路行難，鳥道羊腸咫尺間，珍重苧溪溪上水，汝歸滄海我歸山，至貴湖，愛其幽，邃居焉，尋有苫而宇之者，然門無壯鑰，薄曲障風而已，州刺史陳洪進奏賜紫衣，號性空，辭謝以老，太平興國元年冬，戒門人以其遺骸食虫蟻，勿塔，入嵁巖，坐磐石上長往，留七日，神色如生，䖝蟻無犯，乃火而散之野，得舍利三百粒，釋法騫，姓施氏，晉江人，出家開元菩提院，𠫵漳隆壽無逸，得其法，刺史陳洪進請開法隆壽，乃曰，今日隆壽出世，三世諸佛，森羅萬象，同時出世，同時轉法輪，諸人還見麼，僧問，如何是隆壽境，曰，無汝插脚處，又問，如何是境中人，曰，未識境在，釋禹昌，惠安人，博聞强識，力學定慧，而苦節自厲，孑立寡與，居上生院，一室晏如，非其人莫敢造，有省才，時獨還往，一日呼才會食，不見其所為具者，才入，相與附火，譚至半夜，趣出芋魁，分啖之，忻然，才遺師二環，辭曰，勿庸累我，復有施膏腴者，則曰，有是，吾子孫其不免虎狼矣，竟辭，老隱揚原山中，賦詩，有饑食無名草，寒燒落葉薪之句，釋自然，出世開元之棲隱，嗣石門聰法，僧問，老胡出世，目顧四方，和尚出世，如何表示，師曰，清氣為天，濁氣為地，釋有評，越天衣懷之嗣，主棲隱，問，如何是平常道，師曰，和尚合掌，道士擎拳，問，如何是無位眞人，師曰，渠無面目，問，十二時中，如何趣向，師曰，着衣喫飯，曰，別還有事也無，師曰，有，曰，如何則是，師曰，齋後更請一甌茶，釋惟慎，未詳何許人，嘗遍𠫵諸老，得法于慈明圓，宋天聖中遊京師，至則徑歸，曾公亮曰，闕下無禪侶，如何駐得君，師應聲曰，敢言知己少，性本類孤雲，太守廊簡以主西山廣福，辭，羅山時方改禪，未有主者，同安令葛源夢羅山神告以慎可，訪得慎，不辭，履杖而往，開法羅山，釋本觀，姓陳氏，字無本，晉江人，母夢金人授白芙渠而姙，師生首羃紫帽，異光發屋，毀齒，依德律師出家，試經得度，具戒後，從宗已學法華，楞嚴，起信，一日曰，此糟粕也，棄去，謁法超道者，超竪起拳曰，一塵纔舉，大地全收，古人竪指便有悟入，汝今何為，師禮拜，超曰，汝見甚麼道理，便禮拜，師曰，一塵纔舉，大地全收，超曰，者鈍根阿師，師喏喏退，宋熙寜間，州守陳樞改粥院為禪，延師開法，𠫵政吕吉父置法華，復請師兼主之，奏賜紫衣，圓覺師號，元豐八年，朝奉王祖道移主大中，元祐六年，大夫陳康民乃請師合崇福為禪席，一年謝事，居永陽北巖，七年歲大侵，太守陳慎夫召師勸賑貸，遂符師羅山，辭後，公卿屢致以名藍，俱不起，元符三年四月二十三日，危坐告寂，火浴，而大夫江公着率僚屬送之，為立塔于三聖巖，有法華箋，語錄並傳行于世，釋可遵，字行至，南安徐氏子，幼從開元居銳學佛，試經得度，𠫵資壽智捷，得其法，去廬北山百丈石之旁，數年，移清溪月巖，志行静一，律身清苦，朝散黃元功母疾，夢人告之曰，得遵巖主供之，可愈，元功延師應之，果愈，元豐間，太守王祖道致師主尊勝，施者勸歸之，老而矍鑠，精修無怠，所得施利，悉作諸善事云，釋子琦，惠安許氏，初講貫羣籍，而楞嚴，圓覺尤長，然以為不明心而泥言句，秪自障蔽耳，棄遊江淮，咸目之琦道者，謁翠巗眞，問佛法大意，眞唾地曰，者一滴落在甚處，師捫膺曰，學人今日脾痛，眞為解頤，去𠫵積翠惠南，得其道，南領黃龍，師左右之，一日，南遣問，老和尚三關語如何，師厲聲曰，你理會久遠時事作麼，南益奇之，南没，五祖法演命分座，室中垂語曰，一人有口，道不得姓字為誰，東林總聞而嘆曰，琦首座如鐵山萬仭，卒難逗他語脉，蘄守喬郎中，以開元為禪林，延琦為第一世，居數年，成叢席，四方雲會，室屋鼎新，禮樂法度大備焉，亟求退，得請至廬山，泉守以羅山召，乃歸，守請開堂于興福，遂如羅山，未期月，移主大中，又移主承天，居廿餘年，改造留從効之屋，施者欣然𦔳之，而不知其費也，朝廷賜紫衣，照覺大師號，詔移長蘆，以老乞免，崇寕元年，有旨天下諸州建崇寧寺，守以師為第一世，與搆之，政和五年示化，闍維，五色舍利甚大，弗與尋常比，頂骨，齒，舌，童眞數珠，竝不壞，塔于悟空院之東，有五會語錄行世，釋道英，惠安人，姓胡，得法于琦，主番易之薦福，僧問，佛未出世時如何，師曰，琉璃缾貯花，曰，出世後如何，師曰，瑪瑙鉢盛果，曰，未審和尚今日是同，是別，師曰，趯倒缾，拽倒鉢，有語錄甚傳，釋有朋，字成之，南安蔣氏，初為宗已門學士，有聲，宋元豐二年，太守陳樞致師主教尊勝，施者翕然，百仆俱起，然以心宗為根，名相為葉，而留意于教外，一日謁承天琦，琦詰曰，朝看華嚴，暮看般若，則不問，如何是當今一句，師曰，日頭正當午，琦曰，閑言語，更道，師曰，平生仗忠信，今日任風波，首尾往復五番，琦肯之，八年以朝奉王祖道，符主禪興福，嗣琦法，元祐初，賜紫衣，元符二年，大夫蔣長生復延以清果，崇寜四年乃告老，宣和六年九月十一日，忽筆偈曰，張公吃酒李公醉，歸去來兮何所泥，打破虛空笑一場，金剛脚拄帝釋鼻，跏趺脫去，太守鄭南送闍維，舍利如雨，釋法超，晉江施氏子，幼依彌勒院出家，試經得度，具戒遊方，𠫵越州清化志超，得其道，歸居北山閱藏經，蓄一鐵鉢以爨，日一食，或不覺過中，則不復食，終藏，以親老歸，作菴居之，廿餘年，朝夕親側，鄉人化之，鄉之水為支海，寒月潮夕，行人出没泥塗中，甚苦之，師募造石橋，長八百餘尺，凡一百三十間，中為亭六，為佛為塔，皆石為之，以壓風濤，名悲濟橋，行人至今德之，師居蕭然，疏衣糲食，禪誦不置，蚊，蝱，蚤，虱不殺，是時宗闍黎津道者，本觀，有聆二長老，常依度夏，𠫵叩皆有所悟，非同志者，拒不納，至面斥之，旣終親喪，負鐵鉢出遊，還道過漳浦，有陳將軍廟，犯者立死，里人祀之，多殺生命，師授將戒，後存活者衆，至同安，溘然而寂，茶毘明日，有白光發其處，所著有辨邪正論二卷，脩進錄一卷，行于世，釋志添，永春陳氏子，出家志樂閒靖，巖居苦行，有道者之稱，去遊方，造東林總之室，悟其吹布毛因緣，呈總偈，元祐初至京師，徐王召問心要，領旨，命四禪陞座，具求印可，飯千僧，閱大藏，以慶奏哲宗賜磨衲袈裟，端王題金鐶絛鈎云，賜眞覺道者，當來同成佛果，奏賜佛印號，不受，諸宮屢賜紫衣四十餘道，廻奏諸禪律，其眞覺號者，元豐八年神宗升遐時賜之也，釋定諸，晉江人，學佛而兼通儒術，宋端拱中，受江南燈印可，歸草堂隱焉，師宅心岑寂，俗囂如遺，巾履之外，虛空在室，客至則歠茶清坐，去則面壁，太守屢畀千礎，謝不應，有集曰去華，其云，無波浪處生波浪，愁殺孤飄過海人，又云，罩在金籠好羽儀，分明喉舌似君稀，不湏一向隨人語，須信人心有是非，盖不苟作也，粥主，亡其名，居開元淨土巷，僧司辟主千僧粥，有太保其官者，輙取粥器受草秣，主壓護神象磨下，責以守不力，夜行道次，神見請還象設，師曰，粥器僧用，見奪于官，爾護僧謂何，神謝必歸之，黎明，廝養者走歸其器，且曰，夜馬斃二矣，旣而神又請如前，師咲曰，器吾家物，歸之，爾職，初何功，神乃乞効力庖中，諸鼠若雀無敢犯，師乃位神如故，今目神為訶責王云，釋戒環，温陵人，性簡靖，不溽世味，以空寂自頤，而深造道玅，嘗作楞嚴，法華，華嚴三經要解，皆能痛去名相繁蔓，使人無泥枝葉，入佛知見，眞發明秘要藏者也，至今學者多宗之，先是開元千佛院有主者業誦法華，一鴿日至聽之，一日不至，主恠之，夜夢人告曰，我鴿也，得師經力，轉身為人矣，生某氏，而腋有白毛可識，能一視我乎，主如其夢求視之，果然，父母遂諾以出家，少長，來從之，得度為戒環云，釋敦炤守律精嚴，以身範物，故四方咸宗師之，其徒萬人，宋建炎二年，匡衆之暇，覽南山戒壇圖經，因嘆寺之戒壇制度觕陋，不盡師古，乃與其徒體瑛等更築之，凡五級，輪廣高深之尺度，悉手板讎，律法必有據依，無一出私意，旣成，猶恐來者誕之也，使崇灌序表法，刻之石，釋太初，字子愚，温陵人，世儒者，初倜儻有奇志，詩文不凡，旣而棄去，出家于開元尊勝，以佛律己，盡去豪舉之習，時大夫士多推目之，南劍報恩席虛，郡守陳宓致師主之，亡何，眞德秀復以大溈延師匡衆，二十餘年至千人，其道博大，無謝古尊宿也，師不喜作文，作則傳萬口，如，簡嚴有體，叢林戶誦之，而雌黃蔡襄多三字者，至今傳其言也，釋了性，安溪黃氏，善講說，然專導人為福，諸塔寺，梁道必成之，微一髮私藏，以實感人，故人亦翕然嚮應，初宋紹興中，開元東西塔災，至淳熙間，師乃兩建之，有徒守淨佐師，能言且謔，人目之普化，其興建凡十有七，俱所費不貲，非人力之所能也，釋玅恩，號斷崖，全州倪氏子，初遍𠫵名宿，旋入雪峰湘和尚之室，湘器之，至使分座，退居善見，痛自韜晦，至元廿二年，僧錄劉鑑義言于行省，奏合開元百二十院為一禪剎，明年秋，延師為開山第一世，堅致，不獲謝，至門曰，第一句，最初步，說到行到，大千揑聚，喝一喝，莫來攔我毬門路，升座，嗣湘法，示衆，吾心似破竹，徑直無紆曲，一點不相瞞，六六三十六，上堂，是法非思量分別之所能解，三家村裡，十字街頭，穢語諠爭，惡言廝罵，總是面門放光，助佛揚化，其柰學此道者，如人畫龍，眞龍見時，却又驚怕，因甚如此，識眞者寡，師履行純實，律身清苦，終始無斁，脇不沾席者，四十二年，語言無華，而人心悅服，叢林法敝，以之具興，三十年三月望，以法弟契祖補其處，越三日圓寂，旣火而雨舍利，藏于西山，賜謚廣明通慧普濟禪師，上生經解，語錄行世，釋契祖，同安人，姓張氏，初侍法石元智，智奇其材，旣遍𠫵畢，乃湛伏鄉院，至元二十九年，玅恩請為堂中上座，至敬愛之，師嘗疾，恩餽藥資，不受，偈曰，政坐虛消人信施，生身受此鐵圍殃，鎔銅熱鐵都吞了，那更教人入鑊湯，恩益重其為人，三十年，恩使嗣位，代行湘師之道，師持盈者二十有八年，達官貴人至輙拜之，帝聞，賜佛心正悟之號，師善說法語，渾然天成，臘八曰，半夜娘生眼豁開，狼忙便走下山來，看來只個星兒事，攪得乾坤作一堆，重陽曰，今朝重九節，籬根菊又開，諸方不說陶潛，卽說孟嘉，開元無可說者，歸堂吃茶，時眞首座有能頌聲，以卜隱頌，要師作，師曰，自斷胸中更没疑，行藏那許鬼神知，直饒天下藏天下，未是羚羊挂角時，眞嘆服，延祐六年秋，無疾而化，壽九十，全身塔于西山，釋如炤，字元明，號寂室，晉江蔡氏子，從本寺道符出家，符業白良苦，師化之，開元合一，玅恩為第一世，師左右恩，恩甚器之，旣而遊方，天慧內發，深有所悟，嘗典客雪峰，剌血書法華，及歸，復剌血書雜華，恩益禮之，及恩遷化，契祖嗣位，命師知藏，大德八年領後堂，十年移前堂，及祖没，宣政命師補其席，嗣祖法，佛成道，上堂，雪滿于山，星回于天，一見便見，更待六年，瞿曇，瞿曇，無端引得衆生起顛倒，東土望西天，又曰，雪窖生理幸可憐，六年曾不動機緘，眼皮爆綻三更後，明破星兒卽不堪，上聞，賜佛果弘覺之號，至順二年，無疾溘化，葬靈骨于厯代塔，釋大圭，字恒白，號夢觀，晉江廖氏子，初習儒學旣成，父詔之曰，吾為佛不成，吾以汝許佛，汝其毋違，師乃往開元，禮廣漩為師，得度後侍佛果，凡三歴職，而至分座秉拂，宣政檄師主承天，師謝不起，築室開元之西，額曰夢觀堂，師學博識端，為文似柳，為詩似陶，吳鑒稱其為圓機之士，能貫儒，釋而一之，卒，門人為建塔西山，所著有夢觀集，紫雲開士傳，釋正映，號潔菴，撫州金谿人，姓洪氏，幼入安仁三峰為沙彌，洪武十九年，試經得度，謁靈谷謙，方入門，懷中香忽墮地，遂有省，謙命領維那，謙没，往天界雪軒，命典藏，會有旨云，泉州開元寺僧臨難，選的當人住持，乃鬮選而出，及引見，諭曰，著他去做住持，如今做住持難，善則欺侮你，惡則毀謗你，但清心潔己長久，欽此，師奉勅來院，洪武三十一年六月，開堂演法，衆志翕然，首竪法堂，次建甘露戒壇，不數年百廢俱脩，永樂元年朝京回福州，諸山舉住雪峰，重創佛殿，法堂，三門，兩廊，及開萬工池，作金鰲橋，洪熙元年得旨住持靈谷，宣德元年擢僧錄司左講經，卒于靈谷，有語錄若干卷，名古鏡三昧，釋本源，晉江人，幼不邇腥葷，出家習法華，楞嚴諸經，咸通其奧，嘗遊漳浦，道旁有石，師坐其上，後其石夜輙放光，漳人異之，為立靈嶺巖居之，旣而有司請主開元，永樂十八年正月，旨徵入京，其勅曰，比聞高僧戒行精嚴，智慧超卓，造眞如之藴奧，悟空寂之玄微，深用嘉獎，今特遣人賚勅諭意，惟冀高僧振錫來見，弘宣玅法，丕顯宗風，以副朕企拳拳極萬之懷，故勅，師入京，奏對稱旨，屢蒙獎賚，居半載，辭歸故山，論曰，余作，而歎紫雲之多賢也，非吉祥殊勝之地，能有是哉，然自桑蓮現瑞以來，幾及千載，古如斯，今亦如斯，何古則聖賢輩出，而今則寥寥絕響也，語云，嘉羽生應龍，鳳凰生百鳥，其勢必漸下耶，抑法運下衰，聖賢隱伏，今之不逮古非獨一剎耶，嗚呼，此豈可以局志道之士哉，凡有待于外者，時與勢得而局之，無待于外者，非時與勢可得而局也，故春秋雖厄，不能局仲尼，陋巷雖貧，不能局顏淵，首陽雖困，不能局伯夷，叔齊，是在有志者之自立耳，若夫規厚殖，逐榮名，旦夕孶孶不能以時勢自安，是惑之甚者也，古今代謝，轉盻成空，其能留往蹟，以示方來者，唯有文而已，故杞宋無徵，仲尼致嘆，良有以也，茲開元紀詠，屢經火刦，散失殆盡，間有片言隻字流落人間，已不啻珙璧珍之，敢置而弗錄乎，志藝文，混沌死而天地生，道德銷而仁義作，情軍業網，始脉旋波，天謂洛龜河龍，文有生而不文無生，乃產金聖人於西國，鑽智慧火，乾煩惱海，理不吾吾，而一貫生生，其姿電㸌於周室，其波派漾於漢代，繇是館移鴻臚，城崇白馬，斯有寺之始也，寺制殿，象王者之居，尊其法也，其後金地蓮扄，周旋四海，烏飛兎走，或故或新，至如神運之靈莫靈矣，亦靡得而巍然，則我州開元寺佛殿之與經樓，鐘樓，一夕飛燼，斯革故鼎新之數也，初僕射太原公，以子房之帷幄布泉城，以叔度之袴襦纊泉民，而謂竺乾之道，與尼，聃鼎，宜根乎信，而友乎理，矧開元闕宇，五十載之聖容，實寺之冠，洎帥閩也，愈進其誠，繕經三千卷，皆極越藤之精，書工之玅，駕以白馬十乘，送以府僧，迎以郡僧，置茲之樓，旣而蜀雨不飛，識者以為物之尤，罕留于世，敬之至，必動乎神，是必為地祇所搜，龍宮之索，不然者，曷與斯故新之數期，厥理則明，我宜悄然不已，仲弟，檢校工部尚書，為茲郡之秋也，武則拍孫吳之輩，文則席夏，商於前，而復龍虎之內，以塤以箎，大聳孟龍之旨，乃割俸三千緡，鳩工度木，煙巖雲谷之杞梓梗柟，投刄以時，趨功以隙，食以月粟，付以心倕，不期年，而寶殿湧出，棟隆臼綺，梁脩新虹，八表四隅，悉半乎丈，柱盛鏡礎，方珪叢斗，楣承蟠螭，飛雲翼拱，文榱刻桶，轇轕杈枒，或經緯以开織，或丹艧而纈耀，晶若蟾窟，嶪如鰲背，風夏觸而秋生，僧朝梵而谷應，昇者骨冰，觀者目波，而五間兩廈，昔之制也，自東迦葉佛，釋迦牟尼佛左右眞容，次彌勒佛，彌陀佛，阿難，迦葉，菩薩衛神，雖法程之有常，而相貌之欲動，東北隅則揭經樓，雙立嶽峰，兩危蜃雲，東瞰全城，西吞半郭，霜韻叩而江山四爽，金字駢而講誦千來，是知天地日月鬼神，不欲一存其物，將有待于後人也，設使斯殿也，斯樓也，不有之故，其何以新，我公之作之為，其何以布之哉，三畧六韜，流通具多，戈霜劍雪，為甘露潔，信英智之所措也，旣畢召化內之緇錫，數邁于千，齋而落之累中，慈雲五色，慧日重輪，談者以為梵天之宇，化于是矣，靈山之會，儼于是矣，我公之倅試大理評事，宋君曰駢，才推博古，識洞眞如，請立貞珉，垂于不朽，公以小儒不佞，俾刻斯文，僧正臨壇，大德僧宣一桑門之關楗者，曰，寺有記，亡之矣，垂拱二年，郡儒黃守恭宅，桑樹吐白蓮花，捨為蓮花道場，後三年，昇為興教寺，復為龍興寺，逮玄宗之流聖儀也，卜勝無以甲茲，遂為開元寺焉，嘗有紫雲覆寺至地，至今凡草不生其庭，大矣哉，自垂拱之迄開元，四朝而四易號，及闕諒兆水於木，垂雲薙草謂桑蓮之與雲草，天啟地靈之如是，則開元實寺之冠，斯又冠開元焉，金聖人無為也，堯舜亦無為也，参錯其道，巍巍聖儀，永與諸佛如來俱，豈不其然，愚是以奮筆於一公之說，乾甯四年丁巳冬，十一月日記，天下之教有三，曰儒，曰釋，曰道，儒也者，教人以綱常之道，而欲全其性之所有也，釋也，道也，示人以定慧之功，而欲超乎流俗之外也，故其教之之序有差，而其本則同主于戒，吾夫子則曰戒之色，戒之𩰖，戒之得，而佛氏所謂戒貪，嗔，癡，是也，泉之大開元禪寺，首教僧正映，江西撫之金谿人，蚤業釋學，性頴行粹，洪武中，居京師之天界寺，時開元衆僧臨難罄殞，太祖高皇帝命僧錄司，選撥正映，出領茲寺，陛辭之際，以清心潔己為訓，映拜手稽首，對揚惟謹，于是大闡宗風，興其廢教，首作講堂，而額曰清心潔己，示不忘也，次作甘露戒壇于潔己堂前，以為務祖風，確守戒行者，必先味甘露而潔身心之為尚也，二作竝集，不費己資，木石甓堊，衆樂為助，匠民告成，又懼嵗久而冺其詳也，遂以狀來請記于石，余時承乏，忝守茲郡，因嘉正映釋名而儒行，上不辱皇祖之命，下有裨于浮屠之教，斯宜光于前而振於後也，遂為之記，夫禪扄之廢興也，其有與立矣，今宇內二氏之區遞廢，其遌立者，非祝聖之壇，則講藝之所也，其初藉虛渺以營之，而卒賴名教以不墜，孰謂禮之薄且亂乎，吾郡諸禪，十八九湮，僅存紫雲，月臺二寺，紫雲存者，惟三剎，首為紫雲殿，以紫雲之祥而名，卽今祝聖道場，次戒壇，甘露井在焉，三，清心潔己堂，按舊誌，洪武二十六年寺圮，太祖高皇帝特勅南都僧正映來住持，濱行，諭以清心潔己，映稽首南來，首建此堂而扁茲額，尊綸音也，方其盛也，百二支院，合為一區，梵唄精勤，戒律清嚴，嘉隆而來，浸以頺弛，王租僧房，半没豪右，所存僅三剎而已，戎器，火藥諸匠，復盤結其中，潔己堂下，百竈雲屯，燼土山積，戒壇，紫雲旁廡，皆為寄食妻子之區，碓磑金鐵之聲，振動日夜，所造兵刄火攻諸具，薦陳無時，第令僧日夜寢食其旁，或傭人自盜，而苛責以償直者有焉，夫以祝聖塲宇，日動金戈之聲，以慈悲莊嚴之地，千百㐫器儲焉，每聖誕聖節，諸臣冠冕佩玉，側足傴僂於竈廠，塵土之旁，苟且終事，甚非所以妥皇靈而隆矩典也，先時火藥匠聚玄玅觀，觀燬，三十四人死焉，再聚月臺山門廊，廊燬，二十餘人死焉，乃入開元，亦火矣，督官林才等焚死，幸而寺僧撲滅，廊屋幾希不燼，衆鑑前災，陳請當道，而諸匠業為奧區，不忍捨去，隨告旋寢，茲嵗春夏魃雪，傍寺居民，回祿見夢，飛語傳訛，人心惶惶，束裝待竄，耆民陳實，趙用贊等，住持通楫，通全等，相率陳牒于觀察乾銘楊公，惟公蒿目痌瘝，毅然獨斷，朝得牒，夕驅諸匠出，盡斥廠舍，與郡守羅陽程公議頓硝戶，鐵匠于演武塲，而擇人烟不交之地以居，火藥匠乃之旗纛廟，以秋移去，冬果火發，諸炮燄天，衆匠與廟立盡，幸臺高陡絕無附，故不延廬舍，使時而在寺也，萬室繹絡，枋肆輻集，其禍可勝言哉，觀察公憫諸斃匠，厚加賑恤，而旁寺千家，咸神疇昔之異夢，衘二公之特恩，頌聲載道，各相率捐助，再修開元以協成盛舉，斯舉也，存六百載之梵宇，活千百家之民命，其功令豫而德遠矣，諸僧重修，先祝聖壇塲，次及兩廊八十餘間，後及戒壇，潔己堂，釐弊興廢，象教儼然更新，民居遂得帖席，謠者咸謂二公之來，為紫雲再出，甘露重降，實生我，覆我也，按郡誌，寺地捨于黃守恭長者，有桑蓮之異，今其雲仍蕃衍布在四縣，裔孫文炳，思水木之誼，霔生全之恩，因一方耆民之請，思為之獻章，以傳永久，且裨後來諸匠，毋復營入茲寺，以遺厲梗，顧謂槐叔姪，寔隣茲寺，其帡幪至近也，敬為之載筆而記之頌，今兩都盖有朝天宮，云神壇象設，儼然于上，而黃冠者流，日靈承奔走焉，每嵗時，嵩祝之辰，則冠紳珮玉，雲集輻輳，文武吏，各東西卿，大行設九賓臚句傳，百官執職，傳警諸所，為趨蹌升降之度，唱贊導從之節，一與殿廷不異，夫叔孫通之起漢制也，為綿蕞習諸野外，漢帝臨觀，令郡臣肄習，彼何其委諸草莾也，乃知後王之制，備且詳矣，雖其因之事，亦義起吾郡，開元寺建自唐垂拱間，白蓮呈瑞，膾炙人口，厥後次第營拓，區院之莊嚴，浮屠之峻麗，屹然為城西巨鎮，而有司習朝賀儀者詣焉，此與兩都之朝天宮，秩在典籍豈殊哉，年所多曆，日就頺毀，故檀越裔孫憲副同安黃君，斥財鳩衆稍稍脩葺之，而紫雲正殿，工鉅費繁，力寄羣緣，勢難獨任也，郡侯合肥竇公，以嵩祝詣寺，睹其墮剝不治，僅蔽風雨，則惄然駭曰，天威咫尺之謂何，乃有司徒爾玩視也，遂厚捐為倡，而郡丞清江楊公，別駕海鹽陸公，司理江甯卜公，晉邑侯清遠徐公，南邑侯東莞袁公，捨俸佐之，郡士民亦慕義響應焉，凡八閱月，而工告竣，時竇侯將以入覲，行矣諸耆老方相率祈佛，冀諧所願，謂茲盛舉也，宜有紀，而屬筆于余，余謂如來示法以無為宗，其視吾儒名教，猶之蒼與素，燕與越然，顧夫旛幢之供設，梵唄之贊頌，所為昕夕䖍禱，展敬於空王者，厥禮一何重哉，數百年高皇帝綸音在焉，而諸司遙祝之儀，俯僂于剝棟頺楹之下，彼奉空王者計畫無復之耳，而北面稱臣子奚為者也，此竇公所為擊目而心戄也，公方潔明仁，脩舉廢墜，如學宮，如尊經閣，如紫陽書院，如南溪石梁，皆捐俸營之，不以煩閭閻寸鏹，茲特其一云，恒白山人作堂于開元佛舍之西，曰夢觀堂，其堂舊狹而長，詹子記之，以為墮軒者，其後得鄰屋合而大之，山人貧甚，始以友之助作堂，助微不足，不中止，乃悉以凡服御者售之人，成之，旣成而居其中，枵然，山人以樂，且以夢名之，客有過之者曰，子名子堂，奚取諸夢，吾聞昔武丁夢說，尼父夢旦，帝鴻夢華胥氏，一以得相，一以行道，又以理人而治，是眞其夢也，子之師未始有所謂夢者，雖有以夢，譬觀世間之說，是虛其夢也，今夢果堂乎，則誰作，然則吾見子作之艱矣，堂果夢乎，則誰居，然則吾見子興居，食飲，誦說，游息，必于是焉爾矣，堂乎夢乎，眞乎虛乎，吾將釋然寤而無惑也，如之何，山人徐而諭之曰，夢之夢也，堂之亦夢也，虛之夢也，眞之亦夢也，於夢求夢，愈夢而不寤也，古之至人，夢于身，夢于人，夢天下萬物，而其非夢者不夢，是之謂大覺，盖余所謂觀者，余將以天下萬物合而堂之，夢而觀之，果能同余觀而大覺不夢者，其誰也，抑又安知其無人乎哉，則與之樂斯堂矣，客寤而退，書之以為記，峕後作堂三年，乙酉之嵗，六月五日也，夢觀堂之東齋為閣，其上牖而南焉，寔分乎二宮之間，北宮高，而南宮有樓益高，面遮背擁，閣不有見，見不能遠，凡山水，草木，城郭，人物之盛美秀蔚者，無一於前，因名其閣息見，吾居，嵗不一二登，為吾徒者，以吾所不登，亦不時登，以故閣為棄閣也，一日，羣來告去其階者，吾閔然念焉，夫物以無用棄，閣以庋諸物其用，且南鄉而明，求其為可棄者無得，徒以南北宮者，限無覽翫之適棄之，不已過邪，今有載道之用，而知道之明，其所為有絕人者，且澹然無外物接羣，高壓之無所動其心，則以為無見而棄之，可乎，吾於是重有所感焉，古之人以見為妄，教人息之，則眞者不求而致矣，而人廼逐逐於見，前趨疾馳之不暇，而暇眞之求耶，今之去古之人遠矣，吾生四十有七年，才卑智闇不適用，有愧乎閣者，方將登之，樂其靜以老焉，不閣之得之幸，而閣之棄，其得罪閣也，二三子用吾言，無棄，至正辛卯二月五日記，開元之有尊勝，盖昉于黃氏之桑蓮云，按志，唐垂拱二年，州長者黃守恭，晝夢僧乞其地為寺，守恭曰，必須桑樹産白蓮乃可，僧喜謝，忽失所在，越二日，園中桑果産白蓮，守恭卽産蓮處建尊勝院，延匡護大師居之，有司以瑞聞，敕建蓮花道塲，後寺號屢更，至開元二十六年，始易今名，寺之居廣至一百二十院，而尊勝其肇基也，熙寕間，僧本觀建大悲閣于其中，紹興中災後，更主者六，草創卑陋不稱，至慶元四年，僧法暄改作新殿，郡縉紳梁克俊，李訦實合贊之，至正丁酉災，戊戌僧法持重建，嘉靖間廢盡，為告給者所有矣，崇禎五年壬申，寺僧戒瑝思本源之地不可不復，乃捐衣鉢贖其故地，郡刺史烜奎陳公為主緣，繇是衆緣輻輳，更創傑閣，上奉西方三大聖，而周環小屋以便居守，越乙亥冬始告成，規制弘敞，丹艧輝煌，尊勝之舊，復聳拔于雲中矣，余以是冬開法紫雲，乃登閣問故，憑弔之餘，不能無遐思焉，昔匡護大師每夏講上生經，輙致千人，非尊勝之始祖乎，慎公法嗣慈明，見夢羅山，為禪者師，非尊勝十世孫乎，至于禪，教，律三宗，如麟如鳳，出于世瑞者，不下三五十人，非尊勝之毓其秀，發其源乎，是尊勝者，于周為漦，于漢為沛，夢觀氏其知言哉，然今日之尊勝，地如故也，閣如故也，圓頂方袍亦如故也，觀者猶以古今不相及為限，其故何哉，抑余聞之故老云，昔尊勝興，而寺繇之以興，尊勝替，而寺繇之以替，是尊勝乃一寺之權輿也，今尊勝復矣，英衲之鵲起，法音之雷震，可計日以待也，諸君其勉之，以應斯會，因援筆而為之記，不侫炳初脩開元，客有過者曰，盖聞而祖分四子四安也，瓜瓞綿繁，人文之賁，素封之資，騰于四社，夫流長者積必厚，以若祖之遺，夫豈無其大者，而必曰捨宅為寺，抑子孫光揚先德，志繼事述，亦豈無其大者，而必曰修寺，切有請也，炳曰，唯唯，否否，先祖捨宅為寺，茲也且八百餘年，未嘗言德，乃吾子孫敢以德誣先人哉，顧寺為嵩祝之所，實西陌奧區，民舍櫛比，不啻千家，兵興以來，硝冶二匠，以寺為肆，挈妻携孥，榴房蜂室，與僧雜居，幾無寺矣，而硝冶一業，實為火祟，麗寺居民，回祿見夢，訛言朋興，夕無寜寢，父老欲訴當道，懼不能勝，則慫恿不侫曰，而祖德也，足下保而完之，義曷辭，不侫不得已，為言于觀察剌史諸公，業得請移匠，而後父老始遑眠食也，及旗纛火起，衆以為妖夢是踐，競神其事，始議脩寺，僧困力詘，無所措手，則以父老慫恿不侫曰，而祖德也，抑綿蕞在是，足下繼檀越而葺之，義曷辭，不侫復不得巳，聚族而謀，為之引其緒，先謀所最急者，支其傾頺，補其鏬漏，而他未遑也，凡不侫所為此者，皆出諸父老所慫恿，不侫無意也，雖然，不侫有大懼矣，夫所脩者十一于百耳，異日者，子姓弟姪謂吾祖實檀越是，而修又自吾族也，與僧競尺寸之地，為私塾別墅，以充都人口實曰是倚檀越為奸利，豈惟無所光于前人，且獲戾焉，不侫何說之辭，旣以語客，因書寺壁，使郡人知不侫修寺之意，且以語吾宗之與修是寺者，不必任以為德也，萬曆丁酉秋日書，昔孔氏因魯史記修春秋，以編年合書君臣之事，未有所謂紀傳者，迨司馬遷氏，始離書天子諸侯為紀，為世家，公卿大夫士為傳，而後世因之，孔氏之所述作者為經，而遷則僅列於史，為書不同，褒貶一也，僧之史有傳，其亦因史氏者乎，夫史所以褒貶，善善惡惡，是是非非，直其筆，當天下，心無毫𩬊私而已，僧史宜若無褒貶然，凡道眼明，知見正者，戒檢嚴而寂靜勝者，智辨閎達而教化廣被于人者，書之，至于神異者，高尚者，業讀誦者，住持吾道者，生死去來自在者，六根不燼而設利者，悉書之，是亦褒矣，盖獨無貶者焉，然彰其善則癉其惡，褒貶之意微，而莫卽測闚也，泉州開元寺，創于唐，更五季十國而盛，至宋益盛而未合，迄于我元，始合而大，其間高僧異人出世，名不滅磨于茲，而僧史未有作者，雖作如許列輩，率得于剽聞，傅會穿鑿，𤨏細觕，不覈其實，不語其精，而不著其大，今主者崇會師覽之慨然，以為六百年異人名氏，湮没殆盡，而幸所存者，此不一脩之，則後將無聞矣，以屬大圭筆削云，盛事，子其無讓，，廼蒐集錄摭碑刻，訪長老遺軼，而序其世，正其年時，考定其姓名，盡去其怪迃卑鄙之說，人為之傳，合若干卷，目曰紫雲開士傳，舊稱高僧，今不稱者何，以一行一藝名于時則為高，是書多禪者師，道德大備，豈高之一言能蔽之邪，且禪者重嗣法，不重肄業，今以肄業書之，十九世相承，其人不可得而變，其可變則變之矣，方今大法不競，人物眇然，前哲已遠，後生誰師，然則脩僧史記，為僧列傳，而謹褒貶之法，將以激隤波，復淳源，使人人勸為開士，以光我覺皇氏也，吾郡開元寺，余稚年嘗就傅，卒業其中，弱冠，又與郡士友聚而結社，時牢落僧居，强半館塾矣，而自是軍興，鑄兵之冶，烹硝之竈，縱橫宇下，工匠家室，與僧雜處，棄灰積苴，至不可搔除，殿堂壇廊，剝𩞾蕪薉，傍後地日折而入於人家，自嘉靖之季至于今，盖三四十年往矣，惟是寺處西陌要區，嵗三大節，嵩祝之辰，綿蕞設焉，而郡邑常以致民讀法，間與鄉士大夫讌集，士大夫亦自不時過之，闤闠老幼，日夕嬉遊䃑礴於其間，亦吾郡一別業也，顧相與坐視其荒圮，莫為意者，萬曆乙未，憲副懋新黃公適廬居，念始祖故為寺檀越，慨然白當道，徒匠撤冶毀竈，率諸黃脩葺旣，次第為寺乘以紀之，迨丁酉待次都門，示余徵序，余雅不信浮屠，然余行天下，見通邑大都，蘭若，招提，鬱然相望，亦以壯方隅，備禱祝，時息遊，非徒為緇黃地而已，唐世士大夫侫佛亦豪舉，白傅履道里第，王右丞輞川居，竝斥為佛祠，卽黃氏先素封耳，其經始開元，至破園産不少靳，今嗇不忍割亦已矣，業有故宮成構，因而勿毀，仍而勿攘，卽時其損敝而補飭焉，固易易者，縱以為異教，為神叢，然未聞明先王之道以道之，而輙廬其居何哉，里優謔談，以不剷佛面金為布施，斯言雖誕，以勸世深矣，余因序及之，寺始未具志中，丁酉冬，予以浙闈役竣，過里中，則睹開元殿廡煥然改觀，叩之，知為憲副懋新黃公所葺也，黃公聚族而謀，自捐槖中裝，並不及諸施者，稱檀越矣，而君轍不居，曰，賴吾祖之靈與族之誼，郡大夫之力，某何與焉已，又戒其子若弟，慎無倚檀越名，資寺中尺土寸椽自潤，以為郡人口實，予旣習聞其概，比還朝，則憲副公先以服除，待次京邸，九我李先生業聞新舉而韙之，佐以醵金，又弁諸志首，以章闡其事，而君高義益鼎呂月旦矣，夫泉之為名山古剎者衆矣，大都不廢于廢，而廢于脩，其當廢也，棟宇雖頺，勝趾如故，壺觴可至，風月可共，一或脩葺，便如平泉，金谷各有主者，甚且屈山靈而蒙姓氏，裂地而分，畫界而守，卽一草一木，莫自必其榮悴，斯不亦脩者廢之耶，此無異故，則檀越為之標耳，余自束髮從師，出入開元寺中，先後十餘載，見寺傍僧舍盡為別館，其丹爐石礎盡為藥欄花埴之具，然猶幸未遽廢者，以未有脩之者也，所未有修之者，則以階前尋丈之地為嵩祝之所，卽檀越無能介于其側，譬之所期物忘其中，掉臂不顧已耳，故余謂憲副君高誼，不在捐資，而在戒子弟數語，烺烺侃侃，使夫側耳而聽，窺足而動者，赧然汗媿，或有所感發，而洗濯皈依，則斯修也，財施，法施固實兼之，其功德詎有涯哉，夫古之施者，患不為檀越，今之施者，患其為檀越，豈非古之檀越施之，今之檀越攘之也，公好義布施，飭南臺，葺開元，捐資無所吝，眞為檀越而不自居，惟不居檀越也者，而後乃稱眞檀越矣，余志公修葺，畧其事不著，著其善心，附于末簡，以為世勸，僧如祐，為泉州開元寺重修戒壇，以忍辱心，行大誓願，銖丐粒請，積日累月，複簷危櫺，幸免雨風，而像設欄楯，未復莊嚴之舊，復重趼四走，望門求施，則遇余於茅翁山中，余呼而告之曰，上人，汝視泉州為何等州，開元寺為何等寺，戒壇為何等戒壇，夫天下之不知戒多矣，以不戒故，起種種心，乃至一切種種無狀，不可言說，不可救藥，展轉坑塹，不可解脫，聖大悲憫，以種種導護，種種方便，作大壇宇，具諸神威，俾望而入者，肅然生懼，因懼生信，因信還覺，如揚鈴鐸，如建旛𣄛，凡有耳目，咸得聽覩，觀此聖意，此戒不足而有壇，壇又不足以示戒，上人之脩，烏容已乎，雖然，吾嘗見壇矣，此壇壞時，此戒不壞，此壇旣脩，戒則復脩，凡我大衆，要識從上建戒壇意，又識今日脩戒壇意，善皈依是，善成就是，善護念是，無有貴賤高下，衆寡大小，必有隨現願力，立得波羅蜜多者，吾所見叢林戒壇，皆為周垣繚繞，時其鐍鑰，無攔出入者，一切隨喜，非自顧蠲潔，莫敢入，卽入逡巡瞻禮，不敢咳唾，跛倚，睇視，其嚴如此，盖曰戒壇，不戒則不戒矣，故戒為入佛第一門，而嚴戒壇，又為脩壇末後第一著，卽再付上人金，佐築垣費，仍識簡末，呈諸施者，曾爐派出於紫雲，紫雲舊多名僧，此盖其別隱修眞之地云，兵燹後，寺幾廢，茲重過之，則槐竹葱蒨，香花粉郁，而諸禪房，亦稍稍增葺矣，問之主僧員晤，曰，惟茲寺田，兵後存者三之一，其後一者又多迷失，僅存十之七，又奸佃據之，餉額在寺，法重僧逋，故寺幾廢，嗣後，葉，劉，鍾三大人，稍寬撫之，迨今蘇大人又為法，其豪據者盡以歸僧，幸年稍稔，故得以其羨，及抄化所得者脩之，以奉香火，是惟諸大人檀施之功，諸大人宜千嵗壽，嗟乎，佛法歴千刦不磨，乃亦患苦如斯哉，往朱子簿同安時，憫梵天寺僧，詩云，輸盡王租生理微，野僧行乞暮來歸，於是頗為計，寺至今幸存不廢，則朱子力也，夫天之大無外，王者之道亦無外，乃今不能為地，而猥以外教虐待之，此其於天，於王者之意，謂何甚矣哉，其異於子朱子之用心也，若諸大人，則今朱子哉，茶罷，員悟邀予記，余遂為紀其所以廢興者，兼志往來，天不愛寶，紫雲興焉，甘露降焉，地不愛寶，桑蓮瑞焉，芝草生焉，諸公競出明珠，白璧以華之，是人之不愛其寶也，吾知石浮圖益高，龍眼井益深，而高僧異人益羣然出矣，開元禪寺，其來舊矣，鐘聲一片，佛火猶紅，塔影雙標，法雲長紫，時維春日，雅屬勝遊，郡侯程公，停旄至止，二郡姚公，解帶斯仝，七級旣登，四賦爰著，於是肖源先生從而和之，玉麈齊揮，金音並唱，玄言如屑，誇白雲以猶孤，攬衣遙臨，躡靑雲而更上，可謂神襟邁古，勝致無今者矣，友鄙人也，孟夏之日，羽蒼徐君，與寓目焉，肖源公復執主禮，乃出琬琰以為觀，叩宮商而竝雋，形神可釋，魚兎皆忘，命步和以菲才，媿追跡而莫及，雖文謝作者，而意悟昔人，用申兩章，以酬一諾，固貂續為慚，亦龍雕已盡云耳，論曰，嗚呼，吾于志藝文，而嘆不朽之難也，世書稱不朽者三，立言居其一焉，夫言固可傳，言而不文則不傳，有言而文矣，而猶不傳何也，或曰，以其人不足傳也，夫夏殷之禮，且無徵矣，尼父六經，且失其二矣，豈人之果弗可傳哉，嗚呼，幻化匪堅，雖遠必亡，天地且不能免，而况于人乎，况于文乎，吾釋自有不可滅者在，有智者自勉之耳，佛制比丘，食禁邪命，故必仰給于檀那，然勢不能常給，於是有汙邪之畀，利之所在，害必隨之，比丘自是多事矣，志田賦，原額田地山玖拾伍頃八畝三分，奉例變賣，并崩陷迷失，共捌拾肆頃壹畝五分，存寺壹拾壹頃六畝八分，俱係附山接海，瘦田沙地，原額田山玖拾頃陸拾伍畝貳分，奉例變賣，并開城濠，捌拾壹頃捌拾肆畝，寺存捌拾頃捌拾壹畝貳分，奉例丈量前田共丈貳拾頃肆拾捌畝零，為卿官請給田地捌頃伍拾肆畝，寔在田地玖頃壹畝零，原額田地叁拾陸頃壹拾陸畝，海蕩壹所，水門貳間，奉例變賣及奏豁海渰，竝崩陷迷失，及奉文撥抵，開濬劉公陂，共去田地貳拾㭍頃壹拾叁畝伍分，存寺田地玖頃貳畝陸分，奉例丈量前田産九頃捌拾伍畝陸分，原額田地肆拾肆畝肆厘壹毫，本縣原題不丈，俱照舊額，今見存，原額田地拾陸頃㭍拾叁畝陸分，奉例變賣田地拾伍頃捌拾捌畝陸分陸厘，存寺田地捌拾肆畝玖分肆，今被請無存，原額田地拾頃貳拾玖畝伍分，奉例變賣田地七頃陸畝，存寺田地叁頃貳拾叁畝伍分，奉例丈量前田丈實産貳頃伍拾貳畝零，俱見存，原額田地壹拾伍頃伍拾陸畝伍分，奉例變賣去田地壹拾壹頃貳拾玖畝，見存田地四頃貳拾㭍畝肆分叁釐，原額田地三頃㭍拾陸畝叁分，奉例變賣訖，原額田地伍頃貳拾肆畝陸錢，奉例變賣訖，論曰，紫雲寺產，乃唐宋以來，眾檀所施，僧賴之以存活，而輸官稅，供里役，一如民間，非有耗于國也，至于近世謂僧非民，且耗國，忍為變賣之議，及請給之謀，非獨無以施之，且扼而奪之，產已失十之五矣，至嘉靖間，防倭事起，當道抽其六餉軍，巡撫金公且徵其八，
按，南塘卽瀾谿，與曹谿水合流，名雙谿，為五谿之一，舊志分曹谿，瀾谿，雙谿為三，誤，光緒周志，山水全圖表現分明，前請楊居士照繪，筆法靈秀，奈未厯其地，雖三易紙部位尚多未合，今請王居士重繪，加以供參考，亦未敢目為全是，而排布似較適宜，茲合四山志皆一總圖之例，且楊居士已表示不用無妨，復經眞老和尚等多人均讚美於此，原求事實如法，對人毫無問題，楊居士深費淨神，名雖韜晦，功不唐捐，敬祈諒之，德森謹識，仰大士之化業，唯觀音，徧吉能比肩，推大士之願力，雖文殊，普賢無其堅，釋迦已去，彌勒未還，我娑婆世界，惟大士一力而荷擔，是衆生之慈母，故隨感斯應，福不唐捐，嗚呼，大士之慈悲神力，十方諸佛窮劫難宣，愚痴逃子何敢讚一言，惟願自今已後，以大士之心願為心願，得生安養，獲大神通，分身塵刹，普濟羣蒙，衆生成佛，地獄已空，而度生事業，厯永劫以無窮，眞如佛性，生佛體同，在凡不減，在聖不增，但以性德雖同，修德各別，故致生佛迥異，苦樂懸殊，諸佛以順性而修，因茲返妄歸眞，背塵合覺，斷盡煩惑，徹證此卽心本具之眞如佛性，故得安住寂光，永享涅槃常住之法樂，衆生以逆性而修，由是迷眞逐妄，背覺合塵，起惑造業，全迷此卽心本具之眞如佛性，故致常住娑婆，恆受六道輪迴之幻苦，諸佛以衆生心體同而心相異故，不勝憐愍，不惜勞苦，發弘誓願，度脫衆生，以視一切衆生皆是佛故，故梵網經云，一切衆生，皆有佛性，又云，我是已成佛，汝是未成佛，若能如是信，戒品已具足，以若信自己是未成之佛，決定不肯隨順凡情，造生死業，決定直下信受佛教，修菩提道，其有迷之淺而宿根深者，一聞佛教，卽得了悟，信受奉行，若迷之深而宿根淺者，一聞佛教，反生誹謗，或至毀滅令盡無餘，以視佛為衆生故，以己之衆生貪瞋癡心，測度佛心，謂其所說，皆為誆騙愚夫愚婦奉彼教之妄語，絕無眞實，不可依從，若一依從，則永入迷途，莫由而出，諸佛於此種衆生，了無一念棄捨之心，倍生憐愍愛惜之念，如人病狂，撻罵父母，父母不以罪治，更增憐愍之心，知其失本心故，狂病若瘉，自無此過，若迷之極深者，從劫至劫，亦難省悟，故諸佛以盡未來際，度脫衆生為誓願，而已證法身之諸菩薩，亦莫不皆然，彼以自私自利闢佛者，若知此義，能不愧死，迷之淺而宿根深者，古今固不乏人，今舉其尤者，如宋之丞相張商英，明之居士鍾大朗，商英初不知佛法，因遊一寺，見佛經莊嚴殊勝，忿然曰，胡人之書，如此莊嚴，吾聖人之書，尚不能及，夜間執筆呻吟，莫措一詞，夫人向氏，頗信佛，因問所呻吟者何事，曰，吾欲作無佛論耳，夫人曰，旣然無佛，又何可論，且汝曾讀佛經否，曰，吾何肯讀彼之經，曰，旣未讀彼之經，將據何義為論，遂止，後於同僚處，見案頭有維摩詰經，偶一翻閱，覺其詞理超妙，因請歸卒讀，未及半，遂大生悔悟，發願盡此報身，弘揚法化，於教於宗，皆有心得，所著，極力贊揚，附入大藏，徽宗朝入相，時旱久，夜卽大霈甘霖，徽宗書商霖二大字以賜，蓋取商書．說命若歲大旱，用汝作霖雨之義以褒之，鍾大朗，蘇州木瀆人，其父母禱觀音而生，幼時隨父母禮誦，及入塾，聞聖學，卽以聖學為己任，因不禮誦，而輒作闢佛文字，後見蓮池大師，始知愧悔，不復闢佛，讀地藏菩薩本願經，發心學佛為居士，遂研究天台，禪宗各書，各有所得，乃禮大師門人出家，法名智旭，字蕅益，其戒行淨若冰雪，其見地明若日月，而且注重淨土一法，以末世衆生不仗佛力，決難現生了脫生死，一生弘法，不作住持，多居北天目靈峯寺，故後人每以靈峯稱之，實未為靈峯主人也，至韓，歐闢佛，但據儒教倫常近迹及禮樂刑政為論，絕無引及佛經之文，固知所闢，皆是未見顏色之瞽論，韓由晤大顚禪師，歐由晤明教大師，方稍知佛，特不能如張，鍾之弘揚耳，而宋之周，程，張，朱，為接孔孟心傳之人，其原皆由學佛而得，周茂叔極為淳篤，絕無一字闢佛，二程，張，朱，則陰奉陽違，取佛經之奧義以釋儒經，恐人謂己之所說，係出佛經，遂極力闢佛所說之三世因果，六道輪迴之實事實理，謂為虛構以作騙愚夫愚婦奉教之據，實無其事等語，冀掩人耳目，由此以後，凡儒者皆不敢說因果，恐人攻擊以為異端，凡理學皆偷看佛經以自雄，皆力闢佛法以自固，以致愈趨愈下，，設使大家皆提倡因果，斷不至如此之極，夫因果者，聖人治天下，諸佛度衆生之大權也，捨此，則無法可設矣，今則亂極思治，若猶不以因果為本，則以後之禍，當更慘劇矣，九華山者，地藏菩薩應化之道場也，地藏菩薩於無量劫前，久證法身，已成佛道，而不居佛位，以衆生度盡方證菩提，地獄未空誓不成佛為願，其悲愍衆生受生死苦之心，莫名深切，故佛於忉利天為母說法時，凡十方世界諸佛菩薩，天龍八部，皆來集會，雖以佛眼，莫能數知，此諸佛菩薩，皆由地藏教化，方得道果，而地藏尚示聲聞儀式，其於十方世界現種種身以說法外，又常在幽冥極苦之處，以行救度，十方諸佛菩薩莫不讚歎其興慈運悲之深心，而蕅益大師讀菩薩本願經，卽發大菩提心，以地藏乃諸佛之師，菩薩之母，尚汲汲以度吾人衆生為事，儻不以自他同出生死為急務，其孤負慈恩也大矣，菩薩示生在唐新羅國唐高宗之前，原有高句麗，新羅，百濟三國之分，高宗滅高句麗，百濟之地，悉歸新羅，併為一國，五代時，王建繼之，國號高麗，自明初至今，乃名朝鮮，人多以新羅為暹羅，實誤，王族，姓金，名喬覺，高宗永徽四年來九華，苦行道迹，世難比倫，識者知為地藏示現，詳見本志，此不多敘，而拘墟者，不知菩薩分身塵刹世界應化之迹，每謂此之地藏，非本願經之地藏，然則布袋和尚，亦可云非當來下生之彌勒菩薩乎，此山由菩薩建立道場後，歷年久遠，屢經鼎革，故致志書失傳，至明嘉靖時，方輯志書，歷萬曆，崇禎，以及清康熙，乾隆，光緒，凡經七次萬曆二次，皆官廳主持，儒士編輯，於菩薩弘慈大悲，法門精妙旨趣，未能發揮，蓋與尋常山經水志無異，殊失名山道場為國祝釐，為民祈福之所之意，然亦無毀謗佛法之文字，光緒志，周山門修時，作許多毀謗之文附之，以彰己之知見高明，令僧出資，而板存縣署，且不許翻刻，吾不知其意為何故也，茲由李圓淨請重修，祈許止淨居士為之鑑訂，德森法師為之編輯，書旣成一切成就因緣，俟卷末德師跋中詳述，此不贅，因將菩薩度生深慈大悲，略為發揮，期見聞者，各生正信，庶可仗菩薩慈力，離幻妄苦，得究竟樂，粵稽載籍，唐僧應物始作九華山記，宋劉放，作九華拾遺，元楊少愚作九華外史，均未敢言志，宋末處士陳巖，以絕句詩徧詠九華，於注中悉載山巒形勝，名人歷史，但以詩為主，亦未足言志，明嘉靖朝，王教諭一槐始輯山志，計詩文四卷，餘二卷，萬曆朝，蔡大令立身重修，則山水，建置，物產，人物四卷，文翰二卷，漸臻詳備，清康熙，乾隆二朝均有續修，而散佚無考，至光緒朝，周訓導山門修為十卷，考證較舊為確，文亦較工，然藝文占十之四，所尊奉而津津樂道者，無非太白秀出芙蓉，夢得宇宙尤物之句，嗚乎，志書之義蘊，止於此乎，虞書，望於山川，徧於羣神，歲二月，東巡守，至於岱宗，柴望秩于山川注云，五月南巡祀南嶽，八月西巡祀西嶽，十一月北巡祀北嶽，仿此，至命官曰，典朕三禮注云，三禮，為祀天神，人鬼，地祇之禮，周官，大宗伯，掌天神，人鬼，地祇之禮，佐王建保邦國，祀五嶽，以至山川邱陵，各因其方，建神位而祭之，器物儀文，分官掌之，必敬必備，大舜，周公豈愚夫婦無知之比，而何兢兢於此，易曰，聖人以神道設教而天下服，不誠然哉，子墨子曰，夏，商，周書，皆信有鬼神，能賞賢而罰暴，故吏治不敢不廉潔，善不敢不賞，暴不敢不罪，富貴強武不可恃，鬼神之罰必勝之，民之為淫暴盜賊以自利者由此止，此卽古聖王祟祀山嶽，神道設教之精義也，夫山嶽之神，遠在天道之下，歷代帝王，尚奉事維謹，况乎九華應化之地藏菩薩，位鄰極聖，為娑婆世界唯一導師，纂志者，僅置諸人物後，於菩薩之大願神力，無一字紀載，而徒搜羅名人題詠，以耀山靈而策遊興，置淑世牖民之大端於不顧，而導人游觀之域，玩物喪志，此可謂知本耶，修志者，莫不儒學自命，於古聖王崇祀山川之禮，習而不察，反對於善信男女入山禮佛者，輒加以愚迷蚩蚩之名，而皇帝遣官致祭，則又為山神不勝榮幸，弁諸卷首，其見解顚倒，殆亦不能自解矣，卽以遊觀論，亦當思知者樂水，仁者樂山，畢竟所樂在何處，孔子登東山而小魯，登泰山而小天下，卽千載下遊山者之模範，蓋眼界一空，心胸自闊，視大地若微塵，我相了不可得，人我衆生相泯，而民胞物與之心，自油然而生，故仁者樂山，能靜且壽，儻若謝靈運之遊山水，役夫數百，伐木開途，使閭閻驚擾，於仁為𢦤賊，於靜為背馳，卒亦不保首領，短折其壽，壬申之冬，師座印公屬修三名山志，清涼體例完善，祇文字略加修飾，峨眉凌亂，點竄稍繁，然祇具稾本，呈師裁政，今從事九華，細閱周志，文字尚佳，但於淑世覺民之義，殊少建白，不得不另標宗旨，振瞶覺聾，爰增立，，，，各門，廣宣佛化，濟度迷津，而中，亦必有裨於身心修持之文，意境高尚之詩，始為採錄，其餘概從汰略，世之好文學者，或不無疵議，然易模山範水之作為慈雲法雨之施，私心終覺獲安，呈師法眼，再加筆削，自必有裨於後之讀者，而上報地藏王菩薩應化之恩矣，大江以南，山之峭拔而秀麗者，莫如九華，蓋其高數千丈，上有九峯，若蓮華，然合諸峯，凡九十有九，扶輿磅礡之氣，實於是乎鍾焉，然其地僻在青池之南，去江百里而遠，故禹迹之所不經，職方之所不載，自昔以九子稱，至唐李太白始易今名，詠之以詩，且讀書其中，而九華名遂聞於天下，嗣是名人文士，登高覽勝，往往加題品焉，予初筮仕，已慕其勝，而未獲一登，嘉靖乙酉秋，奉命巡撫江南，明年丙戌，徧行諸郡，十月之交，由徽而池，所經郡邑，率深山大谷，行部所罕至者，入青陽境，將十餘里，忽見峯巒融結，璀璨奪目，固已心偉而神會之，旣弭節行臺，則茲山適對峙乎前，若錦屛，若芙蓉，恍然心曠神怡，而忘其撫政之塡委也，比竣事戒行，欲償斯游，而朝霧晦冥，風雨驟作，然吾意已決，遂出城而南，倏雲開日霽，吏民咸有喜色，老僧迎而慰曰，曩時士大夫之游，遇陰雨者，十常八九，今且陰而復晴，殆山靈之默相乎，旣入山已，煙嵐森列，若天柱，老人，二神，雲門諸峯，皆爭奇獻秀於雲霄之表，予喟然歎曰，此天設而地藏乎，抑神劈而鬼鑿乎，褰帷而觀，應接不暇，約行三十餘里，上半霄亭，陟天橋，至化城寺，乃謁太白書院，遂登絕頂，露坐金地藏塔前，對神光嶺，時夕陽西沈，皓月東出，光景異常，九十九峯，歷歷可數，神清境絕，眞天下之奇觀也，已而霜氣凜然，不可久坐，而入寺宿，漏下二十刻矣，詰旦下山，天色微晦，而峯巒尚可辨，將午，至玩華亭，少憩，復縱觀焉，凡得詩若干首，付老僧藏之山中，旣抵池郡，取九華舊志閱之，僅有邑人陳清隱諸詩，而採錄未備，乃命銅陵王教諭一槐重輯之，稿旣具，而予以休致南還，乃授之門人韓太守楷，俾終其事焉，越歲，政通人和，韓太守與張貳守邦教，再加參校，編成新志，首之以峯，巖，泉，洞，次之以亭，堂，寺院，又次之以古今詩文，考據精博，凡為卷六，將付青陽祝知縣增刻之以傳，郡守貳以予嘗與聞斯志也，走使請為之序，予嘗東陟岱宗，南躋衡嶽，中登嵩高，西北上太行，其表鎭一方，巍然高而大則有矣，未有九華之奇秀者也，矧山以氣而靈，抑以人而勝，若太白之流風餘韻，諸名公之詞賦翰墨，又所以增重乎茲山，志之作，其可少乎，憶謁青陽廟學也，方病其宮牆不挹九華之秀，及詢其人才，則曰科目弗利耳，亟檄有司遷之而面茲山，今秋大比，舉於鄉者得二人，其為功不旣多乎，予方徜徉泉石，夢想九華，有不可再遊之期，又恨不得結茅山阿，以靜修而終老焉，故因其請，幸得託名其間，輒序而歸之，九華舊有志，唯遐阻未躬歷者，則人人循圖指跡，而云山盡是矣，詎知茲山之奇勝，有未易盡窮者乎，不佞夙抱山水之興，亦嘗涉洞庭，陟祝融，泛沔漢，登太行，濟汝洛，遊嵩高，收覽風景矣，始承乏來，面九華，得峭削於目，而意欣欣焉，俗沓未遑登也，退亦按圖跡而閱之，謂山如是爾，暇叩邑人士，則咸曰，茲山周二百餘里，界三邑，江左山之擅名者，如金焦，如匡廬，如黃古，今稱巨勝，九華與諸山擬，則相埒不少讓，其間峯巒巖洞，千奇萬怪，眞難殫狀，夫豈志能載哉，不佞銜之，丁丑夏仲，以事由五溪六泉口入，抵麓，日已夕暝，火光中，盤折攀蹬而上，宿化城，次曉升東巖，四望，長江匹練，羣峯羅列，天柱，雲門，五老等，呈奇獻秀，歎曰，奇偉哉，諒非筆之可書繪也，戊寅秋九月，緣九子寺僧訟山遭鄰豪侵，不佞親往對覻，山北境象尤異，步輿上九子山，坐招提環視，衆峯奇峭，隱見殊態，遙望天台峯，獨崇插霄漢，又諸奇之最，則歎曰，幽崒哉，較東巖之觀愈增勝矣，乃己卯春暮，問道蓮華峯之麓，心神勃勃飛越，攜友命駕，經西洪嶺，改筍輿，歷崎嶇險峻，陟其巓，俯天柱，拱辰諸峯，覩大江如流山足，指金陵，姑孰，皖，潯陽歷歷在目，池寧邇且蕞，不足經全視，昔云登東小魯，諒矣，又歎曰，宏巍哉，陋九子東巖之覽多多矣，信志所不能載也，歸與明經孫氏汝實議，謀鋟梓其書識所得，某曰，舊志列圖，則方隅不辨，失之略，錄文，則去取未精，失之蕪，且木久字滅，新之是，然茲山之奇，卽吾儕三登，猶未盡得也，不佞更令方氏子汝明，攜繪工，徧歷四境，遇一奇，則圖之囘，旋得圖稾凡若干，汝明又手書其圖之不可盡者，不佞乃付之孫汝實輯次焉，此書終未罄此山之勝，而較往志則無訛舛矣，夫山亦豈有遇不遇哉，漢史遷東南遊，入會稽，探禹穴，凡收歷諸山靡不錄，獨此山遺，迄唐李青蓮，望之江上，榮以佳句，易今名，山始顯，與金焦，廬，黃山並稱勝，九華，經李青蓮目，而名始定，經劉夢得目，而奇秀始特聞，然劉客遊耳，李亦客處耳，夫豈無儼然符璽主此山者，以一志此山之盛，往志今已闕如，考之萬曆志屬邑令，嘉靖志屬郡侯，而郡侯，亦第仰承中丞意，則未有獨抒意匠，刻畫神工如我韻翁顧侯之新茲志矣，名山豈堪為俗吏知己哉，考昔歐公在滁，寬𥳑致治，酣暢亭泉，蘇公在杭，救活萬家，嘯咏龍井，夫然後山川受其品題，而我侯今日之政治之興會，方於二公，殆庶幾焉，則此志之為此山增價多矣，志成，而屬余為序，予讀之，旣以自幸，又復自愧，夫余家去九華非遙，人且將比為地主焉，但此東西南北之身，遊屐所到，曾復幾何，而今且成逋客矣，侯獨儼然主盟，遊刃之暇，濟勝有具，故昔人三十年不能了者，一坐嘯了之，安得不相矜為勝事耶，然九華固非獨以幽奇勝，而侯志九華，亦非獨以摹寫勝也，如徒以摹寫幽奇，則如前人所云虎牙，熊耳，牛首，雞頭之屬，亦庶幾盡之，又何加焉，而要皆似也，非眞也，至山之眞面目，則侯已先自序之，如所稱山之神情啼笑，才具經綸，一一取而與人為配，夫山，靜物耳，試以與人事配，疑涉虛無，然無笑也，而何以忽而春則榮，無啼也，而何以忽而秋則悴，無情也，而何以清曠沁人心脾，無才也，而何以能為興致雲雨之造化，則種種非虛，其在於人，倘亦挾此清曠之天眞，而載以春溫，秋肅，需雲，解雨之作用，其於溉潤羣生，何莫不然，乃知謂山有神情可，啼笑可，才具經綸可，又謂其神情啼笑，卽人神情啼笑，才具經綸，卽人才具經綸可，而侯志此山，不獨繪其似，幷繪其眞，則以為山志可，卽以為政譜亦可耳，讀斯志，而九華幾與岱霍並焉，池幾與扶風馮翊並焉，則志重，讀斯志，而能令魯山興長往焉，少文愜臥遊焉，則志尤重，而余以為重不獨在山也，尤在我侯夫，王文成公，國朝名臣中岱霍也，兩居九華，闡明心性，而卽其掀揭旂常之業，亦此中得力居多，蓋山水之能移人情久矣，今侯之赤絲不挂，何情可移，而名山作緣，亦更有心可會，則意其才具經綸，自性靈陶鑄而出之，以與山靈相映發者，必更有如文成公掀揭之事業，非獨比於滁，杭之最績已耶，然則侯雖欲久私此山，殆不可得，而池雖欲久私我侯，亦安可得也，計侯之作鎭名山者，不日且將殿天子之邦，而余不佞，徼寵我侯，今以讀山志者讀政譜，且將以讀今譜者讀後譜，永未艾矣，周禮曰，詔觀事則有志，詔地事則有圖，郡國志掌於小史，爾雅，志之宗也，班固志地理，著述家祖之，厥後代各有書，而撢人稗官，亦隨耳目所經閱，輶軒所屆止，自為紀乘，徵信當世，以並列於羲畫禹篆，故各山必有志云，嘗考春秋說題詞曰，山之為言宣也，含澤布氣，調五神也，故地鏡云，凡入名山，必先齋五十日，精望虔格，名山有九，黃帝東至海，登九山，而國語亦載，禹封九山，若會稽之㟒嶙，泰山之𡾃嶭，首陽，太華，岐山之屹𡿖，太行，王屋，羊腸，孟門之崆㟅嶔崎，茲九山者，潛通四瀆，巍壓十洲，森列辰象，吐吸霧雲，故帝王之所封禪，名喆之所觀游，於是有贊有文，為銓為敘，總之為紀乘，流奕來茲，名山志林，遂爾充棟盈簏，九華山，在池陽之一隅，舜巡不及，禹跡不登，職方不載，舊名九子，周漢以前，無得而稱焉，奚以志為，乃山列九峯，狀若碧雞，唐李青蓮更名九華，為秀出芙蓉之句，劉夢得愛終南，太華，以為此外無奇，愛女几，荊山，以為此外無秀，及登九華，自悔言失，唐以劉禹錫製為，而茲始著名寓內矣，余本世虞墟，而家渤澥，嚮領郡而南，過齊魯之境，涉汶達濟，渡河歷淮，每逢佳山水，流連不欲去，蒞宛指宛陵，即宣城三年所，日與敬亭相對，盼九華若在席几，卽閒嘗于役，往來池郡，必經道五溪，則華山諸峯，浮藍蕩白，盡托出向余若拱，耳輪目廓之地，應接不暇，然皆望之若就，不自意竟司櫜鞬秋浦，茲山又殆有夙因焉者，每再登陟，層巒奇翠，簇峙環標，極天劃人鏤之巧，削成而上，混青天而同色，映白鶴以仝高，劉夢得所云此外無奇無秀，茲山洵足當之與，卽有舊牒，殘缺紊淆，奚足為重，余嘗欲竊班史之筆，稍稍點綴，拮据兵事未遑，幸邀山靈，獲有太守顧君，分例銓次，美彰盛傳，不幾千百祀山靈一知己也哉，太守神韻孤騫，風華絕世，山水之雋，與余同好，而胸羅祕靈，算渾儀於平子，折金奏於咸阿，莫不綜攝天人，鑄陶今古，以其餘庀此牒，彙成善本示余，余憮然曰，有是哉，人地召感，良有神物作合，山得青蓮而著，得太守而傳，司馬遷南遊江淮，北涉汶泗，徧覽天下之奇，而擅史稱千載，何獨令茲山沒沒也，豈以竢千百祀後太守之筆𥳑耶，噫，太守輯志，不第為山水設色生韻也，太守弘其幠幙，自初蒞以曁奏滿，政熙物和，祝者萬戶，尤摯心名理，鼓鐸彰教，山故有陽明，甘泉兩先生遺跡在焉，志載詳明，一披覽而學士大夫嚮風宗旨，敦壹流兢，其以襄教化，善風俗，不宏且遠耶，君子觀於古史之遺，知王道之易易也，史之變體為志，則斯帙也，裨道資治，覽者毋僅作山水觀，斯不負太守苦心淵志矣，嘗考太史家言，有本紀，有年表，有世家，有列傳，備矣，更有八書，以志天官，封禪諸事，洎班孟堅氏，始易其名曰志，而志自此昉矣，漢輿地圖蓋卽古職方遺志，而名山大嶽之志，則又不昉於史，而昉於經，如書稱歲二月，東巡狩，至於岱宗，其南北西嶽如岱禮，詩稱陟其高山，墮山喬岳云者，謂非四嶽一大志哉，他若崐崙軒轅之墟，燭龍虁鼓之埜，生日浴月之鄉，吹冬呼夏之域，則山經志之，又如桐柏金庭，句曲華陽，旣侈地肺之名，復標天柱之號，則仙經，瓊笈志之，又峨眉，匡廬，羅浮，女几，終南，大滌，王屋，會稽，一切洞心駭目之觀，則古今登眺吟詠之士志之，雖不必盡出於經，而羽翼鼓吹，寧詎可闕者，予不佞，少負子長游覽之願，嘗欲採錄海內名山，著成一書，而力未遑也，茲幸承匱池陽，得與九華作緣，亦生平一大快也，甫下車，卽齋宿往謁，第見夫岡巒之巃嵸隱𧐖也，泉瀑之飛濺澄鮮也，竹柏之鬱蓊嬋媛也，宮觀之博敞鴻紛也，鳥獸之豐潤悅姸也，以為九華之勝，而勝固不盡於此也，升而望之，其光熊熊，其氣魂魂，意必有出雲吐澤，膚寸而合，不崇朝而雨天下者，顧壓於衡，而不得嶽於南，其宜嶽而不得嶽也，雖山靈亦有數哉，然予憑覽九派之江，漰渤濆薄，迅澓懸騰，自岷山而東，所過都會，郡國之水每出而會之，如鄱陽諸河，不可指屈，愈東，而湓皖諸水復會於池，則池固扼江之要者，假令任其滔滔汨汨，直注於海，池之為池，不且碕為平沙，民為浴鷺，城為萍葉，市為束楚耶，則夫嵯峨聳峙如九華，非所以奪江之雄而植之砥，吸江之脈而聚其氣者哉，信乎函蓋之神工，而東南之巨鎭也，不特此也，昔虞允文策宋事，以為駐池之軍足為襄漢後援，若出巢湖，則經略且及於淮，而收其兩用，池之為重，自古已然，我高皇帝定鼎金陵，亦藉池當上游屛翰，要以鍾山石城，蜿蟺磅礴，非茲山聯絡拱衞之力不及此，則池得稱股肱郡者，繄惟茲山是賴，山靈有知，雖不得嶽，奚恧焉，顧訪閱圖象，而漫漶放失，不勝憮然，遂蒐之碑板之所紀載，與夫薦紳先生之所題詠，山僧逸民之所傳聞，網羅考證，彙成若干卷，而付之梓，因歎志與史傳，體殊功埒，傳而徒志官爵名位，志而徒傳草木鳥獸，亦奚足有無者，惟人有神情啼笑，山亦有神情啼笑，人有才具經綸，山亦有才具經綸，竊希識其大者，此志所以重修乎，雖不敢追虞書，周詩，山經，仙笈，而聊為茲山補遺，亦欲後之君子，讀是志而興起焉，使池無失其為上游，則不佞編輯意也，然則劉夢得天下奇秀之目，猶是騷客恆言，幸無執此以求此書，而例之謝康樂游山一志也，不佞幸矣，我國家彙集天下輿圖，以纂大一統之全書，猶衆星之經天，無不拱極，江河之行地，莫不朝宗，山川志乘，在所不略也，閒嘗曠觀古來名勝，若滁陽之瑯琊，楚黃之赤壁，永州之小丘，不遭諸巨公遊覽紀述，則山蕪沒而無聞矣，烏足志，他若山海經傳，仙笈圖著，瑤島蓬萊之境，洞心駭目之奇，山非不足志矣，而古今聖賢足跡之所不至，題咏之所不及，君子又奚取焉，夫志者，紀也，紀山川之靈異，以闡天地之大觀，紀賢哲之徽音，以證人文之萃聚，然而兼有之者，戛戛乎其難矣，山川志乘，豈易言耶，池郡九華一山，坤輿磅礴之氣實鍾于是，詎止峯名九子，峭拔凌空，與天下爭勝哉，其重巖疊嶂，各賦奇形，潭止溪流，咸秉異趣，以至泉飛月落，壑邃雲封，無一不天造地設，自呈一部大志於天地間也，自唐李青蓮為秀出芙蓉，更名九華，而名始著，及至德間，新羅國王子金地藏，航海來居，得道顯異，而山益彰，至於高人傑士，龍遊豹隱，若費拾遺，王季文，杜荀鶴輩，接踵丘林，未更僕數，迨勝朝弘治正德間，王陽明先生兩居其地，講學考道，從遊日衆，而吾道以南之數人者，挺生天地，為茲山主持，故迄今浮屠梵宇，書院講堂，猶令人曠覽憑弔不置，此華山志之所由作也，華山一志，夫豈一丘一壑，一吟一詠，流傳紀述於影響間哉，粵稽載籍，唐僧應物，宋滕宗諒有九華山錄，劉放有九華拾遺，楊少愚有九華外史，均未敢言志，宋末處士陳巖，釋希坦，徧歷吟詠，元義士方時發，彙集製序，亦未嘗以志稱，明初始編為志，嗣後增訂不一，崇禎己巳，郡守顧公修刻成帙，迄今已越六十載，天時人事，三十年一小變，且中經鼎革，世更時遷，其間豈無高人逸士遁跡山阿，覽景物之攸殊，睹煙霞之變幻，有得於中，發為文章，播為歌咏，足為茲山生色者乎，况景運維新，又豈無賢豪長者歷遊所至，秣馬停驂，登高作賦，以鳴一代之盛，足為茲山增重者乎，此正物華天寶，人傑地靈，文章人物，鍾聚一大會也，然事無耑司，或留蹤於緇流，或傳記於野老，欲訪其事，而零星散失，十無一二存者，可勝歎哉，華山一志，待人而修也，蓋亟亟矣，不佞謬守池郡，為茲山主人，丙寅秋下車，展閱舊志，佳章殘缺，俚語續貂，不禁掩卷太息，慨然有重輯之意焉，二三年來，鞅掌於簿書訟獄之事，奔走於楚漢戎馬之間，鹿鹿風塵，未暇一陟茲山，探奇索勝，亦嘗登秋浦樓，遙挹山靈，天半峯青，一屛如畫，已得其大概焉，又嘗公巡於青陽道上，車輪馬足，絡繹於五溪林麓間，每於玩華亭而稅駕，東望九十九峯，縹緲拱揖，不可端倪，劉禹錫以為造化一尤物，斯言不吾欺矣，因加修葺，增構小軒，亦以愛此山者愛斯亭也，己巳春，前守喻公自江右轉任鹺使，遺函於白下張子南村，馳以告予曰，九華一山，不特池陽名勝，實為宇內奇觀，山之有志，猶國之有史，郡邑之有志，不可不修也，僕與華山號稱知己，十載交遊，而未能一成其事，是蓋有待而然也，今華山已得賢主人矣，借穎增光，山靈厚望，不佞竊思之，班固著漢書，以風俗諸事分為十志，志，猶史之一也，褒貶雖殊，而筆削則一，名山志，猶之郡邑志也，隱揚無異，而去取亦同，夫苟搜羅未及，則遺逸堪嗟，考核未眞，則附會可慮，更且删訂未當，增續未精，則失山川眞面目矣，此不佞徘徊而未敢輕心承也，嘗稽古之君子，一遇茲山，輒加品題，或一至再至，卜居讀書，甚而遁跡終老，與茲山並垂不朽，不佞竊叨主人，三載於茲，竭蹶民瘼，曾無暇日，今春聖天子南巡，山川草木無不增輝，且蠲租之詔頻下，閭閻熙皞，政通人和，不佞亦幸無案牘，優游公餘，不亟校訂修輯，幾何不與入寶山而空手歸者同日語哉，雖然，事固未可為淺見寡聞者道也，昔鄭國辭命，更歷四賢之手，方為盡善，五代一史，永叔首闢衆議，乃成信史，山志雖小，不佞不敢以一己之意見，遂謂無餘，亦何敢因妄誕之參商，竟同築舍，爰屬張子南村，偕山中老僧，攜畫工，歷諸勝，採訪咨求，以與學博華子中湄，宗子鶴問，同堂校閱，考論編次，一時池陽紳士，淹通古今者，不勝指屈，若危子東原，吳子山賓輩，皆好學深思，心知其意，共襄參究，而不佞亦以政事之暇，竭其一得，謬加折衷，自夏徂秋，乃訖厥功，披覽之下，凡山川之勝概，建置之廢興，名賢逸士之棲止讀書，釋氏羽流之住錫潛眞，錯綜迭出，一若身歷其地，山僧父老指點而告予者然，若乃靈鳥啼林，奇葩滿逕，與夫芝草之幽芬，松竹之陰翳，一若神遊其境，目接心怡，留連而不忍去，至篇章吟咏，或觸景標題，或遊歷寄興，或耽情肆志，感慨係之，其流風餘韻，又若置身數百年上下，恍然相對，嗚嗚而不能自己也，由是以推天下之人，慕九華之勝，按之几席之間，亦庶幾攬拾而無遺矣，是志也，雖非奉命纂輯，上之史館，以裨大一統之全書，然而布之天下，垂之奕祀，亦以見不佞之非輕心逞智，其與附名妄作苟且為者，蓋有閒也，議者謂九華一山，舜巡，禹跡之所不及，不得與於封禪之列，為不幸也，不知山之有幸有不幸，猶人之有遇有不遇，人固有出乎其類，拔乎其萃，而不得尺土之封，以終老其身，百世而下，讀其書，想見其為人，人愈尊而名愈顯，按，修是志時，喻公已去，本李公所修，因喻公有函請，特弁其名，而書卽稱喻志，修是志時，參訂姓氏附列於後，唐九華山錄一卷見太平御覽，不著姓氏，以上各書，唯陳清隱九華詩集與陳梅緣九華紀勝尚存，其餘皆已無傳，―九華為中國四大名山之一，山名洋溢於震旦，婦孺咸知者，以地藏菩薩在此應化故也，菩薩以古佛現聲聞身，佐釋迦佛濟度衆生，而於釋迦已去，彌勒未來，中間久遠無佛時，受釋迦付囑，荷擔救度之責，為娑婆衆生唯一之怙恃，而應化乃在閻浮東土之九華，此東土衆生莫大之幸，更九華莫大之幸也，前之稱九華者，每惜未能與於五嶽之列，登朝廷封祀，豈知受封之嶽廟，不過守土官於春秋二季循例一奠，而九華奔走四方善信，至誠恭敬，香花膜拜者無閒晨昏，豈五嶽所能望其項背耶，九華旣以地藏菩薩而尊，則志九華，自應以宣揚地藏菩薩聖迹為最要，歷來舊志，均文人掌筆，於佛法絕未夢見，故對於菩薩應化事，將信將疑，等閒視之，以致地藏一傳，列於人物志，文苑仙道之後，良堪浩歎，今志特於卷一，首闢一門，廣宣禮敬持名之功德，及指示法要之修行，無非體菩薩之悲憫，令衆生識所歸依，讀此志者，庶不致入寶山而空手囘也，―舊志以經皇家勅建或賜額者，稱寺，列前，私人捐造或募建者，稱庵，堂，林，院，列後，然其中亦有未載勅賜而稱寺者，是其體例固不嚴謹，且自唐至今，千有餘載，滄桑幾變，廢興不一，有稱寺而僧衆寥寥者，有稱庵，堂而佛子衆多者，且國體旣變，無尊王之義，故今志以十方僧衆同居名叢林者，列前，傳子孫者，列後，另闢一門，別於其他營建，所以尊崇三寶，且以寺庵為九華主體，非各書堂，祠，觀，僅留歷史上之觀念者所可比擬也，―時丁末法，佛日久已潛輝，卽三藏十二部經文，亦幾視同故紙，無人研究，求住持佛法，接引衆生者，端為僧伽是賴，故僧寶與佛法同尊，良有以也，九華以香火道場，各寺庵僧衆多紛於應接來賓，致修持之功，反多忽略，此固可太息，而亦無可如何之事也，舊志因此對於僧伽肆口譏評，佛門如市，寺僧如儈等類之語言不一而足，不知經云，稱名禮敬地藏菩薩，得種種利益，除種種苦惱，畢竟安置於生天涅槃之道，準此，則每年四方善信來山朝拜者，所種善根福德，詎可計量，而儻非有比丘為東道主，則必裹足不前，善根無從種植，卽彼自命高人，怡情山水者，亦終不能裹糧入山，竄荊棘而棲巖穴，是則僧伽蓽路藍縷以啟山林，不僅為善信男女之福田，其有造於遊觀者亦正多也，安可輕心譏誚耶，况有蕅益大師一傳，崐山片玉，價重連城，較儒家陽明，有過之無不及，舊志不知三寶為何物，故以僧傳列後，況山中僧伽，雖多忙於香火，而刻苦潛修之衆，亦代有其人，安可一筆抹殺，信口謗讟，今特為糾正，闢一門，以學佛之居士附之，列後，而置諸之前，―舊儒宗仰程朱，於因果感應之談，概削而不書，今之青年，又震於歐美物質文明，以因果感應為野蠻時代之神話，不値一笑，致小人敢於為惡，而為國家大亂之源，不知至誠感神及福善禍淫之訓，不唯佛言之，孔耶二教，亦未嘗不以此詔人，近今科學益昌，而鬼神昭著更信而有徵，故闢，紀舊志各門中靈異事迹，而加入本山靈應近聞，俾讀者堅其信仰，而誘人為善也，十字，蕅益大師住九華時，曾結壇百日，持五百萬徧，又廣化緇素，共持十萬萬，求轉大地衆生共業，蓋其時在明崇禎八九年，張，李等流寇，焚掠於川陝以至長江，殺機大發，而河北中原各省又饑荒，至人相食，其慘狀，正與今之時同，故大師提倡共誦眞言，以冀禍亂潛消，早見昇平，今之有心救世者，可仿而行之也，民國癸酉夏，許止淨識，以上節錄地藏菩薩開示法要，讀者能知一實境界義，信知我等凡夫心體，豎窮橫徧，無欠無餘，自性清淨，無垢無染，與諸佛法身，無二無別，十法界依正，如幻如化，唯心所現，卽是得開圓解，能修唯心識，眞如實二觀，斷惑證眞，回向淨土，固是上品資糧，卽不能深修二觀法，而信知我身是彌陀心內之衆生，彌陀是我心內之本佛，十萬億刹土，不隔毫端，發願往生，亦操左劵，如更不能解此義諦，則實行孝順父母，恭敬三寶，持殺，盜，淫，妄四戒，除貪，瞋，邪見三毒，俾不為惡業所牽，一心念佛及菩薩名，求生淨土，亦必得生，大士說法，三根普被，究以得生淨土為歸，學者信受而奉行之，則不負大士法施之恩矣，菩薩悲愍之心無窮，而利生之事亦無盡，所以釋尊慇懃付囑，菩薩一肩荷擔，實為娑婆衆生解脫諸苦之依怙，地藏本願經云，爾時百千萬億不可思議無量阿僧祇世界，所有地獄處分身地藏菩薩，俱來集在忉利天宮，各方面諸得解脫從業道出者，亦各有千萬億那由他數，來供養佛，是諸衆等，久遠劫來，流浪生死，六道受苦，以地藏菩薩廣大慈悲深誓願故，各獲果證，爾時世尊，摩百千萬億不可思議無量阿僧祇世界諸分身地藏菩薩頂，而作是言，吾於五濁惡世，教化衆生，捨邪歸正，十有一二，尚惡習在，若墮惡趣，受大苦時，汝當憶吾慇懃付囑，令娑婆世界，至彌勒出世以來衆生，悉得解脫，永離諸苦，遇佛授記，時諸世界分身地藏菩薩，共復一形，白佛言，我從久遠劫來，蒙佛接引，使獲不可思議神力，具大智慧，我所分身，徧滿百千萬億恆河沙世界，每一世界，化百千萬億身，每一身，度百千萬億人，令歸敬三寶，永離生死，至涅槃樂，但於佛法中所為善事，一毛一渧，一沙一塵，我漸度脫，使獲大利，唯願世尊，不以後世惡業衆生為慮，又佛告定自在王言，地藏菩薩過去久遠劫中，發恆河沙願，廣度衆生，未來世中，若男子女人，行惡者，不信因果者，邪淫妄語者，兩舌惡口者，毀謗大乘者，如是衆生，必墮惡趣，若一彈指頃，歸依地藏菩薩，卽得解脫三惡道報，若能志心歸敬，及瞻禮讚歎，香華衣服，珍寶飲食，如是奉事者，未來百千萬億劫中，常在諸天，受勝妙樂，若天福盡，下生人間，猶百千劫，常為帝王，能憶宿命，因果本末，地藏菩薩有如此不可思議大威神力，廣利衆生，又佛告普廣菩薩，若有善男子，善女人，聞地藏菩薩名者，或合掌者，讚歎者，作禮者，戀慕者，是人超越三十劫罪，若彩畫形像，或土石膠漆金銀銅鐵，作此菩薩，一瞻一禮者，是人百返生於三十三天，永不墮惡道，若惡人，見人歸敬地藏菩薩形像，妄生譏毀，謗無功德，或笑或非，乃至一念生譏毀者，是人賢劫千佛滅度，尚在阿鼻地獄，受極重罪，過是劫已，方受餓鬼，又經千劫，復受畜生，又經千劫，方得人身，貧窮下賤，多被惡業結心，不久復墮惡道，又堅牢地神白佛言，地藏菩薩於閻浮提有大因緣，如文殊，普賢，觀音，彌勒，亦化百千身形，度於六道，其願尚有畢竟，是地藏菩薩，教化六道衆生，所發誓願，劫數如千百億恆河沙，現在未來衆生，於所住處南方清潔之地，塑畫地藏形像，燒香供養，瞻禮讚歎，是人居處，卽得十種利益，一，土地豐壤，二，家宅永安，三，先亡生天，四，現存益壽，五，所求遂意，六，無水火災，七，虛耗辟除，八，杜絕惡夢，九，出入神獲，十，多遇聖因，又觀世音菩薩白佛言，地藏菩薩具大慈悲，憐愍罪苦衆生，於千萬億世界，化千萬億身，所有功德，及不思議威神之力，正使過去現在未來諸佛，說其功德，猶不能盡，唯願世尊為一切衆生，稱揚地藏不思議事，令瞻禮獲福，佛告觀世音菩薩，汝於娑婆世界有大因緣，六道罪苦衆生聞汝名者，於無上道，必不退轉，汝今聽吾宣說地藏菩薩利益之事，諸世界中，六道衆生臨命終時，得聞地藏菩薩名，一聲歷耳根者，永不歷三惡道苦，或使病人，知道眷屬，將舍宅寶貝等，為其自身，塑畫地藏菩薩形像，是人若是業報合受重病者，承斯功德，壽命增益，命盡合墮惡趣者，承斯功德，卽生人天，受勝妙樂，一切罪障，悉皆消滅，若未來世，有善男子，善女人，欲救度衆生者，欲出離三界者，欲求現在未來百千萬億等願，百千萬億等事，但歸依瞻禮，供養讚歎地藏菩薩形像，如是所願所求，悉皆成就，若諸人等，衣食不足，求者乖願，或多疾病，或多凶衰，家宅不安，眷屬分散，或諸橫事忤身，睡夢驚怖，是人聞地藏名，見地藏形，至心恭敬，念滿萬徧，是諸不如意事，漸漸消滅，卽得安樂，衣食豐溢，若善男子，善女人，或因治生，或因公私，或因急事，入山過河，或經險道，當念地藏菩薩名萬徧，所過土地，鬼神衞護，行住坐臥，永保安樂，虎狼師子，一切毒害，不能損之，是地藏菩薩於閻浮提有大因緣，若說於諸衆生見聞利益等事，百千劫中，說不能盡，又爾時，世尊又摩地藏菩薩頂言，汝之神力，不可思議，汝之慈悲，不可思議，汝之智慧，不可思議，汝之辯才，不可思議，正使十方諸佛讚歎宣說，千萬劫中不能得盡，地藏，記吾今日在忉利天，於百千萬億不可說不可說一切諸佛菩薩，天龍八部大會之中，再以諸衆生等，未出三界，在火宅中者，付囑於汝，無令衆生墮惡趣中一日一夜，何况更落五無閒及阿鼻地獄，動經千萬億劫，無有出期，地藏，是閻浮衆生，志性無定，習惡者多，縱發善心，須臾卽退，若遇惡緣，念念增長，是故吾分形百千億，隨其根性而度脫之，今慇懃以天人衆付囑與汝，未來之世，若有人於佛法中，種少善根，一毛一塵，汝以道力，擁護是人，漸修無上，勿令退失，若人隨業報應，當墮惡趣，若能念得一佛名，一菩薩名，一句一偈大乘經典，汝以神力方便救拔，於是人所，現無邊身，為碎地獄，遣令生天，受勝妙樂，爾時地藏菩薩胡跪合掌，白佛言，唯願世尊，不以為慮，未來世中，若善男子善女人，於佛法中一念恭敬，我亦百千方便，度脫是人，於生死中，速得解脫，何况聞諸善事，念念修行，自然於無上道，永不退轉，十輪經佛言，此善男子指地藏每晨朝時，入殑伽河沙等諸定，徧於十方諸佛國土，成熟一切有情，隨其所應，利益安樂，此善男子，已於無量無數大劫，五濁惡世，無佛世界，成熟有情，復於當來，過於是數，以諸定力，除刀兵劫，令諸有情，互相慈愍，除疫病劫，令諸有情，皆得安樂，除饑饉劫，令諸有情，皆得飽滿，此善男子以諸定力，作如是等無量無邊不可思議利益安樂諸有情事，此善男子成就無量無數不可思議殊勝功德，曾於過去無量無數殑伽沙等佛所，為欲成熟利益安樂諸有情故，發起大悲，堅固難壞，勇猛精進，無盡誓願，由此誓願勢力，於一食頃，能度無量百千俱胝那庾多數諸有情類，皆令解脫種種憂苦，及令一切如法所求，意願滿足，若諸有情，憂苦逼切，至心念誦地藏菩薩，皆得離諸憂苦，若飢渴所逼，至心念誦地藏菩薩，皆得飲食充足，若少種種衣服寶飾，醫藥牀敷及諸資具，至心念誦地藏菩薩，一切所求，無不備足，若愛樂別離，怨憎合會，至心念誦地藏菩薩，皆得愛樂合會，怨憎別離，若衆病所惱，至心念誦地藏菩薩，皆得身心安隱，衆病除瘉，若互相乖違，興諸鬬諍，至心念誦地藏菩薩，皆得捨毒害心，展轉愧悔，慈心相向，若杻械枷鎖，檢繫其身，至心念誦地藏菩薩，皆得解脫牢獄，自在歡樂，若被囚執鞭撻，臨當被害，至心念誦地藏菩薩，皆得免離鞭撻加害，若諸根不具，隨有損害，至心念誦地藏菩薩，皆得諸根具足，無有損壞，若顚狂心亂，鬼魅所著，至心念誦地藏菩薩，皆得心無狂亂，離諸擾惱，若貪欲，瞋恚，愚癡，忿恨，慳嫉，憍慢，惡見，睡眠，放逸，疑，等事，皆悉熾盛，至心念誦地藏菩薩，皆得離貪欲等，身心安樂，若為火所焚，為水所溺，為風所飄，或於山巖崖峯樹舍，顚墜墮落，至心念誦地藏菩薩，皆得離諸戹難，安隱無損，若諸毒蛇毒蟲所螫，或被種種毒藥所中，至心念誦地藏菩薩，皆得離諸惱害，若惡鬼所持，成諸瘧病，或令狂亂，迷悶失念，至心念誦地藏菩薩，皆得解脫無畏，身心安適，若為惡獸蠱毒，厭禱呪術，怨賊軍陣，及餘種種諸怖畏事之所纏繞，至心念誦地藏菩薩，皆得離諸怖畏，保全身命，若為世出世間諸利樂事，於追求時，為諸憂苦所逼，至心念誦地藏菩薩，皆離憂苦，意願滿足，若以諸種子，植於荒田，至心念誦地藏菩薩，令彼一切果實豐稔，此善男子，為欲成熟諸有情故，常普任持一切大地，一切種子，普令有情隨意受用，若諸有情，造作殺生，或不與取，或邪行誑語，或貪或瞋，或復邪見，十惡業道，能至心念誦地藏菩薩，一切煩惱，皆悉消滅，遠離十惡，成就十善，此善男子，於一食頃，能於無量無數佛土，一一土中，度脫無量無數殑伽沙等所化有情，令離苦得樂，隨其所應，安置生天涅槃之道，此善男子，為欲成熟諸有情故，於十方界，或現天身，或佛身，或菩薩身，或獨覺身，或聲聞身，或轉輪王身，或刹帝利身，或婆羅門身，或筏舍身亦云吠奢，卽商賈，或戌達羅身亦云戌陀羅，卽農人，或丈夫身，或婦女身，或童男身，或童女身，或健達縛身，阿素洛身，緊捺洛身，莫呼洛伽身，龍身，藥叉身，羅刹身，鳩畔茶身，畢舍遮身亦作毗舍闍，餓鬼身，布怛那身亦作富單那，羯吒布怛那身，奧闍訶洛鬼身，或作種種禽獸身，或作剡魔王身，或地獄卒身，或地獄諸有情身，現作如是等無量無數異類之身，為諸有情，如應說法，隨其所應，安置三乘不退轉位，如是大士，成就如是不可思議功德，假使有人，於彌勒，妙吉祥，觀自在，普賢，殑伽沙等諸大菩薩所，於百劫中，至心歸依，稱名，禮拜，供養，求諸所願，不如一食頃，至心歸依，稱名禮拜，供養地藏菩薩，求諸所願，速得滿足，所以者何，地藏菩薩，久修堅固大願大悲，勇猛精進，過諸菩薩，是故汝等應當供養，爾時地藏菩薩白佛言，我當濟度四洲渚世尊弟子，令得增長憶念，增長壽命，增長色力，增長名聞，增長資具，增長親友，增長弟子，增長淨戒，增長多聞，增長慧捨，增長妙定，增長安忍，增長方便，增長覺分聖諦光明，增長趣入大乘正道，增長法明，增長成熟有情，增長大慈大悲，增長一切白法，增長妙稱徧滿三界，增長法雨普潤三界，增長一切大地精氣滋味，增長一切衆生精氣，善作事業，增長正法善行，增長智慧光明，增長六到彼岸妙行，增長五眼，增長灌頂，增長生天涅槃，觀此，足知地藏菩薩，於釋迦已去，彌勒未來之際，其利生功德，無與比倫，能於形像前一瞻一禮者，福不唐捐，而舊志序文詩句中，每疵朝山拜佛為愚，不知自犯極重罪業，將來後悔無及，法身大士，垂形六道，隨類度生，地藏菩薩，誓願宏深，其分身塵刹，盡大地，無非為其應化道場，奈凡愚不識，莫能瞻禮，特隨順衆生，示金地藏為應化之身，指九華山為駐錫之所，俾衆生投誠有地耳，宋高僧傳載唐池州九華山化城寺，釋地藏，姓金氏，新羅國王之支屬也，心慈而貌惡，穎悟天然，七尺成軀，頂聳奇骨特高，才力可敵十夫，嘗自誨曰，六籍寰中，三清術內，唯第一義與方寸合，於時落髮涉海，捨舟而徒，振錫觀方，邂逅至池陽，覩九子山焉，心甚樂之，乃徑造其峯，得谷中之地，面陽而寬平，其土黑壤，其泉滑甘，巖棲澗汲，趣爾度日，藏嘗為毒螫，端坐無念，俄有美婦人，作禮饋藥云，小兒無知，願出泉以補過，言訖不見，視坐石，石間潺潺然，時謂為九子山神，為涌泉資用也，其山，天寶中，李白遊此，號為九華焉，藏素願寫四大部經，遂下山，至南陵，有俞蕩等寫獻焉，得以歸山，至德年初，有諸葛節率村父自麓登高，深極無人，雲日鮮明，居唯藏，孤然閉目石室，其旁有折足鼎，鼎中白土和少米，烹而食之，羣老驚歎曰，和尚如斯苦行，我曹山下列居之咎耳，相與同構禪宇，不累載而成大伽藍，建中初，張公巖典是邦，仰藏之高風，因移舊額，奏置寺焉，本國聞之，率以渡海相尋，其徒且多，無以資歲，藏乃發石得土，其色青白，不磣如麪，而供衆食，其衆請法以資神，不以食而養命，南方號為枯槁衆，莫不宗仰，龍潭之側，有白墡硎，取之無盡，以貞元十九年夏，忽召衆告別，罔知攸往，但聞山鳴石隕，扣鐘嘶嗄，跏趺而滅，春秋九十九，其屍坐於函中，洎三稔，開將入塔，顏貌如生，舉舁之，動骨節，若撼金鎖焉，經云，菩薩鉤鎖，百骸鳴矣，是知為菩薩應世，乃立小浮圖於南臺，是藏宴坐之地，其地發光如火，因名其嶺曰神光，至今頂禮者，數千里接踵而至，歲無虛日，實為靈感所致也，僧傳，舊志參合，上來述大士之應化已竟，讚曰，菩薩攝化衆生，遇緣乃現，往往存時不知，滅後方顯，一以令人勿輕視時僧，一以引人生聖者難遭之想，而大士之來也，不隱其名，殆亦大士度人願弘，欲使聞者早得解脫乎，觀夫謝罪獻泉，白土供衆，不可思議之神用，先已見其端倪，逮滅後，感應愈彰，而九華大士道場遂永建於千古，此土衆生亦何其與大士之緣深若是也，然唐代至今，時越千年，而傳聞有異，紀載稍殊，應備錄之，以資參考，按神僧傳云，佛滅度一千五百年，菩薩降迹於新羅國主家，姓金，號喬覺，唐高宗永徽四年，二十四歲，祝髮，攜白犬善聽，航海而來，至江南池洲東，青陽縣九華山，端坐九子山頭，七十五載，至開元十六年七月三十夜成道，計年九十九歲，時有閣老閔公，素懷善念，每齋百僧，必虛一位，請洞僧足數，僧乃乞一袈裟地，公許之，衣徧覆九峯，遂盡喜捨，其子求出家，卽道明和尚，公後亦離塵網，菩薩入定二十年，至至德二年七月三十日，顯聖，起塔，至今成大道場，見百丈清規證義，又按費冠卿，大士示寂，為貞元十年夏，而宋傳則云十九年夏，相差九年，但皆謂年九十九歲，神僧傳則云九十九歲成道，又謂之入定，入定，殆卽示寂之意，而時則在開元十六年，開元十六年至貞元十九年，則相差七十七年，神僧傳，大士於永徽四年來華，時二十四歲，端坐七十五載，至開元十六年，年九十九，成道入定，考之唐史，歲數不誤，然謂入定二十年，至德二年顯聖，考唐史有三十年，是其所記有十年之錯，宋傳不載來華之歲，費記謂，開元末，有僧檀，居九華，為豪吏所逐，時地藏泛海來游，覩山勁進，則大士來華，當在開元末，或天寶初，較神僧傳所云永徽四年，則相去八十九年，明嘉靖九華志，更謂大士於建中元年來漢，則在至德二年造寺後之二十二年，後人考古，莫衷一是，但費冠卿家住九華，為元和二年進士，去貞元十年，祇隔十三年，與地藏為同時同地之人，其所記自足為千秋信史，各傳之訛，不待辯矣，大士送童子下山詩此詩已載全唐詩集及唐詩摘鈔，唐別駕健渴，信心清淨，奉法為旨，一日問僧，在家居士，將事何佛菩薩，諸僧異辭，有云，宜事地藏，受佛勅故，健渴自念，旣受佛勅，豈捨我等，卽求栴檀，造三寸像，籠於髻中，行住坐臥，稱念名號，莊宗天成中，天下兵亂，健渴被圍，受死須臾，卽念地藏，大將策騎，驚惶捨去，兵亂平後，語此因緣，聞者歎異，長興年中，赴任所時，怨家聞之，欲加刑害，伏路以待，只見沙門過往，都不見渴，悔謝解怨，又途中夜宿，天降大雨，燈火都滅，髻中聖像放光如晝，忽有微音，如幼人曰，早去早去，卽驚異之，以光前導，去宿別處，明日洪水大起，宿所深陷水底，自知地藏菩薩救護，清泰二年，行年七十八歲方卒，臨命終時，髻放光，合掌念佛，安然而沒，光明指天升去，形勝門第二內分，山，峯，嶺，巖，石，洞，臺，水，泉，溪，澗，潭，池，源，灘，井，塘，灣，橋，城，門，田，二十二子目，謫仙詠秀，夢得驚奇，奇中之奇，文成始知，金光溢洞，翠羽流池，獅子行道，鳳凰展旗，蓮峯九九，環拱塔基，高山佛日，億載長垂，志形勝，山全山之內，另標二小山名，在安徽青陽縣西南四十里，俗又稱曰大九華山，因地藏菩薩應化其間，故列于震旦國中四大名山之一，與清涼，峨嵋，普陀並尊，其峯巒之聳秀，山川之幽奇，亦實甲于東南，大士特地而來，卓錫于茲，良有以也，至全山之大概，卷首圖說已詳言之，此不復贅，今特將山中形勝，分山，峯，嶺，巖，石，洞，臺，水，泉，溪，澗，潭，池，源，灘，井，塘，灣，橋，城，門，田等，一一分列子目，逐名詳載所在，俾遊者便以覽勝，文人藉作坐遊，今又于全山之中，另有二小山名，復次第列之于下，因有滕子京書堂，故名，在北，又名靈鶴山，自黃山來，入青陽南境，為九華最高峯，橫岡疊巘，星羅雲布，要以天台一峯為統宗，其勝俱在嶺巓雲峽間，嶺東西諸小庵，巨石清泉，虯松怪柏，亦一登眺之逸境云，在金剛尖分水嶺西，七峯端立如人，故名，在陵陽山之西，一名仙姑尖，舊傳竇子明，劉光世，楊元秉，陳昇卿，所經游處，頂昂石壇，夜吐金碧光，樵夫入萬壑煙霞中，見若仙者焉，若將軍者焉，若相國儒者焉，隱現不常，歲旱，曳柴燔其壇，輒雨，青陽縣志載，陳復源亦作伏元，性至孝友，父客死，源號泣奔赴，扶柩歸，母亦尋卒，合葬仙人峯下，廬墓二十餘年，在雲外峯西，在雲外峯南，西則平田岡，傍則金光洞，此峯多藥草，在五臺院南，昔傳有仙人居之，在天台南，其麓有巨石，狀類龜蛇，在碧雲峯側，列峙者九，尤多小峯，林滋詩云大者嶙峋若虎兕，小者𡾋嵬如嬰兒，初山名九子，以此，太白乃更名九華云，在淨居，翠峯西南，聳拔千仞，如柱倚天，此華東第一峯也，邑人施達書堂在焉，其下有天柱庵，今為翠峯寺，在香林峯北，與天柱峯相屬，峯頂石有人形，行者，顧者，舞者，拜者，接踵而從，儼然仙侶之列也，在天柱峯側，古詩云，山形南去疾如馳，高處展開三丈旗，得其狀矣，在展旗峯西，五石挺峙，峭入雲端，有枯株含萼之象，在列仙峯北，碧雲峯南，色類瑱琱，形如盌脫，下有懸巖，竈釜相似，故名玉甑，在獅子峯側，在廣化院東南，其峯巉岏，上連空碧，在廣福院西，峯椒有石，攲如覆甌，在蓮華峯南，正直如柱，高僅天柱之半，在摩空嶺左，在羅漢峯下，晴雨皆有雲出入，在石佛巖之上，在九子峯北，形如人乘獅子，前卽獅子行道峯也，元末，江華甫以元帥保障，立寨於此，在嘉魚池南，峯如新月之象，在五老峯傍，在山西，亦曰蓮華，蓋一峯二名，在天柱庵後，有三襲，上大下小，縝潤削成，烟嵐不絕，空翠常滴，極其幽深高峻，其絕頂，則人莫能上，在滴翠峯南，衆峯叢列爭奇，總名曰聚玉，在滴翠峯西，舊志石牌，誤，在雙石南，峯頭狀如老人，在文殊峯前，峯之狀，長絛廣袖，圓頂肥腰，蒲伏而上，若羅漢之行道也，東連文殊，北倚螺髻，巨腦虬尾，形若狻猊，望之如行道然，以五老峯側亦有獅子峯，故別以行道也，在文殊峯後，諸峯羅列，若衆星拱北然，在五老峯西，狀若趺僧，陰冥，則慈雲法雨，若人鬼鳥獸之起於旁也，俗云，有沙門常與金地藏說法於此，註云，昔有僧挈瓶持錫，常詣地藏前，竟日談論，去住不常，人莫知其所，地藏示化後二十年，樵者登此峯，見僧居此，顏貌清古，宛如昔時，在碧雲庵西，如黛鬟高綰，在東藏源東，衆峯環峙，而此獨中踞，上睇日月，下覵雲雨，清泉迸石，翠霧凝空，昔有羅漢居之，在中峯之側，趙知微嘗中秋遇雨，率其徒登峯上，月出雲淨，諸峯呈露，及歸，復雨，因名之，在三游洞上，怪石層嵌，如花瓣朝舒，最為奇秀，在化城寺西南，九華南自七井山發脈，連亙石門嶺而來，至芙蓉峯，結為珠墩，成地藏塔院，峯不甚高，上起五巒，宛如青蓮華，王守仁題云，九華之山何崔巍，芙蓉直傍青天開，此峯在芙蓉閣之西南，遙與閣對者是，在臥雲庵東北，九華之極高者，嶄巖雙頂，其泉亦名雙溪，由甲子嶺，廣勝寺橫睇，則二峯並峙，尤為競秀，在華池上，東西俱見，孤嶠絕巘，壁立萬仞，岌嶪陵空，卓然無倚，特出烟嵐之表，左右數十里外望之，殆眞迥絕不羣，在廣福寺，翠蓋峯東，亂峯層矗如蓮華，上，中，下三處皆有庵，唯上蓮華尤勝，石瓣嵌空，如菡萏初舒，色青紫欲浮，在雙峯，野螺之間，其峯中曲，狀如石枕，每山月初上，皎皎從峯而出，以孟夏望夕，候之為準，在茗地源之西南，形如覆鉢，南連黃池峯，西接平田岡，側有石立，儼然如僧，在龍池東，傍臨巨壑，林木尤美，朝暄夕照，燦若綺霞，在綺霞北，上，下龍池之間，在天池，鳳棲之間，二峯駢肩而立，一視一顧，儼若神人，在二神峯側，峯有二，一在香林峯北，一在廣福院東，以峯形似人，傍有石如鑪，故云，或云，金地藏入山時，行渴，煑泉而飲，則當在香林者是，在幘峯前，端險挺立，如眞官神人，舊傳葛稚川嘗居焉，在雙峯南，臥雲庵後，烟嵐歷落，狀類旋螺，在雙峯之北，一名蓋山，其舒姑泉，為雪潭，在翠峯南，以費拾遺隱居名，在蓮華庵東，梁杯渡，唐道濟，棲茅於此，在廣福院西南，唐隱者讀書處，在開元觀南，兩阜相向如門，雲氣出入，春夏有泉涌沸而下，在雲門峯南，峯頂有池，蒲芡菱菰，不種而生，在雲門西，醮壇側，高出雲表，滕司諫書堂在山之椒，在少微峯東，山氣觸石而起，必先此峯，上有淵潭，歲暵不竭，在昇雲峯下，天香嶺南，凝烟積翠，朝暮如一，在眞人峯北，有雙髽，如巾幘然，顧野王江上望而愛之，因名焉，在臥龍庵北，在雙石巖南，或曰列仙峯側，在石船澗，舊有止庵山房，在化城西，望江尖側，下有九華山房，在東藏源西北，又名鳳棲峯，望之若鳳尾然，在中峯下，趙知微煉丹處，在金地藏塔前，平田岡下，相傳金地藏現光於此，在中峯下，世傳有仙客圍棊於此，在少微峯北，臥雲庵前，費拾遺隱居其下，有詔起之，不就，使臣恐其逸也，遽於嶺上焚香諭旨，在化城寺西，縈紆蜿蜒如蜃蟠，在蓮華峯北，在協濟祠南，舊傳嶺上有鳳雛，為樵人所得，羣鳥爭撲，乃捨之，在無相寺後，頂圓如頭陀，在雙溪上，華池下，在東巖側，嶺上望長江，千里如帶，在蓮華峯北，縈紆數里，有亭，遊山自西入必經焉，在東藏源南，林谷深窈，人迹罕到，巖戶高迥，炎歊不生，夏秋樵豎往往於中持冰雪而出，舊為淨居院址，雙石峭聳，一瀑懸流，相傳巖有異物，狀若蛇蜃，有角無足，異質白章，二十年一見，出不畏人，久乃復入，在幘峯西，裂磔雄闢，仄倚合成，深如石室，上透天光，唐末有高僧卓庵，感觀音出現，名之，一名透壁，在滴翠峯側，高約二丈，廣如之，深倍其數，與五老雙峯映帶相屬，在九子山東北，有大斧劈痕者三，見福海寺十景詩碑，亦稱三斧石，在化城寺東，登巓，則羣峯歷歷內向，故古稱東峯，橫截如屛，又名東崖，崖北有巖，深覆如屋，故又名東巖，金地藏卓錫於此，後異僧周經，亦棲其間，故又名宴坐巖，明王陽明居此，定名東巖，今仍之，考異曰，東巖俗名捨身巖，謂地藏捨身空門，如梁武帝，陳高祖捨身寺中，非果捐軀也，愚人誤謂為投崖身死，卽得解脫，在蓮華峯北，巖戶崚嶒，迥若樓閣，上垂莎羅花，菩薩綫，內有仙人塘，石牀，丹竈，窈如也，在保眞院東，自天香嶺，沿溪九曲而入，滕司諫書堂遺址存焉，巖名本此，巖壁有泉，在雙峯下，劉世疎結庵隱居，大書清隱巖三字，徑二尺餘，嘉祐熙寧中，朝士來謁，多刻名於石，今其地呼劉沖，在臥雲庵東北，相傳有處士隱居數十年，人不知其名，今猶有石牀及手植松檜存焉，在鳳栖峯下，趙知微種桃千樹，花皆碧色，每開時，率徒飲其下，在雙峯麓，狀似虎頭，故名，隨處有之，舊志註，在保眞院東，在圓寂寺西南，石二十二石，又附石墩，石照，繡石壁，赤石壁，石室，醮壇，西天柱等以石得名者七處，共計二十九名，在平田岡南，五石疊成，高約五七丈，如人所疊，俗呼金剛尖，在碧雲庵上，以形似名，在福海寺東，縱橫玲瓏，透若綺疏，在雲峯堂側，狀類人加冠於首，在九子山前，二石相對，狀若鬬雞，在琉璃灘側，在小石橋左，明邑侯張爝題鳴湍二字，吳大藩書石，在宴坐巖右，明武宗所使錦衣衞偵王陽明所坐石也，若非此公忠直，則先生危矣，在天香嶺側，勢圓旋欲轉，故名，在少微峯下溪中，在摩空嶺上，在宴坐巖上，在甘泉書院側，湛若水題，石底有泉涌出，故名，在涌泉亭下，在蓮華峯前，在崇聖院側，俗呼老婆峯，有二，一在福海院，一在金剛石下，皆以形名，在招賢峯側，在西洪嶺下澗中，以狀名，在西洪嶺澗東，廣福寺前，有巨石，狀如機，水瀑發則半沈，或云，南唐宋超回所憩，有機事常咨訪焉，在伏虎庵前，在玉甑峯側，在邃谷巖溪傍，有積石高涌，故名，在九子峯側，峯頂積石中有方竅，如風櫺月牖，東西洞穿，日升沈則相透照，傍竅微小，在淨信院南，石髮垣衣，剝蝕紫綠，宛如古錦，故云，在繡石壁側，赭石峭立，一落千丈，與繡石壁，皆宋建炎時，居民避亂之所，在碧雲庵山半，內有程介翁伯南居晦等，同遊題名，在碧玉泉上，其石方平，坎齒如級，仙人竇子明嘗醮其石，俗呼仙人石，在東巖下，洞共計十二洞，附白墡穴，在香林峯下，洞有穴，可望而不可入，入則神光金色，充塞洞口，有致敬者，則髣彿見金人像，或謂金地藏嘗居洞中，在南陽里，牛欄坑之東，在南麓，去南陽五里許，其洞凡七，中有澗水，隨洞屈曲而流，入者編筏秉火，循巖岸而入，中有綠魚白鳥，有洲渚，巖壁嶙峋，如玉筍，如蓮華，如攢戟，有玉柱，有芙蓉碙，有鐘鼓石，有仙人棊盤，有出龕仙翁，有獅子仙蛙，奇形異狀，皆山川之氣融結而成，抵洞之盡處，上有一竇，日射五彩，光芒不可狀述，說者謂通貴池之七井山，蓋洞之第一奇者也，有芙蓉碙，碙字，疑當作缸，或作罁，抑作岡，在螺髻峯下，卽空谷傳聲處也，俗呼聞聲洞，在古仙峯下，深不知幾許，內有石牀，或溪或田，入必以火，費冠卿嘗有持鐙入洞窮之句，在雙峯下，洞有三曲，如螺旋，在東巖上，邑令蘇萬民題，在雙峯下，深十許丈，內有石臺，溪水橫過，南則葛仙洞也，高二丈餘，洞口如甕，入無畔厓，在雲門峯北，廣邃如堂，可容數百人，石室中有石像，若佛，菩薩，眞仙等，鍾乳於石，如幢蓋缾罌之器，洞前有溪，雲徑幽僻，人閒遇之，再詣，則失其所，亦名睡虎洞，在摩空亭，棊盤石之北，在天泉東，在蓮華峯下，在宴坐巖下，金地藏取土充糧，甘滑如麪，費冠卿詩，滫泥時和麪，指此，臺共計八臺，又附祈雨壇，在龍女泉南，一在天臺寺之頂，東峯之東，橫岡平亙，金地藏禪息之所，非峯也，曰般若，曰白雲，曰集寶，曰離垢，曰華嚴，共五臺，俱在古仙峯，曹山之西，接貴池界，故有僧舍，曰五臺明智院，今改為白雲庵，在淨居院北，峯頂大石方正，可望而不可登，在平田岡下，有庵，名南臺，後有石浮圖，在摩空嶺側，石刻三大字，臺有二，一在廣勝寺前半里許，高下二石，懸出山麓，方平可坐，望如釣磯，下有石潭，一在嘉魚池上，相傳為竇子明及李昭象垂釣處，在崇聖院側，翠瀑泉上，靈鶴山之半，坐此，則西南諸峯歷歷可數，在沈機石側，卽嘉魚池石臺也，水二水名，再附四種因水得名者，共計六名，在呈鳳嶺北，勢如建瓴，王季文詩懸水落成千丈玉，指此，在中峯北，西流，或淺而出，或深而衍，亂如絲棼，其聲澌澌然，在黃石溪之深邃處，其水自石壁空竇中噴出，高數百尺，望之若大瀑布，懸崖瀉下，琮然有聲，前橫石檻，內有龍窟，如井狀，深黑不可測，地甚幽僻，雖盛暑，必重裘而入，故人鮮有至者，在百丈潭上，有石渠天井，唐李昭象避亂入山隱處，與客就水泛觴之所，在百丈潭上，有瀑懸崖而下，迸激甚駃，注若僕姑，在崇聖院前，蔣穎叔詩有雲竇落來如曳練之句，在曹山延壽寺，山東淨信寺亦有之，佳甚，在淨信寺西，泉瀦峯頂，相傳杜康造酒處，在淨居院東，瀑水縈迴，三折而下，仁和王一槐與縣尹祝增，學諭李山同遊，命曰巴字泉，在福海寺西，夏秋瀑注，分而為七，散落崖谷，所謂雲邊野鶴窮來處，石上寒猨見落時，是也，在中峯上，泉味甘美，如飲沆瀣，舊有禪師，取以療人之病，在東巖西下數拆，地藏初巖居，苦遠汲，俄有少女，告以泉處，發石果得泉，女忽不見，在龜山寺西廡，開山初，有白龜之瑞，故山與泉以是名，在釣魚臺旁，水遇平石，噴激衝瀉，如流蘇瓔珞，故名，在少微峯北，石崖上，澄碧如玉，費拾遺常取以烹茶，在翠峯東崖壁上，出石罅中，久雨不增，亢旱不息，凝寒不凍，掬而飲之，最稱佳酌，在龍安院西，二泉相距咫尺，宣和間，曹令機鑿方池，刱亭於上，今廢，在龍安院前，泉分雙派而下，故名，有二，一在地藏塔前，石刻金沙泉三字，一在無相寺南，則大不盈甌，皆四時不竭，金沙為底，在臥雲庵北，又云葛洪煉丹井，在翠瀑亭前，在保眞院北，泓渟可愛，亦號聖泉，在西洪嶺側，相傳有渴虎跑地而泉出，在五溪東岸，一小池中有六竅涌泉，爾雅所謂濫泉也，明常遇春結砦六泉口，卽其地，在華山之南，嚴思嶺下，水脈高低，灌田甚廣，卽南塘，由聖泉院，水如縞帶，舊志謂出八十里為清溪，其謬已甚，有二，一出碧雲庵，黃匏城東北，一源出閔源，源出太古嶺，源出翠蓋峯，源出曹山，與南塘水合，出蓮華峯，龍，縹，舒，雙，濂，五溪之水，合於六泉口而為一溪，故謂之五溪，其水經五溪橋，至梅根，入大江，是五溪固九華之門戶也，按，九華諸水，九十九峯莫不有水，有名者，附於各山，無名者，不可勝計，要以源遠流長，達乎大江者為之經，則五溪是也，在臥龍庵前，流入南陽，為古猷州之地，在資聖庵南，懸流而下，入嘉魚池，說者謂，常有神龍遊戲其中，在雙石之朝陽，在九子峯頂，有瀑布，白如垂雲，澗生小鮮，曰醫魚，久旱，出則得雨，在淨居院前，溪石上多菖蒲，有一寸九節，十二節，二十四節者，香氣不類他處所生，眞靈藥也，澗有霧則雨，在福海院南十里許，其下有石如艦，在懸水西南，昔趙知微種桃千株於中峯之北，鄉人於澗下獲桃以鬻，在龍池西，其水自放生池來，蓋化城盛時，浮屠數百，誦偈所散香花，隨流而下，金地藏嘗置水碓，俗呼水碓坑，無考，在資聖庵前，水自雲峯而下，高數百丈，潭面南北廣六丈，東西三丈，黯然如墨，有龍居焉，江南通志載，嘉定間，諸大道父令青陽，死，卽葬百丈潭，大道築廬守墓，洪武初，廬猶存，卽清水潭，在瀾溪上源，一名洗心，以其潔，故云，在龍池下，自千尺泉而注，水沫拋散，故曰弄珠，或曰，耕夫夜宿山中，忽光彩射谿谷，視之，則龍於潭內驤首弄珠云，在釣魚臺上，飛流凡三級，故為上，中，下雪潭，在縹溪之上，澌澌水流繞中峯北，直下匯為潭，在雙溪下，水波如錦紋，曰漪，在圓寂寺鷂子峯下，在龍游澗下，中有石臺，竇子明，李化文垂釣處也，其水多出異魚，或歲旱，禱之，雲雨卽至，故池又呼為仙人塘，臺為祈雨壇，池深數尺，周可三四丈，峻壁四合，上有二水湊為重瀑，乃山東之奇勝也，在碧雲峯，百丈潭上，雪竇雲泉，極其幽窈，文禽狎鳥，或集或巢，又名鴨子湖，在化城寺前，形如偃月，池中產蓮，實甚堅結，初無種，相傳金地藏居時始有，放生者，蓄魚其中，在雲峯之下，卽合澗也，雙溪合而成流，上下凡三坎，瀉成雪浪，上華池有深窟，為龍池，下華池，水激而逆上，長漱，頗奇，亦產異茗，在上下華池之間，山之絕頂，壁立屬天，自五龍灣合流為千尺泉，注池中，噴沫跳珠，涌洶數丈，龍所宅焉，大旱取水，禱輒雨，在圓寂寺上，在化城寺東，平原沃壤，兩山之間，五釵松，檉，柏，雜藥，香茗之屬皆有之，在神光嶺之南，雲霧滋沃，茶味殊佳，亦稱閔源溪，在青峭彎東，水流澄澈，光若凝冰，在雙石巖東，漱石琮琤，有戛玉聲，在石照側，深如井，在碧雲庵，上有靈龜石，石之上有石屋，屋之上有仙人塘，塘之上，則螺髻峯也，灣計二灣，分灣，彎，在龍池上，盤折為五，每折為一池，相貫如聯珠，中一池，方而平，在天柱，五老之西南，在望江亭下，長五六丈，闊三尺許，傍臨不測，兩崖欲絕，一徑通之，若畚土而成者，故稱仙橋，在碧雲庵上，遠望長江，又名望江洲，在蓮華庵前，傍二石峭立，上石突覆，其狀如門，在南陽里，北行二三里，有雪灘三級，上有橫地疑當作池，淵深莫測，石壁峭立，約五六丈，飛流直下，上有二石對峙，如龍門，聞人詮，過而奇之，以名，卽塔南平田岡，九華山錄乾道二年九月，泛舟山浙錄，庚寅早，欲如九華，而雲夢宋宰及歸州助教張蒙正，相候過午，乃能上馬，時候差忠訓郎趙良弼等同行，辭之不可，五十里，至鐵券山，投宿葉薈秀才家，薈有子楠，登進士第，山深，夜甚寒，辛卯早，再赴葉君飯，乃行，尉亦並轡，二十餘里，至青陽，縣令成文林，雩丞熊從政實襃，主簿陳朝立，巡檢程天夫，同來迓，館於驛中尉廨，卽宋齊邱宅，其旁對九華，而齊邱之墓在牛心山下，去縣東五里，赴陳朝立會，以能仁院為廨，傍有妙音院，同至縣學，登經史閣，望九華，紫翠千仞，造物融結奇巧，眞尤物也，壬辰早，同陳簿，葉尉，趙忠訓，出郭十餘里，登雙練亭原注，兩瀑披崖，故以名亭，度西洪嶺，入龍安院，自此徐行，歷永安塔，虎跑泉，過石龍口，虎跑嶺，此兩處地勢稍高，望雙峯，九子甚奇，遂入廣修院，去縣已二十五里，院宇頗雅潔，寢堂，望雙峯原注，遠望如雙劍，此二峯也，但其名多改易，聞最高云，幘峯，眞人峯，蓮華峯，是為五老峯，步至上雪潭，源高而遠，仰視蓮華峯，正如所倚之屛，其前卽石門，水所注也，峭壁削成，懸瀑十丈，怒濤駭浪，不減三峽，或瀦為深淵，或散為奔湍，雷轟電掣，約二百餘步，為下雪潭，其間多大石，水平布者數丈，潭中產石斑魚，不常得，有瓔珞泉，水跳石上如貫珠，尤為奇絕，而土人不貴也，食罷，轉山而行，終日觀山面，殊不厭，約十餘里，入無相院，有觀音閣，對峯巒數重，留題而去，又二三里，至協濟廟，神兄弟三按三，當作二人，日方晡，或謂化城遠不可到，遂止，陳朝立置酒中坐，帥諸人下九華溪，蹋石涉水以為戲，葉尉體肥甚，獨墮水中，溪自龍池來，欲訪其源，或曰，路太遠，唯禱雨乃至，今蕪穢不治，不果行，終夜如大雨可聽，癸巳早，隨溪而入，至亂山環合處，登化城嶺，嶺峻窄，時時回望，諸峯層出，殊快心目，少休半霄亭，巳時至化城寺，寺宇甚佳，唐時新羅王子金地藏修行之地，飯罷，謁金地藏塔，又在寺後突然一山上，常時可望大江，是日適為晴嵐所蒙，僧祖瑛獨居塔院，獻土產茶，味敵北苑，陳朝立以翰先歸邑，乃同葉，趙行二里，訪龍女泉，其旁乃李太白書堂基，今為張氏墳地，原注，或謂書堂在半霄亭傍者，非，自此下嶺，過苦竹坑，俯視羣山，左右對列，中有平田，氣象極好，稍前，卽寨頭，蓋建炎間，張遇寇青陽，縣官移治於此，眞關隘也，行近懸橋，雙瀑石山對瀉，未經名人品題，故無聞焉，又行，至蜃盤嶺，而化城峯盡矣，化城九峯最高處，蔣穎叔嘗有悔游之語，俗傳十里，殆不止此，賦小詩曰，攀蘿度險捷猱猨，石角鉤衣屨盡穿，莫訝遠尋金地藏，也曾徐步玉階前，又數里，至龜山，一上，復數里，尤為險峻，有崇壽寺，慈雲閣，對雙劍峯，又賦詩曰，注坡緣壁化城中，客慍奴瞋我亦慵，及至龜山還一上，為憐高閣對雙峯，寺僧善修，年八十六，贈以詩曰，老僧九十視耽耽，二十年來不下山，我得九華充法供，亦能禁足老山間，日尚早，愛其景物，遂宿焉，甲午早，下龜山，行十餘里，入聖泉院，泉在院側石巖下，號無底泉，試之，僅二丈，蓋游者未嘗測其淺深耳，水自巖出，甚清駛，中有五色石，飯罷卽行，過慕善鎭，回望九華，橫側高低，無一同者，又五里，至曹溪寺，又五里，至覺安寺，五溪合流於此，故地名五溪，又五里，入大路，過鐵券，葉元質別去，又二十五里，投宿馬牙酒坊，二三里有長安寺，夜不果往，陳朝立自青陽致饋，是行，自西洪嶺入山，蓋西南也，終日觀山面，旣至聖泉，蓋自北而出，所謂山之東，乃山背，闕文聞有廣福等院甚佳，而從者猥眾，頗不自由，不無遺憾，庚辰春，予押運赴淮，返櫂，次大通，因慕九華，欲往瞻禮，四月十日，偕友人周子淇園，肩輿登程，晚抵甘露庵，距化城寺尚十里許，其夜雷電交作，山鳴谷應，大雨如注，竟夕不止，明日晨興，雲霧瀰漫，咫尺莫辨，予曰，今陰晦如此，展聖像後，卽行回舟，遊覽之事，待之他年耳，於是冒雨經望江亭，至地藏大殿，瞻禮畢，覺稍霽，而四面峯巒猶未現出，山僧凌雲曰，磴道溼滑，曷若在山暫宿一宵，乃住於立庵，與周子憑樓而坐，清茗閒話，則見霪雨飄颻，煙雲直入窗戶，予戲謂周子曰，吾子此次遊山，飲食之際，不知吞卻多少煙雲耶，周子曰，君明日回舟，詩囊中，又不知捲去幾多風雨耳，相與撫掌歡笑，復招凌雲談禪，直至更深，雨勢轉大，四山水發，其聲洶涌，遂各就寢，至夜半睡覺，忽見月色滿窗，光明如晝，驚起，開戶視之，皓魄當空，浮雲四散，喜不自勝，詰朝，乘興登東巖以眺望，適値白雲鋪海，下齊山腰，彌亙千里，不見際涯，而羣峯秀出，峙立晴空，加之旭日東升，光彩掩映，眞綠翠如芙蓉也，青蓮之詩，為不誣矣，已而下東巖，復陟殿後平臺，同周子遙望羣峯，凌雲為我逐一指點，其最遠者，蓮華峯，獨秀峯，其次則雙峯，五老峯，其最近者，天柱，筆架諸峯，疊翠層巒，不可悉數，眞天下之大觀也，因憶少時遊西秦，入函關，仰瞻華嶽，覩三峯仙掌，欣羨無窮，今見此山，玲瓏透秀，勝於太華，劉夢得之言，不信然乎，於是相攜仍至立庵，與山僧共飯而別，須臾至甘露庵，已在山半，見雲霧尚迷濛也，下至一宿庵，則徐徐漸散矣，又前行數里，至甲子嶺，回望五老，天柱突然挺峙於天際，其色蒼翠異常，復前行，至西洪嶺，仰瞻蓮華，獨秀諸峯，修纖秀削，莫可名狀，沿途流覽，雖一邱一壑，皆有可觀，洵造化尤物也，是晚，宿青陽城，其山陰雨如故，次日，乘小舫回大通舟次，不辭固陋，因援筆而為之記，九華山在安徽青陽縣西南四十里，其山脈自黃山分支，由太平，石埭入青陽縣境，舊名九子山，唐李白以山有九峯如蓮華，改名九華，佛家則以為四大名山之一，卽地藏菩薩道場也，民國十七年夏秋之交，沈君醉愚約遊黃山，道經青陽，先入九華，因為斯紀，八月十二日，晴，午後，晤周君子美，言招商局聯益輪船艙位已定，晚九時，姪兒君毅以汽車來送余登舟，則邢君復三已先在，旣而沈，周二君亦至，彼此聚談甚歡，十三日，晴，在船中閱黃山志，或偕同人至艙外，覽江中風景，十四日，晴，上午十時，到南京，袁君觀瀾趁滬寧火車在此等候二日，下船相見，斯時搭客擁擠，且有退伍兵五百人，蜂擁而上，秩序大亂，客室亦為占滿，袁君幸有余等預留之榻位，可以坐臥，於是同遊者共有五人，余在船無事，翻閱九華紀勝等書，十五日，晴，晨六時，抵大通，大通屬安徽銅陵縣，輪船碼頭，則在江中和悅洲上，與大通尚隔一江，斯時方君頌三，在埠迎接，此次約遊黃山，方君為東道主，君，徽之黟縣人也，並有方君之戚項君積餘父子二人，協同招呼，甚為可感，乃至中華旅社，休息一日，方君則代為雇肩輿，兌現銀，預備明日登程，十六日，陰晴不定，晨起，整理行裝，六時，步行至義渡碼頭，分乘渡船三艘，各人之行李肩輿分置於船中，溯大通河而上，未幾，過洋湖俗名銅埠湖，湖頗寬廣，舟行凡二十里，九時，抵銅埠，是青陽縣境，登岸後，輿夫布置肩輿，其輿以竹榻為之，縛雙槓於左右，曲竹篾為頂，幔頂之油布，及輿中之墊褥，均須客人自備，內地旅行之累墜，卽此可見，十時半，布置完畢，方啟行，行未久，遇雨，時雨時止，衣袴多溼，十二時，至懸橋，自銅埠至此十里，午後一時，復行，二時半，至青陽縣，投宿北門外江南飯店，同人出外，至迎賓樓，進麪食，復至城外河畔散步，天又將雨，卽歸，洗浴更衣，十七日，陰，七時，乘輿登程，沿青陽城根，向西北行，九時，逾西洪嶺，嶺低且平，而路頗曲折，斯時，天色稍霽，下嶺後，四山環抱，野鳥亂鳴，閒以秋蟬，漸入佳境，十二時，至二聖殿，自青陽縣至此，已行三十五里，二聖別作二神者，相傳為金地藏之二舅，自新羅國尋金地藏至此者也，余等在市店午膳，午後一時復行，過一宿庵，至小橋庵，澗水奔流，衝激石磯，有如轟雷，復過大橋庵，登一天門，路雖陡峻，而階級整齊，捨輿步行，修竹夾路，閒以古柏雜樹，二時，至甘露寺，寺在橋庵之上，定心石之下，再上為二天門，三時，經龍池及半霄亭，亭在半山，為遊人休憩之所，故名，再上為小仙橋及大仙橋，橋旁皆臨深澗，兩崖壁立，一徑中通，四時，登三天門，到此，則為平原，乃九華山正面，大小寺觀，錯落其間，並有市集，商店約百餘家，其與普陀不同者，普陀山中，經商之人不許帶眷屬，幷不許畜雞豚，九華則否，商人皆帶眷屬，畜雞豚，不若普陀之清淨矣，山中有叢林四曰，百歲宮，東巖寺，祇園寺，甘露寺，此外皆為房頭，而以化城寺為中心，寺之東西各有六房頭，共十二房頭，余等經百歲宮，東巖下院，化城寺，寶積庵，佛陀禪院，龍庵禪林，而至永慶庵止宿，永慶庵，東六房之一也，此地氣壓高四百二十米突，氣溫八十八度，庵中住持嚴德出遊，由明性，戒定二僧招待，進麫點後，洗浴更衣，臥室昏闇，晚間蚊蟲甚多，余等一路辛苦，及早偃臥，十八日，晴，五時卽起，偕醉愚，頌三二公至化城寺禮佛，寺在化城峯上，其前廣平，有放生池，中多大魚，唐開元末，新羅國王子金喬覺，至九華棲止，苦行十餘年，至德初，諸葛節為之建殿宇，厥後僧徒日眾，貞元十一年，趺坐而逝，逝後靈異，與經中所載地藏菩薩瑞相相同，知為地藏菩薩降世，朝廷賜寺額曰化城，遂為地藏菩薩道場，今咸稱金地藏云，寺昔興盛，今則頹廢，余等出寺西行，登神光嶺，禮金地藏肉身塔，塔在嶺麓一小山之巓，其前有石級八十四，峻絕如梯，兩旁懸鐵絚，扶之而升，塔頂建殿覆之，稱肉身寶殿，金碧輝煌，備極壯麗，凡朝九華者，必至此，余等禮畢，繞至殿後，適四山出雲，峯巒皆沒其中，儼如海浪，日光射之，作白銀色，名雲鋪海，頗為奇觀，六時半，回庵，進早膳，畢，七時半，換乘山中兜子，擬登天台峯，山中輿夫，例不許外來者侵奪權利，且大通之肩輿亦太重，故須換山兜也，出庵，向東南行，自九蓮禪林後，登迴香閣嶺，石級寬闊，竹林夾道，至嶺巓，以測高器測之，高五百米突，，有華嚴禪院，下嶺得平地，名中閔源，由此始登天台峯，其麓有接引庵，過一石橋，有地藏庵，從庵右上，歷大慈，普濟，淨土三庵，再上為華雲庵，建築頗新，對面望見東巖，其高適相等，又上經慧慶庵，至吉祥寺，方及山半，在此啜茗休息，住持了心善於應客，又上為延壽寺，左有長生洞，前有巨石嶙峋，石下復有洞，水涓涓下流，再上為興添寺，其旁巖石黝黑，聳削壁立，類皆縱橫尋丈，如人工堆疊而成，石紋直裂，閒以青松，美麗如畫，上至朝陽庵，則石級陡峻，壁上鐫天梯二大字，自此至頂，愈高愈陡，皆捨輿步行，歷翠雲庵，至觀音峯，峯下有摩崖四大字曰漸入蓬萊，再上，路更陡，地勢愈高，四面峯巒愈顯露，景物愈奇，令人應接不暇，磴道旁有鐵欄，以護行人，未幾，得一平臺，名古拜經臺，相傳為地藏拜經處，庵後有大石亭，俗呼大鵬聽經石，十時三刻，登頂，有地藏禪林，自永慶庵至此，二十餘里，寺前有額，曰天台正頂，寺右巨石駢立如屛，曰玉屛峯，寺左有摩崖，曰非人間三大字，余等從渡仙橋下進寺，由左側而上，過渡仙橋，而至捧日亭，亭在玉屛之頂，清乾隆時，李太守暲所建，名曰捧日，言其高也，屢經興廢，今正重建，亭與寺，以渡仙橋通之，橋亦暲所建，東跨天台岡，西跨玉屛峯，而橋之圓洞，卽為寺門，洞上鐫中天世界四字，自亭而下，至寺之後堂啜茗，余叩寺僧以雲峽一線天之勝，則云，須由寺後，再升絕頂，方得見之，乃令為前導，履巨石之脊而上，略無階級，數十武卽至，見二巨石，直立如門，下寬上窄，自下仰望見天，故稱一綫天，右石後面，直鐫雲峽二大字，左石前面，橫鐫一線天三字，此為天台之絕頂，天台，九華山之最高峯也，測之正頂，高七百三十米突，絕頂，高七百五十米突一米突，合三尺一寸二五，約合華度營造尺，二千三百二十餘尺，氣溫八十四度，登此眺望，萬山皆如拱揖，胷襟為之一擴，峽前正對眞武按劍峯俗名香鑪峯，峯麓有龜蛇二石，左右並峙，相距可三百尺俗名雙燭峯，遊覽移時，已近午刻，遂在寺午餐，餐畢休息，十二時半，下山，輿夫行甚捷，二時卽回庵，洗浴更衣，五時，出外散步，至化城寺東，太白書堂為李太白讀書處，屋宇三間，頗頹廢，故未進門，僅在橋畔坐聽流泉而返，十九日，晴，晨，七時半，乘兜子出門，擬遊東巖，由化城寺向東行，過栴檀林，天池庵，漸升東巖之麓，歷法雲禪寺，普同塔院而上，石級紆迴，較昨日之迴香閣嶺稍陡，山半有亭，內供地藏，竹林雖不若迴香閣嶺之密，而大樹較多，八時，至東巖頂，自永慶庵至此，不過五里耳，頂高四百五十米突，蓋祇一千三百九十五尺也，東巖，原名東峯，其上有巖，深如屋，相傳金地藏始卓錫於此，明王守仁更名曰東巖，巖前懸崖峻絕，俗呼捨身崖，明正德十四年，守仁再入九華，武宗遣錦衣使偵之，見守仁在此宴坐，故又名宴坐巖，今則通稱為東巖，上有東巖禪寺，規模宏壯，唯限於地勢，殿宇高聳而窄，大門向北，門左有鐘樓，寺後地藏殿，已逼近崖邊，自遠望之，恰如山巓之堡寨，不似伽藍也，余等在此稍休，九時，卽由東巖嶺脊，赴百歲宮，山路狹小，崎嶇不平，松林茂密，巖石怪奇，逾小天柱峯，插霄峯，將至百歲宮前，嶺下有一松，翹首振尾，形狀飛舞，名鳳凰松，可謂酷肖，百歲宮卽護國寺，在摩空嶺上，明萬曆年間，無瑕禪師自五臺至此，結茅而居，圓寂時，壽百十一歲，故名寺為百歲宮，入寺觀覽，殿堂精潔，客房甚多，在九華寺觀中，當以此為首稱云，進後軒啜茗，憑窗遠眺，則磨盤峯，五老峯，太古嶺，鳳凰嶺，皆歷歷在目，宮後低原，卽下閔源也，十時，由百歲宮後門出，擬探鷹石之勝，下坡時，路皆砂礫，甚難著足，逾一小峯而下，歷石磴三百餘級，忽見山峽中，一松一石，咸有雲林畫意，再行里餘，見道旁有龍虎泉，過此，至地藏殿，殿旁有伏虎洞，洞小而不深，不足觀，洞後歷級而上，有巨石突起，高約二丈，下窄上寬，頂有大石，如蓋覆之，自其側遠望，儼若蒼鷹翹首，故名鷹石，頂蓋寬平，方約三丈許，故又名棊盤石，旁有短梯，可以猱升，引導之僧云，磴畔之欄，及石旁之梯，皆已朽壞，阻余等勿去，同行者多折回，余不之信，獨行而前，招醉愚，子美二君，隨後亦至，余在石旁，力撼其梯，梯雖有斷痕，而斷處紮縛甚固，遂鼓勇先登，至頂，則石面平滑，僅近梯邊鑿三孔，可著半趾，故升梯不難，而登頂則難，余旣登，子美繼上，余坐石邊，以手援之，醉愚亦上，略事盤桓，子美先下，而復三，觀瀾二君亦至，復三亦如法登頂，觀瀾則以身體過重，在石下坐待，頌三見險，已心怯先歸，余與醉愚，一坐一立，復三用快鏡為攝一影，余乃再為醉愚，復三攝一影，石畔有一松，頂圓如蓋，高出石上，余與醉愚，復三徘徊久之，次第而下，石根鐫有松頂蒲團，雲根石室八字，旁署舊史鄧元昭題，回至地藏殿啜茗，十二時，循原路，經祇園寺而歸，午膳畢，稍睡，午後三時，同人出門散步，至祇園寺，略觀一周，余先歸，晚，寺僧備筵餞別，二十日，晴，五時卽起，收拾行裝，六時，出永慶庵，來時從九華北面進山，今因須赴黟縣，故從南面出山，步行，登神光嶺，至地藏塔，再向西南行，至稍平坦處，方乘輿，由淨手亭，大嶺頭，平田岡，而至三天門，卽普濟禪寺，七時，至金剛禪林，其旁山半有轉身洞，洞係兩石合成，實非洞也，在此望見仙姑尖，金剛尖，金剛尖者，卽黃山西脈，自太平，石埭，蜿蜒入青陽南境，特起為九華山者也，又逾分水嶺，嶺路高下紆廻，長約十里，蓋嶺北之水，入揚子江，嶺南之水，入新安江，故有此名歟，九時，自二天門至正天門，十一時，自一天門至古頭天門，市集頗熱鬧，凡名山之進口處，均有天門之稱號，唯九華，則山北山南皆有此三天門耳，十二時，抵南陽灣，在小店煮飯午餐，自九華山至此，四十里，所行悉是山路，過此方是平原，然高於海面，尚六百尺也，午後二時，復行，過駕虹橋村，所村，上南堡，四時，至陵陽鎭，鎭中商店數十家，頗似富饒，在此休息，復行，經曹家灣，沙隄曹，六時，至崇覺寺，在小客店住宿，湫隘異常，勉強安之，南陽灣至此，二十五里，今日共行六十五里，九華之遊，於焉告畢，以下當入黃山日記，本卷編訂，恐多錯漏失當之處，祈查本卷末按語，及全部完之拙跋，庶知失當錯漏各緣由，梵刹門第三分二，一，叢林，凡挂單接衆之所，皆名叢林，均歸之，二，寺庵，內又分七，子目見後，廢庵再附，未登寶所，先設化城，晨魚宵唄，接引羣生，爰及四方，法幢通明，毗盧樓閣，一任經行，三界牢獄，何庸經營，壯觀刹海，永滌塵情，志梵刹，在化城寺西之神光嶺，卽菩薩一期應化安葬全身之肉身塔，金地藏者，唐時新羅國王金憲英之近族也，自幼出家，法名喬覺，於二十四歲時，航海東來，卓錫九華，初棲東巖，土雜半粟，苦行多年，逮至德初，有諸葛節等見之，遂羣相驚歎曰，和尚苦行如此，某等深過已，乃買僧檀公舊地，建化城寺，請居之，貞元十年，壽九十九歲，跏趺示寂，兜羅手輭，金鎖骨鳴，靈異昭著，識者知為是地藏王菩薩化身，仍稱其本姓為金地藏，依浮屠法，斂以缸，建塔於此，凡三級，俯仰以鐵為之，羃以殿，南向，石階八十四節，峻甚，引以金繩，因其地時發光彩，故號神光嶺，其塔院，人卽稱為肉身殿，歷千餘年來之修建，難以備述，明萬曆中，賜名護國肉身寶塔，清康熙二十三年，喻中丞成龍守郡時，重修，咸豐七年，與化城寺同遭劫灰，同治中，重建，民國初，復有興修，按，此本一小小塔院，住僧亦不多，今則列於梵刹門，為各叢林之首冠者，因九華名播遐邇，為四大名山之一，實由我大願地藏王菩薩示迹於斯而得來，今旣全身骨塔安鎭其間，卽為菩薩應化所在，自應為全山之總匯，寺院之綱領，各叢林寺庵，皆由大士始得成立故也，在金地藏塔寺之東，明嘉靖十三年，同知任柱建，督學御史聞人詮題匾，因前有神光嶺，故名，此樓附列於此者，疑其與大士塔院同屬一家，卽在塔院東首之樓房，所疑與附此一切原因，俱與化城寺後所附之芙蓉閣相類，不知是否，亦正相同，可查化城寺後附列芙蓉閣之按語，自知所以，此不贅，在天台峯西南茲依舊志，意西南，疑是西北之誤，九華九十九峯，獨此處於山頂得平地，有溪有田，四山環繞如城，唐至德初，諸葛節等買僧檀公舊地，為金地藏建，建中二年，郡守張巖請額，為地藏道場，明宣德間，福慶重建，萬曆朝，賜帑再建，又敕賜藏經，供於寺後藏經樓，清康熙二十年，喻成龍復建，康熙，乾隆，疊賜御書匾額，咸豐七年，被燬，光緒己丑，重建，均有記，有銅質毗盧佛坐像，高約五尺，供藏經樓上，又有鐵質定光佛坐像，高約五尺餘，供藏經樓下，又銅質九龍方印，不知製自何時，光緒間，得自本邑城西門河溝，又銅質方印，背刻有唐至德二年五字，民國二十二年，本邑曹佐廷獲自河溝，恭送來山，又玉質方印，上刻至德二年字樣，相傳由江西龍田恭送來山，三印文，均刻地藏利生寶印，現皆存藏經樓，凡香客來山，大都請印衣帽，以祈慈祐，又有銅鉢，底面皆有宣德年製字樣，存藏經樓，又有銅質獨角獸，俗名地聽，亦名坐騎，重約數百斤，亦陳列藏經樓，昔有朝鮮人，欲出重價購買，山僧不許，又有紫黑色碑，敲作琅琅銅質響，刻有地藏菩薩像並傳，現存藏經樓，釋地藏，俗姓金氏，新羅國王之支屬也，心慈而貌惡，穎悟天然，於時，落髮出家，涉海徒行，振錫觀方，至池陽，覩九子山，心甚樂之，乃徑造其峯而居焉，藏為毒螫，端坐無念，俄有美婦人，作禮饋藥云，小兒無知，願出泉以補過，言訖不見，視坐左右間，沛然流衍，時謂九子山神為涌泉資用也，至德初，有諸葛節，率村父自麓登高，深極無人，唯藏孤然，閉目石室，其旁有折足鼎，鼎中白土和少米，烹而食之，羣老驚歎曰，和尚如斯苦行，我曹山下列居之咎耳，相與同構禪宇，不累載而成大伽藍，本國聞之，率以渡海相尋，其徒且多，無以資歲，藏乃發石得土，其色清白，不磣如麪，而共衆食，其衆請法以資神，不以食而養命，南方號為枯槁衆，莫不宗仰，龍潭之側有白墡硎，取之無盡，一日忽召衆告別，罔知攸往，但聞山鳴石隕，扣鐘嘶嗄，跏趺而滅，年九十九，其尸坐於函中，洎三稔，開將入塔，顏貌如生，舉舁之際，骨節若撼金鎖焉，菩薩居十地之幽城，拔三途之苦趣，佛光現處，常轉法輪，慧眼觀時，羣歸極樂，功侔坤載，德著利生，彝，跡記青陽，心依白足，望慈雲之在目，開甘露以無門，一念虔誠，六時皈向，爰選貞石，敬刻慈容，並鐫本傳，庶幾蓮華之永現，迦葉之時聞，雖無須清磬三聲，以修淨業，唯常爇栴檀一片，用懺塵心云爾，跡記青陽，記字疑是託字之訛，在化城寺後，卽供明萬曆朝所賜藏經之所，清康熙，乾隆兩次所賜御筆額眞本，亦奉其上，咸豐七年，化城全寺被燬，唯斯樓獨存，在化城寺山門左，佛棱建，後燬，能濱重建，再火，宗佛又建，明王陽明有詩，此閣，與前神光樓，藏經樓，三名皆不頂格者，疑神光恐屬地藏塔，此二屬化城故，按，此藏經樓與芙蓉閣，疑為俱屬化城寺中之一部分，九華紀勝云，萬曆十四年，頒賜藏經，原珍藏於拱金閣，至清嘉慶二年，僧端旵移藏化城寺後樓，越數日閣災，而藏經存，是知此樓卽為現在安供藏經之所，當無疑義，想此閣，亦屬寺中莊嚴之一，揆厥原因，由向有舊志以至光緒二十六年纂修者，皆為俗儒秉筆，不知佛法與寺庵塔廟之尊嚴，故將全山寺宇列於書堂祠舍之後，為營建門之附屬物，至樓閣，不問是否僧居，又皆別於寺庵之外，另為一部，所以將此同屬化城寺中之樓閣，又別開主寺，另標二名，今指南與最近山中新鈔稿，皆未另載，尤可作為化城所屬之證明，但今人地遠隔，無由勘實，故特附載於此，則無論其與化城為一為二，皆不失其與寺接近之關係耳，在化城寺東，東巖之麓，原亦屬化城東寮之一，本名祇園，又名祇樹庵，清嘉慶時，住持乏人，庵將傾頹，時隆山居伏虎洞，緇素公請住持，因得新其殿宇，弘揚法道，香火日盛，至八十四歲圓寂，迨大根中興，大其規模，汪宗沂有記，由是開壇傳戒，接待十方雲水，民國十四年，段執政題額曰慧日長明，二十一年，現住持寬揚，募建大雄寶殿，莊嚴宏敞，一切規制，現均為全山寺院冠，卽百歲宮，原名摘星庵，在天柱庵北，明萬曆間，有海玉字無瑕者，自五臺至此，結茅而棲，戒律精嚴，刻苦清修，圓寂時，壽百十歲，里人尊其年高，故卽呼其庵曰百歲宮，其遺蛻，現仍裝金供寺中，頗著靈異，清光緒五年，住持寶身詣燕都請清刻藏經，劉觀察含芳有記，後遭囘祿，迨常修住持，刻苦中興，於民國時，復請藏經，由黎大總統贈今額，曰護國萬年禪寺，第人仍多以百歲宮稱之，而常修又建下院，且熱心公益，督修地藏塔前八十四級之石階，山中尤嘉賴焉，今住持月朗，在山之北路，半山，定心石下，清康熙丁未年，玉林國師至九華，謂此地山水環繞，若構蘭若，代有高僧，時洞庵居伏虎洞，遂力任募建，開工之夕，滿山松頂皆灑甘露，故名，乾隆間，優曇住持，開壇傳戒，咸豐末，被燬，光緒時，大航募修，復入燕都請清刻藏經，歸供寺中，迨後常賢住持，謹遵佛制，添建殿宇，今住持妙霖，在地藏塔下，當山轉處，有金沙泉，見地藏詩，本名景德堂，玉林國師之徒宗衍，新其院宇，始易今名，境極清幽，清王文僖公贈額曰秀冠雲林，咸豐時，被劫火，同治初，開泰募建中興，至光緒時，清鏞始竟其功，繼霞光住持，承清鏞之志，建造殿宇，接待雲水，而自奉甚薄，於地方公益，尤多捐助，近復施棺掩埋，澤及枯骨，倪前知事贈額曰佛國元功，現住持誌芳，在化城寺東，原名東峯，又名東崖，因崖北有巖如屋，故王文成公定其名曰東巖，俗又名宴坐巖，亦名捨身崖，皆由地藏卓錫，敷單宴坐，得此二名有謂由文成宴坐而名者，非，其捨身名義，本志卷二東巖條考異，已略辨之，明正德時，周金亦嘗居此，文成與之談心，復贈詩偈，萬曆間，僧將舊有環奇亭改建佛殿，遂仍巖名而名其寺，得吳給諫文梓，檀護助成及撰碑記，至清同治九年，定慧復募建殿宇，熊祖詒有記，俱見，迨民國，心堅住持，安單接衆，定為十方叢林，且添建下院，以息行腳僧伽，而心堅從事勞工，身先大衆，尤能精持戒律，為全山景仰，近年容虛住持，香火尤盛，惜於二十二年冬，一火而全寺被焚，令人浩歎，按，此寺現全被焚，目下正在籌募修復，尚未聞成績如何，因山中寺院雖多，大都子孫鬀度性質，唯此為十方道場，望其早日恢復舊觀，故仍列於此，與諸叢林並稱，卽低嶺庵，由大通登山之北路，此為第一禪關，距化城約近五十里俗云四十七里，清同治間，恆修，妙意募建，繼募義渡八號，由大通抵錢家隴或作衕，往來稱便，募救生船四號，以備江行風險，今由和悅洲同仁局主管，其徒龍海開壇傳戒，接待雲水，大其規模，近年廣參住持，又復募修橋路，施棺掩埋，安徽馬前督理乃贈今額曰樂善禪寺，現住持善青，在天台路，杉木塔，原名慧慶庵，仁琳復興，迨民國十七年，由普明重建大雄寶殿，始易今名，現住持普明發廣大願，力事擴充，擬為十方叢林，安單接衆，正在積極進行中，凡屬僧居，除叢林外，則無論其殿宇大小，名稱如何，統列寺庵，現存而有僧住者，正列之，古有今無，為廢庵，乃附之，又現有寺庵，復循路徑之便而列，再按路徑區分為七，一，化城東序，二，化城西序，三，天台路，四，化城東路，五，化城南路，六，化城西路，七，化城北路，七路之外，廢庵再附，清光緒二十三年，明道同徒輩法緣，本修募建，邇來大其規模，井井有條，則葉舟歷年整飭之力也，今住持心融，清光緒十二年，定禪募建，嗣後福星中興，民國時，易國幹贈額曰福慧雙修，近年鎭安住持，增修殿宇，維持寺務，尚稱得人，現住持渡海，創自何時，無從稽考，清初有誦林和尚，為明末進士，因明亡，遂出家，自食其力，不事募化，清吳文𥳑公讀書於東巖天籟軒時，深相契，常與之遊，並書應如是觀四字以贈之，寺至咸豐時被燬，光緒七年，法輪募化重建，近年文澤維持現狀，今住持寶巖，清同光間，頂依，蓮舟先後募建，前財政總長周學熙，民國六年來山，稱此為東西首刹，得九華風氣之先，十七年遭囘祿，全燬，現住持思維，重行募建，清同光間，羣超，玉清先後建修，今住持良舟，本名定慧庵，咸豐燬後，同治時，開宗重興，民國二十年，住持瑞祥添建殿宇，清同光間，明皓，守鎭，純心，先後建修，今住持誌禪，清同光間，法智，行舟，先後建修，今住持恆德，明宏治間，有實庵和尚與王文成公相談甚契，曾題贈曰，從來不見光閃閃氣象，也不知圓陀陀模樣，翠竹黃花，說什麼蓬萊方丈，看那九華山地藏王，好兒孫，又生箇實庵和尚，噫，那些妙處，丹青莫狀，清被燬後，同治六年，實寶重建，今住持建欽，本名水陸殿，昔有龍庵和尚見舊志，刻苦清修，僧衆信仰，遂易今名，清道光三年，壽山重建，被燬後，光緒間，守安復興，守安與通慧庵法輪，佛陀里守鎭，栴檀林福星，聯名稟請省憲，革除本山陋規，有禁碑，立藏經樓下，至今感戴，今住持德煇，清被燬後，同治間，覺蓮，靜山，先後建修，覺蓮往通州募化，未至之前三日，遠近聞木魚聲，及至，衆以為神感，踊躍捐輸，至今猶為美談，現住持妙緣，清同治間，湛修募建，現住持妙慶，在化城寺西里許，卽明萬曆時，珍藏藏經之所，至清嘉慶二年，經移化城寺後樓，而閣乃災，光緒間，慧清，光和，先後建修，現殿宇盡頹，僅存殘敗餘屋數間，在化城寺南，一名華嚴庵，蕅益大師曾居之，咸豐燬後，長發復興，庵居山岡，天台峯巒，九華寺宇，至此一目了然，今住持宗行，在天台西麓，清光緒間，正法募建，今住持寶恆，清光緒三十二年，風松募建，今住持密輪，今住持雨量，又作興天，今住持徹同，在天台獅子峯，自此至天台頂，路峻如梯，沿途安置鐵闌干，以護行者，今住持義修，在天台西麓，理通復興，今住持徹善，在小魚龍洞前，在天台觀音峯，清被燬後，本境復興，民國時，由隆全大其規模，建築整齊，愈顯地勢之崇峻，遊者擬為妙高臺，今住持能蓮，在天台峯西，又名大願庵，相傳為地藏菩薩拜經處，庵後有大石亭六丈許，俗呼大鵬聽經石，清光緒間，昌光重建，近年隆華中興，今住持隆明，在天台玉屛峯捧日亭北，此為九十九峯最高處，卽古天台寺，至清康熙末，塵塵子重建，乃名活埋庵，其後滄桑屢更，難辨其詳，民國九年，徹德住持，乃重建佛殿，寺前額曰天台正頂，規制較昔頗為整齊，今住持明煇，按舊志載，天台寺在天台峯玉屛上，紀勝載，天台峯頂有雲峽，玉屛峯，捧日亭，渡仙橋，活埋庵，庵在天台岡，指南與山中新鈔稿俱載地藏禪林在天台正頂，捧日亭北，蔣竹莊紀遊載，地藏禪林之寺門，卽渡仙橋之圓洞，橋東跨天台岡，西跨玉屛峯，寺前額曰天台正頂，又紀勝紀遊所列天台峯頂之諸景，大略皆同，而各處所載，皆指為九十九峯之最高處，是知地藏禪林，活埋庵，天台寺，名雖分三，其地則一，不過隨時更改，稱謂不同耳，但紀勝載，雲峽下，印信石畔，舊有天台寺，又引江南通志，及明曹學佺云，九華以天台為最高，其下有寺，僧皆苦行，境色清絕，夜中始聞鐘磬梵音，眞離一切垢濁，而入寂樂國矣，文中又明說天台寺在天台峯下，且各書記載，除在玉屛峯者外，天台峯下又未別見何寺名天台者，想由明以前，峯頂無寺，而寺在峯下，後廢去，至康熙末，塵塵子始築活埋庵於峯頂，後人改稱天台寺，卽今之地藏禪林也，一名招隱庵，明天啟間，離知建，清嘉慶時，陳蔚施田有記，見後，光緒十三年，由眞如庵法印募修，今住持理巖，又名德雲庵，明季德道創建，庵後有石洞，為德道禪息之所，今卽名道僧洞，現住持藍田於民國二十年募建殿宇，按紀勝卷十四載，德雲庵俗稱正常住，明萬曆時，明惠建，又另載，聚猨峯下，石佛巖上十步許，有石洞庵，為明高僧德道字東祖者，結茅之所，今德雲，眞如二庵僧衆，皆其法嗣，準此，則明惠，明預，想係德道之徒屬，而此正常住乃為明惠建，此云德道創建者，或由徒屬借重上人之名，而寓尊師意也，至紀勝所載之石洞庵，亦知卽為今名道僧洞者是，一名護國寺，定祥募修，清光緒二十五年，火燬，民國三年，由九蓮庵海霖住持，募修大雄寶殿，明萬曆末，明預建，清光緒二十五年，崇明募修，今住持精修，今住持妙意，此五庵，指南祇列其名於天台路，而蔣竹莊紀遊敘天台路中之庵名，獨無觀音，乃多淨土，且前後所列，皆與指南無異，而山中新鈔稿五庵俱無其名，第此觀音，淨土，或是一庵二名，或為二庵，無由得悉，故特註之，編者識，紀勝，舊志俱載在曹山三角泉前，本道者甘贄莊，唐貞元間，由甘捨宅改建，初名龍門寺，宋建隆元年，僧玉田再建，祥符五年賜今額，今指南與山中鈔稿俱無延壽寺之名，乃查蔣竹莊紀遊於天台路中，敘有延壽寺，在吉祥寺上，興添寺下，與長生洞相毗連，第不知此天台路之延壽寺，與舊志所載在三角泉前之延壽寺，是一是二，因未能親勘，不得其詳，故特註之，民國四年，心堅由東巖退居，特租賃陰騭堂公山，募化創建，在鳳凰嶺東，卽延華觀故址，唐乾寧間，趙知微煉丹處，山高徑險，人迹罕到，清季心徹，開傳相與結茅，清修六十餘年，平生不以一物累心，獨於修路造橋，募捐甚力，今徒孫慈果住持，亦復清苦自勵，勉承先志，在山之東，舊名淨土庵不知與蔣竹莊紀遊所記天台路之淨土庵，是一是二，原名黃家庵，明萬曆間，果能募建，紀勝載，在山南天台峯，眞如，寶筏二庵之南，有淨土庵，萬曆初，如松建，亦不知與此是同是別，民國初，由邑紳何修護法，普照重興，遂易今名，現住持明道，在六畝田，清光緒間，智妙創建，今住持性光，一名地藏洞，又名睡虎洞，在摩空亭，棋盤石之東北，明宏治間，有異僧臥洞中，王文成公曾履險往訪，卽名為地藏洞異僧見高僧，又有名其為睡虎者，至清初，創建甘露寺之洞庵，曾結茅居此，後雲月鑿石建庵，乾隆時，傳燈亦曾居之，光緒間，大根募資重建，在百歲宮西下，紀勝載，眞如庵南，有寶筏庵，明嘉靖時建，後為異僧宗印所居，宗印，字璽田，人因呼其庵為璽田庵，後音訛，遂呼為西天，在地藏塔下，卽洗手亭，下有定心泉，清同光間，法輪募修，在神光嶺南上，原名茅庵嶺，卽今之普濟寺，查蔣竹莊紀遊，南路，北路各有三天門，此為南路之三天門，與北路之三天門，是兩處，在山南，清光緒間，法喜復興，在七賢峯麓，卽控華庵，里人鮑寧安倡建，清同光間，開宗，悟能興修，里人鮑魁皓倡建，開明募修，今住持宗起，民國十八年，重建大雄寶殿，裝塑佛像，在松木橋下，卽松影庵，里人陳希器倡建，清被燬後，心來復興，在十一都，清乾隆五年，都人復興，在地藏塔西南，民國八年，比丘尼妙量募建，後由大僧性海頂接住持，卽一松亭，清同光間，廣成結茅，居有年，檀信感其清修，捐資建造，今住持悟道，樸實耐勞，勉承師志，八都衆信捐建，卽三天門，原名聚龍庵，清燬後，開祥復興，民國十八年，由悟月，雨霖，慶華等，募修大雄寶殿，中供銅質釋迦牟尼佛坐像，高約丈餘，鐫有唐尉遲公鑄造字迹，現住持雨霖，此為北路之三天門，民國十一年，寬成募建，寺北為高原，長江曳練，奇峯插雲，都歸一覽，今住持明慧，當山北中道，祀山神，有神秀庵，清同治間，定祥復興，今住持宗濤，一名清隱庵，在龍池北，唐詩僧神穎所居，清燬後，光緒間，開佛募修，今住持智光，今住道人柳圓功，在甘露寺上，在甘露寺下，在伏龍橋北，涇邑查圖源建，橋下有潭，為清咸豐時，吳經圃先生殉節處，在甘露寺西，清光緒癸未，大讓募建，今住持妙山，於民國十五年，重建大雄寶殿，功程浩大，在小橋庵下，今住持恆山，在頭陀嶺下，本唐人王季文書堂，季文臨終捨為寺，宋治平元年賜今額，清被燬後，同治十年，玉忠中興，亦名二神殿，在山東北麓，為北來登山孔道，自此以下，分縣城路，五溪路，二聖者，相傳為金地藏之二舅，自新羅國尋金地藏至此者，清被燬後，同光間，能芳，有緣相繼恢復舊制，近年慈德，妙香繼續住持，籌募中興，頗稱得人，在西洪嶺西南，鮑廷芳建，舊為光梵院，又名龍庵，在西洪嶺上，南唐末，閩僧立行改為龍安院，明萬曆時，僧道經重建，冢宰陸光祖額曰會龍禪林，清光緒間，亮平再建，今住持宏順募建大雄寶殿，在西洪嶺下，清被燬後，開清募修，華陽亭至此，屬縣城路，舊志有慈雲閣，一名觀音閣，在甲子嶺下，具茶湯以待過客，清被燬後，惟宗重修，在五溪橋右，清光緒十八年，覺慧募修，舊志有西甘露庵，在五溪橋西，祖興募修，今指南但標其名，未詳始末，不知卽舊志之西甘露庵否，觀音閣至此，屬五溪路，九都柯姓捐建，此三又屬縣城路，因指南但標其名，未敘始末，舊志與山中新稿全無，乃不知存廢，故另列此，在六泉亭東，在六泉口外，此三又屬五溪路，今又另列於此者，其故亦與前三同，在祇園寺左側，為全山之水口庵，中供接引佛鐵像，身高一丈六尺，相傳二丈餘，恐不實，今殿已傾圮，唯此佛像巍然獨存，此殿，指南未載，今但查紀勝，與照新稿，錄此，按，如此寶相，山中希有，碩果僅存，所望山中緇白，十方檀信，同發大心，恢復斯殿，俾寶相不致損壞，古迹因而常存，此亦佛弟子量力應盡之責也，在九蓮庵北，今僅存遺址，在化城寺東，今僅存遺址，此上三，原屬化城東序，清光緒間，純心重興，今廢，遺址為紅卍字會購買為會所，在拱金閣南首，今廢，此二，原屬化城西序，又此四，指南與新稿同載，按九華指南於化城寺云，前清承平時，佛法昌明，僧徒日衆，乃分東，西兩序，至六七十寮之多，自咸豐亂後，僅存十之二三，現卽亂後所有者，今又廢去五寮矣，時局艱難，影響法門，於茲可見，在拾寶巖東麓，初名伏虎庵，五代朱梁時建，為伏虎禪師道場，至宋太平興國五年，賜今額，今廢，此合紀勝與舊志及今志，折衷錄之，以後各廢寺，多如此，卽廣化院，在碧雲峯頂，由鬬雞石而轉，復入大谷，如在平地，四面翠石環峙，眞煙霞幽窟也，清被燬後，光緒十五年，悟恆復建，在獅子峯東，滴翠峯前，原名天柱庵，因其庵唐末由天柱峯徙此故，至宋乾道中，邑人余志源，因折柳溪邊悟解，聚徒稍衆，卽高舍居之，自稱翠峯，乃易天柱庵之名為翠峯寺，在龜山西之魁山下，寺後有泉，四時不竭，自石巖噴出，產五色石，故名聖泉，俗又號無底泉，宋治平元年建，寶慶三年賜今額，卽廣修院，原在觀音巖，宋淳熙初，移建上雪潭側，明洪武末，重建，改今名，嘉靖閒，又徙建下雪潭，三級亭側，寺前巨石，書大壽字，在曹山北之龜山，南唐昇元閒建，宋祥符閒賜今額，開山時，有白龜出現之瑞，乃名其山曰龜山，泉曰白龜泉，又名靈源泉，泉在山門右，有蔣穎叔題字，宋高僧善修住持，周益公曾贈以詩，見，原在覆甌峯東麓，本南唐宋超囘書堂，舊名應天院，又更名徵賢寺，至宋始改今額，寺有唐人手鈔四大部經，水漂兩函，歲久忽發光，尋其處，得焉，後寺移於黃匏城南淨信寺上，距故址五里許，在碧雲峯西南黃匏城下，舊名碧雲庵，宋紹興中，里人移雲門寺額於此，遂易今名，為詩僧希坦禪宴之所，明成化閒，僧覺信重建石屋三閒，三門一座，在碧雲峯側九子峯下，李志云，託九子之平麓，挹雙峯之上流，遠而睇之，峯橫黛色，溪涌碧瀾，山與水交勝矣，唐景福二年建，原名景福，宋治平初，改賜今額，昔有唐僧手値二松，本在雙石巖側，宋大中祥符初，僧雲林啟建，治平中，賜額，靖康元年，僧道生移建於玉甑峯側普賢臺下，崇巒四擁，清瀨一泓，泉雪松風，最為幽勝，寺側有疉石塔，敧而不傾，明景泰閒，僧圓慧居之，賜號大度禪師，清道光時，火災，由柏輈，王貢二紳倡捐重建，咸豐亂時，邑人保聚其上，光緒二十六年，賊起大通時，人民有入山避難者，在西洪嶺西靈鶴山，故舊名靈鶴庵，唐光啟初，改名圓照，南唐保大閒，復名靈鶴，宋祥符六年，賜今額，清乾隆時，袁氏重建，在雙石巖東，唐開元中建，宋端平閒，縣令喬幼聞，移額邑東二十里秀巖洞前，後復移歸雙石巖，在龜山中平河西，四峯山東麓，龍潭側，故又名四峯庵，舊志另載有四峯庵，在五溪玩華亭側，久廢，明萬曆五年，邑令蘇萬民重建，在野螺峯西南，唐時原為費徵君舊隱，南唐保大中，僧圓證禪燕於茲，名曰臥雲庵，宋治平初，賜今額，景祐中，圓證手疏，命九華詩社僧清宿一作清晝居之，越三日，圓證化去，墳塔俱存，卽曹溪寺，在六泉口，在古仙峯北曹山西，舊名五臺院，復為白雲庵，在東巖北小天柱峯，舊稱小天柱，有三，卽在蓮華峯之上，中，下三處，又云，一在拾寶巖東者，別名又稱福安院，為唐道濟結茅之所，居五十年，常有雲覆其庵，一在蓮華峯下者，古又名石雲庵，明正德初，重建，今廢，石柱尚存，在五老峯側，百丈潭西，宋興國中，雲譯創建，在九子峯西麓甲子嶺，又名虎跑嶺，唐末新羅僧淨藏創建，亦號新羅庵，在天台西麓九子峯南之獅子峯，故俗呼為獅子庵，為邑人施傳芳遇仙處，後置屋施田，遂成蘭若，在蓮華峯西麓瀾溪上，距蓮華庵五里，明成化閒，顯玉建，清被燬後，開通募修，在南陽里黃石溪之牛軏嶺南，唐天祐中，李常侍有志未遂，乃至九華出家為僧，卽易所居為臥龍庵，自呼臥龍和尚，乃取南陽臥龍之意，在天台雲峽循岡而北之羅漢峯俗呼羅漢墩，明萬曆閒，祖安建，在天台峯下，卽正常住條所名之道僧洞，在天台峯印信石北行二百步許，僧自然建，按紀勝載，卽下禪堂，在舊懷賢亭址所改建之接引殿前，舊志載，一名延壽庵，在太白書堂側，清被燬後，道鎧復興，不知是一是二，在天台峯印信石北行之復興庵下，明萬曆閒，本覺建，此上各寺庵，舊志與紀勝俱有，但稍有出入，遂按二書所載，參酌錄之，因指南與山中新鈔稿俱無，故概目為廢庵，在化城寺東，近法鑑塔，在拱金閣右，為安供明萬曆二十六年頒賜地藏菩薩本願經之所，清康熙四十七年，為蛟汎衝決，此九廢庵，皆屬化城東西兩序，古有今無者，在雙峯下，保眞院東北，為宋劉放隱居之所，側有巖，名清隱，放手書清隱巖三大字，在西洪嶺西南五里之石龍口，在五老峯側，百丈潭之西南，卽宋嘉定閒，孝子諸大道廬墓處，二庵在天台峯雲峽下，護國庵之西北，此二庵為眞如，德雲二庵之別院，皆在天台峯印信石下之獅子隖，在天台峯東南之仙人峯下，明永樂閒，陳道榮出家所建，祝髮焚修其閒，在十三都，卽南陽道院舊址，明隆萬間，陳姓所改建，清嘉慶二年火，陳姓裔又改建為忠孝節義祠，在眞人峯北，幘峯下，唐末有高僧卓庵，感大士出現之所，在圓寂寺前，果老石之西下，在六泉口，曹溪寺西，在五溪合流處，距曹溪寺五里，此上各廢庵，唯九華紀勝所載，錄之以備查考，在五溪西南二里許，怪石玲瓏，盤亙庵之左右，清康熙閒，傳潔建，同治初，開明復興，在山南之大嶺上，明海復興，未詳所在，在拾寶山上，崇禎十二年，明如建，順治十三年修，咸豐末燬，光緒七年重建，在山南麓，光緒十七年，廣志修，在華陽橋畔，在廟前，光緒十年，尼空法募修，在甘泉書院左，清道光閒，能圓創建，被燬後，常煇重修，在五老峯前，隆法，香曇同募修，以上各廢庵，唯光緒時舊志所載，錄之以備查考，按，寺庵名稱，古今沿革，有數處同名，一處數名，古今一名，古今異名，古今異處之種種不同，致各書所載，亦難合一致，如此情形，非親至其地，一一詳查，終難清晰，此次編訂，遠在千里之外，不能一履其地，乃依最近民十四年姜君宗甫所編之九華指南為根據，卽許止淨居士囑山中鈔寄之稿，所記大略相等，仍不如指南之詳，但舊志與九華紀勝所有者，此二又多無其名，此二有者，舊志與紀勝又閒有未載，茲乃將四處同有，為古有今有，唯指南與山中鈔稿所有，為古無今有，爰照指南所分路徑，分七小目，均編為現有之寺庵，至指南與山中鈔稿俱無，獨舊志與紀勝所有者，為古有今無之廢庵，乃另附於七路寺庵之後，第其中亦恐仍有因數處同名，一處數名，古今異名，古今異處之故，外人難以辨其存廢，致所列仍有失當及挂漏重複等錯訛，此皆由人地遠隔，無由查勘之所致，祈閱者諒之，編者識，九華山志卷四內攝二門，一，高僧門第四，二，靈應門第五，坐如來堂，具正法眼，唯比丘僧，會皆上善，自緝麻衣，同餐土墡，羅漢從遊，觀音俛眄，守約道隆，光韜德顯，遺範千秋，勿忘數典，志高僧，地藏上座弟子，建臺殿，設佛像，立朱臺，挂蒲牢，開溪澗，為稻田，及放生池，佐地藏開山，見化城寺費冠卿記，閔公讓和之子，讓和捨地供地藏造寺，其子卽從地藏出家，為道明和尚，見百丈清規證義及神僧傳，按，道明和尚為地藏菩薩弟子，見神僧傳，且云，閔公每齋僧百人，虛一座，以待地藏，費冠卿記及宋高僧傳均載新羅國人，渡海相尋，其徒實衆，宋傳更云，地藏以食不給，發青白土供衆，其衆請法以資神，不以食而養命，南方號為枯槁衆，莫不宗仰，據此，則地藏未造寺時，九華山已有百僧，旣造寺後，弟子衆多，且能為法忘身，為世尊仰，而費記只載勝瑜一名，九華志仍之，無別記載，卽道明和尚，亦未補入，可見九華僧傳遺漏實多也，與隱士王季文交善，季文臨終，捨所居宅為寺，請英主之，卽今之無相寺，與費冠卿為友，有詩，居九華龍池庵，有詩，姓胡，名得生，與鄭谷相友善，有詩，按宋高僧傳，為益陽人，幼出家於大溈山寺，習律儀，後參德山，大發解悟，如是藥山，鹿門，護國，凡百禪林，莫不參請，視名利若浮雲矣，於石霜法會，請知僧務，時高季昌自為荊州留後，割據一方，禮己，命作僧正，非所願也，故有未曾將一字容易謁諸侯，之句，與華山隱士鄭谷時相酬唱，破衲擁身，枲麻纏滕，棲約自安，自號南嶽沙門，大中時，居九華，嘗作九華山記，與羅鄴唱和，有詩，居安禪峯福安院，號無際禪師，致藏法嗣也，唐末高僧，居觀音巖，感觀世音菩薩現相，新羅僧，建雙峯庵，俗姓李，官常侍，落魄不遂，天祐中，泛舟，見九華，慕其勝，築室於南陽里居之，名之臥龍庵，落髮著僧衣，號臥龍和尚，失其名，楊吳時僧，能伏猛虎，南唐後，入九華，建道場於拾寶巖，卽今之圓寂寺也，南唐保大中，禪宴臥雲庵，至宋景祐中，手疏，命九華詩社僧清宿居之，越三日而化，宿，一作晝，乾道三年，年八十六，住龜山崇壽寺，自竟陵入九華，能詩，有數章，今不傳，不知是否宋人，見舊志，未詳時代，無從稽考，景祐中，主九華詩社，繼圓證住臥雲庵，宣和中，嘗於最勝亭植茶，號率庵，宋末居九華淨信寺，有九華詩集，建隆中，創龍門寺於曹山，相傳有寂祖，雲譯，宏濟，惟政，廣宗，及元有眞觀，智津，如理，皆其後高僧，按池州府志，雲譯，宋興國中，嘗創資善庵於百丈潭西，廣宗，號冠傳禪師，曾住化城寺，眞觀，號無象禪師，元至治元年，隨濟宗禪師來九華，住化城寺，見九華紀勝，字天庵，洪武戊申，住化城寺，字日初，池州人，繼徧周住化城寺，明初人，創建天台寺卽今之地藏禪林，見清光緒周志．天台峯圖記，號玉澗，涇縣人，洪武十六年，住持化城，二十四年，重建殿宇，廊廡，禪堂，齋僧，養老，學事，淨業諸堂，並土庫方丈，九華復興，見九華紀勝卷七，字無礙，初住金陵靈谷寺，宣德二年，住化城寺，重建殿宇，化城東，文殊庵西，有法鑑塔，號雲巖，永樂時，居南京靈谷寺，因師年老，還山，住持化城，宣德十年，重建大雄寶殿，藏經，祖師，金剛，天王，伽藍等殿，幷如來，大士，羅漢，諸天等聖像，見工部尚書周忱記，寂後，厝寺後西塔院，字嶽宗，成都蕭氏子，初祝髮時，師事南京天界寺天童禪師，正統六年，住化城寺，十一年，奉敕授北京萬壽寺戒壇宗師，景泰七年，以年老乞歸九華，尋卒，葬寺後東塔院，天順元年，朝廷遣官賜祭，有諭旨，載，字徧空，萬曆三十一年化城寺災，量赴京奏聞，奉皇太后賜金重建，兼修塔院，三十四年，敕封護國肉身寶殿及大藏金塔，量遠紫衣，號大圓，住化城寺東寮，年八十餘，召徒衆告別，沐浴更衣，入龕端坐而逝，越七日，顏色如生，舁往寶峯庵後入塔，過龍女泉側，三昧火發，須臾屍化，見者莫不歎惋，萬曆時人，修創東巖佛殿，見吳給諫文梓記，萬曆時人，鄒南皋為作像讚序曰，予游九華索高僧，而得慧庵，蓋數見而相歡焉，陽明祠圮，庵憂見形色，今祠宇重新，祀典大備，庵默翊之力居多，夫庵所學者佛，所慕者儒，其見儒與佛無異耶，亦有見分儒分佛為墮名相耶，求予為祠記，援筆付之，慧庵歸矣，偶有繪其像者，敬為之讚，紀勝載，見九華散錄，號文石，四川眉州僧，萬曆間來九華，趺坐翠微隄，遇兩士人舟過，一人問曰，老僧何處至，應曰，九子水雲鄉，一人曰，安得乘閒坐，應曰，暫借柳陰涼，聞者大嗟異，延居湖心寺，萬曆末，復入九華，召弟子至，作偈而化，見紀勝卷二十一，字無垢，姓王氏，太平僊源人，生而不羣，幼時喜為佛事，其時諸外道羣聚，宣揚其說，蓮每往觀聽，一日謂衆曰，此夢語也，其如生死何，因決志出俗，年二十二，遂散家財，棄妻子，之金陵攝山棲霞寺，從素庵節薙染，受具，依棲講席，習諸經論義，置卷歎曰，吾為生死大事出家，此豈能了大事乎，復棄去，得故鄉之牛頭山，誅茆以休，刀耕火種，專以己躬下事為念，久之，未有所入，又棄去，至清河，謁法堂，授以念佛三昧，乃深信入，尋參徧融於都下，一見器之，因留入室，久之，妙峯開法於蘆芽，蓮特往見，多所陶冶，復歸故鄉之大山，四方緇白，聞風而至，歎曰，吾出家兒，豈為滴水波流把茆，遮障此生平乎，復棄去，歷盡名山，徧參知識，多方行腳，備嘗辛苦，如是者七年，偶冬日涉河，冰裂作聲，墮水，寒徹，忽然有省，生平之疑，泮然自釋，卽歸，卓錫於池陽之杉山，十方衲子，日益麕集遂開梵刹，以接待為事，至者無他技，但精粥飯茶湯而已，了無禪道佛法，觀者諦信不疑，九華道場迎為叢林主，蓮治己精苦，忘身為衆，凡化惡性，必委曲周旋，俟其大信而後已，行之二十年，遠近傾心，凡有所須，應時如響，足迹所至，一食一宿之地皆為道場，若池陽之杉山，九華之金剛峯，觀音山之金堂，大山之草庵，連嶺之靜室，金陵之華山，餘若秦頭峯，婆娑壟，岑峯洞，白沙山，吉祥，諸天，隨地各建蘭若數十所，以修隱靜者居之，咸有其徒主其業，丙申仲春，應衆請，來皖山，不數月，百廢俱舉，三祖道場，燦然復盛，遐邇風動，乃復歸九華，越明年，皖山四衆固請重蒞，蓮首肯曰，去卽去矣，尚須三日，明日偶過九龍，訪一庵主，四顧欣然，乃謂衆曰，吾至此山，大事畢矣，衆不喻其意，二日，示微疾，竟終於此，塔於蘭若之右，時萬曆丁酉九月三日也，年五十有四，臘二十有五，見憨山大師夢遊集，宏治十四年，王陽明初遊九華，聞地藏洞有異僧，坐臥松毛，不火食，歷巖險訪之，正熟睡，先生坐撫其足，有頃，醒，驚曰，路險何得至此，因論最上乘，曰，周濂溪，程明道是儒家兩箇好秀才，後正德中，陽明再至，僧已他適，故先生遊化城詩，有會心人遠之歎，正德間，太平山僧也，遊少林寺，還居九華東巖，値王陽明復遊九華，金訪之，相與談心，甚契，後書正德庚辰三月八日，陽明山人王守仁到，此偈刻於宴坐巖懸石倒覆處，更有贈周金和尚詩，見，至嘉靖戊子，周金仍還太平山，語訖，跏趺而逝，曰，馬公郡志以陽明先生年譜庚辰正月入九華，二月已有之作，疑其三月不應尚留九華，茲據寄隱巖磨崖，清明在齊山，是歲清明乃三月九日，則三月八日在東巖，有足證也，年譜云云，殆二月有觀兵之命，至三月初旬，方自九華過齊山而去耳，為長生庵僧，明宏治間，王陽明來遊，實庵與語，有契，陽明題贈曰，從來不見光閃閃氣象，也不知圓陀陀模樣，翠竹黃花，說什麼蓬萊方丈，看那九華山地藏王，好兒孫，又生箇實庵和尚，噫，那些妙處，丹青莫狀，字無瑕，順天宛平人，歷遊五臺，四至峨眉，明萬曆間，來棲九華東巖東角摩空嶺上之摘星亭，禪棲日久，壽百餘齡，自知時至，拈偈而逝，授命於徒，三年啟缸，可復相見，至天啟丙寅正月，其徒率衆，如期發視，見其顏色如生，檀衆聞風踵至，遂為裝金供養，廷樞何使君，為捐資建塔，崇禎三年，敕封應身菩薩，塔曰蓮華寶藏，玉生正德八年癸酉，寂於天啟三年癸亥，已百十一歲，故俗稱其所居曰百歲庵，傳徒慧廣，惠元，皆精持戒律，見錢桂森記，百歲庵又名百歲宮，卽今之護國萬年禪寺，號印如，萬曆間，居覲雲庵，苦行僧也，嘗置一桶，貯米斗許，未嘗乏竭，餘則轉以濟人，壘石為臺塔，植木栽花，無根輒茂，初不知文字，晚年開悟，於六書之學，時有妙解，謂與禪理相發明，後無病坐化，利鈇清光緒志，作鈇，明崇禎志，失載，九華紀勝誤作鉄，指南重誤作鐵，號龍庵，祁門黃氏子，禮九華廣達師祝髮，辭歷諸方，年九十四歲，天啟二年，拈偈云，歸來懸崖空撒手，溪山處處是蓮宮，跏趺而逝，異香滿室，其所住之水陸殿，因其號而易名曰龍庵，字璽田，嘉靖間，居天台，率七日一食，山中雖風雪，必夜巡曉返以為常，壽百十餘歲，崇禎五年壬申，一日自架柴數束，坐其中，火之，時有紫雲罨靄其上，火之地，有異香，經旬不散，見九華散錄，考異曰，僧宗印，字璽田，常居寶筏庵，人呼璽田庵，後以音訛，竟呼為西天庵，號古迂，松江諸生，出家為蓮池弟子，通釋典，晚至九華，住曹山及劉村，著有雪華集，四川峨眉人，出家後，住燕京三教庵，久之，乃徧訪名山，從普陀來九華，住蓮華洞數十年，萬曆間，蜀楊伸恤刑江南，訪得之，稱其通慧，歸依者日衆，遂成叢林，一字不立，以棒喝接引禪徒，立法規，不募化，躬率衆鋤墾種植，易衣食以供僧，有餘，盡散去，順治辛卯春，三月，召徒告別，走入木龕，趺坐而逝，見九華散錄，字蕅益，俗姓鍾，名際明，又名聲，字振之，蘇州木瀆人，父岐仲，持十年以祈子，母金氏，夢大士抱兒授之，而生，七歲持長齋，十二歲就外傅讀書，以聖學自任，作數十篇，復進酒肉，十七歲，閱蓮池大師自知錄敘，及竹窗隨筆，取論焚之，二十歲，詮論語，至天下歸仁，不能下筆，廢寢食三晝夜，有省，其年冬喪父，讀地藏本願經，發出世心，遂日誦佛名，盡焚所為文，居三年，聽一法師講首楞嚴經，至空生大覺中，忽疑何故有此大覺致為空界張本，悶絕無措，以昏散頗重，功夫不能相續，遂於佛像前發四十八願，決意出家，明年，為天啟二年，夢禮憨山大師，涕泣言，自恨緣慳，相見太晚，憨山云，此是苦果，應知苦因，語未竟，遽請曰，弟子志求上乘，不願聞四諦法，憨山云，且喜居士有向上志，時憨山在曹溪，不能往從，乃從憨山之徒雪嶺剃度，命名智旭，尋往雲棲，聽古德法師講唯識論，疑與首楞嚴宗旨不合，請問，古師云，性相二宗，不許和會，心怪之，曰，佛法豈有二耶，遂入徑山參禪，明年夏，逼拶功極，身心世界，忽然消殞，從此性相二宗一時透徹，又明年，受比丘菩薩戒，徧閱律藏，又二年，母病篤，刲肱肉和藥以進，不能救，葬畢，掩關於吳江，疾甚，始一意求生淨土，疾少閒，結壇持七日，說偈曰，稽首無量壽，拔業障根本，觀世音勢至，海衆菩薩僧，我迷本智光，妄墮輪迴苦，曠劫不暫停，無救無歸趣，劣得此人身，仍遭劫濁亂，雖獲預僧倫，末入法流水，目擊法輪壞，欲挽力未能，良由無始世，不植勝善根，今以決定心，求生極樂土，乘我本誓船，廣度沈淪衆，我若不往生，不能滿所願，是故於娑婆，畢定應捨離，猶如被溺人，先求疾到岸，乃以方便力，悉拯瀑流人，我以至誠心，深心囘向心，然臂香三炷，結一七淨壇，專持，唯除食睡時，以此功德力，求決生安養，我若退初心，不向西方者，寧卽墮泥犁，令疾生改悔，誓不戀人天，及以無為處，仰願大威神，力無畏不共，三寶無邊德，加被智旭等，折伏使不退，攝受令增長，居二年，出關，度南海，覲洛伽山，還住龍居，見律學多譌，遂以弘律自任，旣述毗尼集要，尋擬註梵網，拈鬮佛前，以決所宗，頻拈得天台宗，於是究心台部，三十八歲，住九華之華嚴庵卽囘香閣，次年，述梵網合註，又律解雖精，然每自謂躬行多玷，不敢為人作範，乃於安居日，然身香十炷，設鬮佛前，問，堪作和尚否，乃至當退居菩薩沙彌，優婆塞否，得菩薩沙彌鬮，遂終身不為人授戒，其後，歷溫陵，漳州，石城，晟谿，長水，新安，而歸於靈峯，生平著撰，合四十餘種，其大者有楞嚴玄義文句，法華會義，楞伽義疏，唯識心要，而彌陀要解，提持淨土，尤以𥳑切勝，時諸方禪者多目淨土為權教，遇念佛人，必令參究誰字，旭獨謂持名一法，卽是圓頓心宗，有卓左車者，嘗設問言，如何是念佛門中向上一路，如何得離四句，絕百非，如何是念佛人最後極則，如何是淆譌處腦後一鎚，冀和尚將向來自性彌陀，唯心淨土等語，撇向一邊，親見如來境界，快說一番，震動大千世界，旭答云，向上一著，非禪非淨，卽禪卽淨，才言參究，已是曲為下根，果大丈夫，自應諦信是心作佛，是心是佛，設一念與佛有隔，不名念佛三昧，若念念與佛無閒，何勞更問阿誰，淨土極則事，無念外之佛為念所念，無佛外之念能念於佛，正下手時，便不落四句百非，通身拶入，但見阿彌陀佛一毛孔光，卽見十方無量諸佛，但生西方極樂一佛國土，卽生十方諸佛淨土，此是向上一路，若捨現前彌陀，別言自性彌陀，捨西方淨土，別言唯心淨土，此是淆譌公案，經云，三賢十聖住果報，唯佛一人居淨土，此是腦後一鎚，但能深信此門，依信起願，依願起行，則念念流出無量如來，徧坐十方微塵國土，轉大法輪，照古照今，非為分外，何止震動大千世界，順治十一年冬，有疾，遺命，闍維後，屑骨和粉，分施水陸禽魚，普結法喜，同生西方，集僧十五人，結淨社，以三年為期，日三時誦佛名，回向淨土，二時止靜，研究諸大乘經，明年正月二十一日晨起，病良已，午刻趺坐繩床，向西舉手而逝，年五十七，法臘三十四，嘗自題其像曰，單提極則正令，不墮今時窠窟，假饒黃檗雲門，未免遭吾一摑，且問向上一句，畢究是箇什麼，合掌稱云，南無阿彌陀佛，又曰，生平過失深重，猶幸頗知內訟，渾身瑕玷如芒，猶幸不敢覆藏，藉此慙愧種子，方堪送想樂邦，以茲眞語實語，兼欲寄誡諸方，不必學他口中瀾翻五宗八教，且先學他一點樸樸實實心腸，寂後三年，如法闍維，啟龕，髮長覆耳，面如生，牙齒不壞，門人不忍從遺命，收靈骨，塔於靈峯之大殿右，稽首慈悲大願王，本源心地如來藏，善安慰說眞救世，現聲聞相護法者，願承本誓度衆生，鑑我微忱垂加護，智旭夙造深殃，丁茲末世，雖受戒品，輕犯多端，雖習禪思，粗惑不斷，讀誦大乘，僅開義解，稱念名號，未入三摩，外覩魔黨縱橫，痛心疾首，內見煩惱紛動，愧地慙天，復由惡業，備受病苦，痛娑婆之弊惡，歎沈溺之無端，由是扶病入山，求哀大士，矢菩提於永劫，付身命於浮雲，臂香六炷，三炷供忉利勝會，化身無數，大集勝會，現聲聞相，六根聚會，善巧說法，地藏菩薩摩訶薩，一炷悔三業重失，生來殺業淫機，謗三寶罪，口過惡念，乃至舊歲染疾後，種種不盡如法，如是等，願盡消除，一炷為求四願，律儀清淨，斷惑證眞，長康無病，廣作福事，一炷為決疑網，若先禮懺，求淨律儀，若先習禪，斷除煩惑，若先閱藏，以開慧解，若先立行，以廣福緣，唯願救世眞士，大智開士，一切知見者，於諸衆生得不忘念者，必垂哀鑑，開我迷雲，我復於大慈悲父前，瀝血銘心，作如是願，如一衆生未成佛，終不先自取泥洹，儻夙因緣牽入惡道，願菩薩弘慈，常覺悟我，使我念念憶菩提心，令菩提心，相續不斷，若夙障稍輕，願大士威神，令我早成念佛三昧，決定得生阿彌陀佛世界，乘本願力，無邊刹海，化度有情，盡未來際，無有疲厭，明末進士，因明亡而出家，住通慧庵，自食其力，不事募化，博學能詩，時與吳七雲尚書唱和，晚年退居東巖竹林靜室，砥礪清修，吳亦讀書東巖天籟軒，時與之遊，並書應如是觀四字持贈，號忍草，出家九子閣，聞蕅益大師說法有得，大師嘗誨之云，身病易治，心病難遣，古人云，克己須從性偏難克處克將去，慈雲大師亦云，行人各有無始惡習，速求捨離，當自觀察，何習偏重，訶棄調停，取令平復，勿使行法唐喪其功，夫惡習豈唯殺盜淫妄而已，二六時中，四威儀內，苟可動人念頭者，最能折福損壽也，煇自後隨侍諸方，虔修淨土，明末清初時，住天台峯，潘耒登天台峯，贈以詩，見，清初，住大夏庵，建大悲閣，見，清初人，玉林國師之徒，新上禪堂之殿宇，及易景德堂之名為上禪堂，號塵塵子，康熙庚子，行腳至天台峯，結茅居焉，命名活埋庵，卽今之地藏禪林，多能詩工書，年七十，終日兀坐蒲團，嚴冬著單衣，圓寂後六年，其形趺坐不仆，皮肉如生，住佛陀里，康熙四十二年，主化城寺，談經覺衆，入定齋心，晚歲閉戶潛修，郡守喻公顏其居曰華峯深處，及道咸間，其裔徒明皓，持戒參禪，克承先志，住龍庵，以清高悟禪理，以澹泊入息機，禪定之餘，亦涉經史，與文人唱和，號佛萌，住通慧庵，工詩，號山足，嗣藥地無可和尚，初住浮山，郡守喻公請師說法，開戒九華，有，載，住伏虎洞二十餘年，默坐石窟，以虎為衞，康熙丁未，玉林國師至九華進香，囑庵募地建叢林，吳爾俊居士獻山，有松頂降甘露之瑞，因名甘露寺，開建殿堂，郡守喻公成龍，聞其苦行，深加敬禮，兩請登堂說戒，一時釋子頓易舊習，庵以齋粥接待雲水，十餘年如一日，行年八十，而倡率提持了無倦色，俱乾隆時，甘露寺住持，推廣殿宇，尤暢宗風，傳燈又中興祇園庵，按喻公載，玉林囑建叢林時，洞庵住伏虎洞已二十餘年，則其時，至少亦在四十餘歲，若照本傳十餘年如一日，行年八十之文義，則初建叢林時，當有六十餘歲矣，再考李端遇，玉林至九華，在康熙丁未，卽康熙六年，計至康熙之末為五十五年，洞庵必早已圓寂，而傳燈，則李端遇記，及九華紀勝，新高僧傳等，皆稱為乾隆時人，則傳燈決非洞庵，而為其裔徒，無疑，故李端遇記，明明為兩人，乃九華紀勝誤寫李志甘露庵，為康熙丁未僧傳燈建，周山門漫不加考，更誤洞庵名傳燈，且謂喻使君矜其苦行，為作碑記，新高僧傳又仍其謬，謂甘露庵為乾隆時傳燈建，亦載喻公作記事，不知喻公守池州時，在康熙二十年曁二十三年，至乾隆改元，已隔五十餘年，安得為傳燈作記，周志自矜考據，不知該傳已一誤再誤也，號瑞白，桐城樅陽楊氏子，出家九華發光地，卽今聚龍庵是也，參澄公，聞鐘聲大悟，為洞宗第二十八世，鳳陽人，出家九華山，三十年，徧歷叢林，瓶鉢蕭然，恬淡自得，後住嘉興鍾埭鎭古刹，杜門念佛者四載，嘉慶二十三年春，忽扁舟入城，徧勸檀越，專心念佛，意極懇切，次日，相契數人往候，見寮門未啟，排闥視之，已趺坐化去矣，見聖賢錄，號石潮，初入九華，受具於化城，後參天界，嗣浪杖人，住西江福山，修建道場，有詩，建平朱氏子，居伏虎洞，苦志清修二十餘載，遠近咸稱有道，後中興祇園寺，道光二十一年，六十六歲，自知時至，囑徒衆當嚴持戒律，毋負余志，卽端坐而逝，尚留肉身，裝金供寺，咸豐亂時，全寺被燬，唯其肉身獨存云，住通慧庵，堅持戒律，咸豐亂時，衆僧星散，唯雲與源愷，志遠，在山奉香火，賊不能害，嘉興人，出家百歲宮，具足後，專心毗尼，嚴持頭陀行，兼修定慧，參金山，天寧，高旻，崇福諸宗師，皆獲印可，咸豐時，為金山首座，領衆行道，演唱要妙，被所熏發者，不可勝計，同治十年，退處宜興銅官山，專事禪觀，不涉外緣，生平耿介自持，不蓄徒衆，有歸依者，婉辭謝之，至於遠來請益，則循循善誨，至老不倦，同治末，大定主金山，迎悟至寺，振播宗風，衲子聞而至，室不能容，時年逾七十，不倦津梁，每對衆說，必爇香為度，一日開示方罷，向衆禮退，偃息片刻，卽便坐化，時光緒元年二月六日也，時江南有寶初，寶月，寶印，與悟齊名，皆以向上接人，為一時宗匠，號為四寶，同時，楚北有四明，曰，朗明，永明，月明，妙明，皆弘演化道，煇映南北，咸同間，佛法衰而復振，賴此數子，同治初，復興上禪堂，同治間，中興甘露寺，見李端遇記，光緒五年，住持百歲宮，入燕都請清刻藏經，囘寺供養，見錢桂森記，光緒時，住持甘露寺，入燕都請清刻藏經，供養寺中，見李端遇記，光緒時，中興祇園寺，見汪宗沂記，字玉忠，安徽桐城王氏子，生而岐嶷不羣，兒時喜效僧侶作佛事，甫六歲，父知其為法器，送本邑定安寺，依性源和尚出家，俾得遂其夙願，體魁梧，性柔和，人多喜見，幼時習經史，善詩文，士夫多樂與之游，年十九，忽感歎曰，人生過隙駒耳，徒斤斤於無謂之糟粕，其如生死大事何，卽發大心，求受淨戒，尋遊青陽九華山，六時精勤，研究諸大乘經，歷四載，而諸經大旨已略會通，時甘露寺虛席，衆請住持，閱一載，自念見聞寡陋，須徧謁名山，參諸知識，求了己躬大事，乃由普陀，過天童，皈依長老一見奇之，命充首職，繼復返九華，見山麓林壑幽邃，有唐代王季文捨宅改建之無相寺，淪為棘榛，惄焉傷之，遂卽其址誅茅以居，六年苦行，乃成巨刹，僧衆雲集，開壇傳戒，三度弟子四百餘人，一日至大通鎭，見往來衲子無息肩所，溯古有大士閣，頹廢雖久，舊址尚存，又復結茅而居，以接待往來行腳之雲水，時有姚明盛居士，與傳同鄉，慕名問道，感沾法益，乃捨鉅資以提倡，遐邇聞風樂助，不一載而殿宇重新，遂成叢林，額曰普濟寺，又稱大九華山頭天門，因與無相寺均為傳一手中興，又為舟行朝山者必經之要地，故作此稱，本擬與低嶺庵同列於，因低嶺較近已入山，此則隔水在山外，故致一登一不登，傳念教綱滅裂，禪道晦冥，佛設三學，戒為根基，戒根不固，定慧何依，又復開壇傳戒，宏宣律學，以期四衆有所秉承，不忘佛囑以戒為師之義，圓滿日，示衆曰，吾隨幻緣而轉，恆以生死未了為念，今衰老，不久人世，佛法以究心實行為要，徒弄脣脗，無濟於事，汝輩當自勉之，居無何，示微恙，危坐三日，寂然而逝，時光緒己丑臘月二十三日，世壽六十一，僧臘四十二，為無相中興，普濟開山，二寺應永祀之為祖焉，光緒間，修上禪堂萬佛樓，光緒時，修天台護國庵，見周山門，光緒時，修天台德雲庵，見周山門，皆為光緒時人，同修眞如，招隱二庵，均見周山門，字無住，自銅陵獅子山退院，來遊九華，居東巖，精內典，工詩，有諸生問持齋，曰，儒者不食言，為持齋，問，何為護法，曰，懲不法僧，為護法，直隸宛平人，九華天台山拜經臺住持，曾往南京募化，時値大旱，當地士紳請祈禱雨澤，果得甘霖，晚年專事念佛，獨居山洞，嚴冬雪積數尺，路絕人迹，修在洞中，無可為炊，忽見山果，角黍累累，因得食焉，時有蟒蛇來洞，相處泰然，一時鬨傳，云修為紅鬍羅漢，有蟒蛇圍腰，猨猴獻果之說，清名宦彭玉麟親拜訪焉，心徹，貴池人，俗姓陳，生性不嗜葷腥，且孤苦無依，乃祝髮於九華陰騭堂，開傳，本涇川茂林名家子，忿受屈莫伸，見行腳僧受辱恬然，心慕之，遂入九華百歲宮為僧，一見心徹，如平生歡，九華化城諸寺，香火之盛甲天下，二人因相約，不住各叢林及寮房，而翦棘結茅以居，卽今之沙彌庵也，其地山高徑險，非特祈福者不到，卽遊山者亦罕至，二人閉戶潛修，除建石梁以免病涉，修道路以利行人外，人莫窺其蹤迹，徹壽七十有九，傳壽八十有四，皆無病坐化，有老猨為守火司閽，二師寂後，猨亦隨之而去，字朗德，龍舒胡氏子，為甘露寺都監，數十年，赤足芒鞋，慈悲忍辱，苦行過人，久之，心地開通，與人談吐，語出常情，人多不測，壽九十一，皓首童顏，於光緒末年，十月望，預知時至，乃自香湯沐浴，搭衣禮佛辭行，旋卽端坐蒲團，安詳而逝，全身裝金供寺中，俗姓方，為天台翠雲庵住持，靜坐習禪，數十年不懈，壽至九十有六，宣統元年示寂，全身裝金供庵中，蜀蓬溪人，戒行清苦，自募建東巖，功成之後，卽退居縣城水府廟，於民國十二年示寂，全身裝金供本廟中，字法幢，安徽桐城嚴氏子，生値咸豐干戈之亂，五歲母亡，七歲父沒，零丁孤苦，流離四方，遂為農家牧牛，曁弱冠，因看目連救母戲，乃歎曰，欲報父母劬勞之恩，非出家修行不可，遂決志出家，戒除葷酒，詣九華無相寺，禮玉忠和尚為師，次年至寶華求具戒，旋回無相，歷充副寺監院各職，凡百苦行，悉以身先，玉師中興無相，實得建佐助之力為多，嘗曰，力田稼穡，釋氏向有之風，百丈道高德重，天下師表，尚一日不作，一日不食，吾何人斯，敢圖逸樂，玉師三度傳戒後，遂命建住持，至光緒十八年，與諸師弟等商議，卽將無相寺付出為十方叢林，是年大通大士閣普濟寺，衆又力請為住持，念夙緣所在，允之，卓錫後，觀察機宜，知昔在無相之苦行，不宜於此，遂專以淨土法門廣化有緣，開蓮社，續遠公之芳徽，士女膜拜歸依者頗多，仍以堅苦卓絕精神，叢林巨細，親自檢點，以求完善，因幼未讀書，文理雖未精通，而法語開示，隨心流露，頗足利人，光復之始，倡言取消神權，破除迷信，一般青年，不知分曉，遂至波及佛教，建乃命徒妙瓏，組織佛教會，闡明佛法要旨，以資挽救，請政府保護而維持之，繼而春秋旣高，精力日衰，卽命妙瓏為住持，料理寺務，自乃屛息諸緣，專修念佛三昧，幷常以念佛法門普被三根之利益，開示後學，因為報父母恩而出家，每年清明，必至父母墓前念佛一日夜，自己私課佛堂之旁，供父母牌位，以所修一切功德回向而超度，數十年如一日，教人念佛，亦以孝順父母為前提，民國十六年四月下旬，偶示微疾，卽集衆念佛三日，至二十四日，端坐怡然而逝，世壽八十，僧臘五十九，號妙瓏，又字聖僕，江西臨川人，幼業儒，中年投大通大士閣出家，為中興無相寺玉忠和尚之徒孫，法幢和尚之剃徒也，圓具後，依台宗尊宿諦閑老法師座下，研究天台教觀，頗通教理，民國初，政體維新，法門多故，曾隨寄禪和尚，與海內熱心護教諸名宿，出而組織佛教會，維護法門，繼受贛州佛教會之聘，總理會務，曁民國四年，因剃師年老，回大士閣，奉師命住持本寺，且隨緣撐持，上承師祖開闢本寺之志，接待十方雲水，兼宏毗尼，以惠後學，自行，多以為常課，至民國二十四年，稍示微疾，十月初四日，安詳而逝，舊志釋傳內，分梵僧，詩僧二類，凡載有詩者屬詩僧，餘皆列名梵僧，不知凡佛典中稱梵者，乃指天竺而言，其文為梵文，音為梵音，故僧亦稱梵僧，茲志所列，全是華人，只淨藏為新羅人，何得稱梵，至於僧伽所貴，必在戒定慧學，解悟修持，若僅工詩，不足與三寶之列，今修新志，統列入，不敢删削，原以舊之秉筆者，全不解佛法，而專尚文學，故齊己一傳，於其習律儀，開禪解，空名利而崇苦行諸大端，皆削而不書，唯稱與鄭谷友善，能詩，是其棄明珠而取魚目，昭然若揭，齊傳如是，則其他所稱詩僧者，安知不受盲眼之屈耶，故今志只去梵，詩二稱，而悉以高僧標之，區區之意，附識於此，青陽人，九子山係其故址，開元間，金地藏東來，卓錫東巖，讓和以地布施，竟成叢林，今有閔公塔，在東巖下，按神僧傳，公每齋百僧，虛一座，請地藏，藏因乞一袈裟地，公許之，展衣，徧覆九華，閔公子求出家，卽道明和尚，後公亦離俗，反禮子為師，故今侍地藏菩薩像，左道明，右讓和也，果如此，則讓和亦應列僧傳矣，南陵人，為金地藏寫四部藏經，見費冠卿，青陽人，至德初，節與羣老自九華山麓登臨，山深無人，見金地藏閉目石室，其傍折足鼎中，唯白土和少米烹而食之，節等投地號泣，謂和尚苦行若此，某等深過已，出資買僧檀公舊地，開建叢林，敢冒死請，地藏從之，家九華，稱行者，一日入南泉設齋，黃檗運為首座，行者施財，答曰，財法二施，等無差別，贄曰，恁麼道，爭消得䞋，便將去，須臾復入曰，請施財，黃檗曰，財法二施，等無差別，乃䞋，藥山令供養主行乞，至行者家，行者問，從何來，曰，藥山，行者曰，來作什麼，曰，教化，行者曰，將得藥來麼，曰，行者有什麼病，贄便捨銀兩錠，歸，舉呈，藥山曰，速還之，子著賊了也，主卽送還，行者曰，彼中有人，加銀施之，巖頭奯嘗舍行者家，補衣次，行者趨過，巖頭以鍼作劄勢，行者整衣謝，妻問，作麼，行者曰，說不得，妻曰，也要大家知，乃舉前話，妻頓悟，乃云，此去三十年後，須知一回飲水一回咽，其女聞之，亦悟，曰，誰知盡大地人性命，被奯上座劄將去也，唐天祐中，捨莊建龍門寺，康熙時，本邑老田村人，性孝友，幼失恃，隨父華川君客江西，父沒，俊甫十三，弟九齡，而旅殯如禮，旋挈弟返里，理舊業，復隻身往江西負骸骨歸，教養幼弟，推衣讓食，而親族睦鄰，敦倫樂善，亦始終不倦焉，晚年尊信佛教，凡佛緣法會，靡不賴俊竭力經紀，而觀厥成，時洞庵和尚居伏虎洞二十餘年，俊尊其道，師禮事之，適玉林國師囑洞庵建募叢林，俊遂捨山奉施，其夕徧山松頂皆凝甘露，因以名寺，建築工竣，俊移居化龍岡，長齋念佛，以終其身，郡守喻公成龍，深相契重，為作，述其行狀，靈應門第五內分二，一，往昔記載，二，近今述聞，人以誠感，如水得清，佛以願應，如日常明，鑑照呈形，谷空應聲，事理昭然，何用疑驚，吁嗟佛日，莫朗羣盲，粵稽載籍，覺諸有情，志靈應，唐貞元十年，地藏王菩薩示寂，山鳴谷隕，建塔之地，發光如火，因名神光嶺，地藏菩薩初住東巖，遇毒螫，忽有美婦人來，作禮奉藥云，小兒無知，願出泉補過，應視坐石間，潺潺流衍，因名龍女泉，挈瓶僧，嘗挈瓶謁地藏，談論竟日，去住無常，莫知所在，地藏示化後二十年，樵者於羅漢峯見之，顏貌清古，宛如昔時，後人因名其地為羅漢峯，又名羅漢墩，金光洞有穴，可望而不能入，入則神光金色，充塞洞口，有致敬者，髣髴見金人像，相傳地藏菩薩嘗居洞中，唐僧卓庵，住幘峯西石窟中，感觀世音菩薩出現，因名其地為觀音巖，廣福寺有唐人手鈔四大部經，卽俞蕩為金地藏所鈔者，水漂兩函，歲久，忽發光，尋其處得焉，陳清隱有詩，見本寺條，又廣福寺原在覆甌峯下，後遷山上，前有二龍潭，可祈求雨澤，明景泰六年，黃山翠微寺僧顯裕，崇廣朝九華，過此，遇旱，祈雨，果應，里人請留，募緣重建，俱載紀勝，紀勝載，明嘉靖六年，歲饑，九華山叢竹結實，延十餘里，小者如米，大者如麥，中赤外青，甘食如飴，民賴以不饑，嘉靖十四年，復如是，活人甚衆，有陸岡進，表曰，直隸池州府知府臣岡，據所屬青陽縣知縣臣某申稱，嘉靖十四年六月間，本邑九華山竹實盛生如米，活人甚衆，誠大異事，謹以上進者，臣岡等誠歡誠忭，稽首頓首上言，伏以竹生實而擬鳳之來，誠為上瑞，出禎祥而為福之兆，可以前知，民乃粒而不費耕耘，國將興而滋其養育，羣生含餔之餘，帝力何有於我，一物生成之異，聖德上通於天，恭維皇帝陛下，緝熙聖學，道統實承，經綸大經，孝思維則，郊廟成而禮制更新，天子建中和之極，禘嘗舉而異物適至，帝心孚孝享之誠，竊惟九華之山，實亦一方之勝，橫亙數十里，高聳百餘峯，猗猗菉竹，繁衍之實偶生，濟濟蒼生，匱乏之憂頓解，不圖勁節虛中之物，乃有濟時救世之功，不稼不穡，居然而取禾，匪玉匪金，得之以為粟，誠自古所無之瑞，非尋常可致之祥，薦之郊，薦之廟，美踰九穗嘉禾，徵諸地，徵諸天，秀奪兩歧瑞麥，茲實天意，夫豈偶然，良由皇帝陛下，敬天勤民之德，格於遐邇，尊祖敬宗之心，光於上下，是以遠方草木，亦獻珍奇，臣等一介書生，荷蒙寵任，自分凡材庸劣，無補於明時，何期帝世嘉祥，乃見於敝邑，臣謹昧死採取龠合，上瀆天顏，登薦粢盛，益光聖孝，伏願聖心俯鑑，大德兼容，播諸聲詩，紀一時之奇遇，傳之𥳑牘，遺千古之美談，臣某等無任瞻天仰聖欣躍感戴之至，謹奉表隨進以聞，偃月池，在化城寺前，池中產蓮，初無種，相傳地藏居時始有，東藏源東中峯上，有甘露泉，味甚甘美，如飲沆瀣，昔有禪師取以療人之病，頗驗，紀勝載，蘭溪王南塘游九華，阻雪，宿途中，夢一老人前曰，樵夫欲相害，公幸援之，明日行半山，聞丁丁聲，則數人持斧斫古松，南塘愕然曰，求援者，松耶，因如所値予之，復構亭於其下，署曰一松，明萬曆壬子冬，九華山大雪四十日，人物僵斃無算，忽來一老僧，偃臥甘泉書院嶺北洞中，氣候如溫室，臥處氣蒸蒸，汗沸如珠，土人見而異之，以飯茹進，隨多少輒盡，亦有卻而不食者，常不言，言卽發人陰事，吳光錫訪之，見其眉長面赭，目光如射，兩耳際，茸毛少許，指爪如麻姑，謂光錫曰，爾識我睡虎否，再訪之，不知所往矣，九華深處有洞，廣邃如堂，可容數百人，怪石成佛像，上懸鐘乳若幢蓋，旁列金黃牡丹，仙桂等花，有獵者逐鹿，偶値其勝，折花以歸，人驚異之，及復往，遂失其所，龍池，自五龍灣合流為十丈泉，注池中，傳為龍之所宅，大旱取水以禱，輒雨，倪雲林云，員外年八十有二，顏貌筋力如四五十許人，為言，甫弱冠，遭逢明盛，初宰當塗，過九華，逢神人與棗食之，後夢寐中數數見之，今老而不衰，蓋食仙棗力也，宛雅三編載，吳𥳑云，余登九華山半，見驢向人行乞狀，詢之，為從姑蘇人來，至此伏地悲鳴，策之弗起，其主遂棄之，命山僧結茅居焉，十年於茲矣，首無羈絡，不食田稼，聞梵音輒首肯，余異，而為之歌以志焉，朝發長江干，暮入九華道，捫蘿陟岑雲，曲徑陵天表，悵望空山塵慮疎，欲證無生恨不早，道旁忽見鄭綮驢，不是蹋雪灞橋初，掉頭頻向行人乞，飽去更銜芝草娛，伏地逡巡不逐隊，應愧從前誇黔技，昔人悟道但聞鳴，馱經猶記西竺事，吁嗟呼，當年書畫雖奇才，九良八駿安在哉，不如歸伴劉安鼎，雲中雞犬勝龍媒，見光緒周志，翟溥福，字本德，東莞人，永樂二年進士，除青陽知縣時，九華虎為患，溥福禱告山神，虎卽匿迹，百歲宮卽萬年寺無瑕和尚，勅封應身菩薩，肉身不壞，趺坐一龕，其左手提上齊眉，據寺僧云，本寺於咸豐時遭火災，肉身於火勢猛烈際，忽左手提高作遮火狀，而火頓息，施詧，字曾省，宣城人，母操作過勞，術者言不能過五十，詧日夜憂懼，數夢母寢疾，輒悲詫驚起，覺乃喜曰，固夢也，吾母幸無恙，嘗為母禱於九華山，出一紙焚之，伏地良久，兩袖皆濡淚，蓋祝減己算以益母也，母竟以八十終，事載明史，江西景德鎮，清季有老僧募化飯盌，窰主堅不允，迨窰已發火，老僧復向頂禮，募化九華山百歲宮飯盌一箇，以為紀念，窰主首肯，老僧忽不見，及火熄，全窰之盌俱有九華山百歲宮字樣，致不能行銷他處，乃運送該寺，以誌靈感，而表信仰，洞庵禪師，居伏虎洞二十餘年，以虎為衞，老田吳氏多從之遊，最敬信者首推吳翁爾俊，適玉林國師朝禮九華，指一處曰，此地山水環拱，若構蘭若，代有高僧，囑洞庵募地建置，其地產屬爾俊，遂慨然布施，是夜，徧山松頂降生甘露，神人應兆，此甘露寺之名所由始也，洞庵說法傳戒，一時釋氏頓易舊習，至乾隆朝，傳燈，優曇繼席，宗風尤暢，咸豐洪楊之亂，梵宇全燬，至同治時，法源上人結茅於舊址，精修禪觀，玉田唐公倡捐，修建殿宇，得復舊觀，光緒戊戌，大航上人晉京請藏經以歸，常賢嗣法三十餘年，亦謹守律制，宗風不墜，玉林國師之懸記不爽也，化城寺西里許，稍折而北，為拱金閣，明萬曆十四年，頒賜藏經，珍藏於此，至清嘉慶二年，僧端旵移經於化城寺之後樓，李志，鮑可大曰，有業捕蛙者，於九華溪隖中，夜捕得一巨蛙，蛙舉兩足，挽其兩手，不少寬，其人求脫不能，時已四更矣，忽聞寺中早課鐘聲，蛙乃俛首西向，舉兩足若禮拜然，拜畢躍去，始得脫免，遂改業焉，見九華紀勝，按舊志，於物產中，鱗介類多有味鮮，味美，可食等字，教人殺，讚歎殺之罪業，將隨書册以俱長，故今悉削之，幷搜錄此段以警衆，非唯體菩薩慈悲，亦孔子勝殘去殺之微意也，金陵瑣事賸錄，陳乾寶分教建平，有輿人王旦六，每應役，多値死去，詢其故，蓋陰司取為勾攝使也，旦六偶附鄰人船，往九華進香，事畢囘家，陰司復遣勾攝，閻君曰，旦六有善念，敬禮地藏菩薩，可免役，見九華紀勝，永慶庵，咸豐時被燬，同治時，住持覺蓮往通州募化，未至之前三日，遠近聞木魚聲，及覺蓮至，衆知為神感，踊躍捐輸，梵宇復舊，至今傳為美談，趙桂馨，安徽合肥人，耕讀為業，夫婦年逾半百，祇一子，名存金，入塾誦讀，己未秋，存金感時疾，數日逝世，桂馨夫婦慟不欲生，一夕，夢地藏菩薩來慰之曰，汝子已於某處某宅借屍還魂，汝於年終來山，可得相見，馨覺，驚喜交幷，然頗疑積想成癡，幻夢難信，唯旣得夢示，不肯置之，遂於臘月，夫婦相偕朝山，甫至佛殿，一兒迎面來，大呼阿爺阿娘不置，詢其姓氏里居，乃以趙兒生沒因緣對，且面貌雖殊，音聲未改，幷云，菩薩救濟，令得還魂，夫婦大喜，遂攜歸為子如初，其生身父家聞之，爭執致訟，然子自述確係趙兒還魂，不願遽歸本宅，於是經衆調解，往來兩家，各作半子，此亦金史趙合得後，又一新判決也，桂馨於民國九年，送佛法無邊匾額於山上，幷紀其事本末，曹又新朝山見之，錄其事略如此，安徽曹又新居士幼年多病，母韋氏，詣山進香，求菩薩默佑，痼疾得痊，因是，母子虔心奉佛，肉身塔者，菩薩藏身之勝地，全山香火之總匯也，善男信女，往來進香者，踵相接，而自塔前十王殿，下至白馬亭街，化城寺放生池間，蜿蜒數百丈，道路崎嶇，行者憚焉，韋乃發願，俟家稍裕，為之修葺，臨終，卽以此囑子勿忘，今十餘年，又新雖服膺拳拳，終以工程浩大，未能舉辦，戊辰二月，觀音聖誕，又新入山貢香，禮塔畢，於上禪堂前遊覽山景，忽見其母雜女衆內，身負香囊，從正天門下，相距祇數十武，諦觀容貌甚晰，乃急趨之，轉瞬，遂失所在，因思此非母遺志未酬，現身點化耶，乃竭力募緣，以成母志，行見靈山勝境，路現莊嚴，可謂以孝順心上報佛恩，普利有情也，癸酉初夏，又新君由皖赴潯，順道到彭澤過訪，自述修砌九華石路工畢，近兩年，兼任中國紅十字會掩埋事，辛未大水，在蕪湖一帶打撈溺屍，幷掩埋沖決墳墓，所費不貲，而皆出己囊，不向外募分文，曾登蕪湖各報，而近年營業，亦稍有盈餘，足資挹注，且從前眼目昏花，今夜中能視細字，從前舉步卽喘，今能日行六七十里，非菩薩靈佑，能如是乎，請幷記之，以勸來者，民國己巳秋間，滬上通商銀行謝君往九華禮佛，幷設千僧齋，方施錢時，見一僧狀貌異衆，身有奇香，伸手受䞋，其掌特短，而指極長，心異之，疑為聖僧，急下拜頂禮，起而視之，杳不復見，民國十八年有土匪欲來九華各寺行劫，先令一人偽為香客，宿百歲宮，探聽各寺廟收入多寡，並察路徑，夜半其人忽若中狂，跪於佛堂喃喃囈語，久之漸醒，乃自承實為匪類探消息者，僧衆大驚，但亦不願深究，卽令其下山，通知各寺嚴加戒備，匪謀亦息，上海法租界晏公廟，為清和尚，湖南人，姓余，字煥章，民國十五年冬，予旅居赫德路佛教淨業社時，彼方在社當庶務員，越一年，始出家，自述彼旅滬數十年，開小商店，曾積數千金，以年輕，染滬上惡習，納姬妾數人，身體漸不支，得喘氣證，醫藥罔效，羸瘠已極，遂深覺五欲之苦，決意歸依佛門，以求解脫，於某年正月發心朝九華，偕同伴數人，附輪船抵大通，宿店，次日預備入山，其時喘疾益劇，步履艱難，衆見其狀，勸在旅館望山遙拜，謂以病不能登山，菩薩慈悲，自當原諒也，彼亦自覺疾甚，難任勞頓，遂目擊同人各乘肩輿而去，獨坐旅舍，自疚且悲，旣而悔恨曰，吾不遠千里來朝菩薩，豈以病魔阻我心願，寧死於山徑中，亦必上山一禮，而輿夫皆散，無可雇者，且加大雪紛飛，路絕行人，然奮勇直前之心不少餒，挈一小竹杖，冒風雪而進，中途雪封，不辨行徑，忽見一老者來，因問欲往某庵，當從何去，老者指謂，向此驀直去，不遠也，未幾，遂抵庵，問同伴先來者，則皆未到，心甚驚訝，時大汗如雨，急洗足換衣履，待食麪訖，同伴各肩輿始到，相視駭絕，問，何能來此，述說情狀，衆謂，我等見汝病甚，乘輿且恐不耐其勞，何能步行九十里，且祇路徑一條，何竟不逢而先到，此眞菩薩不可思議感應矣，此夜安睡，沈疴頓失，禮敬下山，身體康強，比來時判若兩人，至家後，疾終不發，因此，益堅出世之心矣，民國十七年秋，彭澤李錦新偕謝，汪二人，同往九華晉香，舟過大通，李，謝登岸，汪獨居船中，見賣灰包蛋者，價極廉，因購數十枚藏艙內，意欲帶回家後，用以佐餐也，夕抵茅坦，天明上山，汪忽僵臥不能動，驚問其故，亦不自知，但覺周身輭弱如綿，強扶之坐，旋卽傾倒，衆謂此必心有不誠，受護法神譴責，速當自省悔過，汪乃沈思曰，得毋昨日誤買雞蛋所致乎，囑代棄之，李等上山禮佛，幷代懺悔，汪在舟中，夢被人拘，呵曰，遠道來禮菩薩，安可貪小利，帶葷物，幸能悔過，免汝無罪，迨李等囘船，汪霍然瘉矣，更沐浴上山，盡敬而返，按，此等事類，敝邑彭澤蕞爾之地，卽不可枚舉，不唯本人夾帶葷物，卽家中人，或買魚買蛋，雖未曾食，而進香者必有感覺，於衣衾中，現魚鱗蛋殼等，故莫敢不敬，此誠大士不可思議威神之力也，不敬者有譴，則至誠者暗中獲福，寧有限量，姑記一則，以例其餘，至他處靈應，有李圓淨所編地藏靈感錄，以不在九華範圍，例不能繁引矣，許止淨謹識，民國二十年八月間，有來山進香之某客，行至地藏塔前八十四石級下，忽暈倒臥地，不省人事，經塔僧悟舫為之念佛，一再向大士前祈禱，始蘇，客自言曰，蓄謀殺嫂，以圖報復，今旣如此，自知懺悔，而不敢為矣，檀施門第六內分二，一，法施，二，財施，菩薩度生，具四悉檀，施波羅蜜，六度首端，法雨普被，大衆同餐，外護所託，王臣宰官，須達高蹤，千古不刊，財法二施，功德等觀，志檀施，皇帝勅諭地藏寺，朕惟佛氏之教，具在經典，用以化導善類，覺悟羣迷，于護國佑民，不為無助，茲者聖母慈聖宣文明肅皇太后，命工刊印續入藏經四十一函，幷舊刻藏經六百三十七函，通行頒布本寺，爾等務須莊嚴持誦，尊奉珍藏，不許諸色人等故行褻玩，致有遺失損壞，特賜護持，以垂永久，欽哉，故諭，諭九華山地藏寺僧衆，制曰，朕誠心印造佛大藏經，頒施在京，及天下名山寺院供奉，經首護持，已諭其由，爾住持及僧衆人等，務要虔潔供安，朝夕禮誦，保安眇躬康泰，宮壼肅清，懺已往愆尤，祈無疆壽福，民安國泰，天下太平，俾四海八方，同歸仁慈善教，朕成恭己無為之治道焉，今特差內官監太監漢經廠表白李官，齎請前去彼處供安，各宜仰體知悉，欽哉，故諭，大明萬曆二十七年閏四月二十四日年月上有印，廣運之寶，敬禮慈尊地藏王，神呪善能滅定業，普救無邊五濁苦，紹隆三寶種不斷，智旭與法界衆生，迷本淨心，已造定業，無明所覆，不自覺知，故於今日，同嬰苦報，遠隔正法，遭遇魔邪，倒說大乘，誣毀了義，逐後世微勣，忘教主典型，設宣實道，反被譏訶，雖解眞乘，仍虧智斷，歎同修之落落，嗟外護之冥冥，果豈他尤，因原自造，唯捫心內悔，悲仰求哀，恭念地藏大士，無上醫王，滅業眞言，無邊神力，定能拔三障苦，施三德樂，是以專心持誦，速望冥加，向持三百二十萬，一百萬，四十八萬竟，今復為某等廣列比丘，沙彌，居士等名，不錄，各各有差，至心共持一百四十萬，伏願一切比丘，增長福慧，成就聖根，斷世愛網，摧我見山，一切沙彌，志慕大僧，克臻淨行，增修戒慧，棄捨幻緣，期許誓同先哲，舉止不類時流，一切檀護，明識是非，了達邪正，以願作衆生之眼，將身為佛法之城，又願各信淨土玄猷，共勖樂邦妙行，具諸戒品，讀誦大乘，深信因果，解第一義，常為人說法藏遠因，彌陀現果，令諸有情，咸脫苦輪，畢獲安樂，又願智旭，與諸知識，互為主伴，恆轉法輪，誓滅三塗定業，妙暢安養眞詮，恭干三寶聖尊，同體攝受，歸命能仁無上尊，大孝大慈眞法性，三乘權實衆威神，願賜哀憐垂攝受，弟子智旭，自惟夙障，纏此幻形，復以深愆，丁茲劫濁，三寫烏焉，悲佛法之衰亂，五逆橫作，痛國步之艱難，朝野無改過之心，緇素爭覆轍之踐，良由共識相種，惡業同牽，同分妄見，眚緣共起，徹底思惟，決無心外實境，由衷悔憾，須勤體內漚和，爰與同行，幷集檀那，普為國王帝主，父母親緣，土境萬民，法界含識，頂禮慈悲道場懺法，供養歷代知識道容，然香三炷，供常住三寶，又三炷，奉供幽冥教主，地藏慈尊，伏願大行皇帝，滅燬像之重尤，解殺戮之積怨，頓蒙解脫，速悟無生，今日主臣，進賢遠佞，發眞實悲救兆民之心，捐利去名，竭眞實不顧身家之悃，次願我等各各生身父母，歷劫親緣，師友知識，眷屬檀護等，已命過者，長辭八難，託質九蓮，今現在者，不受兵祲，永離驚慴，又願執勞運力，助營福業者，一念無私，共轉國家之禍亂，三輪不昧，等消君父之愆尤，又願見聞隨喜，廣及法界衆生，普植良因，等成妙種，空五濁之幻染，證三德之性眞，盡虛空界，悉悟圓常，智旭乃當成等正覺，吾人最切要者，莫若自心，世間善明心要者，莫若佛法，然佛法非僧不傳，僧寶非戒不立，戒也者，其佛法綱維，明心要徑乎，慨自正教日替，習俗移人，髡首染衣，不知比丘戒為何事，一二弘律學者，世諦流布，開遮持犯，茫無所曉，况增上威儀，增上淨行，增上波羅提木叉乎，又况依四念處行道，增心增慧以成三聚五支者乎，嗟嗟，三聚五支不明，謂大乘僧寶，吾不信也，僧旣有名無義，謂傳持佛法，明了自心，吾尤不信也，堅淨信菩薩憫之，以問釋尊，釋尊倍憫之，委責地藏大士，大士更深憫之，爰說占察善惡業報經，經曰，惡業多厚者，不得卽學定慧，當先修懺法，所以者何，此人宿習惡心猛利，現在必多造惡，毀犯重禁，若不懺淨，而修定慧，則多障礙，不能剋獲，或失心錯亂，或外邪所惱，或納受邪法，增長惡見，故先修懺悔，若戒根清淨，及宿世重罪得微薄者，則離諸障，又曰，雖學信解，修唯心識觀，眞如實觀，而善根業薄，未能進趨，諸惡煩惱，不得漸伏，其心疑怯怖畏，及種種障礙，應一切時處，常勤誦念我之名字，若得一心，善根增長，其意猛利，當觀我及諸佛法身，與己自身，體性平等，無二無別，不生不滅，常樂我淨，功德圓滿，是可歸依，又觀自身心相，無常，苦，無我，不淨，如幻如化，是可厭離，如是觀者，速得增長淨信之心，所有諸障，漸漸捐減，此人名為學習聞我名者，若雜亂垢心，誦我名字，不名為聞，以不能生決定信解，但獲世間善報，不得廣大深妙利益，嗟嗟，由此觀之，戒不清淨，二觀決不易修，二觀不修，一實何由證契，而欲戒根清淨，捨懺悔持名，豈更有方便哉，且持名一法，自其淺近言之，愚夫愚婦，孰不能矢口，自其深遠言之，不達法身平等，雜亂垢心，不得名為聞矣，故知以二觀為指南，能修二觀，方為聞菩薩名，以聞名為方便，眞實持名，便是圓攝二觀，故名聞障淨，障淨戒得，戒得定慧發生，定慧而一實證入矣，明心見性，是眞僧寶，眞傳佛法，大法久湮，人多謬解，執大謗小，舉世皆然，然地獄衆苦，已隨其後，瘖瘂餘報，復更難窮，故地藏慈尊，大集會中，現聲聞相，世尊廣歎勝德，且較云，假於彌勒，妙吉祥，觀自在，普賢，殑伽沙等大菩薩所，百劫至心歸依，稱念禮供，求諸所願，不如一食頃，歸依稱念禮供地藏菩薩，以久修堅固大願大悲，勇猛精進，過諸菩薩故也，蓋末世駕言大乘甚易，躬行僧行實難，寧知廢小談大，幷大亦非，悟大用小，卽小本勝，故法華誡弘經者，必依四安樂行，涅槃極談常住佛性，尤扶戒律，大士功德獨勝，得非亦在此乎，智旭深憾夙生惡習，少年力詆三寶，造無閒罪，賴善根未殞，得聞本願尊經，知出世大孝，乃轉邪見而生正信，仍以謗法餘業，辛勤修證，不登法忍，每展讀大士三經，輒不禁涕泗橫流，悲昔日之無知，感大士之拯拔也，因念濁智流轉之日，同此過者不少，敬宗十輪，幷本願，占察二典，述此儀法，庶幾共滌先愆，剋求後果，不終為無依行乎，未登無生正位，皆可修之，無論初心久學也，唯聖罔念作狂，唯狂克念作聖，此危微的傳也，佛法亦爾，一念迷，常寂光土，便成，一念悟，阿鼻地獄，便是常寂光土，所以地藏本願，直與華嚴同一血脈，試觀華嚴世界，卽空卽假卽中，不可思議，地獄衆苦，亦卽空卽假卽中，不可思議，華嚴明自心本具之淨土，令人知歸，地藏明自心本具之苦輪，令人知避，一歸一避，旨趣永殊，而歸亦唯心，避亦唯心，心外決無別法，儒所謂，道二，仁與不仁而已，危乎微乎，善利分舜蹠之關，去存為人禽之別，熟讀本願經，不思自覺覺他，出地獄歸華藏者，必不仁之甚者也，警心居士憫之，遂畢世受持，兼以勸人，予謂適發此心，地獄苦輪便當頓息，歡喜為序，代法界衆生普勸云，釋迦佛謂定業不可救，所以寒造罪之心，地藏菩薩說，所以慰窮途之客，旭，少習東魯，每謗西乾，承觀音大士感觸攝受，後聞地藏本願尊經，始發大心，誓空九界，今得與僧倫，染神乘戒，皆慈願冥加，不可誣也，爰念娑婆弊惡，惑業苦三，如惡叉聚，無上醍醐，悉成毒藥，持律者，唯事衣鉢，作犯止持，茫無所曉，習教者，唯事口耳，禪那理觀，瞀無所得，參宗者，流入機境，播弄精魂，心佛眞源，毫無親證，淨土一門稍切時機，亦苦多成退託，未合不思議大乘，良由業重障深，濁智流轉，雖有聖者，末如何也，唯地藏慈尊，悲深願重，專愍剛強，尚能轉我當年殷厚邪心，使得正信出家，豈難轉大地衆生無知過犯，使歸眞際乎，故於三寶前，發心欲造萬佛銅殿，中供大士，永鎭九華，爰受一食法，結百日壇，持五百萬，又化大心緇素，或持十萬，或百千萬，共成十萬萬，表三千大千世界數，以其總數，供大士像中，作盡未來廣化十方左券云，洪鐘具無邊音性，一擊而頓徹鐵圍，地藏圓同體大悲，瞻禮而頓蒙與拔，幽冥之覺悟可期，現在之障緣宜轉，靈峯心懷禮公，旣已鑄鐘打鐘，復思是像作像，雖丹青刻畫，咸皆性同虛空，而鍊就純鋼，可表堅固不壞，四德非塵，藉一塵而圓顯，三身無像，藉影像以妙彰，寄語高賢，共行檀施，助鐵者，如正因心發，法身妙果可登，助炭者，如了因心發，般若光明可悟，助食用者，如緣因心發，解脫神通可基，從大士而發其心，正是全性起修，由衆信而成此像，正是全修在性，如是事，如是理，如是因，如是果，眞語實語，諦思諦行，易曰，積善之家，必有餘慶，積不善之家，必有餘殃，書曰，惠迪吉，從逆凶，唯影響，作善降之百祥，作惡降之百殃，因果報應之說，未嘗不彰明較著於世間也，但儒就現世論，未足盡愚者之疑情，自釋典入支那，備明三世果報，益覺南宮所悟，及孔子尚德之稱，事理不誣，然三藏權詮，祇明因緣生法，未直明因緣無性，故云，佛能轉一切業，不能轉定業，逮大乘會中，始廣明格外深慈，建勝異方便，依萬法唯心，緣生無性之理，設取相，無生二懺，以通作法之窮，然後罪無大小，障無淺深，依教行持，悉堪消滅，如赫日當空，霜露頓收也，昧者謂重罪可懺，開造罪門，蓋不唯罔識佛菩薩之弘慈，亦豈知儒者之了義，孔子曰，過而不改，是謂過矣，憂悔吝者，存乎介，震無咎者，存乎悔，蓋明示人以自新之端矣，夫罪有重輕，事非一概，世法不能治，佛法治之，作法不能治，取相治之，取相不能治，無生治之，則究竟離苦解脫之法，不得不歸功佛門，又不得不歸功觀音，地藏諸大士也，觀音應十方世界，尤於五濁有緣，地藏遊五濁娑婆，尤於三塗悲重，如父母等愛諸子，而於幼者及無能者尤所鍾情，此占察善惡業報經，誠末世多障者之第一津梁也，堅淨信菩薩，殷勤致請釋迦牟尼佛，珍重付囑，三根普利，四悉咸周，無障不除，無疑不破，三種輪相，全依理以成事，故可卽事達理，二種觀道，全卽事而入理，未嘗執理廢事，又復詳陳懺法，卽取相，卽無生，初無歧指，開示稱名，觀法身，觀己身，頓同一致，乃至善安慰說，種種巧便，不違實理，此二卷經已收括一代時教之大綱，提挈性相禪宗之要領，曲盡佛祖為人之婆心矣，予依經立懺，程用九居士捐資，幷募善信助成之，此正欲立立人，欲達達人之極致也，予每謂地藏本願一經，當與八十一卷華嚴並參，華嚴明佛境界，稱性不可思議，本願明地獄境界，亦稱性不可思議，一則順性而修，享不思議法性之樂，一則逆性而修，受不思議法性之苦，順逆雖殊，全性起修，全修在性，一也，一念迷佛界不思議性，則常寂光土應念化成刀山劍樹，鑪炭鑊湯，一念悟地獄不思議性，則泥犁苦具應念化成普光明殿，寂滅道場，迷悟雖殊，性德無增無減，又一也，然性德雖無增減，非逆順不屬迷悟，而迷之為九界逆修，遂感分段，變易二死苦報，悟之為佛界順修，遂成菩提，涅槃二種轉依，迷為三惑，悟為三智，逆修為十惡五逆，順修為六度萬行，生死為三界四相，轉依為三身四德，苦卽法身，惑卽般若，業卽解脫，諺謂，推人扶人，只是一手，讚人毀人，只是一口，大佛頂謂，如水成冰，冰還成水，詎不信然，然則芙蓉九朵，信可與華嚴九會，同其表法，豈謂地藏本願經僅談地獄因果事相而已，况華藏世界，安住大蓮華中，如來成道，亦坐寶蓮華，而優鉢羅，波頭摩等地獄，亦復名青蓮華，赤蓮華，可見一名，一喻，一事，一法，皆悉具足十界，在當人迷悟順逆何如耳，不思議法性，體非羣相，不礙諸相發揮，又奚閒於地獄及寂光哉，願諸開士，率諸檀越，卽以此為順修因緣，開發正悟，則鐵圍兩山，卽是金剛菩提道場，無令火燄幻作金蓮，斯大妙矣，福田有二，曰敬，曰悲，敬田，以田勝，悲田，以心勝，供舍利，而福等虛空，敬田也，澤及枯骨，萬世稱為仁主，悲田也，一田功德，已不思議，况悲敬具足者乎，夫羅漢四果，證入無生，永離我執，旣入涅槃，不愛枯骨，凡夫比丘，未斷思惑，儻尸骸暴露，則神識不安，神識不安，可悲也，堂堂僧寶，可敬也，矧凡聖莫測，神聖淵府，龍蛇混居，安知肉眼所謂凡僧，非卽大士曲示乎，是故隨供一骨，罔不具悲敬二田，九華為天下第一名山，迺荒原暴骼，悚目傷心，予初到山，首以此事經懷，適有衆耆，快為鼓舞，不揣陋拙，倡作先聲，其有見聞隨喜，無論若緇若素，若少若多，旣投最勝之因，必克無上之果，敬則成佛道而有餘，悲則度衆生而無量，係以偈曰，僧相堂堂，福德之海，縱令朽骨，福性奚改，起塔供養，應至梵天，况復丈許，詎云不然，大士示形，徧在生死，青淤朽骨，黃金鎖子，彈指合掌，的的眞因，誰為證佐，妙法華經，向年託迹寶山，於一切精律行者，作地藏大士想，卽一二不拘小節者，亦作志公，濟顚等想，聖道場地，龍蛇混雜，凡聖交參，不敢以牛羊眼妄測，自招無閒重罪也，適聞山中稍稍構難，雖大菩薩示現作略，然經云，寧破千佛戒，莫與外人知，又世典云，胡越人相為讎敵，及乘舟遇風，則相救如左右手，九華實地藏慈尊現化地，山中大衆，無非地藏眞實子孫，不知歷幾劫修行，到此名山福地，乃為小小一朝之忿，遂使智不若胡越同舟，非所謂一芥翳天，一塵覆地者耶，不肖智旭，少時無知，毀謗三寶，罪滿虛空，仗地藏大士深慈厚願，拔我邪見，令廁僧流，故今日稱地藏孤臣，山中大衆，皆吾幼主，臣無輕君之念，而有諫君之職，唯是誠惶誠恐，稽首頓首，遙向寶山，披陳忠告，唯願衆師，各各捨是非人我之心，念法門山門之體，同修無諍三昧，永播大士道風，古人云，官不容鍼，私通車馬，又云，家無小人，不成君子，縱有實非大士眞實眷屬，亦須慈恕，令其漸種善根可也，天界盛和尚曰，世人只知念救苦救難觀世音，而不知念救安救樂觀世音，此開天闢地之論，人皆罔識其旨，余特拈出，為大安大樂者，作一還丹引子耳，悲華經云，彌陀如來，於往昔劫中，為無諍念王，棄捨國位，同不眴，尼摩兩太子出家，誓成正覺，不眴卽觀音大士，尼摩卽勢至菩薩，此皆從安樂中服還丹妙藥，自救而救諸衆生者也，九華大夏庵空生上座，德高臘長，以興創為行，救世為願，復於本庵西，建一大悲閣，使十方佛現，同興讚歎之詞，一乘法分，共起悲仰之心，何安樂之不捨，苦難有不急救者哉，願諸信心，縱不能如無諍念王棄國捨位，蓋互相汲引，作施度勝因，亦可以救安救樂，何莫非觀音大士現身說法也歟，又何莫非還丹妙藥也歟，是為引，九華山，古號九子山，崛起大江之東，揖灊廬於西岸，儼削成於天外，旁臨千餘里，高峯峻嶺臣焉，連崗走隴子焉，自元氣凝結，幾萬斯年，六朝建都，此為關輔，人視山而天長，山閱人以波逝，其間聖后賢臣，詠歌迭興，言不及者，茲山屈焉，開元末，有僧檀號，張姓，自郡館至，為鄉老胡彥請住，廣度男女，觸時豪所嫉，長吏不明，熒其居而廢之，時有僧地藏，則新羅王子金氏近屬，項聳奇骨，軀長七尺，而力倍百夫，嘗曰，六籍寰中，三清術內，唯第一義，與方寸合，落髮，涉海，捨舟而徒，覩茲山於雲端，自千里而勁進，披榛援藟，跨峯越壑，得谷中之地，面陽而寬平，其土黑壤，其泉滑甘，巖棲澗汲，以示高潔，曾遇毒螫，端坐無念，有美婦人作禮奉藥云，小兒無知，願出泉補過，應視坐石，石間潺潺，時人謂九子神焉，素願寫四部經，遂下山，至南陵，有俞蕩等寫獻焉，自此歸山，迹絕人里，逮至德初，有諸葛節等，自麓登峯，山深無人，雲日雖鮮明，居唯一僧，閉目石室，其旁折足鼎中，唯白土少米烹而食之，羣老投地號泣，和尚苦行若此，某等深過已，出泉布，買檀公舊地，敢冒死請，大師從之，近山之人，聞者四集，伐木築室，煥乎禪居，有上首僧勝瑜等，同建臺殿，楩枏豫章，土地生焉，斷而斲之，珷玞琪瓊，不求他山，肆其磨礱，開鑿澞澗，盡成稻田，相水攸瀦，為放生池，乃當殿設釋迦文像，左右備飾，次立朱臺，挂蒲牢於其中，立樓門以冠其寺，丹素交彩，層層倚空，喦巒隊起於前面，松檜陣橫於後嶺，日月晦明以增其色，雲霞聚散而變其狀，松聲猨嘯，相與斷續，都非人間也，建中初，張公巖典是邦，仰師高風，施捨甚厚，因移舊額，奏置寺焉，本州牧賢者到寺，嚴師之敬，西江估客，於雲外見山，施帛若干疋，錢若干緡，焚香作禮，遙以祈佑，師廣德焉，况親承善誘，感悟深哉，旁邑豪右，一瞻一禮，必獻桑土，豈諸牧不合禮焉，富商大族，輕其產哉，道德感也，本國聞之，相與渡海，其徒實衆，師憂無糧，發石得土，其色青白，不磣如麪，夏則食兼土，冬則衣半火，無少長，畬田採薪自給，其衆請法以資神，不以食而養命，南方號為枯槁衆，莫不宗仰，中歲領一從者，居於南臺，自緝麻衣，其重兼鈞，堂中榻上，唯此而已，池邊建臺，厝四部經，終日焚香，獨味深旨，時年九十九，貞元十年夏，忽召徒告別，罔知攸適，但聞山鳴石隕，感動無情，將示滅，有尼侍者來，未及語，寺中扣鐘，無聲墮地，尼來入室，堂椽三壞，吾師其神歟，趺坐函中，經三周星，開將入塔，顏狀亦如活時，舁動骨節，若撼金鎖，經云，菩薩鉤鎖，百骸鳴矣，基塔之地，發光如火，其圓光與其佛廟，羣材締構，衆力保護，施一金錢，報一重果，下為輪王，上登聖地，昔有護法良吏，洎施力僧檀越等，具刻名於石，深疾後代不能立殊績以濟衆，又不能破除餘財，崇勝因緣，啄腥羶，顧兒婦，生為人非，死為鬼責，悲哉，時元和癸巳歲，予閒居山下，幼所聞見，謹而錄之，孟秋十五日記，前史於外夷小國之王，稱為王子，所謂新羅王子者，卽國王也，地藏為新羅王之家屬，國王姓金，故曰金氏近屬，後人誤以王子為王世子，致疑近屬二字為衍文，乃由不知記中所謂王子者，實卽新羅國王之誤也，五溪之水，源出九華，北流梅根，入大江，溪橋去九華不二十里而近，登橋望天柱，雲門諸峯，宛如圖畫，誠邑中勝概也，溪不甚廣，春夏水漲，漂迅不可航，舊有橋，橋之西有小山，上有玩華亭址，乃都憲彭公命建，亭廢碑蝕，獨溪山之勝存耳，夫橋之造，不一人，亦不一次，就工者鮮，如石垛木梁，乃兵憲馮公鎭池時營也，歲久腐欲傾，萬曆四年二月，余始到，逾橋，危之，暫命支以木，三四月間，洪濤衝，大傾矣，往來人病涉，欲橋渡且弗得，矧冀亭榭樓閣之一登覽乎，夏五月，按臺唐公，道經橋，見圮甚，目余修之，云，此王政之一端也，余隨召工度費，人人有難色，且曰，非數千金不可，余思，時詘舉嬴，安敢輕議，又逾月，因候送兵憲公，同步至玩華亭址，觀之，亦云，有司政務，不可緩，余乃謀諸邑耆民吳仕範，章元縉，章士傑，徐世廣，熊鏜，王致佑，陳宗貴，李文林，汪廷衢，章允中十人，靡不欣欣承焉，又據案草疏，授僧人了瑾，徧募通邑大夫士庶，施財助工，余首捐俸為倡，通邑之大夫士庶，咸多寡悅輸，計簿可得六百餘金，擇九月初三起工，十耆民，同委官施表臣等，竭心殫力，先以十數桔槹，運水別流，合溪作三泓，每一泓闊三丈，高二丈七尺左右有差，下築松樁於沙，為橋垛駐腳之基，基固，方𥔍以石，石採於溪傍之山，用匠幾三百人，費七百金有奇，民工無算，至五年三月初，橋將告成，適按臺唐公又經此，覩其壯固，喜甚，兵憲公始以工大難就為恐，旣見次緒，尤喜甚，而又有復舊亭之命矣，余親詣橋西山額，去遺址數武，得一曠坪，命工開築，為堂三楹，堂之上，構亭一座，少側，對華亭之左，取舊毀四峯庵所供神像，廟之，廟之前，為小室，設牀帳，備往來宦遊者憩焉，橋西建石華表四柱，橋東建樓三大間，下周以磚石，上開八窗，立一佛龕於中樓，前左建關王祠，擇一黃冠守之，幷守樓中什物，右建碑亭，藏新舊詩文刻石，樓臺亭榭，東西峙立，屹然煥然，一大觀矣，向橋圮，人欲渡且艱，今遊者玩者，目眩而應接不暇，行旅心急而步遲，恐不畢其覽焉，凡慕九華之勝者，過此亦少酬心賞，奚俟登化城，上東巖乎，是役也，按臺唐公首命之，兵憲馮公，大府王公，共主之，二府俞公，四府吳公協贊之，三府范公樂成之，勤其役者，十耆民為最，環溪百姓，承委人役，孰不宣力效勞，於余何與哉，橋，募金所建，亭堂坊廟，贖金所建，樓，十耆民所建，橋名化城，堂名玄夷，亭更名望華，樓名陽華，皆兵憲公之命名書額也，工完首末，共十七閱月，謹記之以遺後云，光緒庚子，青陽縣訓導兼理教諭周贇，重修九華山志，云，查乾隆年間所修舊志，並未載康熙，乾隆御筆賜九華山兩額，疏忽實甚，謹按康熙四十二年癸未，聖祖南巡，駐蹕江寧府，時二月下旬，將屆五旬萬壽，兩江總督阿山，安徽巡撫喻成龍，兵部侍郎胡曾恩等扈駕，因同奏青陽縣九華山為地藏王道場，靈感昭應，各建醮祝釐，蒙俞旨，遣包衣昂邦赫奕，內侍李環，太僕寺少卿格爾芬至九華進香，幷賜銀三百兩為供，康熙四十四年乙酉，聖祖南巡，三月囘鑾駐江寧時，安徽巡撫劉光美隨侍行在，以九華山額奏請，蒙御書九華聖境四大字以賜，鉤摹製額，懸化城寺，而恭藏宸翰眞本於寺後之藏經樓，樓固有明萬曆朝所賜藏經也，康熙四十八年己丑有旨，分遣內府諸臣加禮山嶽，特命內務府廣儲司員外郎烏爾胡至九華進香，幷賜銀百兩為供，此九華山初蒙賜額也，乾隆三十一年丙戌，兩江總督高晉復以九華山額奏請，蒙高宗純皇帝，賜御書芬陀普教四大字，三月十一日，江寧布政使普福齎奉到山，鉤摹製額，懸化城寺，仍恭藏宸翰眞本於藏經樓，此九華之再蒙賜額也，咸豐七年丁巳八月，兵戈擾青陽，九華化城寺，地藏塔及諸禪院僧寮，悉遭灰劫，獨藏經一樓，巋然靈光，卽樓中藏經多遭蹂躪，殘缺已多，而玉檢金泥完好如故，知我聖祖高宗德彌大而澤彌長矣，贇以今次修志，宜恭紀盛典，登諸卷首，以光𥳑册云，蓋聞須彌芥子，蘊山移海涌之儀，一笠三千，徧日軸風輪之界，是以微塵灑霰，摩寶刹於蒼穹，半指驚雷，敞琳宮於碧落，載颺西土，厥有化城，天竺國部佛場也，匪曰幻區，實惟靈域，霄垂薝蔔，香寫妙金之樓，掌出蓮花，蘂結麗瓊之苑，炯然霞立，豈引墨之能趨，屹爾翬聯，非填鍮之可埒，九華化城寺，所為思承慈力，奕錫嘉名者也，寺始於晉隆安之五年，初名九華，唐建中初，郡守張巖表請勅賜今額，天竺杯渡禪師所築也，師謂，忘言種覺，實絕累於後乘，寄像聲形，可啟機於前路，採基懸崿，響木流泉，甘露初開，法吼斯震，辨百非於雙樹，標四諦於鹿園，蓋其勝也，成龍蒞郡三載，簿牒為勤，慕憑九子之峯，不異千華之海，顧以道涼教軼，耽委迷源，客侶緇儔，變山為市，憫茲沈惑，竭慮廓清，庶幾不染之波，宛轉白毫之照矣，乃飭巾車，聿登藥地，岧嶢蜷蹇，藉三休而始臻，窈窕虛駭，歷朝宿而未竟，睇瞻崇宇，躑躅層阿，巇外坦中，曠同國部，注音濛谷，旋光上枝，洵賓帝之三乾，棲眞之五會也，閱祀久遠，以迄於今，蘚碣蓁榱，丹零堅豁，願濯鏡水，淬以慧斤，建鼎作新，用暉庭陛，為憶燈明塔擁，多寶夢於方舟，天樂瑤幢，雲羅團於芝蓋，景祇林之勝事，揚獅座之芳風，是以臨喦置墠，駕岳排櫺，四柱軒廊，八襲豐殿，列陳繡壁，旁達玉廂，閒則虹霓，縱橫旃罽，彤彤翼翼，有赫其容，若乃玫瑱居楹，銀黃拂戶，紛奇映彩，合沓交持，盤螭夭矯，勢乍舉而復還，威鳳迴翔，噦將鳴而更戢，雕甍騰鐫，鈿砌斜規，煜爚鐶鋪，玲瓏綺欂，無飆自吟，不滌而淨，息心聖所，迥不踰斯，至於沿窺泛灩，仰視上都，級亭盈而媚空，色青熒而偃覆，經聲遞續，天梵遙聞，盪浴星河，鏗鍧嵐巇，又湖陁煒相，瀛閦之極觀也，經始春姸，告圭秋靜，法華推軫，兜率延扉，敬願諸佛弟子，同行禪師，抱珍飛錫，常住法門，以定慧為文質，以戒忍為剛柔，乳衡台之祕蹤，傳不二之精義，獎導羣有，化起大千，圓韞三明，學昇十地，鞏皇圖於永謐，戴佛日以長輝，猗歟盛哉，衣帶駢珠，化國闢金繩之智覺，巑岏掛月，峯蓮繫寶筏之津梁，二尊分座，如對鷲山，千帙發題，若依鼇藏，聚沙合掌，頌祝無疆，按，此文奧妙，多與事實不符，如寺始於晉隆安，及天竺杯渡所築等語，皆沿無稽訛傳，卽全篇字句，恐有鈔寫之誤，閱者諒之，建九華甘露禪林記此文，子韶親征山及聞樨而悟無隱句，不知有錯脫否，江南九華，崖壑樹石，奇秀甲天下，自閔讓和施山，金地藏開山以來，緇流雲集，精舍星羅，余久宦池上，數來山中，始得吾洞安，洞安居虎洞二十餘年，默坐石窟，以虎自衞，老田吳氏氏多與遊，最敬信者，唯吳翁爾俊焉，一日，玉林國師雲遊九華，屬洞安募蒲團地，建叢林，爾俊慨然以山業施之，是夜，滿山松頂，降生甘露，神人應兆，此甘露之名所由始也，余念釋子多不受戒律，兩請登堂為之說戒，一時托鉢披緇者，頓易舊習，今遂成淨土焉，余嘗訪爾俊於洞安座上，風骨如巖松野鶴，雅與洞安相似，且聞爾俊至性孝友，幼失母，偕弟，從尊人華川君客西江，尊人疾不起，旅殯如禮，時年甫十三，弟九齡，歸理舊業，復孑身負骸骨以歸，弱弟相依，易衣讓食，晚年好山水，喜浮屠，凡佛緣法會，皆賴總持，又興祀典，睦鄉鄰，敦倫樂善，始終不倦，蓋天性過人遠也，昔子韶親征山，學佛而後知眞儒，魯直從晦堂，聞樨而悟無隱，則余之與洞安，爾俊遊，豈徒然哉，更聞洞安，俟了大衆事，仍歸虎洞，爾俊長齋繡佛，日居化龍岡，課讀督耕之，兩人固足繼金地藏，閔讓和之迹，而堪與茲山茲林永垂不朽也，是為記，佛寺之興，多與名山水相表見，而九華之化城，則其尤著者，世謂九華奇秀環峭，當與岱宗喬岳，天台廬峨相並峙，特以地僻江左，其迹若泯若沒，唐至德初，地藏自新羅國航海而來，卓錫九華，聚其學徒，屢著靈異，太守張巖身親護法，為之創寺，奏請賜額化城，後此，高僧名賢，流連化城，趾相錯，其擔簦而拈花壇坫者不一人，留玉帶以鎭山門者不一事，明初建立叢林，相沿福慶與道泰主之，泰為天童弟子，敕賜京萬壽戒壇宗師，至周金與新建，印去文留，儼然明鏡臺空，一任隔簾釵墮，將心安心，無非露柱風旛，萬曆中，量遠赴京題奏，御前頒發白金重建，復賜額，敕封護國肉身寶殿，併賜量遠紫衣，經寶，佛像外，建祝壽殿，黃金寶塔，燦耀日星，其敕書諸寶像，猶有存者，然此俱成往蹟矣，不具紀，紀今之化城寺，其放光振響也更盛于前，柱其功者為太守喻公，公分理是邦，德信而風和，政暇，時一來遊，與山僧證可，矚化城之頹敝不立者，悉去而鼎新之，自庀材，及落成，凡若干月，塗以丹漆，像以泥金，銘禪師杯而駐地藏錫，自有華以來，騎驢伏虎有石，趙知微種桃有觀，費拾遺，王季文，有宅，杜荀鶴十哲有別業，宋超囘，滕子京，有堂，陽明有書院，有配享精舍，湛甘泉有亭，施天柱有講臺，凡有一建白，卽有一堂奧，萬派千流，衆川一月，華山九子，太守顧而樂之，命余記以一言，余時為屬吏，方為公勒日月，鐫姓名，卽以記事之言而授之石也可，化城東，一峯蜿蜒為東巖，地藏焚修初地也，有洞曰堆雲，巖曰宴坐，峯巒峻絕，高插雲表，俯瞰數百里，泉飛岫立，如列掌紋，眞九華一大觀也，四方之登山者，歲不下十萬人，佛號連天，哀求冥福，一謁法王塔，輒踉蹌而去，其陟東巖者，百無一二焉，夫東巖去化城，高不踰二里許，苟能持半日糧，陟巓遠眺，凡九十九峯之奇秀，足雖未歷而目已全攝，其梯航跋涉之苦，亦差足償也，而顧祈福者多，探奇者少，卽一崖而登者尚寥寥，他如危峯刺日，鳥道盤雲，為遊屐之所不能躡者，又何怪其千載蕪沒空山也哉，乃世搜探不深，而妄以為九華可望不可登，又私訝地藏棲眞，何甘處湫隘之化城，而不擇一奇秀處居之，抑知九華之奇秀聚列於東巖，當地藏卓錫時，早已盡抉其靈奧而納之袈裟半臂矣，曩王姚江所禮周金和尚，卽其地，嗣僧普通，承先啟後，思所以修創而莊嚴之，行將募鼎建，因余有檀護之誼，丐予勸募，予思語人以山水，人卒莫之解，唯藉佛力以倡焉，自有羣起而應者，因聚族屬而語之曰，余家乘所紀遠祖用之公，最初與地藏遇，賦詩垂贈，有慕道相逢之歎，事蹟甚異，吾，吳之子若孫，與地藏之子若孫，夙有因緣，又何惜此片地，不力新之以彰神聖之遺蹟，諸父老咸感此語，欣然解橐，不日而工役聿興，先為之殿以焚修，次為之堂以收東南諸勝，復面東為樓，樓下為軒，以憩遊客，其制弘麗縝密，頗與巖洞之勝相稱，余于落成而登覽之，歎曰，佛力之感人若此哉，夫山水冷趣也，唯佛果冥福，輒能熱人之中，故海內佳山水，每盛于一二香火仙佛之宮，而遊人之笻屐日多，山靈之聲價反日減，吾恐殿成以後，其寬敞足以納客，金碧足以炫人，梯航來者，將于于登焉，安保他時東巖不如化城喧雜，以致香火盛而山水掩也乎，爰勒此語于石，願後之來遊者，因法王之勝蹟，以探崖壑之幽奇，庶于地藏卓錫清淨之初心，不至相左也夫，嘗讀南史，武帝就王騫市田，施大愛敬寺，唐元載，王縉，杜鴻漸喜飯僧徒，而京畿之豐田美利多歸寺觀，李蠙以俸贖田，奏復善權寺，蓋古之薰修身田者，亦必資乎命田，而有恆心者，須有恆產，豈唯吾儒然哉，歲嘉慶癸酉，余登九華，謁金地藏於化城寺，乘興陟其巓，曰天台峯，見境界清幽，僧皆苦行，因思化城左右，開鑿澞澗，盡成稻田，唯此天台，求黃粒稻不可得，蒼松一隖，任種菩提，翠石千尋，只生靈藥，倘嚴冬之際，雪封山磴，煙斷齋廚，豈能托衆香鉢，入舍衞城乞食耶，爰出橐金，買峯麓伏龍橋側田若干畝，施於招隱庵，聊以歲入之租，少助伊蒲之饌，昔棲霞素庵禪師，欲置千田以供僧衆，比示寂時，得三百有奇，其徒復丐袁主政作，且募足其數，若余之區區者，僅足充蔬僧之一飯耳，顧田雖千畝，施不一人，要由慫慂而成，累積所致，有與余同志者，爭扶淨土，廣獻芳疇，庶幾諸佛弟子，藉常有之貲，為自然之食，無勞飯墡，復免干人，莫不面壁潛修，心田普潤矣，或曰，佛氏有福田三種，次為功德田，九州之域，五岳而外，九華實居四大名山之一，奇峯畯崿，縹緲霄漢，如青蓮華，爭開競發，煙雲蓬勃，翠紫萬狀，信為東南第一勝境也，唐賢李白嘗遊茲山，以其峯巒秀美，有九芙蓉之異，遂易名曰九華，開元季年，金地藏自新羅至九華，巖棲土飯，苦行十餘年，至德初，諸葛節等，拓僧檀公舊地，建殿宇，延地藏居之，建中初，刺史張巖奏請寺額，名曰化城，遂為地藏道場，厥後興廢不一，明萬曆間，先後勅賜藏經，庋於寺之後樓，供奉虔肅，國朝，香煙日盛，靈應逾常，康熙乙酉年，聖祖南巡，賜御書九華聖境扁額，乾隆三十一年，高宗南狩，復賜芬陀普教扁額，天使頻臨，奎章疊錫，璇題銀榜，照耀雲泉，斯山遭遇之隆，千古所未有也，迨咸豐七年，干戈蹂躪江南，而山中之梵宇琳宮，悉遭兵燹，唯藏經樓巋然獨存，殆有神護焉，而焚山股匪卽戰敗，盡殲於江，靈爽昭然，於斯可見，洎乎寰宇底定，民氣未蘇，而靈山諸刹，猶未復興，殊闕典也，光緒己卯春，芳假歸故里，嘗詣茲山，一展宿願，瞻眺之餘，見夫寺院傾頹，一片荊榛瓦礫，為之慨然者久之，道出大通，晤吳君淦縱談及之，互相唏噓，蓋亦有志未逮，毅然願任其勞，予至津門，告諸二三同志，因募款有成，寓書吳君，謹卜於己丑春，王正月，鳩工庀材，依舊址而經營之，落成於辛卯孟秋月，昔之榛蕪荒穢者，至此而煌然煥然，頓復舊觀矣，凡費制錢一萬六千三百餘緡，總其事者，為貴池吳君淦，襄事者，蕭君春庭，佛陀里僧守鎭，純心，龍庵僧守安，通慧庵僧法輪，栴檀林僧福星，勞瘁不辭，實事求是，俾共底於聿觀厥成也，因敘顚末，泐諸珉石，以詔來茲，後有作者，更閎肆而益拓大之，是則予之厚望也夫，九華山為地藏道場，梵刹之衆，稱極盛焉，考地藏初至，實栖東巖，後乃建化城寺居之，其翼寺之東西者，為僧寮，外此若東巖故蹟及百歲庵，祇園，甘露諸刹，則皆叢林也，唯東巖精舍為最勝，巖之狀，如巨龍昂首，鬣者，角者，齒者，鱗之而者，不假彫琢而變化有神，其自芙蓉分支北下，逶迤一綫，至此乃斗起絕壁，登其巓，則澄江如練，繞流足下，遠近諸峯，平揖俯拾，蓋是山，內奧而外削，層峯疊嶂交蔽於前，而獨缺其北一隅，巖之勝處，適當山缺，昔人建亭，一曰摘星，旁有禪院數楹，卽宴坐堂故址也，自經喪亂，遺蹟盡矣，有定慧上人者，蜀蓬溪人也，幼習浮屠之教，及長，徧遊名山，效善財五十三參善知識，至東巖而息焉，與禪侶修眞，妙參，傳印，闢草鉏萊，相度陰陽，復赤足走東南數行省，丐施金錢，積其所得，召匠鳩工，以同治九年冬落成，隨其岡巒蜿蜒，坡陀曲折，窪者閒之，峻者梯之，於巖之北建大雄殿，後為萬佛樓，跨巖而南為地藏殿，飾以紺碧，周以欄楯，禪房靜室，錯落其間，其規制視昔為有加焉，噫，佛力廣大，固如是哉，而要非定慧之心之誠且專，蓋不及此，余以公事數數來山中，稔其為人，戒行清苦，心恆敬之，一日者告余曰，寺成且二十年矣，而顧未有記，願乞一言以文貞石，余考之志乘，東巖本名舍身巖，金地藏於茲成道，舍卻幻身，故九華勝境，莫若東巖，其改今名，自明王文成始，夫佛之為教，內觀返照，明心見性，以六塵為緣影，等身世於幻泡，其足以警人世之貪瞋癡者，正復不少，而末世沿失，乃至自殘其身，毀棄遺體而不顧，則奉佛者之過也，吾文成憫其愚，而正其失，造福豈有涯哉，在佛言佛，吾願定慧略其粗，求其精，遺其迹，契其眞，而吾儕之來此者，聞錫名之由，亦可憬然於文成之風而興起矣，乃樂得而為之記，九華分水嶺之南流，歷數級至暗阬，巖谷尤邃，神蛟宅焉，舊有石橋，為蛟所圮，明經陳翁異三，伐石新之，乙巳夏，蛟汛復發，路截如壑者數處，翁卽集工修築之，越數月，平如康莊，登斯途者，前望七賢二士諸峯，囘顧筆架嶺，䈽竹寨等勝，仰慕留連，未嘗不歎翁之好善也，予聞翁性穎異，讀書目數行下，嘗慕陳文範，郭有道之為人，平生善不勝紀，郡伯寶公特表其恤行，卽如橋路之修治，亦皆彰彰在人耳目，乾隆癸未，率衆創建長阬橋，己丑修考阬橋，又與其弟徽五同修華溪橋，皆有記載郡邑志，辛丑修暗阬橋，是冬修華溪橋西路，長楓樹路，今年近八十，猶孳孳為善如此，可謂篤行君子矣，夫有善必錄，官斯土者之責也，况翁之身，衆善皆集乎，故予樂其善而為之記，化城者，佛於險道化一城以安衆，此九華山頂平處，所由以化城名寺也，然自東北平地登化城，直上可二十里，行至山腰，身罷口涸，於此開甘露一門，斯顯佛力，乃自唐代有化城以來，覽勝者，禮佛者，至定心石畔，但坐而作望梅之想焉，國朝康熙丁未，玉林國師至九華進香，謂此處幽篁蔽天，清泉漱石，宜構蘭若，於是洞安法師，體慈悲心，募建一庵，額曰甘露，憩者如醍醐灌頂矣，乾隆間，傳燈及優曇，殿宇益閎，而宗風尤暢，咸豐兵戈所及，梵宇劫灰，同治甲子亂平，法源上人結茅於舊址，為參禪地，後玉田唐公歸敬，倡捐殿宇，始復舊觀，及光緒乙未，大航和尚發大願力，笠椶履葛，冒霜雨，犯寒暑，走萬里，詣燕都，請藏經以歸，由是貝葉金花，光生寶殿，遂媲美化城焉，蓋九華之有藏經，化城則前明萬曆朝所勅賜，其由僧請者，唯寶身與大航而已，山門志九華而囑予記其由，以見與東吳甘露之以年名者異也，西方有祇園，乃須達多長者，為佛出金布地所營精舍，本祇陀太子園，故曰祇園，亦曰給孤獨園，夫乃知釋迦在世，所居非寺非院，但居精舍與園耳，此九華祇園庵，所以名祇園也，庵在東巖之麓，嘉靖間，住持乏人，棟宇頹壞，時隆山禪師隱居伏虎洞，柯，吳檀越與諸寺長老，商請主持祇園，由是紺碧其殿宇，金繡其佛像，寺院煥然一新，而香火日盛，隆山以八十有四歲涅槃，其徒引無瑕故事，金其蛻而龕之，咸豐兵燹，池有劫灰，而金蛻無恙，其禪裔大根上人，本仁孝之性，以抒其歸依之誠，白足擊柝，叩募十方，其忍飢渴，犯風霜，幾歷寒暑，乃得集巨款而興大功，其願力之宏，誠不在須達多長者下，琳宮寶刹，旣復舊觀，至其開壇宣戒，傳燈於高座淮海，及今年闡揚法華要義，又其餘事，光緒庚子夏，予訪山門於青陽，山門方主稿九華山志，而以祇園丐余言，余謂如大根者，眞釋氏之孝子慈孫矣，乃本祇園之義，而為之記，經云，若未來世，有善男子善女人，見地藏形像及聞此經，乃至讀誦，香華飲食，衣服珍寶，布施供養，讚歎瞻禮，得二十八種利益，一者，天龍護念，二者，善果日增，三者，集聖上因，四者，菩提不退，五者，衣食豐足，六者，疾疫不臨，七者，離水火災，八者，無盜賊戹，九者，人見欽敬，十者，神鬼助持，十一者，女轉男身，十二者，為王臣女，十三者，端正相好，十四者，多生天上，十五者，或為帝王，十六者，宿智命通，十七者，有求皆從，十八者，眷屬歡樂，十九者，諸橫消滅，二十者，業道永除，二十一者，去處盡通，二十二者，夜夢安樂，二十三者，先亡離苦，二十四者，宿福受生，二十五者，諸聖讚歎，二十六者，聰明利根，二十七者，饒慈愍心，二十八者，畢竟成佛，復次虛空藏菩薩，若現在未來，天龍鬼神，聞地藏名，禮地藏形，或聞地藏本願事行，讚歎瞻禮，得七種利益，一者，速超聖地，二者，惡業消滅，三者，諸佛護臨，四者，菩提不退，五者，增長本力，六者，宿命皆通，七者，畢竟成佛，九華山志卷六內攝二門，一，營建門第七，二，流寓門第八，營建門第七內分八，一，書堂，二，道觀，三，祠廟，四，樓閣，五，亭館，六，橋梁，七，塔墓，八，屯寨，前哲流風，後賢斯軌，肯構肯堂，明禋昭祀，或建祠堂，高山仰止，或修橋路，周道如砥，于以嘯歌，于以燕喜，歸與歸與，君子所履，志營建，一，書堂計，書堂九，附隱居一，書院二，山房一，附別業一，祠三，庵一，精舍六，在化城寺東，龍女泉之側，唐天寶末建，宋南渡後，堂宇蕪沒，嘉熙初，邑令蔡元龍作草堂於化城寺之東偏，明成化間，邑人柯志洪，吳瓛，僧德侃重建，增置兩廡，前立石坊，隆慶三年毀於火，萬曆五年，知縣蘇萬民訪舊址，卽僧房後高阜補建，二十二年，知縣蔡立身閱舊址狹隘，乃相地於東巖之下，重建祠宇三間，東西兩廂，徙石坊其前，在少微峯下，或云臥雲庵其舊址也，前為天香嶺，在頭陀嶺下，卽今無相寺也，在碧雲峯下，僧希坦詩有孰謂堂空人已往，溪聲還作讀書聲之句，在福安院前，待制程鵬飛讀書處，面雙峯，因號焉，張紫微為之記，在文殊峯下，宋侍郎湯允恭所築，在雲外峯下，又名滕司諫書堂，思賢巖，諫堂山，皆以此得名，郡志載，滕嘗稱池之九華山，上陵紫霄，下盤洪流，千巖白雲，萬壑清風，草木多靈，民人熙熙，書契以降，不知干戈，居者得其壽，藏者得其朽，可以隱志，可以宅先，於是葬其父於邑東石嶺鋪，遂築書堂於雲外峯下，讀書其中，在天柱峯前，程待制鵬飛子槐讀書之所，在天柱峯下，邑人施達講學處，姓名失考，以為宋齊邱，非也，廣福寺，本超囘書堂，然此必另是一人，宋處士陳巖建，中為樓三楹，扁曰溪山第一，左室曰靜觀，右室曰燕居，前有月池，池上有臨清亭，義士方時發，以巖號九華山人，故題今額，後因兵燹，失所在，正德五年，巖六世孫陳九疇，請建祠於邑城，在劉沖，邑人吳鍾隱居處，元末時，義士錢清建，以面對九華，故名，王禕有記，久廢，嗣孫登，重建，在雲門峯南，在化城寺西，內祀王陽明，陽明於宏治，正德，兩至九華宴坐，學者多從之遊，及嘉靖七年，知縣祝增為建祠，尋廢，後知縣蘇萬民，蔡立身，又重修焉，在化城寺東，中峯之下，湛甘泉若水曾遊此，嘉靖十三年，督學聞人詮，知府侯緘，同知任柱建，尋廢，萬曆五年，知縣蘇萬民重建，前有石刻甘泉二字，汪廷珍記曰，公名良台，字明兩，世居九華南麓，為池之青陽人，自其高祖以來，世積內行，其父諱懋詣，少失怙，事後母以孝聞，嘗以鄉勇拒左夢庚兵於邑之龍口，鄉賴以安，鄉之人，固祝其有賢子孫矣，方公年十二，其父遇難，卽能號泣請代，父竟得脫，公家嘗不戒於火，而母章孺人尚在內室，公自外至，突入，負之出諸烈焰中，身無恙，若有神護者，父嘗晨起，思鄰邑佳果，公潛往取之，去復八十里，比夕以獻，凡公之先意承志，率類此，父素厚鄰里，公尤能推廣為之，周恤益至，凡代其里人輸稅課，與完人婚娶者，殆不可勝計，康熙戊子歲歉，至減値鬻產，易穀以贍飢者，蓋公之事亡如事存，其好施與，匪惟其性然，周鄰贍族，凡皆如其親之自為之者，其體親之心，旣沒不忘，故其濟貧之行，亦至老不倦，孝經云，資於事父以事母，而愛同，資於事父以事君，而敬同，予嘗推論之，以為推事親之心以待人，則愛敬之心無時可忘，而凡事必求乎親心之安，而後可以無愧，公亦可謂安乎親之心者哉，其列諸祀典也，固宜，噫，凡事之不本於誠者，必不能始終如一，以予所見高行畸節，豈無一二事卓卓可驚喜，而按其生平，劃若兩人，其本不立，其他固無足觀耳，若一統志及公家傳，載公還旅次金，歸鄰園墜果諸事，其亦細行之克謹哉，要之，公唯一念之篤於其親，而其內外行習遂以此一念貫之，故其所為雖若平平無奇，而皆足薰閭閻而傳不朽，則洵乎誠之足以動人，而庸德之可貴如此也，故從壤請而為之辭，俾覽者庶有感焉，壤，卽公之裔孫陳壤，清人，汪公門生，在雙峯下，保眞院東北，僧希坦詩有藏卻胸中萬卷書，卻來山頂結茅廬之句，在仰止祠左，府同知任柱建，在仰止祠右，邑人侍御柯喬建，在新太白祠右，為方伯王一楨建，在陽明祠東，為給諫吳文梓建，在會文堂左，為封侍御劉織建，在會文堂右，為副憲羅賜祥建，二，道觀計，道觀二，附堂二，在雲門峯下，三級泉西，唐開元中建，詔以館元眞，今雪潭後有觀沖，卽其遺址也，在鳳凰嶺東，唐乾寧中，趙知微所居，今沙彌庵卽其故址，在雲峯下，在望華亭下，三，祠廟計，祠三，廟二，在山東北麓，又名望仙祠，由縣入九華者，必由此去，在覆甌峯之東南，在呈鳳嶺之西，在白龍池側，梁天監二年建，在雲峯絕頂，昔有白鶴來集其上，故名，四，樓閣計，閣一，樓一，在化城寺後，督學御史耿定向題，在五溪橋左，萬曆五年，知縣蘇萬民建，五，亭館計，亭卅一，館一，附坊四，在五溪橋側，舊名玩華亭，都御史彭禮建，後廢，萬曆五年，兵備副使馮叔吉，命知縣蘇萬民重建，易今名，在聖泉寺前，僧宗道建，在延壽寺前，李太白所命名也，在崇壽寺前，在無相寺前，在半霄亭下，在半霄亭之上，今廢，半霄亭，因神秀庵在，故列入，在碧霄亭上，在望江亭上，明萬曆六年，知縣蘇萬民建，今廢，在化城寺禪堂之東，賢，蓋指李青蓮，王陽明諸先生也，今廢，在東巖之麓，在緩步亭之上，卽東巖之翠微也，今廢，在堆雲洞前，今廢，在摩空嶺上，俱萬曆七年，知縣蘇萬民建，今廢，在甘泉書院之左，南陵汪景，邑人施宗道建，今廢，在頭陀嶺下，取程雙峯詩一水綠繞環，千峯秀攢聚之句，今廢，在廣修院側，巖泉左界，懸流千仞，飛瀉凡三激其石，今廢，三級水至此百餘步，驚湍駭浪，長如噴雪，今廢，在協濟祠前，大溪環石，清流激湍，而一亭石上，佳景也，今廢，在地藏塔前，今廢，舊志缺，今補，在地藏塔下，今廢，在玉甑峯下，宣和中，曹令機建，詩僧了機，於亭前栽茶，名夢覺香，今廢，在淨信院前溪橋上，取遠公送陶陸過虎溪之意，今廢，在資聖庵前，面揖五老，對之可以忘歸，在金剛尖分水嶺上，今廢，在崇聖院前，在翠瀑亭側，在西洪嶺，北通縣治，南趨九華，前列雙峯，後擁靈鶴，東峙蓮花，而蒼翠環繞，故名，今廢，在天台峯，清郡守李暲建，有讚見後，光緒二十三年，金陵劉益卿重建，在化城寺東，光緒十五年，法輪募建，在西協濟祠左，宋嘉定中，邑令林奇之建，今廢，在塔寺前，南康知府吳炳庶題，戶科給事中高鶴書，今廢，在書堂前，邑人王友益重建書堂時，併建，置祀田，供春秋祭，其後王遜綸等重修，今廢，在大仙橋，今廢，在小仙橋，此二坊，俱萬曆六年，知縣蘇萬民建，今圮，六，橋梁計，橋十五，在望華亭下，原名五溪，萬曆四年，知縣蘇萬民建，兵備副使馮叔吉改化城橋，清乾隆三十四年，李世傑重修，在邃谷巖下，水流巨石間，或鋪平石上，臥而觀之，眞枕流也，傍有大石，字倒書於上，云端平甲午中和節，盧陵虞曾，錢塘趙直，建安劉煥，四川梁明卿，同來，字頗清麗，在玉香亭下，在廣福寺前半里許，橋下水潺湲，高低而下，亦曰延慶橋，在懷賢亭北，舊名集福，在山麓大橋庵南，橋傍有庵，橋頭有亭，知縣蘇萬民扁曰第一禪關，有萬壽庵，兵後，常山復興，長五六丈，闊止三尺許，傍臨不測之險，兩岸欲絕，一徑通之，若畚土而成，故名，在捧日亭前，光緒二十三年，金陵劉益卿捐建，在老田，光緒乙未，吳登厚秀冬倡建，舊作老田更，無在字，查各書，凡載老田之地，皆無更字，故改之，跨舒溪，光緒間，柯德風倡建，在廟前北，光緒戊戌，吳宇輝，陳月軒，袁訓之，周在川等，倡捐建，跨濂溪，光緒甲午，僧心徹，募蘇繼美及七八九都吳宇輝，劉漢章，陳月軒，等同建，跨曹溪，光緒丁酉，劉薌林觀察首捐，吳宇輝，劉漢章，陳月軒，袁訓之，周在川等同建，以上五橋，皆跨五溪，跨雲鶴山考坑之閒，光緒甲午，劉薌林首捐，吳宇輝，劉漢章，陳月軒，袁訓之等同建，此澗水，至五溪橋之北始合流也，七，塔墓計，塔四，墓七，在淨居寺前，唐人疊亂石而成，高丈餘，攲而不仆，在西洪嶺，在南陽永慶庵，凡七級，明萬曆時，里人鮑楚倡建，在化城寺東，閔公墓左，光緒二十二年，東寮同建，在雞母山，近拾寶巖，在石塔東崖下，在淨信寺腳庵之側，在化城寺東，文殊庵前之西，在西塔院後，在化城寺後，卽東塔院，在曹山南麓，八，屯寨計，寨五，在廣化院上，宋建炎中，寇張遇犯境，鄜王劉光世因險立寨於此，在福海寺西北，在六泉口，在六泉口，元帥名清，八都人，元末，集義旅以衞鄉邑，與趙普勝寨相拒，在文殊峯，元末，池郡邑為趙普勝所據，守將曲律不花不能拒而遁，統兵官鄧公總制宣城，令各邑互相保障，以邑人江華甫雄武，劄付稱元帥，結寨於九華山文殊峯，與錢清相犄角，率義勇固守，邑里以安，流寓門第八內分四，一，名賢，二，隱逸，三，文苑，四，仙道，世法之中，莫尚吾儒，身修國治，萬姓楷模，世路迍邅，蘊玉藏珠，考槃阿澗，嘯歌自娛，文誇吐鳳，道幻飛鳧，空谷足音，一道同趨，志流寓，字伯安，號陽明，浙江餘姚人，父華，仕至吏部尚書，母懷孕十四月而生，祖母夢神人自雲中送兒下，因名雲，五歲不能言，有異僧過之，曰，可惜道破，更名守仁，乃言，宏治己未，進士第二，十四年辛酉，以刑部清吏司，審錄江北，多所平反，事竣，遊九華，因見道者蔡蓬頭，及地藏洞不火食之異人，論最上乘，異人曰，周濂溪，程明道是儒家兩箇好秀才，次年壬戌，告病歸越，築室陽明洞，行導引術，故號陽明，遂能先知，衆驚異，以為得道，久之，悟曰，此簸弄精神，非道也，卽屛去，思遺棄世累，獨不能置念於祖母與父，久之，忽悟此念生於孩提，若可去，是斷滅種姓矣，明年，移疾西湖，往來南屛，虎跑諸刹，乙丑在京師，專志講學，時年三十四，正德改元，奄瑾竊柄，逮繫言官，守仁抗疏救之，下詔獄，杖，謫貴州龍場驛丞，瑾遣賊欲加害，守仁至錢塘，託迹投江，附估舶遯，風飄至閩境，夜奔山寺，不納，趨野廟臥，夜半虎繞廊，哮吼不入，於是由武夷歸省親，冬赴龍場，其地在萬山叢棘中，蛇虺蠱毒瘴癘之藪，無屋舍，就石穴而處，從行僕病，躬析薪汲水，自為石槨以待盡，於時，不唯得失榮辱胥已解脫，卽生死念頭亦無動於中，端居澄默，日夜參求，一夕，忽大悟，不覺呼躍，至此，始信聖人之道，吾性自足，時年三十六也，庚午移廬陵，不事威刑，專開導人心，僅七月，治幾無訟，正德十一年丙子，以尚書王瓊薦，陞左僉都御史，巡撫南贛汀漳等處，時江西，福建，廣東，湖廣之交，方千餘里，皆亂，以贛南為巢穴，阻山作寨，而宸濠陰與之通，以至嘯聚至數十萬，守仁蒞任旬日，練民兵進勦，凡三月，而破賊巢三十八，積年逋寇悉平，十四年己卯，寧藩宸濠反，陷南康，九江，進圍安慶，守仁舉兵破南昌，宸濠悉衆囘援，守仁迎擊，大破之，遂擒濠，太監張忠等，導上親征，令縱濠於鄱陽湖，俟駕至，戰而執之，守仁以宸濠付張永，而還南昌，張忠，許泰等，恨失濠，譖守仁必反，帝詔之，立馳至，忠，泰沮不令見，乃入九華山，宴坐一室，帝覘之，曰，道學人也，何謂反乎，遣還鎭，庚辰，重過開元寺，留石刻讀書堂後，仍還南昌，辛巳，年五十歲，始揭致良知之教，六月，進兵部尚書，世宗踐祚，錄擒宸濠功，封新建伯，嘉靖元年壬午，守父喪，丁亥，以左都御史，征廣西思田蠻，開示恩信，自縛來降者七萬餘人，薄懲之，令歸農，以歸師襲破兩廣斷籐峽猺，劇寇萬衆，猺寇盤據三百餘里，郡縣罹害者數十年，至是一舉悉平，而桂萼譖之，賞格不行，守仁病篤，乞骸骨歸，至南安，門人問遺言，答曰，此心光明，亦復何言，遂卒，時嘉靖七年戊子，十一月二十九日也，年五十七，按通鑑綱目，先生平斷藤猺，在戊子九月，其卒在己丑正月，今據黃梨洲明儒學案先生傳所載，以梨洲與先生同為餘姚人，紀載較確也，隆慶初，贈新建侯，諡文成，守仁自經宸濠，忠，泰之變，益信良知眞足以忘患難，出生死，自言，近來信得致良知三字，眞聖門正法眼藏，自經多事以來，只此良知，無不具足，某於此良知之說，從百死千難中得來，不得已，與人一口說盡，只恐學者得之容易，把作一種光景玩弄，不落實用功，負此知耳，若向裏尋求，見得自己心體，卽無時無處不是此道，亙古亙今，無始無終，更有甚異同，知是心之本體，心自然會知，不假外求，善惡自辨，徹頭徹尾，無始無終，卽是前念不滅，後念不生，今卻欲前念易滅，後念不生，是佛所呵為斷滅種性，入於槁木死灰矣，心體上，著不得一念留滯，如眼著不得些子塵沙，便好念頭，亦著不得，如眼中放金屑，亦開不得，七情皆良知之用，不可分別善惡，但不可有所著，有著謂之欲，俱為良知之蔽，然纔有著，良知亦自會覺，覺卽蔽去，復其體矣，良知不由見聞而有，而見聞莫非良知之用，故良知不滯於見聞，亦不離於見聞，單言心，恐無入處，故醒之以知，單言知，恐以情識當之，故揭之以良，良知者，無知而知也，知來本無知，覺來本無覺，然不知則遂淪埋，妄心則動，照心非動，恆照，則恆動恆靜，照心固照，妄心亦照，有刻暫停則息矣，非至誠無息之學矣，照心非動者，以其發於本體明覺之自然，而未嘗有所動也，有動卽妄矣，妄心亦照者，以其本體明覺之自然者，未嘗不在於其中，但有所動耳，無所動卽照矣，有妄有照則猶貳，貳則息矣，無妄無照則不貳，不貳則不息矣，人問，用功收心時，有聲色之聞見，恐不專一，守仁曰，非耳聾目盲，如何不聞見，只雖聞見，而不流去，便是，有人欲屛絕事為，守仁曰，使在我無功利之心，雖錢榖甲兵，搬柴運水，無往而非實學，使我尚存功利之心，雖日談道德仁義，亦只是功利之事，用功在澄心，不在無事也，問上達功夫，答曰，凡目可得見，耳可得聞，口可得言，心可得思者，皆下學也，不可見聞言思者，上達也，故凡可用功者，皆下學，而上達，卽在下學裏，吾輩用功，要心眞切，見善卽遷，有過卽改，方是眞切功夫，若求用功時光景，或效驗，卻是助長外馳，不是工夫，問，心無惡念時，亦須存箇善念否，曰，旣無惡念，便是善念，若又要存箇善念，卽是日光之下添燃一燈，問，己私難克，奈何，曰，將己私來替汝克，問，古人論性，各有異同，何者為定論，曰，性之本體，原是無善無惡，至發用上，則可為善為惡，譬如眼有喜時眼，怒時眼，若執定一邊，便錯，孟子說性善，從源頭上說，荀子說性惡，從流弊上說，只是這箇性，所見不同耳，每常誨人，謂無善無惡心之體，有善有惡意之用，知善知惡是致知，為善去惡是格物，而以默坐澄心為下手工夫，其學徧天下，而分各派，東流至日本，成明治維新事業，實有體有用之學也，有九華詩册，見本志，九華立陽明祠，在化城寺西，下為仰止亭，字元明，號甘泉，廣東增城人，魁宏治壬子鄉試，尋從白沙先生遊，卽以隨處體認天理為宗，誓不復仕，以母命，出應乙丑會試，第二人編修，時陽明王公在史館講學，相與倡道京師，而呂枏，王崇輩皆公場屋所取士，和之，道望日著，學者稱甘泉先生，母喪，廬墓三年，遊九華，愛其奇秀，卽刻甘泉二字於石，創書院於山，平生足迹所至，必建書院以祀白沙，從游者徧而天下，卒年九十五，字仲木，陝西高陵人，學者稱涇野先生，正德戊辰，會試第六人，廷試第一，公立教以正心，修身，忠君，孝親為本，有劾甘泉之學者，則曰，聖君在上，豈可使明時有偽學之禁，有問朱陸之學者，則曰，初時同法堯舜，同師孔孟，雖入門路徑微有不同，而究竟本原，其致一也，公於九華，有，，字子藎，別號陽和，山陰人，嘉靖戊午舉於鄉，父官太僕，就逮於滇，元忭侍以往，及釋歸，乃入京誦冤，事解，又歸侍於家，一歲中，往返奔走三萬餘里，其至性如此隆慶辛未，南宮射策第一，授修撰，仕至翰林侍讀，學從王龍溪，得其緒，唯龍溪只談本體，不言工夫，元忭則謂，本體無可說，可說者，皆工夫也，主義在善有善幾，惡有惡幾，於此而愼察之，善必眞好，惡必眞惡，格不正以歸於正為格物，可謂善學龍溪者，遊九華，有九九峯頭無限樂，何年卜築細攀躋之句，卒年五十一，字爾瞻，號南皋，吉水人，萬曆初進士，官至總憲，諡忠介，天啟初，建首善書院，與馮恭定同講學，工部郭興治曰，今干戈倥偬之際，禮樂潤色，性命精微，無裨短長，元標曰，天下治亂，係於人心，人心邪正，係於學術，凡法度，風俗，進賢，退不肖，舍明學末由，今之學者，除訓詁，括帖外，無功課，除青紫榮名外，無意趣，其惡聞講學，固宜，殊不知，不聞道，卽位極人臣，勳銘旂常，了不得本分事，生是虛生，死是虛死，骨朽青山，而本有昭昭者，不知飄泊何所，誠為可哀，此臣所以至老不敢退墮自甘也，其學，以識心體為本，以行恕於人倫事物間，與愚夫婦同體為功夫，以不起意空空為極致，故於禪學在所不諱，其求見本體，卽佛家所謂本來面目，其所謂恕，亦非孔門之恕，而為佛家事事無礙，嘗遊九華，詩有煉性臺空在，傳心偈尚存之句，字應敬，號欽所，青陽人，幼好學，在九華僧舍篝燈夜讀，焚其巾，不自覺，山僧稱為焚巾秀才，隆慶四年，舉應天鄉試，歷官武庫司郎中，出為湖廣按察司副使，師事耿恭簡公定向，悉本良知宗旨，以主敬為先務，不欺為實際，分守湖北時，苗夷雜居，俗悍而賈淫，乃以坦易化之，不加束縛，一意噢咻，洞僰谿苗，讋伏嚮邇，有精舍，附陽明祠，卽以陪祀焉，字一衡，號心坡，石埭人，少保尚書鏘之仲子，幼篤學，有希聖之志，長以廕，歷戶部員外郎，萬曆間，命中使採珠寶於滇廣，疏請罷之，不報，遂棄官歸，益研精心性之學，於九華築精舍，延四方來學之士，歡欣接引，適館授餐，雖資竭不顧也，後遭母喪，辟踊七晝夜，裂肺而死，學者祠之九華東壁，字子軍，登元和丁亥第，未及拜官，聞母病，泣奔抵家，而母已葬，遂廬墓側，哀慟不輟，長慶二年，李仁修舉冠卿孝節，召拜右拾遺，制曰，前進士費冠卿，嘗預計偕，以文中第，祿不及於榮養，恨每積於永懷，遂乃屛身邱園，絕蹟仕進，守其至性，十有五年，峻節無虧，清標自遠，夫旌孝行，舉逸民，所以厚風俗，而敦名教也，宜承高獎，以儆薄夫，擢參近侍之榮，載佇移忠之孝，遂終隱少微峯下，字禹錫，秋浦人，號九華處士，詳，字宗素，少厭名利，隱居九華，遇異人，授九仙飛化之術，曰，子當先決科於詞籍，後策名於眞列，冥注使然，不可移也，登咸通中進士第，授祕書郎，尋謝病歸，築室頭陀嶺下，日浴龍潭，人見之，風雨不失期，將死，以所居宅捨為寺，請鄰僧智英主之，卽今之無相寺是也，字化文，池州刺史方玄之子，父卒，因家焉，懿宗末，以文謁相國路公巖，深器重之，後避黃巢亂，入九華山，築室碧雲峯下，與張喬，顧雲輩為友，龍紀中，楊行密賁宣州，以書招之，堅志不就，同時有鄭參軍者，隱居九華，昭象將赴舉出山，留詩寄參軍云，臨江人，直史館三十年，晚守蘇州，有詩自寓云，寄語姑蘇孫太守，也須抖擻老精神，乃拂衣退隱九華，朝廷高其風，累詔再任，不起，後還籍，字子京，河南人，祥符八年進士，官司諫，以言得罪，謫祠部員外郎，知信州，又監鄱陽郡榷酤，請改池州，就九華山以葬父，築室雲外峯下，讀書其中，著九華新錄一卷，尋調去，後入為天章閣待制，卒，字世疏，隱居九華雙峯下，手書石上清隱巖三大字，著九華拾遺二卷，字清隱，宋亡，隱居不仕，元世祖徵求隱逸，巖乃汗漫江湖以避徵，及老始歸山，築九華書院溪山第一樓，嘯歌其中，號九華山人，當時有作詩輓之者，曰，宋家海宇一孤舟，野服黃冠共白頭，所著有九華詩集行於世，四庫全書．總目云，九華詩集一卷，宋陳巖撰，青陽人，咸淳末，屢舉進士不第，入元，遂隱居不仕，築室於高陽河，日嘯歌其內，徧游九華，至一處，則作一詩紀之，其詩瀟灑出塵，絕去畦徑，有高人逸士風格，按，清隱詩，多有見道之言，舊志所載寥寥，今志特補錄之，家九華山下，好讀書，屢試不第，所著有孝經衍義，九華外史，字下之，青陽人，生平以約禮為宗，不應制科文字，嘗北面長林畢心坡，四方會講，懽欣接引，後卜築九華天柱峯下，彈琴著書，生徒景從，不應辟命，終老於九華，所著有周禮通義，孝經注，序卦圖闡集，天柱志諸書，門人梓施子語錄十五卷行世，字空之，穎敏博學，善詩賦古文詞，遭亂，隱九華之劉沖，足迹不入城市，人稱劉沖先生，劉沖，卽少微峯北，費拾遺隱居故地，著有呵凍錄諸集行世，一傭人，僦居長林旗嶺村，孑身無妻子，日行傭，得米，積之，至年終，轉赴河埠間，擊小鐘，呼貧者，聽自取，不問姓名，米盡乃歸，歲以為常，垂老不倦，後入九華，莫知所終，字太白，隴西人，興聖皇帝九世孫，母夢長庚入懷而生，因以命名，旣長，隱氓山，州舉有道，不應，賀知章稱為謫仙人，言於玄宗，有詔供奉翰林，沈香亭牡丹盛開，召為樂章，適白已醉，左右以水頮面，醉稍解，帝使貴妃為之捧硯，卽成三首，筆無留意，帝奇其才，嘗使高力士脫靴殿上，力士譖之貴妃，帝欲官白，時朝事日非，請雲游四方，賜金牌，署曰海上釣鰲客，嘗騎驢過華陰縣，縣令止之，索筆供云，曾用龍巾拭唾，御手調羹，力士脫靴，貴妃捧硯，金鑾殿前尚容走馬，華陰縣裏不許騎驢，令大驚，謝之，太白與孔巢父等，號竹溪六逸，與賀知章等，稱飲中八仙，嘗遊幷州救郭子儀，及安祿山反，永王璘起兵敗，繫太白於潯陽獄，子儀以百口保之，時族人李陽冰為當塗令，太白訪之，江中望九子山，改名九華，所寓為太白書堂云，字文化，登咸通十三年進士，為涇縣尉，後避世亂，歸隱九華，時與張喬，俞坦之，劇燕，任濤，張蟾，鄭谷，李棲遠，李昌符輩，謂之詩中十哲，棠嘗過洞庭有詩云，四顧疑無地，中流忽有山，人因號曰許洞庭，秋甫人，有詩名，其年，李建州頻主試，以許棠薛尚書能以詩唁喬，有何事盡參差，惜哉吾子詩之句，後大順元年，登進士第，黃巢亂，喬曰，尚可以行道乎哉，見幾而作，此其時矣，遂與伍喬，顧雲，殷文圭，杜荀鶴，許棠輩互相倡詠，棲老九峯，字垂象，池州人，風韻詳整，與杜荀鶴，殷文圭相友善，同肄業九華，咸通中，登第，為高駢淮南從事，師度之亂，退處舊隱，杜門著書，宰相杜讓能奏，雲與盧知猷，司空圖等，分修宣，懿，德三朝實錄，書成，加虞部員外郎，乾寧初卒，有文，號鳳策聯華編稿，小字桂郎，池州人，卜居九華，潛心苦學，所用墨池，底為之穴，赴舉時，中途遇一叟，熟視之，曰，如學道，當沖虛，不爾，大有名於天下，乾寧中及第，為裴樞宣諭判官，子行義，自江南歸宋，避諱，改姓湯，名悅，字彥之，會昌末，牧之自齊安移守秋浦，妾有娠，妻逐之，以嫁石埭長林鄉杜筠，生荀鶴，大順初，擢進士第，授翰林學士，主客員外郎，知制誥，自號九華山人，荀鶴擢第時，正第八名也，字惟憲，建德人，登咸通進士第，著得名，為河南尉，秩滿，隱九華，詠詩自娛，僕射王徽稱其孝友可以表俗，奏為建德令，李昭象以詩送之曰，投文得仕而今少，佩印還家古所榮，弟繁，亦有文聲，時稱二周，有二周紀略四卷行世，本殷文圭之後，登宣和六年進士第，歷常州通判，刑部員外郎，殿中侍御史，兵部侍郎，歸老九華，築書堂於文殊峯下，卒，葬於淨信寺之麓，字鵬飛，號雙峯居士，以書堂面雙峯故也，淳熙二年登第，仕至文華閣待制，所著有詩百篇，又合九華六圖為二圖，其子槐，復於天柱峯側，建閎肅書堂，苦志讀書，後官監給賞庫，贈朝奉大夫，宋待制鵬飛之後裔，於天柱峯下，重建閎肅書堂，讀書其中，經術通明，問學該博，中正統十二年鄉試，官平山學諭，歸隱舊業，授徒講學，至老不輟，字子明，丹陽人，世稱陵陽子明者，漢元封間，為陵陽令，無欲而民自化，釣得白龍，放之，後數十年，釣得白魚，魚腹中有書，教子明服食，遂上黃山採石脂服之，三年，白龍來迎，止陵陽山百餘年，騎白龍仙去，二女亦化鳧飛昇，今九華山，鳧山，皆有白龍潭，蓋漢時九華山，本名陵陽山也，字稚川，句容人，家貧，好學，以儒知名，學道得仙，著抱朴子一百一十六篇，嘗鍊丹於九華，今臥雲庵北，有葛仙丹井，雙峯下，有葛仙洞，初隱中條山，乘白驢，日行萬里，息則折為紙，納笥中，明皇以璽書迎至京，欲以玉貞公主降之，果大笑，不奉詔，嘗乘驢至拾寶巖看花，驢行石上，蹄迹一道，至今宛然，號果老石，乾寧中，建延華觀於鳳凰嶺，屢詔不出，乃賜碧雲星冠，青霞羽衣，人多從之遊，値中秋陰雨，知微率衆登峯之絕頂，則萬里無雲，月如明鏡，別一天也，於巖下種桃千株，花皆碧色，桃落水中，流出澗外，居民得之，鬻以自給，後知微仙去，人名其巖曰碧桃巖，澗曰浮桃澗，不知其名，常蓬頭，因以為號，宏治十四年，王陽明先生審錄江北，事竣，遊九華，聞其善談仙，待以客禮，請問，蔡曰，尚未，有頃，屛左右，引至後亭，再拜請問，蔡曰，尚未，問至再三，蔡曰，汝後堂後亭，禮雖隆，終不忘官相，一笑而別，九華黃石溪田父也，立志不欺，一日鋤山側，遇一翁，導之，叩石壁，壁啟，有宮室，非人間居，翁卽其地拾半桃食成，成食之，心知其為遇仙矣，顧念家尚有母，未畢養，奈何，翁卽知其意，謂之曰，汝欲還，當閉目，否則墮水中也，成如言，聞波濤澎湃者久之，翁語之曰，至矣，令張目，則在其家屋上，拳其背，使嘔所食半桃，復訂曰，萬曆二十四年之某月某日，當俟我於山中，言訖，翁不見，成乃叫號屋上，家人聞其聲，掖之下，則去家已三載，母尚無恙，成復事母，盡孝六年，母逝，適往山中採石耳，遂不歸，其日月適如翁前所訂云，一都金家沖人，入九華採薪，遇異人授符籙，遂能呼風喚雨，療病除妖，不受謝，道光甲辰六月，池郡大旱，井涸禾槁，郡守裘太尊，延之設壇祈禱，施掌心雷訣，霹靂一聲，雲興雨降，復東嚮長噓，成黑雲東行，旣而太守詢其故，謂青亦患旱，寄雨三分，聊慰霓望，是日青邑亦得甘霖，從西來，正羽登壇時也，太守命以駟輿送歸，已飄然長往矣，後入九華山，不知所終，費冠卿，及第，將歸，別相國鄭公餘慶，公素與秋浦劉令善，喜費之行，託寓書，緘授費，乃戒之曰，劉令久在名場，所以不登甲乙之選者，以其褊率不拘，捨高科而就卑宦，可善遇之，費至秋浦，投刺於劉，委案上，不顧，費悚立良久，卽以相國書授閽者，劉發緘，慢罵曰，鄭某老漢，用此何為，擘而棄之，費懼，趨拜於前，劉憫顧，揖坐與語，其時，日已昏黑，費乞於廳廡下席地一宵，劉已入，良久，出曰，此非待賓之所，引費挈氈席入廳後小閣子中，旣而閉門，鎖繫甚嚴，費莫知所以，據榻而息，於門竅中，窺劉自操篲畚，掃除內外庭廡，階壁，將及二更，忽聞異香郁烈異常，劉執版恭候於庭，香氣彌甚，卽見雲冠紫衣仙人，長八九尺，數十人擁從而至，劉再拜稽首，仙人直詣堂中，劉侍側，俄而筵席羅列，香溢閣中，須臾，奏樂飲酒，命劉席地侍飲，一切均非人世所有，仙人問劉，得鄭某信否，對曰，得，甚安，又問，得鄭書否，對曰，費冠卿自長安冠卿及第矣，今在此耶，吾未合與見，命劉酌酒一杯，送閣子中，並令囑，早修行，卽得相見，費窺劉自呷半杯，以盆中水投杯中，疑未飲，仙人卽與徒從乘雲去，劉拜辭嗚咽，仙戒曰，汝見鄭，但令修行，卽得相見，遂去，劉詣閣，見酒猶在，驚曰，此酒萬劫難遇，何不飲，引而飲之，費力爭，得一兩呷，劉卽與費為修道友，費卜居九華山，以右拾遺徵，竟不起，鄭相國尋去世，劉，費頗祕其事，不知所降是何仙也，藝文門第九內分，疏，記，銘，賦，讚，偈，文，詩八子目，詩以言志，歌以永言，述今考古，教化淵源，文堪載道，德行同尊，寄懷詠物，多識之門，胸中邱壑，筆下蘭蓀，如金如玉，式我後昆，志藝文，禮地藏菩薩疏照時代，此疏應居最後，因茲志以大士為主體，此疏乃專讚禮大士之文，故首列之，伏以法王御世，大悲切同體之心，菩薩度人，有求獲必果之應，故聚沙作塔，天人之所應供，而舉手低頭，福德總歸無量，蓋卽心卽佛，自他不隔於毫端，為果為因，始終不離於當念也，恭維地藏菩薩摩訶薩，生大長者家，憫六道而度生發願，為婆羅門女，歷三海而救母生天，青蓮示夢，痛殺生之惡業難逃，聖母垂詢，說地獄之苦毒無量，為愍受苦衆生，發願不成佛道，於是百千塵劫，不證寂光，億萬化身，恆來堪忍，集會忉利天宮，深受能仁佛託，盡三界之人天，為一肩之負荷，洵乎於閻浮有大因緣，諸菩薩莫能企及也，當像法之中年，為示生之瑞應，出胎於新羅之國，振錫為震旦之遊，軀盈七尺，猛若象王，力敵十夫，奮同獅子，寰中六籍，唯第一義心性相諳，池陽九華，歷七十載安居不動，山神饋藥，敬獻靈泉，閣老齋僧，虔供勝地，送童子之下山，金沙宣偈，感國人之渡海，白墡為糧，苦行烹土，人始建乎伽藍，正法資神，衆更尊乎枯槁，迨至百年願滿，悲應石鐘，三稔函開，音流金鎖，此不徒當時之信士，志切瞻依，抑且使後世之凡愚，情殷悲仰者矣，弟子生當末法，瞬已千年，障重無明，身成五漏，幸有夙根，得聞正法，如火宅之逢親父，一乘同登，似苦海之遇慈航，三生有幸，弟子之夫許止淨，曾經數載，未瘉採薪，爰以去年，仰求慈蔭，果也禮敬而福德來臨，持名而壽命獲永，蓋以無緣之慈，故有求必應，無作之德，故所感皆通也，今者再叩蓮臺，重瞻寶相，一香一花，聊學獼猴之獻，三請三叩，更伸螻蟻之忱，竊以彈指歸依，三途免報，聞名讚歎，百返生天，對像作禮，擁護徧於鬼神，志心誦經，解脫及於眷屬，而弟子幼侍重慈，久尊聖教，長隨夫子，曾繡契經，更兼禮敬之誠，敢乞慈恩之佑，夫止淨，自棄官不仕以來，為閉戶潛修之業，持彌陀佛號，發願往生，誦大乘經文，隨機度衆，以此善因，普為囘向，願隨夫壻，同取金臺，更望衆生，共登寶筏，此日靈山加被，深沐慈悲，他年樂國逍遙，長為侍從，止淨，民國甲寅發胃氣疾，粒米不能入口者兼旬，醫藥罔效，纏緜數載，屢瀕於危，內子憂之，幾欲自殺，予曉以人生夢幻，佛法無邊，彼乃發心朝九華，央我作疏，予謂祇求生淨，不願求壽，目的不合，乃求其父作，至戊午，予病稍痊，彼再往九華還願，時熏習漸深，乃代作此文，願同生淨土，今編本志，特為錄入，而彼謝世已兩年，得如願生西否，尚不可知，唯祈大士哀憐援手而已，九華山，在池之青陽，按九域志，舊名九子山，輿地志云，上有九峯，出碧雞之類，唐李白乃易今名，曰九華，其詩有秀出九芙蓉之句，而劉禹錫所為九華歌，其詞尤奇譎，宋宣和紹興間，縣令曹公機，宋公文堪，嘗列為六圖，其後縣人吳天錫，合之為圖四，而程九萬，又賦詩凡百篇，於是九華之奇形祕迹，瓌譎幽邃之觀，攬拾無遺矣，論者謂，是山與衡，廬，茅，蔣，灊皖相伯仲，特以地僻江左，舜巡禹奠，足迹有弗及，故名不大著，山之西，錢氏世居之，錢氏家饒於貲，而尚詩禮，在其鄉為望族，有子公清者，倜儻好義，遭時多故，集義旅以衞城邑，人賴以為安，兵燹之餘，田野蕪萊，則率鄉人使耕墾，荊棘之墟，荐為稼穡，民以故不饑，其有功於鄉邦甚厚，朝廷嘗授閫帥之職，且其於術數尤精，一時士大夫多慕而與之游，公清嘗卽所居之旁，別築館舍，以為遊息之所，開軒東望，九華秀色，近在目睫，若可攬結，因名其館曰九華山房，求余文以記之，蓋自昔君子，其志于丘壑者，初未嘗忘情於用世，及旣為世用矣，乃始遂其素願，而高蹈以遠引，此出處之節所以全也，考之前紀，若王季文，費子軍，皆青陽人，季文在唐末，嘗擢科第，為祕書郎，然後移疾而歸，築室九華之西，受異人天皇九仙飛昇之術，遂以仙去，子軍博學能文，登元和進士，聞母病，趨歸，而母已葬，遂隱九華少微峯下，朝廷屢徵不起，見其餘芬遺躅，去今未遠，猶有存者，公清生長於茲，庶幾聞風而興起，顧今方嚮任用，雖林慚澗羞，或所不免，他日功成名遂，獲返初服，而逍遙林壑，以樂其眞，媲之昔人，又何愧耶，余辱交公清，故為之記，旣志九華之勝，又以論君子出處之概不可以不審，毋謂古今人之不相及也，青陽九華山之勝，與匡廬，武夷競秀，至李太白始發其奇，嗣是，詩人隱士，仙釋之流，相與經營其間，而未有以聖賢之學倡而振之者，宏治壬戌，陽明王先生，以恤刑至池，愛其勝而遊焉，至正德庚辰，以獻俘江上，復攜邑之諸生江學曾，柯喬，施宗道以游，盡蒐山川之祕，凡越月而去，嘗宴坐東巖，作詩曰，淳氣日凋薄，鄒魯亡眞承，各勉希聖志，毋為塵所縈，慨然欲建書屋于化城寺之西，以資諸生藏修，而未果也，嘉靖戊子，金臺祝君增，令茲邑，諏俗稽典，始克成其志，中建正堂，大書曰勉志，東西有廊室，而亭其後，曰仰止，合而命之，曰陽明書院，池守韓君楷，二守張君邦教，往視而嘉之，更議置田以膳學者，而九華之名，將與白鹿雲谷，煥然照方策矣，諸生樂其績之成也，不遠南都以來徵言，守益竊聞緒言之教矣，先生之學，以希聖為志，而希聖之功，以致良知為則，良知也者，非自外至，天命之性，靈昭不昧，自塗之人，至於聖人，同也，特在不為塵所縈而已矣，二三子亦知塵之害乎，目之本體，至精至明，妍媸，皁白，卑高，大小，無能遁形者也，一塵縈之，則泰山，秋毫，莫之別矣，良知之精明也，奚啻於目，而物欲之雜然前陳，投閒而抵隙，皆塵也，故戒慎恐懼之功，如臨深淵，如履薄冰，所以保其精明，不使纖塵之或縈之也，纖塵不縈，則無所好樂忿懥，而精明之凝定，廓然大公矣，親愛賤惡無所辟，而精明之運用，物來順應矣，大公之謂中，順應之謂和，中以立天下之大本，而天德純矣，和以行天下之達道，而王道備矣，此鄒魯之眞承也，古先聖王，兢兢業業，克勤克儉，不邇不殖，亦臨亦保，率是道也，故堯舜禹湯以是道君天下，而孔顏曾孟，以是道為天下師，後之學者，見聖賢之君師天下，其成功文章，巍巍若登天然，而遂以為不可階，譬諸入明堂清廟之中，見其重門層閣，千萬方圓，前瞻後盼，眩然以駭矣，而不知所以創造方圓，規矩之外無他術也，二三子其將求之規矩乎，將求之方圓乎，良知之教，操規矩以出方圓也，而摹方傚圓者，復鬨然以禪疑之，嗚呼，愛親敬長，吾良知也，親親長長，以達天下，將非致吾之良知乎，惻隱羞惡，吾良知也，擴而充之，以保四海，將非致吾之良知乎，孰為禮，孰為非禮，吾良知也，非禮勿視聽言動，而天下歸仁，將非致吾之良知乎，是鄒魯之眞承也，而禪之疑，禪之學，外人倫，棄事物，遺肝膽耳目，而要之不可以治天下國家，其可以同年而語乎，書院之建，羣多士而育之，固將使脫末學之支離，闢異端之空寂，而進之以聖賢之歸也，二三子之朝夕于斯也，其務各致其良知，勿使縈於塵而已矣，處則以是求其志，達則以是行其義，毀譽不能搖，利害不能屈，殀壽不能貳，使尚論道術者，按名責實，炳炳有徵焉，止淨按，禪者定也，正是使纖塵不縈，而保存其良知，又定能生慧，故大學稱定而后靜，以至能安，能慮，能得，正是致其良知，儒佛無二理，記者咎禪學為外人倫，棄事物，非能知禪者，但於儒理有所發明，故存之，昔陽明先生倡絕學於天下，凡兩居九華，唯時侍御柯君及江施輩偕焉，日相與漱清陟奇，尋幽剔奧，採造化以供吟弄，曠盈視以暢天樂者，何莫而非道也，而非學也，而非教也，是固曠世之勝遊也哉，先生逝矣，至今陵隰奠其文，草木含其芬，空潣澄其神，光風流其形，霜雪雷露，融聚凝結，庶物露生，錯然人事之前陳，而先生之道之學之教，迥然獨存於口耳形迹之外者，則亦何莫而非先生之在目也哉，今柯君以外艱山居，一日蕭然悽愴，悲此意之莫將也，商于鳳臺子，相與構堂以祀焉，築舍兩，偕以居業，同志若汪子，又遠來從柯君遊，日與切磋，篤良知之學，明天地之奧，觸物感通，隨處有得，取善於山，培其至靜之體，相忘于鹿豕木石，平其萬物一體之視，酌泉於澗，通其變易之神，聆鳥聲於林，悟其天機之自動，俯仰乎榮悴開落於時，安其始終造化之自然，感不淆寂，內不遺外，一時來學，懦者乃作，夢者乃覺，汙者乃有攸濯，罔不知其至𥳑至易，通一無二焉，則夫先生之道之學之教，流布於山水之間者，又何莫而不復見于柯君講誦進修之內也哉，先生逝矣，而又不與先生俱逝者，是固柯君示我也已，君其益懋也哉，先時先生怡情九華也，先生主之，九華其賓也，今君亦舍以居焉，不又九華之主矣乎，不又天下之來遊九華者之主矣乎，予將有約九華，訪君問道，賴君有斯道主也，欣然先為之記，九華者，池州府青陽縣西南之山也，其下有五溪，曰龍溪，瀾溪，漂溪，雙溪，曹溪，出山五谷，合為一流，妙當山央，宛若地肺，九華羅綻乎芙蓉，六泉旁涌乎金碧，於是南引羣翠，北入大江，世傳江南之山莫秀於九華，而九華之勝實衍於五溪，蓋信吳楚之美石，鍾江湖之英者也，嘉靖乙酉，青陽生江學曾，施宗道來南都，受學於吾甘泉先生，暇或談及九華，先生飄然有往之意，二生對曰，願築書堂，立以候也，越明年，柯生喬亦及門受業，勃興共構之心，又明年，邑尹德興祝增，北覲而還，亦翻然欲助舉之，二生乃徧選九華之妙，獲茲五溪之邃，諏日程工，召匠計木，其地舊有小庵，後帶淫祠，祝尹卽曰廢撤，用廣厥基，宗道曰，經營出於民力，於義則弗堪，創建舉於公家，其事則難久，乃出身貲金以董其務，而祝君捐俸以贊其能，後以他阻，未竟厥成，未幾，甘泉先生自南少宰被命，徵入宗伯，二生及潮陽周孚先，永豐呂懷，宜興周衝，懷寧尹唐，送先生至淮安，或至彭城，先生猶拳拳不忘九華也，使道通，堯臣居五溪，限之以三年，有詩以遣，使克道，汝德遊九華，望之以九秋，有詩以送，諸君歸，皆示予，而施，江二生，星言先往，裒是地之秀俊以俟也，今甲午春，提學聞人君，同巡按虞君，共奠陽明王先生祠，於是池州侯守，因白其事，二君乃相基於化城寺之東，命侯守構講堂齋舍，曰甘泉書院，而同知任君柱，遂捐金買田，計二十畝，以為書院資，旣落成，學曾請記其事，予歎曰，嗟夫，九華者，古九子山也，今茲之名，則唐李白之所改也，白與高霽，韋權輿，嘗訪道江漢，隱於夏侯迴之堂，循簷岸幘，坐眺松雪，以茲山舊云九子，按圖徵名，無所依據，太史公南遊，略而不書，事絕古老之口，復缺名賢之紀，雖靈異往復，而賦咏罕聞，於是始改為九華，有聯句云，然其詩，或歎標日壁霞之景，或羨玉樹羽人之况，若甘泉先生之遣尹，周也，其詩則曰，人人有眞源，自酌乃自得，送呂周也，其詩則曰，神物貴變化，九仞安可停，彼李白之訪道，曾至此乎，夫先生嘗患人之徒知而不能行也，則著知行並進之說，又嘗患人之徒養心而忘所有事也，則著心事合一之說，而以隨處體認天理發之，諸君之九華，築居者以是為居，而無忘乎寢興，遣行者以是為行，而無忘於動履，游觀者以是游觀，而無忘於登覽，察之隱微之際，驗之飲食男女，人倫事物之間，久當見五溪同出一源，九華生於一本也，夫揚州有甘泉行窩，葛澗所作也，予嘗記之，以是為說矣，金陵有新泉精舍，史際所作也，予嘗記之，以是為說矣，九華先有仰止亭，祝尹為陽明王先生所作也，予亦嘗記之，以是為說矣，今又於甘泉書院云云，蓋枏為先生禮闈所取士，受教最久且深，故敢發先生之旨，以告諸君，願從事於力行，而不文飾於外也，不然，則行窩也，精舍也，書院也，適足為先生多，而予記之為贅辭，本記所標五溪之名，明清各志，皆訛作龍，池，漂，雙汨，只四溪，茲依九華紀勝本記文所改，但查光緒周志．山水全圖，五溪橋所收之水，為濂，舒，漂，龍，雙之五溪，且與此文又異，今特註之，人特患無必為聖人之志，有必為聖人之志，則富貴貧賤，一切視為幻境，不足滓其太虛，乃人言富貴如行滓田，足起足蹈，學問之功，十倍於窮，此以警中下則可，非通論也，吾茲有得於畢心坡，先生為宮保尚書公仲子，生於公登第之四年，以任子歷官戶部員外郎，豈非生長富貴中者哉，而先生恬如也，一日聞道，遂慨然勵必為聖人之志，其夜形諸夢寐，對之妻子，出語之人人者，無不以為聖人必可學而至，盡以其貲為開館延賢之資，卽囷無餘蓄，猶為裹糧四方之計，迄今想其一段嗜學光景，眞如飢之求食，渴之求飲也，其于四方來學，欣欣接引，眞如琛寶投于懷，骨肉之聚於庭也，其四方之會，招之卽趨，聞之卽赴，眞不啻鳥之投林，水之就下也，余猶記童子時，見先生與先子論學，夜分不輟，布衣蔬食，抑志降心，人爭訝之，越數年，譽望嘖嘖，遠近咸尊且信之，久且有感而化之者，嗟乎，使天假之年，先生之進豈有旣哉，因是而論古，於陵，沾沾曲謹，捐棄世祿，為蚓不足道，卽如原嘗諸人，藉有土卿相之貴，好行其德，食客數千，周人之窮，振人之急，斯亦卓犖奇偉矣，而為俠為霸，於道未聞，孰如先生醇乎其醇也，先生沒且十餘年，弟子志之不倦，已祀於澤宮，茲復立祠九華之東壁，往華山陽明先生嘗論道其間，有祠，先子皆與配饗，今先生相繼而興，茲山其開壇設帳之處，為祠固宜，九十九峯之上，理學名儒，後先輝映，後之人益可聞風而起矣，祠構於甲寅，成於乙卯，為堂三楹，為地幾畝，守僧為某，經紀其事，則門人某輩，而嗣子某，猶子某，考厥成焉，猥以余屬先生世講，知先生者莫若余，乃屬之記，諸懿行，備傳誌者不具論，第論其嚮道之篤，以明作祠之意云，先生名似范，字一衡，心坡別號，宮保公名鏘，號松坡，敢併記之，余昔治韶之曲江也，距城十里許，有香鑪峯，排列霄漢間，殊愛其奇峭，及今蒞青邑，而九十九芙蓉飛來片片，蒼翠撲人，景色又倍奇焉，深山大澤，龍蛇蟄藏，豈無先賢芳蹤，令人山斗仰者，我欽所中憲公，以理學陪祀王文成公於茲土，一日，過九華行奠禮，登先生之堂，譬之過太山梁父，有金檢，玉篆，石刻之書可讀也，時都諫心華公，作九華主人，出先生行狀誌銘示余，予生也晚，無由親炙，竊讀其文，想見其為人，丰骨崚嶒，象如千尋壁立，字曰應敬，別號欽所，志可知已，故生平學力，以主敬為先，實際在不欺，雖穎異絕倫，常於九子山習舉子業，三閱寒暑不歸，晨起不令僧磬先鳴，篝燈夜讀，神魂凝結，至焚巾不自覺，闍黎相謂，往聞閉戶先生，今見焚巾學者，出應試，三舉首，補郡諸生，適督學楚侗耿公以陽明良知之學闡示羣士，唯先生言下省悟，直透奧旨，期篤行實踐，繼先儒絕學，不啻口頭禪塞責也，登賢書後，由學博以至藩臬，二十餘年，當其敷教北雍，則少司成楊公，獨驚問學之淵含，贊猷密院，則大司馬田公，更藉韜鈐以籌幄，至若分守湖北，苗夷雜居，俗悍而賈淫，先生𥳑重端愨，率其坦易之度，不俟束縛，一意噢咻，洞僰谿苗，讋伏嚮邇，若苾蒭之翹陽光也，天啟二年壬戌，秋仲月幾望，自郡之青陽，為九華也，次五溪，登望華臺，誦王文成公四詩，旁睨汪侍郎珊墓，展焉，晡入西門，宿妙音寺，會邑令縉雲李君如桂有世好，驩然道故，謂遊九華，必出青陽邑南，至龍口，迴視芙蓉修纖繡錯，然後歸，而從西洪嶺廣勝寺登化城，然後出六泉口，渡五溪梁，乃為得之，余頷其說，明日別李，抵龍口，凡八九十里，道甚險仄，罕從此上下九華者，還宿南郭，明日曉發，自西洪嶺廣勝寺上山，宿於立庵，明日，禮地藏塔，徧歷東西寮，詰旦，謁李太白祠，陽明祠，有絕句，遂訪甘泉祠，憩化城寺，詰旦，上東巖，窺闌悚仄，僧曰，華山陽明先生來此時，未有闌，履前出巖外者足三分，諸從遊學士，皆變色戰戰，又曰，焚香之衆，誓舍身於茲者，歲數人，多不及防，或損肌膚，卒不得死，亦有失足損軀者，因募十方，甃石以干之，乃至今，余亦賦絕句，旣讀陽明，周經偈，復覽周公汝璣，黃公尊素諸題名，極目遐瞻，凡峯之有嘉名者，以數十計，可視而不可卽，猶之乎五溪望華臺也，暮返立庵，明日，下定心石，二聖廟，迴視鷹石，左右巖岫窈窕，去東巖不遠，至老田，少憩，至六泉口，已亭午，徘徊依戀不遽行，至陽華樓，迴視芙蓉，猶之乎東巖所見也，旣暝，還入通遠門，踰三日，李行季達來問遊興，余以三事質之，曰，李太白，久寓秋浦，特表茲山，是開元時也，在地藏前甚久，九華俎豆，宜無先此者，而乃雜處荒居，僅與一片亭垣，兩行翠柏，饗此煙霞，可勝歎乎，過此不葺，恐尚為勢家之所奪，遊事之當講求者，一也，宋人有言，新羅王子金地藏，非佛國地藏王也，按之九華碑版亦然，然地藏來此，在唐至德以前，其涅槃，在貞元十載，使非諸佛應化之身，豈能生而地涌泉，沒而山隕石，鎖骨屈伸如故哉，歧地藏而二之，亦非通識，遊事之當講求者，二也，陽明之學，所在必留，况東巖託迹，又有異於尋常題詠者，固不必效廬山白鹿洞，奏置弟子員，凡督學使者蒞池，宜奠一爵，以志作人，庶幾芹藻得以長存，且初名陽明書院，今僅稱曰祠，豈萬曆初年，詔革書院之故歟，祠幸不廢，然不能必之千秋，遊事之當講求者，三也，行季聞予說而韙之，曰，興廢，有司職也，辯論，學人職也，請以告後之遊者，九華為江南奇特之最，而史記所錄，獨無其名，蓋馬遷足迹之所未至耳，不然，當列諸天台，四明之上，而乃略而不書耶，壬戌正旦，予觀九華，盡得其勝，已而有所感遇，遂援筆而賦之，乾隆丁巳閏重陽，登九華，經再宿，九華佳處在東巖天台，而天台尤高，玉屛峯頂，極目千里，心曠神怡，念此大觀，不可無以挹之，因捐資建石亭，名曰捧日，創始戊午三月，至七月而竣，洞門幽邃中有石像，乃地藏古遺蹟也，制曰，爾以堅持梵行，擢為宗師，克振法音，化人為善，奄忽長逝，良用嗟悼，爾其有知，服茲諭祭，此因勅賜萬壽戒壇住持道孚，於正統十一年題奏云，欽取宗師道本，年老不便登壇，今訪得直隸池州府九華山化城寺住持道泰，諳通釋典，道行純眞，堪補戒壇宗師，後亦以老歸九華，卒於天順元年，而諭祭在本年五月十六日也，詩歌謠等，悉附之，僧俗共計一百一十二名，共計詩一百七十五首，九華之名，始見於此詩，則所謂改九子為九華者，卽此詩也，九華山在池州青陽縣西南，九峯競秀，神彩奇異，昔余仰太華，以為此外無奇，愛女几，以為此外無秀，及今年見九華，始悔前言之易也，按，尤物，有二解，一左傳以夏姬之子為尤物，謂能敗國亡家，賤而遠之之詞，一莊子稱南伯子棊云夫子，物之尤，謂能抱道遺形，尊而敬之之語，夢得驚歎九峯奇秀，比之神龍夭矯，則必為尊重而非輕賤，可知，乃以尤物二字，遂比之西子，王嬙，文人輕薄，多造口業，且點汙名山，故削而不錄，且識數言於此，俾讀者勿誤會也，贈九華處士鞏禹錫名疇，貴池人，隱白笴山，九華鞏處士疇擅玄言之要道，通易，老，其於淨名，僧肇尤精邃，余在句溪時，車幣致之官舍，再說易，一說老，命兒輩執卷，列坐轉之，業畢而寇至，與鞏散去，不知其存亡，余旣休居洛師，杜門習靜，己卯冬十一月望，風雪中，有客叩門，樵童視之，則鞏處士也，延入，握手話艱苦，鞏草屨擔簦，杖靈壽，下笠，且咍笑曰，聞公恬養澹逸，不屑屑於榮利，故以玄來助成之，升榻解笈，散四束書，卽易，老，淨，肇也，明日講肇論時，階前多偃松高桂，凍冰墮落，作琴瑟金石聲，理致明妙，神骨超爽，自謂極一時之遇，日與古人為徒，又意此樂之難諧也，盤根雖巨壯，其末乃修纖，寫出九華眞形，峨然九女鬟，爭出一鏡匳，寫出九華神韻，過銅陵南望，一山高出雲上，奇秀可駭，九華之山，自太白更名，而名始高，自夢得稱為尤物，而名始震，然太白僅江上一望而已，夢得僅山外一見而已，豈若華山陽明先生涉險尋幽，探奇攬勝，枕漱泉石，出入煙霞，往復流連，歌詠成帙於九十九峯，愛之深而玩之熟哉，方之交情，九華於二賢為一見垂青之知己，於先生則平生歡洽之知己也，又况詩以人重，先生以道學而建奇功，盛德大業燦著兩間，其品誼更出謫仙，詩豪上哉，故按王文成公全書中，宏治，正德前後兩遊諸作，以次登之，予之夙願於以償，而衆心亦於以慊，因於詩集中，特樹一幟，曰陽明先生九華詩册云，江上望九華正德庚辰正月後遊，此詩乃由江西赴詔，趨南都行在，途中作，泊舟大通山溪間，諸生聞之，有挾冊來尋者此至蕪湖，為忠泰等所阻，不得見帝，乃折囘入九華山也，將遊九華，移舟宿山寺本集二首，誤列之後，謹移置於此，觀九華龍潭本集在前，謹移置於此，宏治壬戌，嘗遊九華，値時陰霧，竟無所覩，送周經和尚經，有本作金，巖僧周經，自少林來，坐石竇中，且三年，聞予至，與醫官陶埜來謁，金蓋有道行者，埜素精醫，有方外之緣，故詩及之，此上陽明先生九華詩冊，四十六首，十一月十一日，雪霽後遊九華，晚宿定慧庵玩月，九華此詩，乾隆，光緒二志所載，皆無題，按詩意，似吟全山，故標九華，同治甲子，克復金陵，九華山志卷八內攝二門，一，物產門第十，二，志餘門第十一，物產門第十內分，穀，茹，茶，木，竹，花卉，鱗介，羽毛各子目，巍巍九華，名尊禹甸，毓秀鍾靈，物華藻絢，羅漢結絛，菩薩垂線，玉女擎幢，仙人把扇，念佛鳥鳴，傷生蛙譴，性相三千，隨緣不變，志物產，舊傳其種由金地藏自新羅攜來，穎芒，肥粒，色殷，香軟，與凡稻異，明嘉靖年間，凡再見，春夏開紫花，結實如麥，可食，陸岡竹實表，已載，生懸崖峭壁，採者絚引而上，服之身輕延年，生陽厓者色紫，生陰厓者色黑，柔白如菌，採食者，先以灰煮，其汁如血，漂淨，再煮，味若珍脯，宋陳仁玉菌譜云，生竹根，味極佳，按，蕈，菌，通，舊志作簟，誤，梗空如篠，相傳金地藏攜來種，閔源茶乃閔氏源所產之茶，舊志作茗地源茶，誤，根株頗碩，生於陰谷，春夏之交，方發萌芽，莖條雖長，旗槍不展，乍紫乍綠，天聖初，郡守李虛己，太史梅詢試之，以為建溪諸渚不及也，松子如小栗，三角，其中仁香美，卽五粒松實也，蘇頌謂，粒，當作鬣，謂之五釵松者，釵本雙股，松葉皆雙，故名，而此松有五葉，如釵，有五股，因名為五釵松耳，長數寸，卽草本之卷柏，生絕巘之處，人得之，多置於盆山之上，或置之乾燥處，日久雖然枯瘁，見水則依然蒼翠，此卽俗所謂九死還魂草，煮亦能活，木似梧桐，大可盈握，長尺餘，多津液，逾年不枯，每燃一枝，可延數刻，好事者多秉之遊洞府，高可一二尺，葉如側柏葉，而翠色可愛，一本高挺，無他枝，唯木末樛然下垂，敷條散葉，圓密如蓋，或女蘿陵霄，彩燦相附，木本，如檜，高數丈，翠葉閒垂，心白色，長尺餘，作結成絛，故名之，如檜木，但枝葉長垂，欲及水石，紛然如散絲線，色翠香清，葉細長而清澤，經霜不凋，高及一二丈，自根而上，皆成層級，狀如幢節，生陰巖絕巘之上，儼成行列，烟霞籠蔽，若羽衞然，木端生葉三四，大如羽翣，兩面相合，色翠清香，峯嶺巖洞之前多生之，樹體挺直，榦黑枝青，春間布葉長而翠，夏秋之交，枝上透細條，如以線貫錢，或一貫三四枚，多者十二枚，老作金色，一在太白書堂，一在金沙泉畔，皆高二三丈，虛中疏節，叢生如竹，稠密不凋，春青夏碧，秋丹冬紫，澗傍巖麓有之，莖小葉細，長不滿三尺，生巖石，蒼翠，經冬不凋，一名龍鬚竹，生紅紫色細花，叢生蔓衍，其花四出，皆偶對櫛比於枝葉間，無風亦常搖動，榦弱而花繁故爾，葉細柔而色碧綠，其花如絳囊，其實如丹珠，每露凝枝上，風過林間，清香襲人，其花圓潔，如眞珠散綴，柯條疏密，宛若流蘇，而四時不衰，木本，高丈餘，葉細而長，色翠而澤，花生葉上，萼如黃葵，香聞數里，其木大小不常，與凡木頓別，每七葉九葉叢生，苞如人面，眉目宛然，花似牡丹，相倚而生，色類拒霜，香如菡萏，花五出，房小，瓣厚，色紅黃，結子如蠟，花一種而五色，按，黃者為羊躑躅，卽本草所謂鬧羊花，有毒，能迷人，木本，高數丈，皮似厚樸，葉大如扇，其端微凹，闊六七寸，長倍之，四月花開如蓮，香聞數里，有紅白二種，茲依九華紀勝所錄，與舊志所載全異，德森在江西百丈山見過此物，且與紀勝所記情狀，及考異諸說，全同，生幽澗中，與閩產無異，但花較瘦，而開於雪中耳，榦有節如竹，葉細如松，花如梅，根如蒜，瓣有毒，長三尺，勁細無節，叢生巖壁，採者攀援而得之，織以為蓆，精密可用，叢生溪谷間砂石上，根一寸九節，方技家云，東流石上生者佳，天禧中，郡守曾公表進尚方，今且有一寸十二節，及二十四節者，九節不足道矣，謝枋得歌，一寸九節通仙靈，生巖谷水次，葉如鳳尾，性最寒，葉上有金星點，根中有黑筋如髮，根如未開蓮華，多瓣合成，可食，形如大蒜，故又名鬼蒜，土人取之，蜜煎為果，此物處處有之，要以九華為尤勝，有正偏二種，正精，葉細，形如荸薺，串生十二珠，閏年則十三珠，九蒸曬，服之益人，偏精，葉大，亦串生，唯形偏如薑，俗呼野生薑，以十月出石巖潭中，松江秀雅橋，難獨擅奇也，長寸餘，出雪潭，鱗具五色，丙穴之種也，出涌泉中，白鱗紅鬐，巨如手掌，每歲一出，出魚龍洞，細口綠鱗，每暮春出，出黃匏城溪中，極小，游泳可玩，卽四足魚，俗稱水鼠，身黑腹紅，較蛇醫肥而短，生垂雲澗，久旱，出則得雨，狀類蛙而大，有黃黑二種，生石巖澗中，卽閩越間蛤也，其聲橐橐然，如梆，故名，形不踰反舌，春曉則鳴，每聲，則連呼起字，其聲圓滑如鸝，林薄叢密處，多棲息焉，韓退之詩云，喚起窗全曙，卽此鳥也，大如鳩，羽色黃褐，翠碧閒而成文，音韻清滑，如誦佛聲，一名念佛子，韋蟾詩云，靜聽林飛念佛鳥，細看壁畫駝經馬，形罕見，春夏之間，月夜，獨鳴於深巖幽谷之中，啼曰克丁當，宛如杵臼敲戛之聲，清亮可聽，俗名音聲鳥，凡有二種，一種，形如練鵲，毛具五色，喙紅足碧，一種，形差小，羽雜玄黃，足或青赤，多居高峯絕頂，面暘谷而巢，飛翔有序，羣族必單，於春夏早秋時見之，每風輕烟暖，則音響互發，宛如一部簫韶，大如雄雉，繡頸袞背，勁骹悍目，朱冠特起，形如戴盂，夜以承雨露，則互飲之，亦不常見，或曰，竹實生，則來棲隱焉，似燕而小，其聲清切，翅綺黃白，春深見人，啼曰，莫摘花果，或犯之，則羣飛掠人，連聲而呼，鄉人目之曰護山鳥，王梅溪詩曰，莫向山中摘花果，惜春啼鳥怒人攀，狀類燕子，色錯黃褐，春日則呼曰，提壺蘆，沽美酒，鳥自呼其名，晴鳴則雨，不鳴則晴，羽色黝翠，修尾揚翅，其形亦如燕，大不逾雀，每春夏秋，啼曰，婆婆餅焦，俗名胡須怪鳥，雌雄相逐，性不肯羣，形采如鴉，翠膊碧臆，鳴聲甚清，每歲翼二雛，羽翮成，則舊者飛去，形如羊，色褐，角類竹節而蹙，能避網罟，人鮮得之，嘉靖中，鄉人於天柱峯邊見一鹿，毛甚長而色蒼，蓋五百年物也，周鳳岡，嘉靖甲子，於黃山，五老峯傍，見黑鹿，有光，遇於仄徑，無可迴避，上有懸崖，高二三丈，鹿一躍而登，及道光甲午遊九華，於天台峯下遇之，摩肩而過，疑卽黃山物，以問山僧，據云，本山向有此物，必百餘年始一出，乃數千年仙獸也，椶骨，兩夾鐫百壽圖，黑油紙面，以泥金圖九華，旣為青陽縣官歲修貢職，不得謂非方物也，况康熙乾隆御賜之額，每歲江南入貢之圖，皆九華之邀寵於天庭，而有光泉石者也，前志俱未載，至清光緒周志始附及，殊當，志餘門第十一分三，一，雜記，二，自治，三，生活，上下古今，人事萬變，自治謀生，總歸佛眷，古木有靈，頑石善幻，人化涌泉，鬼吟循澗，斷爪殘鱗，聊廣聞見，寫以餘瀋，非關眞面，志志餘，新羅國在東海東，朝鮮國之東南，國王姓金，隋文帝時通貢，始封為新羅國王，其人如中國，讀中國書，能詩，女子鬒髮色美，唐貞觀時，女主善德表請改章服，從唐，故稱為君子之國，國有雞林州，賈人市香山詩，卽其都也，唐費冠卿稱金地藏為新羅國王子金氏近屬，貞元十年，壽九十九歲，冠卿與地藏同為貞元人，此實錄也，前史於外夷小國之王，多稱王子，地藏為新羅王之家屬，國王姓金，故曰金氏近屬，散騎常侍關文衍，畫九華圖於白綾半臂，號九華半臂，自謂令此身常在雲泉之內，新唐書．高駢傳，呂用之者，鄱陽人，世為商儈，往來廣陵，得諸賈之驩，旣孤，依舅家，私盜其室，亡命九華山，事方士牛宏徽，得役鬼術，賣藥廣陵市，始詣駢親將俞公楚，驗其術，因得見駢，署幕府，稍補右職，陶守立於九華草堂壁，畫，筆致清逸，宋滕宗諒，始作，今不傳，曹機有石刻，程鵬飛改六圖為東西二圖，元吳天錫，復總東西二圖為四圖，圖佳，亦無取多也，一卷，畫秋浦兩岸，中橫大江，林木樓臺，極其精細，筆意類燕文貴，後有石林二印，幷劉須溪跋，胡應鱗詩藪，南唐九華山人熊晙云，山前猶見月，陌上未逢人，云，果熟秋先落，禽寒夜未棲，周讓谷，形體豐碩而性劇，喜遊山，嘗同沈惕庵遊九華，方近半霄亭，數人掖之始得上，吟云，僕懶童瞋予亦倦，天風扶上半霄亭，及望天台險仄，益股栗不能登，作五古以謝同遊，東巖有僧，少時，每見雲生巖谷間，輒能辨色，或碧，或白，或黑，或紫，或易散，或不易散，一一識而收之，法以瓷瓶倒覆雲上，候其滿，以燥紙糊封之，客至，用鍼刺孔，則繚繞而出，須臾滿房屋間，以之餉客，東坡詩云，近來學得收雲法，擬把一囊贈我行，明紀．徐達傳，達還鎭池州，與遇春設伏，敗陳友諒軍於九華山下，斬首萬級，生擒三千，遇春曰，此勁旅也，不殺為後患，達不可，乃以狀聞，而遇春先以夜坑其人過半，太祖不懌，悉縱其餘，按，中山，開平，同佐太祖，功業相等，中山寬厚，子孫蕃昌，開平好殺，身後蕭條，卽此坑降一事，已見一斑，池州府齊山，有石峯林立，蒼翠如削，號小九華，新安有山，九峯如芙蓉，號小九華山，東坡詩序云，湖口人李正臣蓄異石，九峯玲瓏宛轉，若窗櫺然，予欲以百金買之，與仇池石為偶，方南遷，未暇也，名之曰壺中九華，其後八年，復過湖口，則已為好事者取去，崇寧元年五月，黃山谷繫舟湖口，正臣持此詩來，石旣不可復見，而東坡亦下世矣，晉昌唐燕士，隱九華山，夜步林中，有白衣丈夫戴紗巾，貌孤俊，循澗而來，吟步自若，將與之言，未及而沒，明日燕士問里人，有識者云，吳氏子，舉進士，善為詩，卒數年矣，按河東記，無名小鬼贈韋齊休詩，與此正同，水月庵有羅漢柏，高二三尺，羣鳥棲焉，似山雀而小，色蒼翠，庵中一老僧呼曰，徒弟，便就食，或客至，僧亦呼之，卽羣下，甚馴擾不驚，後僧終，鳥盡飛去，盧生，不知何許人，明鄭太宰用章贈詩云，九華盧生，遠涉江淮，走雲中，歷太行，上天子之都，稱壯遊矣，貂敝言旋，賦此贈別，士大夫道經青陽，不登九華，一經大官駐節，邑令發一符牒，本山住持僧，供帳勞費，不可言悉，鄢陵鄭公二陽撫皖時，過不往，池州府志言，九華深處，廣邃如堂，可容數百人，怪石咸仙佛之像，洞懸鐘乳若幢蓋，旁列金黃牡丹，仙桂等花，有獵者逐鹿，偶値其勝，折花以歸，人驚異之，及復往，遂失其所，此山南魚龍洞中實境，非幻景也，載，臨城縣西北四十里蓋山，高百餘丈，有舒姑泉，昔有舒氏女，與其父析薪，倦坐，牽挽不動，乃還告家人，比往，唯見清泉湛然，女母曰，吾女性好音樂，乃弦歌，而泉涌迴流，有朱鯉一雙涌，按，蓋山，卽九華翠蓋峯，舒姑泉，為雪潭之源，按，此女乃化鯉，而非化泉，人身化魚，當為罪報所致，何足詠歌，許止淨識，胡長白，家於武學之右，袁府巷內，偶鋤後園地，忽鏗然有聲，異之，以手擘土，見一研山埋其下，出之，長可尺許，高數寸，峯巒崷崒森秀，紋如胡桃，色黝然，眞几案之佳物也，長白以形類九華，因名小九華，如東坡先生仇池石故事，蔡州蘇崐生，維揚柳敬亭，嘗客於左寧南武昌軍幕，柳以談，蘇以歌，為幸舍重客，寧南沒九江舟中，百萬衆皆奔潰，柳先期東下，蘇生慟哭，削髮入九華，楚寒碧上人，自竟陵入九華，譚友夏弟元聲，字韻遠，為書導之於貴池劉徵君，寒碧名僧，能詩，有數章，今不傳，雲仙雜記云，九華小民浚池，得物，狀類竹根，旁有一銘曰，浮陽筍，太古孕，投醬缶，三年不盡，民不識字，令人讀之，試以豆一斗造醬，投物其中，果三年不減，九華茶，唯茗源最佳，見稱於陽明，諸峯所植，雖不及此，然味清泉潔，較他山猶勝，據光緒周志．方產註明茗源，應作閔源，梵書言，佛項有圓光，亦云白毫光，評文者每借以喻題之元神，不知此固人人皆有，非其時地則不見耳，光緒庚子早秋，修九華志，方編詩，曉行九華山田間，時稻花含露，綺旭初昇，自顧影橫碧毯，頭上有氣暈，圓如車輪，白光閃爍，如罩一圓玻璃，從者詫異，予謂，人皆有之，使以影就稻，果然，第有大小，明暗，盈虧之不同，蓋因人之邪正，強弱，壽夭而別也，周贇識，按，佛項有圓光，眉間有白毫，是兩事，非一物，山門誤為一，及作頂有圓光，俱全不知佛之相好所致，又山門已知人人固有之光暈，有大小明暗盈虧之不同，卽可判其人之邪正強弱壽夭，而仍一味毀謗佛法，亦自欺欺人之甚也，清光緒二十年秋八月有挑夫王某，素有烟癖，自徽之屯溪，肩貨至九華，行經洗手亭，薄暮，倦極，息肩，坐道旁，彷彿見茅屋內有燈火，亟思取茶止渴，甫入門，適舊相識者，仍以賣烟為生計，略敘寒暄，飽嘗烟味，臨行，給銅錢，猶一再辭而始受，王某肩貨到山，已二鼓矣，明日卸貨於某號，言昨夜吸烟事，聞者驚異，謂某已死年餘，葬某處，王某愕然，邀人趨視昨晚經行處，果黃土一坏，銅錢猶存在也，民國三年成立，為本山總機關，由叢林與各寺庵組織之，性質與地方自治相近，有圖記，文曰青陽縣九華山佛教會之圖記，以昭信守，地點在化城寺，公推正，副會長，主持會務，任期三年，經費，在印籤捐四成開支，民國十一年一月，改會長為理事，公推六人，分任會務，掃除舊習，精神形式頓改舊觀，後以事權不一，轉滋糾紛，十三年冬，仍復會長制，清宣統二年，縣教育會，推廣教育，九華始辦初等小學，經常費，由各寺庵募助，假太白書堂為校址，僧俗同校，因地制宜，民國元二年，受軍事影響，香烟冷落，經費無著，遂停辦，十一年春，佛教會改組，各理事熱心公益，以規復學校為前提，旋以校舍建築尚待籌畫，議遂寢，十四年春，西區第二初級小學始成立，九華陰騭堂，歷有年所，向有弓田三十三畝三分，蔭山八號，市房三重，無他項消耗，所有收入專事施棺掩埋，由山主輪管，每年冬十月十五日，各姓執事齊集陰騭堂，審查收支帳項，以便接管，而專責成，九華屬青陽西鄉廟前鎭，向有警察分所，九華五方雜處，每屆秋冬，香客雲集，因劃為西鄉特別區，設警察分所，以便保衞治安，常年經費，由佛教會擔任，九華化城寺，天台頂，地藏塔，印籤兩捐始於清宣統元年，時以池州開辦中學，經費由六縣攤認，此外如貴池之鐵板洲，青陽之九華山，每年認繳教育費若干圓，九華印籤捐無定額，以六成解中學，四成供給地方公費，自池州中學遷省城，改為省立第七中學，省款開支，六成捐務始由縣教育會收囘，近年印籤捐，列入地方教育費項下，由佛教會承辦，全年總數，一千四百一十圓，分期呈繳，自二聖殿至天台頂，不准私售印籤，妨礙捐務，九華廟宇林立，環月牙池三面，延及白馬亭，多為商店，凡地方有關本山公務，由化城寺住持召集各寺庵，曁各商號，議決進行，向有商董，如現行商例，董事無定數，清宣統元二年，始有臨時山董名稱，然九華以寺庵為主體，山董係幫辦性質，民國初年，涇邑吳君霖軒經商九華，毅然以本山義務為己任，興利除弊，劉前知事照會為九華山董，十餘年來，維持提倡，僧俗景從，至於重建三元橋，修築二聖殿以下道路，尤多所援助，倪前知事贈額曰，衞法保商，其嘉獎蓋有由也，有檀信捐助香燈田，有僧人自置田土，加以募化法事等項收入，以為生計，其無田土者，有香火之貲，亦可稍以自給，迨民國以來，軍事旁午，香烟冷落，亦清苦異常，以正，八，九，十月為極盛，時間雖短，而獲利頗豐，生貨變為熟貨，商業多兼手工，玩具，如木刀，木魚，木叫，竹笛，用品，如木盤，竹箸，飯筒，果盒，樣包，食品，如薑片，黃精，茶葉，查餞，蔴糕，皆本山出品，工省而價廉，銷場頗旺，其他各貨，自外入者，運費增加，價亦昂貴，峻如梯，小如笠，瘠如沙漠，唯泉水灌注，保無旱乾，午節後分秧，重陽前始收獲，每畝收不及三百斤，且多風災，若穀熟遭風，則收成更歉，山高性寒，無蠶桑之利，農事畢，則採薪，下季香客雲集，山路崎嶇，車馬不便，農人多充兜夫挑夫，其工値較普通勞工為優，多依賴香客為生活，秋冬之交，乞丐，途為之塞，由二聖殿至山為多數，野蠻無賴，每滋事端，進香者視為畏途，自添設警察，派人巡邏，始掃除惡習，九華山，自唐李青蓮定名，金地藏卓錫，及見地藏生前滅後一切神異，凡稍知佛法端倪之士，卽知其時金地藏，實為釋尊在忉利天宮囑累擔荷救度末世苦惱衆生之地藏菩薩所示現，茲山卽為菩薩應化道場應化之義，詳卷首印老序，了無疑義，故得香火肸蠁，與清涼，峨嵋，普陀，並峙，稱為震旦之四大名山，大士悲深願切，靈應昭著，衆生蒙福獲益之事，紙不勝書，奈開山以來，雖大明嘉靖，萬曆，崇禎，大清康熙，乾隆，光緒，七次萬曆二次編輯山志，概由官廳主修，儒士秉筆，從未得一深通佛法之高僧鉅儒，參與其間，發揮佛法有關世道人心，國家社會，普利衆生，不可思議之實理實事，前六次，雖未發揮，尚少毀謗，至光緒周志，誣衊三寶之文，連篇累牘，稍知佛法利益者閱之，無不疾首痛心，實為大士名山一大憾事，李圓淨居士，因見印老法師，已將王雅三先生所編之普陀新志，改正流通老人全不露有改正之迹，又念茲山各志之紕繆，乃懇請將清涼，峨眉及此山三山志，一併改正流通，俾四大名山，同得良好志乘，徧布寰宇，庶未讀佛經之士，亦有稍知文殊，普賢，觀音，地藏四大士，助佛宣化，救度衆生，不可思議之大威神力，並知四大士之殊勝道場，漸增信仰，佛法前途，亦多利賴，老人素以宏揚佛法，利濟衆生為己任，卽慨然允許，力任為之，一面函許止淨居士，佐助點綴，清，峨二志，早已出書出書經過，已見各志流通序，及本志卷首二序中，此不贅，茲志之延閣數年，遲遲難就者，厥有數因，老法師近年印行各書，多其自行訂定底稿，森與陳無我居士助校對，及峨志尚未訂完，老人目力銳減，由森逐一奉命以蕆其事，至茲志，但由許居士標出編訂大意，一切訂定安頓手續，老人目力日差，概命森次第料理，森本苦惱譾陋，何堪勝此重任，幸李居士徵集書籍頗富，許居士標明大意甚妥，及森常在老人座下，隨時可以請問，但各門多須重新編輯，實非清，峨略修之比，加之老人全不經手，森又心目暗鈍，此為多延時日之一大原因，再森業障深重，値此法門多事之秋，為南贛佛法，求保存壽量寺，及挽救江西第四，第八兩行政區二次沒收寺產案，自癸酉春，至丙子冬，四年之內，多為此三事奔走呼號，函電馳求，籲請援救，雖仗三寶不可思議之威神加被，十方護法之大力維護，一一達到美滿結果，而森之光陰精神，大都消耗於此，至丙子夏，竟積勞成疾，迄今尚未全瘉，此又一再延宕之最大原因，森實應尸其咎冀塞延宕之責，敘此縷瑣，今幸大士慈光普照，老法師福德加被，逐卷多循許居士標示大旨損益去留，多其指定，新增有關佛法之文，更多由其指出，編訂完成，復得性寂大師與陳無我，仇德恆二居士佐助校對，致能完成此舉，雖森知識譾陋，當然紕繆仍多，但今風氣大開，明達之士，多通佛理，想閱之自知佛法有益身心，取金遺礦，不致徒計文辭工拙，買櫝還珠，較之六種舊志，或可稍慰讚仰大士之深心，至其中所有錯訛，切望閱者指示，庶可識之，俟後賢再版改正，又形勝，梵刹，建置各門，編者不能親往勘對，祇依舊志，指南等書，斟酌而定，然時世推遷，古今莫定，挂漏重複，勢所不免，卷三後，已略述所以，博雅君子，幸勿以現狀不符見責，如有指正，實所歡迎，此皆不慧馨香禱祝以俟之者，民國二十七年，歲次戊寅，夏月初版，印四千部，錄此古人成文，望諸善信，悉符此願，亦可慰大士之悲心，腦膜炎名稱，原為西文醫學名詞之釋義，卽中醫痙病之一種也，病狀，初起，頭痛，胸中煩悶，頸項強直，繼則角弓反張，神志昏迷，臥牀不起，雖危險，然非不治之證，用皁礬，鍛鍊存性，研為細末，過篩，病人左邊頭痛，以礬末少許，吹入右鼻孔，右邊頭痛，吹入左鼻孔，如頭部左右皆痛，吹入兩鼻孔，兩三分鐘後，胸中自覺清爽，稍待，鼻流清涕，隨下血水，試吹一二次，卽可霍然而瘉，屢試屢驗，實有起死囘生之效，皁礬，卽玄青色染料用之綠礬，又名青礬，亦名黑礬，其色綠，鍛時，去其砂石，檢其結晶，用瓦器盛之，在木炭火上鍛鍊，初則化為流質，待乾，其色變赤，研成極細粉末，再以絹篩過之，放在乾地上過一夜，去其火氣，再裝入瓷瓶或玻瓈瓶內，備為濟人之需，其效甚著，按，皁礬，性質酸涼無毒，功同白礬，為化痰解毒之品，治血分之淤積，其效最捷，曾經多人療治腦膜炎證，皆奏其效，並有人將此藥投之津門某德醫，經其化驗，復函極為贊許，儻有人展轉翻印，廣為流傳，幷配製礬末，貯以濟人，遇有患此病者，雖在窮鄉僻壤之區，亦得隨時起死囘生，實為功德無量，尤望病者，勿以方之簡單而忽之，幸甚，經驗頗多，茲不繁述，
文殊菩薩，道證一眞，德超十地，入三德之祕藏，居常住之寂光，但以救苦情殷，度生念切，故復不違寂光，現身塵剎，種種方便，度脫衆生，其為七佛師，作菩薩母，猶屬迹門之事，若論本地，則非佛莫知，雖盡塵剎界，無非所住，而障重之凡夫，何由識其妙用，瞻其法範乎哉，以故不得不為初機設一應化之地，俾有所趣向，而種出世之善根，故從昔已來，與萬菩薩常住清涼寶山，演說一實之道，兼示不思議種種神化，令善根成熟者，卽證眞常，未成熟者，因茲增長，須知菩薩不動念而隨機示現說法，了無差音雌殊者，如月到中天，影印衆水，不但大江大河，各現一月，卽一勺一滴，亦現一月，江河中月，一人視之，只見一月，百千萬人于百千萬處視之，亦各只見一月，人若東行，月則隨之而東，人若西行，月則隨之而西，人若安住，月則不動，世間色法之妙，尚能如是，何况菩薩徹悟唯心，圓證自性，悲運同體，慈起無緣者乎，恐拘墟者，見志中所有神妙之迹，心懷疑惑，故為表示其致，了此，則徧閱大乘經典，不至驚疑怖畏，不徒為閱此志者，作前導也，舊志，係明萬曆間，鎮澄法師所修，大體甚好，閒有未加詳考之失，其時憨山，紫柏，妙峯皆屬摰友，不但于此山有大關係，實于佛法世道有大關係，均未立傳，清康熙間，復有修者，絕未徧訪，且于大有關係之文字任意刪削，因茲遂不流通，今依明志，稍為考訂增修耳，去春，一弟子李圓淨言，文殊，普賢，觀音，地藏四大菩薩，實為一切衆生之恃怙，師在普陀，曾請許止淨居士作觀音本迹頌，發揮觀音之深恩重德，至為周到，師又另修王雅三所修之普陀志，何不將五臺，峨眉，九華志，亦按此例而修之乎，况五臺志亦無處請，而體裁尚好，峨眉志則只是志山，不復以發揮普賢之道為事，九華志則更可痛歎，當此世道人心陷溺已極之時，固宜亟亟修而流通，以作挽回之據，遂忘其固陋，勉力從事，乃請許止淨標示大致，其修治則光任之，其校對則德森師任之，今已排竣，雖無大發明，然亦不無小補，至于近世之事，以身旣不在其地，而以朝不保夕之年，亦不敢託人采訪，恐事未集而人已逝，致成空談，故將近事，留與後來之哲人耳，憶昔光緒十三年在紅螺山，告假朝五臺，欲請清涼山志至京琉璃廠，徧問各舊書店，祇得一部，因而購之，今為排印流通，俾後來易得，而釋己遺憾，何幸如之，五臺雖為文殊菩薩道場，未見念菩薩時發起之讚，今夏華嚴嶺僧瀞栖師，祈作一讚，以備念誦之儀，乃湊成八句寄彼，元夜月滿地，有雪天無雲，訪聚用長老於淮陰聞思寺，問佛與法，聚公曰，何者是佛，何者是法，栴檀，貝葉皆非也，何者非佛，何者非法，耳鳴，目眚皆是也，執像求佛，執經求法，劫火洞燒，經像俱泯，二者何在，在在皆在，而人不悟也，余曰，佛法如是，士農工商，信者無幾，柰何，聚公曰，士期於學文，無相之文，乃為至文，不悟者愚矣，農期於力田，無形之田，乃為福田，不悟者荒矣，工期於能巧，無技之巧，衆巧所師，不悟者拙矣，商期於獲利，無得之利，萬利所歸，不悟者窘矣，一字必惜，是大慧佛，一粒必珍，是多寶佛，一蟲必救，是長壽佛，而人不悟也，一字萬化，無量法王，一粒萬種，無量法寶，一蟲萬變，無量法母，而人更不悟也，余問，人有三難，人身難得，中土難生，正法難聞，柰何，聚公曰，卽非人身，無非佛身，卽非中土，無非佛土，卽非正法，無非佛法，悟者何難，又問，佛有三難，衆生難度，無緣難化，定業難逃，奈何，聚公曰，衆本非衆，度在慈悲，無本非無，化在喜舍，定本無定，逃在懺悔，悟者何難，又問，父母未生我前，我在何處，聚公曰，且道父母既生我後，我在何處，我未生以前，父母又在何處，又問，如何是祖師西來意，聚公曰，如何是祖師，如何是西，如何是來，不師師，不西西，不來來，且道且道，余遂默然，甲戌春，聚公與其徒養淳，蘊哲徒步朝清涼山，山志板適燬於火，乃取舊志歸淮陰重校而梓之，請序於余，因述問答之語，可悟聚公以大千為山，以大藏為志，無在非清涼者，朕惟清涼山，古稱文殊大士演教之區也，茲山聳峙於雁門，雲中之表，接恆嶽而俯滹沱，橫臨朔塞，藩屛京畿，其地風勁而高寒，層冰結於陰巖，積雪留於炎夏，故名清涼，然地雖寒而嘉木芳草蒙茸山谷，稱靈異焉，五峯竦立，上矗霄漢，日月之所迴環，烟霞之所虧蔽，蒼然深秀，其為神皋奧區，蓋自昔而已然矣，是以自漢迄今，歷代皆有崇建，古剎精藍，徧滿巖岫，宇內稱靈山佛土最著者有三，峨眉，普陀，而五臺為尤盛焉，我世祖章皇帝，上為慈闈祝釐，下為蒼生錫福，賜金遣使，屢沛恩施，朕數經駐蹕茲山，為兩宮祈康寧福祉，因而登五峯，陟臺懷，各為文勒石以紀之，琪樹靈葩，形於篇詠，蓋嘗念佛教以清淨慈惠為本，以戒定智慧為宗，亦有裨於勸善遠慝，茲山又密邇塞垣，遠離塵俗，當為清修者之所棲泊，故於此每惓惓焉，山之有志，所以紀形勝，述建置，載藝文，俾後之人有所稽考，往蹟舊聞，不致湮沒，茲編詳𥳑適中，不蕪不支，清涼聖境，可撫卷而得其梗概也，因敘於𥳑端，寂光無外，五濁懸鏡裏之山，至聖非遙，六趣閉蓮中之宅，螺髻眼底，儼若天宮，鶖子目前，依稀人世，毋固毋我，非色非空，惟妙體以無私，循業緣而殊現，且夫一微塵裏，窺法界之莫涯，信乎五頂山中，宅萬聖而非隘，文殊大士，既為七佛之師，紫府靈峯，固矣三千之最，雖曰充周法界，極神德而無方，今則獨指清涼，使歸心之有在，山橫鴈代，孤標震旦之雄，聲播五天，爰起遐方之敬，雜花初唱，名曰清涼，寶篋重宣，稱為五頂，乃聖言之有據，厥靈蹟亦可徵，原夫眞區湛寂，杳無攀仰之端，化宇形殊，斯有瞻依之相，眞該化末，化洞眞源，眞化融通，聖凡交徹，清涼神境，斯之謂歟，故卽眞而化，曼殊現貧女之軀，卽化而眞，波利入金剛之界，是以菩薩於衆生心內，時時證覺，顧衆生不知，衆生於菩薩心中，念念輪迴，惟菩薩無礙，是則眞不外化，化豈離眞，眞化一心，悟迷斯隔耳，其為山也，涵容萬化，潛育百靈，巖花磵草，全彰本智之光，靜谷幽林，深隱眞人之宅，時乎珠林煥現，仙域洞開，靈霞生宿客之衣，圓光射遊人之影，觸目通玄，非人間矣，是以遊觀之士，四海雲馳，棲寂之流，千巖星布，明王聖主，代為興福之場，列宰名臣，屢有思眞之詠，昏昏業識，望影塵消，汨汨煩心，觀光慧朗，至於烏茶仰信，醜虜降心，則大士攝化之功至矣，清涼志者，所以載夫臺山盛事者也，唐初藍谷法師創集曰清涼傳，宋僧延一又為廣傳，而無盡居士所覩靈蹟，復自書之，目曰續傳，傳雖再出，而於文殊應迹，志士感通，班班遺諸羣籍而猶未備焉，至國朝正德間，秋厓法師細搜今古，倍益舊文為二十卷，收採泛濫，未足可傳，適際今上聖明御宇，慈聖國母廣植勝因，勅建釋迦文佛舍利寶塔于清涼山中，神功殊利，澤及萬方，法門盛事，光越千古，塔院住持圓廣感斯盛遇，與不佞言，將以書諸傳記，昭化後世，開覺生民，且命不佞修葺之，而後壽梓，不佞病斯文之訛亦久矣，今有所授，敢不勉焉，於是削繁秩亂，勒門為十，於初二門中藉以問辯，發揮人境眞化之旨殆盡，厥文雖減古，而事類有序焉，神州莽莽，幻境紛陳，衆生芸芸，夢魂顚倒，況乎區分六道，形殊四生，同酣火宅之嬉遊，遂致苦輪之長轉，倘非大聖乘權，現身弘護，不幾貧兒客作，沒齒無歸乎，能識心無不在，竟虛空以為軀，卽知智罔弗通，透山河而作眼，機用絕思議之表，建立闡顯密之樞，自性毗廬，流出五峯矗峙，現前覺海，結成三昧清涼，揆厥根株，非為別有，藉茲鉛槧，永用光揚，志化宇，東震旦國清涼山者，乃曼殊大士之化宇也，亦名五臺山，以歲積堅冰，夏仍飛雪，曾無炎暑，故曰清涼，五峯聳出，頂無林木，有如壘土之臺，故曰五臺，雄據鴈代，盤礴數州，在四關之中，周五百餘里，左鄰恆嶽，秀出千峯，右瞰滹沱，長流一帶，北陵紫塞，遏萬里之烟塵，南擁中原，為大國之屛蔽，山之形勢，難以盡言，五峯中立，千嶂環開，曲屈窈窕，鎖千道之長谿，疊翠迴嵐，幕百重之峻嶺，巋巍敦厚，他山莫比，故有大人狀焉，其間鳴泉歷歷，萬壑奔飛，嘉木森森，千巒彌布，幽涵神物，滀洩雲龍，縈紆盤據，無非梵行之棲，隱顯環帀，盡有眞人之宅，雖寒風勁冽，瑞章爭芳，積雪夏飛，名花競發，白雲凝布，奪萬里之澄江，杲日將升，見一陂之大海，此其常境也，若夫精心鑽仰，刻意冥求，聖境靈區，有時而現，或神燈觸目，或佛光攝身，或金閣浮空，或竹林現影，金剛窟裏，列聖森森，百草頭邊，神光赫赫，披雲撥霧，或登物外之天，躡險捫蘿，每入非常之境，實百靈之沖府，乃萬聖之玄都，其間靈境有不可得而名言狀示者，不思議界，非人間也，徵其源也，乃曼殊大願之所持，如幻三昧之所現，無方無體，非色非空，觸類而彰，隨緣而顯矣，故得染煙齅氣，咸資般若之光，觸石沾雲，悉植菩提之種，華嚴大疏云，自大師晦跡於西天，妙德揚輝於東夏，雖法身常在，雞山空掩於荒榛，應現有方，鷲嶺得名於茲土，神僧顯彰於靈境，宣公上稟於諸天，漢明啟兆於崇基，魏帝中孚於至化，北齊數州以傾供，有唐九帝以迴光，五天殞命以奔風，八表忘軀而競託，自非大士慈雲彌漫，智海汪洋，廓法界以無疆，盡衆生而為願，孰能感應若茲，其有居神州一生不到者，亦奚異舍衞三億之徒哉，願皆修敬焉，或問，域內名山有五，東曰泰山，南曰衡山，西曰華山，北曰恆山，中曰嵩山，是為五嶽，上古帝王，四時巡狩，則臨四方之嶽，以時祀之，而泰山梁父，為四嶽長，故稱岱宗，自古帝王于茲封禪焉，載諸經史詳矣，今曰文殊大士居清涼山，而令海內傾心，於茲蘄嚮，亦有何據乎，答，於修多羅，有良證耳，故大華嚴經云，東北方有處，名清涼山，從昔已來，諸菩薩衆於中止住，現有菩薩，名文殊師利，與其眷屬諸菩薩衆一萬人俱，常在其中而演說法，斯言猶漫，又寶藏陀羅尼經云，佛告金剛密迹主言，我滅度後，於南贍部洲東北方，有國名大震那，其中有山，名曰五頂，文殊童子遊行居住，為諸衆生於中說法，及有無量天龍八部圍繞供養等，斯言審矣，此外，自古及今，神人顯彰甚多，一，漢明帝時，摩騰，法蘭者，四果聖人也，始至此土，以天眼觀，卽知此山乃文殊住處，兼有育王所置佛舍利塔，二，宇文周時，有化人來遊此土，云禮迦葉佛說法處，幷往清涼文殊住處，至山，現文殊像，殞空不見，隨者乃知文殊化身，三，唐初，師子國僧，九十九夏，三果人也，跣足而來，禮清涼山，四，唐道宣律師行超三界，道重百靈，感諸天人，常侍衞焉，嘗問諸天冥遠之事，無不明答，乃知清涼，文殊所居，上皆出感通傳，故藍谷云，此土名山，雖嵩，岱，蓬瀛，皆編外典，未有若清涼出於金口，傳于龍藏，宅萬聖而敷化，自五印以飛聲，美曜靈山，利周賢劫者也，問，有云劫火洞然，此山不壞，言非妄誕者乎，以今觀之，山石之崩隤，林木之代謝，擊之則裂，火之則灰，安得三災而不壞也，答，化相則壞，眞相不壞，故法華云，大火所燒時，我淨土不毀，如身子見娑婆丘陵土石，斯可壞者也，螺髻見如自在天宮，斯不可壞者也，問，眞之與化，相去幾何，為一為異，一則眞應同化，粗弊可壞，異則眞居化外，應非人間，答，眞之與化，非一非異，如鏡中像，旣非是鏡，亦非離鏡有像可得，如夢所見，雖非本身，然離本身，無別夢鏡，故楞嚴云，譬如目眚，矚燈光中，別現圓影，彼非眚人，則無所見，以況衆生以無明故，妄見山河諸有為相，聖則不見，又如入法界品中，如來入師子奮迅三昧，卽有無盡功德莊嚴，二乘在會，不見不聞，乃至云，如是皆是普賢菩薩智眼境界，不與一切二乘所共，以是因緣，聲聞不見等，是知眞界無殊，悟迷斯隔，推此可知清涼眞化矣，據上所辯，眞土無邊，獨曰此處不壞者，欲令歸心專一，又如窺一隙之空，卽見無盡之空也，七佛未出世，天生大德以為師，九世祖瞿曇，人仰能仁而秉教，過去是龍種上佛，現在卽摩尼寶積，為無量數諸佛之母，現十瑞相妙德之身，色等紫金，圓明映徹，毫同白玉，光網莊嚴，或稱為童子，或喻作小男，蓋登妙高之峯，信為基址，發菩提之樹，智乃根芽，大士寄位在信，表德屬智，故也，鎔頑鐵而作精金，示本明而非新得，化秉聖基，智原德母，志化主，或問，常夫之謂凡，通明之謂聖，曼殊大士，凡歟，聖歟，答，究論法身，尚不名聖，豈得謂凡，今就應迹，是聖非凡也，問，聖有世出世異，洞明物理，德被黔黎，精一傳家，至仁修己，此世間聖，堯舜周孔是也，永離生死，證大涅槃，慈育四生，光含三有，此出世間聖，大雄氏等是也，曼殊師利，是何聖耶，答，出世間聖，非世間也，問，出世之聖，亦有四焉，一曰聲聞，聞四諦法，厭苦斷集，修道證滅者也，二曰緣覺，觀緣變易，自覺無生者也，三曰菩薩，萬行圓修，自他兼利，宅心法界，德用難思者也，四曰如來，朗萬法之幽邃，覺大夜之重昏，纖塵淨盡，萬德圓明者也，於斯四者，文殊大士當何聖耶，答，久成第四，示居第三者也，問，何所據耶，答，首楞嚴三昧經云，佛告迦葉，過去久遠無量無邊不可思議阿僧祇劫，爾時有佛，名曰龍種上如來，十號具足，於此南方，過千國土，有國名平正，地平如掌，龍種上佛於彼國土，得無上覺，乃至云，彼佛卽文殊師利法王子是也，又處胎經云，昔為能仁師，今為佛弟子，二尊不並化，故我為菩薩，此皆已成正覺，現處菩薩也，又央掘經說，北方有國，曰常喜，彼土有佛，曰歡喜藏摩尼寶積，卽文殊是，此則現成正覺者也，又悲華經言，阿彌陀佛為轉輪王時，第三王子，名曰王衆，於寶藏佛所，發阿耨多羅三藐三菩提心，願於來世，行菩薩道，無有齊限，莊嚴佛刹，令三千大千世界，恆河沙等十方佛土，為一佛刹，大寶填廁，又無惡觸，及諸女人，及其名字，亦無聲聞，辟支佛等，一生菩薩，充滿其中，佛卽號為文殊師利，於未來世，南方世界，名曰清淨無垢寶窴，成阿耨多羅三藐三菩提，號普現如來，問，準寶積經說，文殊於未來成佛，名曰普現，混無量佛土為一淨土，以彌陀淨土比之，不啻大海毛滴耳，則未來實成，過去乃因中示成也，答，據實而論，過現當來，或因或果，無非隨宜示現，攝化羣生，在本則無成無不成，無現無非現，不可得而名言矣，問，菩薩何故名文殊師利，答，至人無名，名所不能名也，今以無名之名，隨德立稱耳，文殊師利，或云曼殊室利，梵音楚夏也，此云妙德，亦云妙吉祥，以萬德圓明，皆徹性源，故稱妙德，生有十徵，見聞獲益，故稱妙吉祥也，十徵者，菩薩誕生時現十種徵，一，天降甘露，二，地涌七珍，三，倉變金粟，四，庭生蓮華，五，光明滿室，六，雞生鳳子，七，馬產祥麟，八，牛生白澤，九，豬誕龍豚，十，六牙象現，是也，問，文殊大士，示生何地，誰氏之子，功德神用，說法利生，歸眞返寂之事，可得聞乎，答，淨法界身，本無出沒，大悲願力，示現受生，故文殊般泥洹經云，佛告跋陀羅，此文殊師利，以大慈悲，生此國多羅聚落梵德婆羅門家，其生之時，家內屋宅，化如蓮華，從母右脅而生，身紫金色，墮地能言，如天童子，有七寶蓋，隨覆其上，十徵如上，多羅聚落，卽舍衞國，佛正在此說故，又準華嚴經云，東方去此界十佛刹微塵數世界，有世界名金色，其佛名不動智，文殊大士，將十萬菩薩從彼而來，據此，則為遊方大士，故知法身，一為無量，無量為一，卽此卽彼，非一非多，不可得而思議矣，言德相者，因功浩渺，果德難思，備諸藏教，今略示一二，以識端倪，文殊般泥洹經云，文殊具三十二相，八十種好，則相好同佛矣，又華嚴．入法界品，舍利弗告諸比丘，汝可觀察文殊師利清淨之身，相好莊嚴，一切人天，莫能思議，汝可觀察文殊師利，圓光映徹，令無量衆生發歡喜心，光網莊嚴，滅除衆生無量苦惱，乃至云，汝可觀察文殊師利，曾供養佛，善根所流，一切樹間，出莊嚴藏，諸世間主，雨供養雲，以為供養，一切如來，將說法時，白毫相光，來照其身等，又彌勒菩薩告善財言，文殊師利，所有大願，非餘無量百千億那由他菩薩之所能有，善男子，文殊師利童子，其行廣大，其願無邊，出生一切菩薩功德，無有休息，善男子，文殊師利常為無量諸佛之母，常為無量菩薩之師，教化成就一切衆生，名稱普聞十方世界等，其文甚廣，皆菩薩德相也，言神用者，如聖智怖心，聞聲揚而擗地，寶藏經云，東方光相佛弟子，名聖智，說法第一，立于有頂說法，聲蔽大千，文殊至彼，立光音天說法，其音普震大千世界，魔宮振裂，惡道休息，聖智比丘，聞是聲已，卽驚怖，尋便擗地，不能自持，譬如猛風，吹于小鳥，卽墮人間，因問彼佛，佛答，文殊大士至此，威德殊絕，非爾曹所及，與文殊論義，聖智屢屈，寂順思覩，入隱身而立空，寂順思見文殊，文殊不起本座，入隱身三昧，卽于彼前，空中而現，帝釋欣喜，雨天花而至膝，經云，諸天子欲見文殊神變，文殊身徧三界，現神變已，天子歡喜，發菩提心，雨天花至膝，以為供養，弊魔愁憂，行拄杖而垂泣，如幻三昧經云，善住意天子，白文殊同見佛，文殊現三十二部，交絡重閣，有諸菩薩，先至佛所，身子覩變問佛，佛答，文殊住降毀諸魔三昧，將至佛所，于是文殊住是三昧，時大千世界，百億魔宮，一時皆敝，不樂其處，各各懷懼，時魔波旬自見老耄，羸毀少氣，拄杖而行，宮人彩女，亦復羸老，宮殿崩壞，虛空暗冥，波旬大怖，身毛為豎，心自念言，此何變怪，令吾宮殿，委頓乃爾，將命終盡，天地遇災劫被燒耶，時魔波旬，斷除貢高，捨惡思想，文殊所化，百億天子在交絡者，住諸魔前，謂魔波旬，莫懷恐懼，汝等之身，終無患難，有不退轉菩薩大士，名文殊師利，威德殊絕，總攝十方，德過須彌，智超江海，慧越虛空，今入降毀諸魔三昧，是其威神，時魔恐怖，見化菩薩，卽求救濟，菩薩言，汝可往詣釋迦佛所，有無盡慈悲，令汝無畏，言訖不見，魔卽詣佛請救云，我等聞文殊名，卽懷恐怖，畏亡身命，佛卽廣讚文殊，魔欲求脫，佛令待文殊，後文殊至，佛令捨魔，文殊問魔，汝惡此身耶，魔答云，爾，若爾，當厭離貪欲，不住三界，魔敬從命，卽復本形，此降魔神用也，劫火燒刹，蹈水芝而上行，寶篋經云，舍利弗曾與文殊遊諸佛土，有佛國土，劫火洞然，文殊神力，自然蓮華徧布其中，蹈上而行，水芝，卽蓮華也，霖雨絕供，化鉢飯而無盡，寶篋經云，佛在舍衞，八百比丘，萬餘菩薩，連雨七日，不能行乞，阿難乞文殊濟衆，文殊在室為釋天說法，不起本座，入城乞食，魔蔽檀門，文殊神力令門俱開，令魔唱道，當施文殊，得福無量，旣得食已，以鉢置地，令魔持行，魔不能動，曰，我之神力舉沙陀山，今此小鉢，盡力不舉，文殊取鉢授魔，令持前行，歸祇陀林，無量大衆，悉令飽足，飯無所損，示多身以抗迦葉，世尊自恣日，文殊三處過夏，迦葉白槌，欲擯出，纔拈槌，乃見百千萬億文殊，迦葉盡其神力，槌不能舉，世尊問曰，汝擯那箇文殊，迦葉無對，放一鉢而發本源，佛在祇桓精舍，二百天子學菩薩業未就，不任勤苦，心欲退還，求二乘道，佛卽化一人，持鉢飯奉佛，文殊白佛，當念故恩，分我鉢食，佛置鉢入地下，度七十二恆沙佛土，懸于空中，佛令諸阿羅漢，菩薩各入多三昧，求鉢不得，後命文殊，文殊不起本座，申莊嚴臂，度七十二恆河沙界，取鉢而上，彼界菩薩，疑問彼佛，佛答，文殊神力，于是取鉢，彼菩薩欲隨文殊來，彼佛頂光，上燭娑婆，所經世界，皆有多菩薩隨來，廣聞法要，末發其本，曰，過去無能勝幢佛出世，比丘乞食，見乳母抱一兒，兒見沙門卽喜，下抱趣之，沙門分兒蜜，兒噉之，又隨沙門索，復與之，且行且索，遂至佛會，兒見佛喜，從沙門乞蜜奉佛，沙門授鉢蜜，兒卽奉佛，發菩提心，彼時比丘者，今文殊是，小兒者，如來是，我以比丘蜜食，故今得成佛，詳大藏．毀字函．普超三昧經，持異身而說妙法，寶上天子語文殊，令內波旬于腹中，免彼向行人作難，文殊不爾，欲令波旬處獅子座，如佛妙辯說法，魔卽欲隱，文殊神力所持，卒不能去，變身如佛，處座說法，舍利弗歎羨，文殊知之，告曰，吾能持一切草木樹林無心之物，變相說法，皆如佛也，舍利恐文殊變己如佛，戲弄於我，欲隱去不能，文殊神力，卽變舍利弗成佛，與波旬酬酢，宛如二佛廣說深法，三萬人發菩提，八百比丘成道，詳大藏．大字函第七卷，化火網以返迷途，文殊一時說甚深法，所謂不用見佛，不用求法等，二百比丘，不了第一義諦，以為錯亂說，捨佛而去，文殊卽於中道化作大火，比丘欲以神足飛空，上見鐵網，生大恐怖，迴視祇園道徑，徧布青蓮華，比丘卽迴佛會，禮足白上所見，佛告比丘，內火未盡，欲度外火，無有是處，汝諸比丘，墮在見網，欲度鐵網，亦無是處，乃至云，此之見愛，無所從來，亦無所至，從妄想生，無我，無我所等，二百比丘，聞是法已，餘漏永盡，成阿羅漢，詳寶篋經，掌握恆沙之刹，毛吞無盡之海，如斯神用，劫舌難宣，備諸龍藏，不能俱引，佛告善勝天子，文殊童子，所有威神，如我所知，無有量也，所謂能令恆沙國土莊嚴，一土中現，能令恆沙佛土聚為一處，斷送上方恆沙界外，不足為難，能以一毛內十方海，衆生不覺，能以十方國土內芥子中，衆生不嬈等，天子，我於一劫，若一劫餘，說其神變，猶不能盡，文殊卽入神變自在王三昧，現如上事，魔乃發菩提心，其說法者，一代時教，不共般若，一乘性宗，皆文殊大士激揚酬唱，備諸龍藏，不能廣引，今摭其要略數條，冀為道者，各銘心焉，觀佛三昧海經言，時世尊為諸大衆說觀佛三昧已，文殊菩薩復告大衆言，過去寶威德如來時，有長者子，名曰戒護，在母胎時，受三歸依，年至八歲，父母請佛於家供養，童子見佛，安行徐步，足下生華，有大光明，見已歡喜，為佛作禮，禮已諦觀，目不暫捨，一見佛已，卽能除卻百萬億那由他劫生死之罪，從是已後，恆得値遇百億那由他恆河沙佛，是諸世尊，皆說如是觀佛三昧，其後有百萬佛出，皆同一字，名栴檀海，時彼童子，親侍諸佛，閒無空缺，禮佛供養，合掌觀佛，觀佛功德因緣力故，復得値遇百萬阿僧祗佛，從是已後，卽得百萬億念佛三昧，得百萬阿僧祗旋陀羅尼，旣得此已，諸佛現前，說無相法，須臾之間，得首楞嚴三昧，時彼童子受三歸依，一禮佛故，諦觀佛相，心無疲厭，由此因緣，値無數佛，何况繫念，具足思惟，觀佛色身，時彼童子豈異人乎，卽我身是，佛告阿難，汝持文殊師利語，徧告大衆，及未來世衆生，若能禮拜者，若能念佛者，若能觀佛者，當知此人與文殊師利等無有異，文殊發願經云，願我命終時，滅除諸障礙，面見阿彌陀，往生安樂刹，生彼佛國已，成滿諸大願，阿彌陀如來，現前授我記，嚴淨普賢行，滿足文殊願，盡未來際劫，究竟菩薩行，文殊摩訶般若經，文殊師利白佛言，世尊，當云何行，能速得阿耨多羅三藐三菩提，佛言，文殊師利，如般若波羅蜜所說行，能速得阿耨多羅三藐三菩提，復有一行三昧，若善男子，善女人，修是三昧者，亦速得阿耨多羅三藐三菩提，文殊師利言，世尊，云何名一行三昧，佛言，法界一相，繫緣法界，是名一行三昧，若善男子，善女人，欲入一行三昧，當先聞般若波羅蜜，如說修學，然後能入一行三昧，如法界緣，不退，不壞，不思議，無礙無相，善男子，善女人，欲入一行三昧，應處空間，舍諸亂意，不取相貌，繫心一佛，專稱名字，隨佛方所，端身正向，能於一佛，念念相續，卽是念中，能見過去，未來，現在諸佛，何以故，念一佛功德，無量無邊，亦與無量諸佛功德無二，不思議佛法，等無分別，皆乘一如，成最正覺，悉具無量功德，無量辯才，如是入一行三昧者，盡知恆沙諸佛法界無差別相，世尊一日升座，文殊白槌云，諦觀法王法，法王法如是，世尊便下座，世尊一日見文殊在門外立，乃召曰，文殊入來，文殊曰，我不見有一法在門外者，云何如來教我入門，世尊教文殊入不思議解脫三昧，文殊曰，我卽不思議，云何更入不思議耶，世尊謂文殊曰，如汝文殊，更有文殊，是文殊者，為無文殊，文殊曰，如是世尊，我眞文殊，無是文殊，何以故，若有是者，則二文殊，然我今日，非無文殊，於中實無是非二相，菴提女問文殊曰，明知生是不生理，為甚麼卻被生死之所流轉，文殊答曰，其力未充，三十二菩薩各說不二法門竟，卻問文殊，文殊曰，如我意者，於一切法，無言無說，無示無識，離諸問答，是為菩薩入不二法門，於是，文殊問維摩詰，仁者當說何等是菩薩入不二法門，維摩默然，文殊讚曰，乃至無有文字語言，是為眞入不二法門，文殊一日令善財採藥，曰，是藥者採來，善財徧觀大地，無不是藥，卻白文殊，文殊曰，是藥者採將來，善財遂於地上拈一莖草，度與文殊，文殊接得，以示衆曰，此藥亦能殺人，亦能活人，善現問出世間法，文殊答曰，我覓世間相，了不可得，子欲誰出，又曰，貪瞋癡，卽平等法界，我於是中，非已出離，非未出離，若出不出，則墮二見，靈山會上五百比丘，得通，未得忍，以宿命智，各見過去，殺父害母，及諸重罪，於自心內，各各懷疑，於甚深法，不能證入，於是，文殊仗劍逼佛，佛言，文殊住住，吾必被害，吾被害矣，吾誰害吾，於是，五百比丘自悟本心，了法如夢，皆得法忍，上略引顯教，其秘密門，大藏甚多，今摭其要，以便持誦，佛言，此是文殊師利童子行輪呪法，為欲守護諸衆生故，一切如來，所有極秘密心大神呪王，若有持者，我記是人，則為已持一切諸呪，悉皆圓滿，一切所作，皆得成就，文殊師利，常來擁護，乃至消除一切諸惡重罪，成辦一切世出世事，詳大藏．能字函第九卷，若人有能持此呪者，卽入如來一切法平等印，速得成就摩訶般若，纔誦一徧，卽持八萬四千法藏，五字義者，所謂阿者，無生義，囉者，清淨無染，離塵垢義，跛者，無第一義諦，諸法平等，左者，諸法無有諸行，娜者，諸法無有性相，言說文字，皆不可得，善男子，汝知此要，當觀是心，本來清淨，無所染著，離我我所分別之相，入此門者，名三摩地，是眞修習，當知是人，如來印可，功德殊勝，不可量也，佛告金剛手菩薩，此八字大威德陀羅尼者，乃往過去無量恆河沙諸佛所說，為擁護一切十善國王，令得如意，壽命長遠，福德無比，兵甲休息，國土安寧，能大利益一切衆生，斷三惡道，遂諸願求，若人暫聞，憶念此呪，卽滅四重五逆等罪，何况常念，是人福德，十地補處，所不能奪，况餘天等，若持呪人，事緣悤迫，不必局法修持，但能禁制身，口，意業，十惡永絕，卽能持此陀羅尼呪，亦得成就，除不正心，不發菩提心，若能發心，能憶誦者，若誦一徧，卽護自身，二徧護父母，三徧護國王，四徧護眷屬，五徧護聚落，六徧護城邑，七徧護天下有情，又云，若我具說是呪功德，無量千劫，不能令盡，言利行者，文殊般泥洹經云，此菩薩，住首楞嚴三昧力故，於十方界，或現初生，或現滅度，饒益衆生，又菩薩處胎經偈云我身如微塵，在於他國土，三十二相明，在在無不現等，皆菩薩利行也，佛名經說，過去無量恆河沙佛，皆是文殊令發初心，故清涼云，度二十億佛，現說法者，持地猶存，佛告師子音，過去七十萬阿僧祇恆河沙劫，有佛名雷音，于東方無生國成佛，彼時文殊為王，名普覆，詣佛修供，發菩提心，其隨從者二十億人，亦隨發心，修六度行，至成菩提，入般涅槃，文殊師利悉皆供養，其中一佛，名持地山，在此下方持地世界，成等正覺，佛壽無量，于今猶住，現在說法，詳大藏．官字函第九卷，化百千諸龍，立登正覺，王女是一，法華禮妙慧而不忘敬本，王舍城長者女，名妙慧，年始八歲，詣佛問法，佛為說四十行法，妙慧曰，我若於斯四十行中，一行不修，則違佛教，則為欺誑如來，我言不虛，大千必動，言訖，大千世界，六種震動，又曰，我當決定成佛，此言不妄，令此大衆，皆作金色，言已，會衆卽變金色，文殊問曰，汝住何法，發如是願，女曰，文殊非所問也，何以故，於法界中無所住故，乃至佛告文殊，此童女者，已於過去發菩提心，經三十劫，我乃發趨無上菩提，亦令汝住無生法忍，爾時，文殊卽從座起，為其作禮，白妙慧言，我於往昔無量劫前已曾供養，不謂今者還得親近，詳大藏．制字函第八卷勸善財而增長發心，華嚴入法界品無言於不二法門，維摩悉力於安樂行品，法華教龍吉祥之分衞，下位莫知，儒首菩薩入舍衞城分衞，無量大衆從之，時龍首菩薩亦從之，二大士酬唱，廣談深法，乃至云，行衞時，無念舉足，無念下足，無行無住，無屈無伸，無念分衞，無分衞者，無心無物，城郭聚落，長幼男女，一切皆無，是念亦無，廓爾清淨，是名菩薩分衞道也，在會聲聞，罔知其說，詳大藏．翔字函第四卷答琉璃光之光明，正覺稱妙，涅槃經，佛廣說大涅槃，聞所不聞之義，高貴德王菩薩難佛，不容有聞不聞義，乃至云，是大涅槃，非世攝，若非三世，則不可說，云何而言修大涅槃，聞所不聞，佛印善說，時大會中，忽有大光，非青見青，非黃見黃，非色見色，非明見明，遇斯光者，身心快樂，如入三禪，文殊白佛，今此光明，誰之所放，如來默然，迦葉菩薩卻問文殊，文殊亦默，無邊身問迦葉，亦默然，五百菩薩，皆亦如是，雖相諮問，然無答者，佛卽問文殊曰，是何因緣，有此光明，文殊答曰，是光明者，名為智慧，智慧者，卽是常住，常住之法，無有因緣，云何佛問何因緣故有此光明，是光明名大涅槃，涅槃常住，不從緣生，云何如來而問因緣，因茲廣說常住之法，後佛告曰，汝莫入第一義諦，應以世諦而說，文殊方說其事，乃東方不動佛國琉璃光菩薩所現也，談般若之玄致，屢質本師，說權實之雙行，頻驚小聖，皆說法利生之事也，談般若，廣如大藏，權實雙行，不思議經，文殊說菩薩行云，菩薩行於世間，不為世法所染，現處外道，諸見所不能動，雖斷煩惱，而不捨菩薩行，雖不住有為，而亦不住無為法，此義諸經頗多，二乘罔測也，言涅槃者，此云滅度，亦曰圓寂，應緣旣畢，斂迹復眞之義也，文殊般涅槃經云，佛滅度後四百五十年，文殊師利菩薩，當至雪山，為五百仙人宣揚法化，令成熟已，卽與諸仙飛騰虛空，至本生地卽舍衞國，尼拘樹下，結跏趺坐，入首楞嚴三昧，三昧力故，身諸毛孔，出金色光，徧照十方，諸有緣者，悉令得度，作佛事已，有大火光，從毛孔出，煉金色身，成琉璃像，於兩臂上，有諸佛印，文相分明，琉璃像內，有眞金像，正長六尺，坐蓮華臺，了了分明，火光滅已，此像宛然，其五百仙人，各現神變，皆入涅槃，旣滅度已，八大鬼王舁琉璃像，置金剛山頂，起塔供養，或問，文殊大聖，入滅於彼，住持於此，彼為眞滅耶，不眞滅耶，適言眞滅，住此者誰，適言不滅，胡不存形而遊此乎，答，華嚴經云，為令衆生，生欣樂故，出現於世，欲令衆生，生戀慕故，示現涅槃，而菩薩身，無有出世，亦無涅槃，何以故，菩薩常住清淨法界，隨衆生心，示涅槃故，譬如日輪，普照世間，淨水器中，影無不現，普徧衆處，而無來往，或一器破，便不現影，非日咎也，是知大聖，或出或沒，皆適衆生，而法身湛然，曾無生滅去來之相，體旣眞常，用亦無閒，但淨我心，聖無不現耳，此涅槃之相也，問，聖有三身，當以何身住清涼耶，答，三身俱住，住相云何，謂法身住者，毗盧遮那，自體徧故，器界之性，卽法身故，經云，普賢身相如虛空，依眞而住非國土，今約佛法性相義，分身土，則以法身，住法性土，契證難思，義言住耳，實無能所二體也，報身住者，卽智與理冥，德稱體周，如日合空，卽名為住，故東坡云，溪聲盡是廣長舌，山色無非淨妙身，似斯義耳，化身住者，卽文殊以三十二相之身，與萬菩薩常住其中，若夫隨類之化，如牧童，皤叟，貧女，嬰兒等種種變現，是也，蓋法報為體，應化為用，體涵諸用，用根諸體，體周則用徧，故三不相離，問，若爾，則體旣無邊，用亦徧應，奚獨住五臺，答，現五臺者，為應震旦之機，欲令歸心有在耳，或問，自古國家祀諸名山大川者，所以報一歲之功，為生民祈福也，今夫清涼，海內之民吞冰嚙雪，委命忘疲，歲歲登禮，至於燒身燃臂而投敬者，往往有之，且曰文殊大士住於此山，而文殊有何義利於人，而令其若是耶，答，由此菩薩，於無量劫，事無量佛，捨無量身，修無量行，一一行門，恆為利樂一切有情，由昔大願所任持故，今得如是等流功德，令諸有情，見相聞名，悉能成辦世出世益，乃至遠離生死，證大涅槃，譬如雪山大藥王樹，若有見者，則無眼病，若有齅者，則無鼻病，乃至觸者，則無身病等，菩薩功德，亦若是也，故寶積經說，若有得聞文殊名者，皆當成佛，唯除已入離生之位卽二乘也，又云，若有得聞文殊名者，是則名為面見諸佛，若有受持百千萬億諸佛名號，不若受持文殊師利一菩薩名，福多於彼，何以故，以彼等佛，所作一切益衆生事，不及文殊一時作故，又般涅槃經云，若聞文殊名，或見形像者，百千劫中不墮惡道，若稱念文殊名者，設有重障者，不墮阿鼻極猛火處，常生他方清淨國土，値佛聞法，得無生忍，據此，則假使住於蓬壺仙域，須彌天宮，經百千劫，不若舉一步向清涼山，何以故，樂彼天仙，常淪七趣，向我文殊，必得菩提故也，故藍谷云，昔博望張騫，尋河源於大宛，沙門法顯，求正教於西乾，醜虜上昌九切，下卽古切，卽匈奴，腥膻醜陋者，浮圖具云窣覩波，義翻淨剎，藏舍利處，盤礡下匹各切，盤曲廣博，四關東龍泉關，南伏馬，西鴈門，北平刑，滹沱音呼陀，瞰苦暫切，視也，毗盧遮那此云光明徧照，泥洹卽涅槃，云圓寂，央掘云世間現，舍衞云豐德，國豐衆德，魔具云魔羅，此云殺者，陀羅尼云總持，總，一切法，持，無量義，窈窕上於鳥切，下徒鳥切，深遠貌，滀洩上音蓄，下音薛，雲龍潛化，張騫漢人，尋河源至西域大宛國，得良馬，進武帝，封博望侯，法顯晉僧，隆安間，西域求佛法，須彌山名，云妙高，帝釋天居其頂，神州卽中夏，舍衞三億舍衞九億人，三億見佛，三億聞佛，三億名亦不聞，附錄，普賢願王撮要附此文，與文殊願生極樂，正同，文尤詳切，行願品，普賢菩薩於逝多林末會，發十大願王，其一一願，皆云，虛空界盡，衆生界盡，我此大願，無有窮盡，是人臨命終時，最後剎那，一切諸根，悉皆散壞，一切威勢，悉皆退失，輔相大臣，宮城內外，象馬車乘，珍寶伏藏，無復相隨，唯此願王，不相捨離，於一切時，引導其前，一剎那中，卽得往生極樂世界，到已，卽見阿彌陀佛，其人自見生蓮華中，蒙佛授記，得授記已，經無數劫，普於十方不可說不可說世界，以智慧力，隨衆生心，而為利益，乃至能於煩惱大苦海中，拔濟衆生，令其出離，皆得往生極樂世界，又下偈云，願我臨欲命終時，盡除一切諸障礙，面見彼佛阿彌陀，卽得往生安樂剎，我旣往生彼國已，現前成就此大願，一切圓滿盡無餘，利樂一切衆生界，法身無相，偶居蓮華千葉之中，聖化多方，橫出香水四流之表，返常合道，利用契機，故飛輪銜寶，盪除尊貴之幢，晦影韜光，樹植蕭閒之幟，千尋壁立，跛驢智何處求蹤，萬象鏡懸，羚羊角誰能漏迹，微露一機一境，宛然分主分賓，淨蠲六識六塵，觸處隨時隨地，豈同夸張方伎，惑亂俗流，侈談蓬島三山，靈芝益壽，神州五岳，丹訣延年，神異迥殊，正邪攸別，志靈迹，五臺，亦曰五峯，臺言高平，峯言聳峭，所以有五者，觀國師云，表我大聖，五智已圓，五眼已淨，總五部之眞秘，洞五陰之性源，故首戴五佛之冠，頂分五方之髻，運五乘之要，清五濁之災矣，其東西南北四臺，皆自中臺發脈，一山連屬，勢若遊龍，唯南臺特秀而窵居焉，東臺，約高三十八里，頂若鰲脊，周三里，亦名望海峯，若夫蒸雲寢壑，爽氣澄秋，東望明霞，若陂若鏡，卽大海也，亦見滄瀛諸洲，因以為名，東溪之水，北注滹沱，支山，東南延四十里，入阜平縣界，西北延二十里，入繁峙縣界，其靈迹二十六，臺東畔，其內風氣凜然，盛夏有冰，吐納雲霞，或燈光時出，華嚴云，是菩薩住處，亦是神龍所居，臺頂，宋宣和間，代牧趙康弼同慈化大師，見異僧入那羅窟留笠子，建塔藏之，臺北麓一里許，臺之西北，今名東臺溝，臺之東北，元魏永安二年恆州刺史延慶因獵至此，僕夫四人，逐一白鹿，偶見大宅高門，鹿卽竄入，有一長者，鬚髮皓然，拄杖而立曰，鹿乃我家所有，卿何妄逐，僕曰，我不用鹿，飢困柰何，翁指東林棗方熟，四人就林而食，囊之歸，進棗延慶，慶怪之，複迹尋之，遂失其所在，臺東北數十里，有五王寺，五王城側，靈迹記云，天城，卽化寺也，不依地立，迥出雲霞，朱樓紺殿，皎若天城，得遇之人，塵機頓息，臺東谷，衆溪交會，滹沱之源出此，臺東南二十里，卽今古華巖，臺東南七十里，臺東南六十餘里，臺東南六十里，關之東卽直隸，關之西卽山西，臺東南五十餘里，臺南五十里，臺西南溝，俗呼宰殺溝，自古眞人藏修處也，棲賢谷口巖畔，洞有滴泉，味甘，臺西南支山二十里，亦名昶竹林，昔人遠望，萬竹鱗鱗，近則失之，遂此卓庵，化竹林南，今名大螺頂，青峯之南，唐觀國師嘗見萬聖羅空，五臺停岫，臺西南廿里，昔人晦夜，見皎月澄池，明月池南二十里，東臺頂，古有怪石，夏流液，夜有光，後人造屋，火之，舊云東臺山名，應是梵語，未詳所出，五臺總稱，遠望五峯之間，紫氣盤鬱，神人所居也，無恤獵常山西，瞻紫雲之瑞，至此見聖，商英望此見神燈，料是小東臺，南臺，高三十七里，頂若覆盂，周一里，亦名錦繡峯，山峯聳峭，烟光凝翠，細草雜花，千巒彌布，猶鋪錦然，故以名焉，支山南延六十里，至嶔巖寺，其靈迹二十一，卽南臺之山名，南臺山上，臺南二里，嘉靖間，香林大士卓庵其上，二俱仙花山南半麓，臺南二十里，四山峭壁，若城焉，臺東南麓，臺東二十里，宋太宗北征入此，見菩薩現八臂相，插箭而迴，臺西南四十里，唐李澄師莊，為普通供養，近娑婆寺，昔有龍母，聞法化去，時龍池卽湧為堆，故名焉，臺南八十里，昔有神鐘，飛來懸于巖下，高數丈，鐘後飛鳴而去，今鐵簴尚存，亦名滴水崖，臺南七十里，唐貞觀中，梵僧于此立化，臺西南三十里，唐法照入聖境，臺西南三十餘里，佛陀波利見文殊處，有尊勝幢存焉，虒陽河源發於此，清涼石南，志公洞前，臺西南二十里，古有七梵僧，至此入寂不起，遂立七佛像，臺東北崖畔，嘉靖末，道方者夜遊至此，見神燈萬點，旣出旋入，方隨入，見玉佛像森列其中，穹窿深迥，進里許，黤然聞波濤，悚怖不能出，念觀音名，願造像，忽見一燈，尋光得出，乃造石佛于洞口，臺西北嶺，昔人見化金閣，建寺以擬之，金閣之左，山若仰盆，天盆北，舊名車溝，若車箱形，天盆之東，昔人於此見化城，若海旋焉，西臺，高三十五里，頂平廣，周二里，亦名挂月峯，月墜峯巔，儼若懸鏡，因以為名，其上有泉，羣山拱合，巖谷幽潛，支山西北延四十里，至繁峙縣界，其靈迹十七，在臺上，石上印文若人馬足迹，俗以為魏帝至此，臺北，唐法林，見緇白二叟坐談石上，近之則失，因為名，宣公子覩異，於上建樓，對談石下，臺東有石，狀若牛肝，臺東北谷，昔有白髮母洗鉢于此，僧明信問其故，曰，中臺乞食而來，言訖忽隱，唯見光映林谷，臺東北谷，昔有神僧住此，以泥作饌，與賓共食，臺西北隅，臺西半麓，臺之西南谷中，臺西北三十里，臺西北溝，臺西五十餘里，臺西四十餘里，木叉和尚居此，在秘魔巖，懇禱則龍現，見者非一，秘魔之西，古有代州王氏女，不欲配，逃于此，食薇飲露，父母逼之，女投崖，未墜而飛，中，西臺之間，北臺，高四十里舊傳三十八里，中臺四十里，今登中臺，不見北臺地面，登北臺，則見中臺地面，是知北臺高于中臺，故易之，頂平廣，周四里，亦名叶斗峯，其下仰視，巔摩斗杓，故以為名，風雲雷雨，出自半麓，有時下方驟雨，其上曝睛，四方雲氣，每歸朝而宿泊焉，蓋龍帝之宮也，時或猛風怒雷，令人悚怖，嘗有大風，吹人墮磵，若槀葉耳，東望海氣，北眺沙漠，令人悲淒，登臨者，俯仰大觀，益覺此生微茫虛幻，支山北延四十里，至繁峙川前，有衆溪發源，注清河，其靈迹二十四，臺上，亦名金井池，側有龍王祠，四方民禱雨輒應，臺之東，常出鐘梵之音，人多聞之，唐鄧隱峯，參馬祖，飛錫解軍，倒化于北臺，妹尼立塔，近者僧明來重修，臺後半麓，隋繁峙民張愛，盜龍池錢若干，將歸，暴風卒起，吹墮于此，上聳巉崖，下臨絕澗，黑雲四蔽，冰雪擁身，求出莫由，志心悔咎，稱菩薩名，經宿雲開，見白兔，隨出，臺之次東，一級平臺，唐十六梵僧，至此同化去，臺之東南，二臺之間，臺之東南二十餘里，在樓觀左崖畔，乃萬聖秘宅，祇桓圖云，三世諸佛，供養之器，俱藏於此，迦葉佛時，楞伽鬼王所造神樂，及金紙銀書毗柰耶藏，銀紙金書修多羅藏，佛滅度後並收入此，昔佛陀波利，入此不出，在樓觀谷後，其泉若乳，山人多取洗眼，樓觀谷西山麓，宋楊業第五子出家處，樓觀谷口，無著見化人于此飲牛，臺南，俗呼北臺溝，清涼深處，禪侶幽栖也，臺南麓，裂石如崩，濤聲若雷，北有藏雲谷，下有留雲石，雲出為雨，雲入為霽，順庵胡公題其石，妙峯剌舌血書華嚴處，龍門之側，臺後，臺後七里，曾有九仙女浣衣，臺西北，昔有五百梵僧，藏修於此，臺北二十里，卽古北臺，在蘭若寺，唐初，僧道賢縛茅藏修，每下澗汲水，往返甚艱，偶客僧至沐浴，賢數汲澗下，明日僧浣衣，賢再汲不厭，半途失跌，破缾，更取別器汲之，略無怠色，僧曰，子誠矣，卽卓錫庵前，命賢拔之，不出，僧彈指，錫飛泉涌，僧卽隨去，古傳云，昔有梵僧，從魏孝文帝，乞一臥具地，帝許之，僧展臥具，覆五百餘里，帝知其神，駭之，馳騎而去，帝聞山錚然，顧之，趿然隨後，帝曰，爾憨耶，山乃止，故以為名，臺之西北四十餘里，臺北四十里，亦名寶山，臺東北七十里，山海經云，秦戲之山無草木，多金玉，滹沱之水出焉，亦名派山，在秦戲山，卽滹沱源，西流由北臺之陰，諸溪競注，過繁峙城北，經代州，五臺，忻州，定襄，盂縣，入眞定平山，左繞臺山三面，中臺，高三十九里，頂平廣，周五里，亦名翠巖峯，巓巒雄曠，翠靄浮空，因為名，與西，北二臺接臂，南眺晉陽，北俯沙塞，有五溪發源，二溪左注清河，三溪右由西臺下，出峨口，入滹沱焉，水經云，峨谷之水，出於中臺，卽此也，其靈迹三十二，臺東南支山，今稱菩薩頂，宛似西天靈鷲山，故借為名，臺右，靈鷲之前，五峯之中，漢摩騰天眼，見此有阿育王所置佛舍利塔，歷代帝王不廢修飾，明萬曆間，聖母李太后重建，厥高入雲，神燈夜燭，清涼第一勝境也，在大塔左側，按西域記云，摩竭陀國波吒釐精舍大石，釋迦佛所遺雙足迹，其長一尺六寸，廣六寸，千輻輪相，十指皆現，華文卍字，寶缾魚劍之狀，光明炳煥，昔佛北趣拘尸那城，將示寂滅，回顧摩竭陀國，蹈此石上，告阿難言，吾今最後，留此足迹，以示衆生，有能見者，生大信心，瞻禮供養，滅無量罪，常生佛前云云，後外道輩嫉心，除之愈顯，如是八番，文彩如故，唐貞觀中，玄奘法師自西域圖寫持歸，太宗勅令刻石祖廟，以福邦家，至明萬曆壬午秋，少林嗣祖沙門威縣明成，德州如意，一夕，一夢蓮花，一夢月輪，現于塔際，旣覺，各言所夢，異之，及曉，少室僧正道持佛足圖貽之，及展，見是雙輪印相，喜曰，此夢眞也，遂傾囊，兼募衆立石，時孟秋旣望也，是夕，衆聞空中珠珮雜樂之聲，出戶視之，神燈點點，此聖神嘉贊也，在大塔東側，昔文殊化為貧女，遺髮藏此，萬曆間，方廣道人重修，見髮色若金，隨人視之不一，大塔前左畔，唐僧慧潛結庵于此，日課金剛經，久之，感庵側涌泉，因為名，飲者生慧，大塔前，唐末改築戒壇，今為空壤，臺東南谷，鳳林谷北嶺，臺東南三十里，中臺案山，昔有五百仙人，餌菊成道，梵仙山西，井溝南，臺南，近竹林寺，在九龍崗，宋楊業忠死，子五郎收骨建塔，臺南竹林寺前，成化間，耕者得石槨，內銀匣，中有琉璃缾，盛舍利數百粒，光色璀璨，係宋僧雲宗藏之，弘治間，燕京穆氏建塔，嘉靖間，古燈重修，本寺小像一龕，精巧入神，殆非人力所造也，在臺南四十餘里，在清涼谷中，僧法聚構蘭若，在清涼谷嶺西畔，厚六尺五寸，圍四丈七尺，面方平正，自然文藻，或能容多人不隘，古者嘗有頭陀趺坐其上，為衆說法，梵音琅琅，異狀圍繞，望之悚怖，近之卽失，後人目其所坐之石，曰曼殊牀，在清涼谷北巖，清涼谷北巖畔，臺南溪上，臺東麓，有冰數丈，九夏不消，地多靜居，臺東南三里許，臺東南麓，昔有五百僧於此過夏，白蓮生池，堅瑩若玉，代牧砌之，志曰玉花，臺之西北，中，北二臺之間，古有涌泉，澄潔可愛，遊人臨之，於天光雲影之間，或見天仙，沙門，蓮華，錫杖之狀，人或以為菩薩盥掌之所，故四方之民於盛暑時，多持香花，拭巾而投之，後人鑿方為砌，構亭藏之，而靈相遂隱焉，在臺上西北隅，唐傳水深丈餘，古見今者，深淺不定，臨池鑑影，令心劃然，臺西南隅，成化間，秋崖法師同晉主祈光，遂願，故建之，唐藍谷法師，從梵僧乞得舍利若干顆，造鐵塔，盛於內，復建大塔藏之，萬曆庚辰，塔將傾，一夕怒雷大震，塔乃正焉，中臺西南嶺，昔人見萬億獅子遊戲其中，萬曆丙戌，僧智光，淨立等約五十三人，構屋結社，唯十方學道者共居，不許子孫承業，清順治間，一梵僧指寶塔峯曰，有裟羅樹焉，山人隨視，只見五雲生岫，一樹浮光，而僧不見矣，聖祖駐蹕，忽聞異香，勅賜栴林，乃平陽四世孫天閒健和尚中興，頓成法席，古志以大黃尖為北臺，叶斗峯為中臺，翠巖峯為南臺，則一山連屬，後以錦繡峯靈瑞顯彰，大士頻現，且與四峯鼎立，人多觀仰，故定以為南臺，則翠巖居中，叶斗為北矣，况大黃尖，乃叶斗支山，比之叶斗，殆若培塿，固不足以當五峯之列，藍谷傳以中臺高於北臺者，則悞以古當今也，準妙濟傳，五峯之外，復有四埵，東曰青峯埵，卽常山，亦名無恤臺，趙襄子曾登是山，因以為名，南曰朱明埵，卽方山，李長者著論處，西曰鶴林埵，卽馬頭山，亦名磨筓山，代子夫人磨筓自殺處也，北曰玄冥埵，卽夏屋山，亦名覆宿山，古之帝王避暑處，然四埵之名，好事者立，而聖教無考焉，五臺不產百嘉，半麓已上，並無林木，唯生香草，細輭如緜，其諸臺麓溪壑之閒，純生杄朱，異草雜花，不可悉記，其金芙蓉，他出則無，至若靈芝神藥，啗者足開劫迷，易仙骨，自古得者往往有之，然非肉眼可識，今據妙濟傳，略錄凡品于左，名花有八，日菊晝開夜合，金芙蓉陸地蓮，百枝，零苓香邢雲露詩，玉毫金相照清涼，花雨雲流溼不妨，佛散妙香香滿路，騷人采采入詩囊，，鬼見愁生臺麓，能驅邪，邢雲露詩，神呵諸怖遠，僧定百魔休，一夜生靈草，猶令鬼見愁，，鉢囊世傳五百羅漢，結夏中臺之野，遺其鉢囊，化為此花焉，玉仙亦名大吉，在南臺，天花菌類，生於柴木，臺山佳品也，釋鎮澄歌，君不見，五臺山上產靈葩，山人目之為天花，多在巔崖深險處，枯木雲蒸抽菌芽，厥色渾如玉，厥味薄於瓜，樵牧得之如獲璧，持來獻入司公衙，司公得之亦甚喜，歌筵舞席爭相誇，烹羊宰鵝不足美，必得是物充珍佳，在上欲得索其下，公使展轉來山家，僧吏鳴鐘告其衆，衆聞官令驚復嗟，裹糧探求入深谷，豈辭猛獸及毒蛇，求之不得須貸易，歸來典卻佛袈裟，昔謂人間苦塵役，偷閒學道歸烟霞，豈知寂寞寒巖下，營營公事數如麻，異物有時盡，人欲自無涯，我願君子心，如月絕疵瑕，清光徧照飢寒屋，肯令一念恣驕奢，，異草有三，瞢𧄼，雞足，菩薩綫，藥草有二十五，茯苓，長松，黃耆，黃精，黃連，木瓜，大黃，桔梗，芍藥，麻黃，藜蘆，白芨，天麻，鳥藥，甘草，柴胡，百合，沙參，茵陳，回香，管仲，木賊，秦艽，蒼朮，細辛，藥石有一，鐘乳石，峯巒示鷲嶺奇形，遠承佛國，樓閣涌寶王殊相，近現毫端，此十刹海清涼之界，實萬菩薩顯化之區，故經律秘於金剛，鐘鼓達於忉利，須知佛土莊嚴，非誇一時之富美，爰以檀那功德，足為永劫之資糧，試觀買園布金，長者卽生天上，聚沙成塔，童子終證菩提，況藉清衆之修持，紹隆正法，卽仗佛光之臨照，佑庇羣生，佛法不可思議，功德定不唐捐，雖歷朝之興廢不一，而叢林之締構宜隆也，志伽藍，按，古傳五峯內外佛刹凡三百餘所，多係先古帝王興建，今皆消沉，大孚靈鷲，肇於漢明，立寺之始也，其中諸寺，或五峯抱出，或雙嶺中開，或疊起巖中，或聳居雲外，樓臺現乎杳靄，鐘磬出於烟蘿，至若天城現影，金閣浮空，無著悞入，不是人間，法照歸來，猶存山麓，此不思議界，聖境冥現矣，歷代以來，諸刹廢興，沿革數目，難以悉記，今略錄顯著於左云耳，古名大孚靈鷲寺，漢明帝時，滕蘭西至，見此山，乃文殊住處，兼有佛舍利塔，奏帝建寺，滕以山形若天竺靈鷲，寺依山名，帝以始信佛化，乃加大孚二字，大孚，弘信也，元魏孝文帝再建，環帀鷲峯，置十二院，前有雜花園，故亦名花園寺，至唐太宗重修，武后以新譯華嚴經中，載此山名，改稱大華嚴寺，觀國師於中造疏，至明太宗文皇帝勅重建，感通神應，自昔未有，故賜額大顯通，古傳中有兩堂聖衆，非戒定慧全者，莫預此寺，自明初以來，勅旨護持，凡十餘道，永樂三年，設僧綱司，率合山僧祝釐，本州月給僧糧，至嘉靖間始革其糧，顯通之南，五峯之中，有育王所置佛舍利塔及文殊髮塔，因為名，永樂五年，上勅太監楊昇重修大塔，始建寺，萬曆戊寅，聖母勅中相范江，李友重建，恢巍壯麗，冠于清涼，命比丘圓廣，主其焚修，顯通之左，古稱普寧寺，永樂初，印度僧室利沙者來此土，詔入大善殿，坐論稱旨，封圓覺妙應輔國光範大善國師，賜金印，旌幢遣送臺山，寓顯通寺，至宣德初，復詔入京，廣宣秘密，無何，辭歸山，上未許，明日示寂，上聞，痛悼之，御祭，火化，勅分舍利為二，一塔於都西，建寺曰眞覺，一塔於臺山普寧基，建寺曰圓照，正德間，封張堅參為法王，賜銀印，兼有都綱印，卽菩薩頂眞容院，唐僧法雲自建殿堂，擬塑聖像，有塑士安生，不委何來，請言聖儀，雲曰，大聖德相，我何能言，相與懇禱，求聖一現，七日，忽光中現文殊像，遂圖模塑成，因名眞容院，歷代人君，不廢修飾，明永樂初，勅旨改建大文殊寺，勅賜貝葉靈文，梵文藏經，朱書橫列，御製序讚，每帙盛以錦囊，約以錦縧，護以蒨氈，並欽造文殊鍍金像，萬曆辛巳間，上勅太監李友重修，鷲峯南半麓，正德初，上為生民祈福，遣中相韋敏建寺，鑄銅為瓦，今稱銅瓦殿，賜印，幷護持，命秋崖等十高僧住，塔院寺東北隅，唐建，張天覺於此見神燈，有感，修飾，成化間，趙惠王重建，鷲峯東，古名大王寺，世傳昔有王子棄國出家，于此建寺，明朝改建，後有妃子寺，卽王妃出家處，妃子寺後，明張法王建，華嚴谷，亦名北山寺，明成化間，澄孤月禪行聞於代王成煉，始建寺，今為代王香火，樓觀谷，唐無著嘗入化般若寺，因建寺名焉，成化間，立禪和尚道行聞晉王，重建，樓觀谷，宋沙門睿見結廬于此，平生自誓者四，眼不觀非法之色，耳不聽非法之聲，口不道非法之語，心不緣非法之事，太宗平晉，聞師道，詔見行宮，勅建寺，賜額太平興國，以師主之，卽楊五郎之師也，中有五郎祠，五郎之後，眞寶，代州人，以義為質，能外死生，欽宗厚遇，靖康之亂，寶為金酋所獲，庭抗不禮，金不忍殺，百方勸誘，終不顧，且曰，吾許宋皇帝以死，為佛弟子，豈當為妄言耶，怡然受戮，上聞，痛悼不已，立祠本寺，今祠沒焉，卽華嚴嶺，唐三昧姑開化處，代藩中官王朝，因僧眞善開拓重修，普濟寺東山，舊稱西天寺，元建，明洪武間，具生，室利板的達寓此，道聞于上，詔入京，應對稱旨，賜龍章護持，正統間，賜藏經兼護持，此之謂入如來禪，金建，幷在華嚴谷，皆荒涼，華嚴谷，唐建，張商英於此見神物，成化初，清玉禪師重修，亦名玉花寺，中臺東南麓，隋有五百應眞栖此，龍神修供，有騾數十疋，不用人驅，自能入市運糧，朝去暮歸，率以為常，過夏俱隱，是時白蓮生池，堅瑩若玉，七日乃爍，代牧砌其池，志曰玉花，明改為萬壽，玉花池南，元建，三泉寺入焉，在三泉寺南嶺，古名王子焚身寺，高齊第三子自識宿命，厭塵勞，于此燃身供聖，菩薩現形火光中，內侍劉謙之回奏，帝悼之，勅建寺焉，唐普雨大師奏昭宗重修，撥州田百頃，充常住費，宋景德初，勅改建曰壽寧，元華嚴菩薩者，有道僧，成宗及英宗幸山，命右丞相巴思重修葺焉，元碧峯建，鷲峯之西，萬曆初勅建，僧了塵主之，梵仙山左，有文殊駕狻猊像，神人所造，見者肅然，生難有想，在鳳林谷，嘉靖初，獨峯和尚建，日光北，嘉靖間，古燈禪師建，嘉靖間，徹天和尚卓庵，常有盜賊至，見二虎據門，賊乃革惡，因呼為二虎禪師，萬曆初，道聞于上，改建為寺，額曰鳳林，五年勅建慈壽寺，使官徵之，不可，使官強起，師辟榖七日，乃終，賜祭，塔於本山，鷲峯南，三里許，元成宗勅建，眞覺國師住此，著慧燈集，明弘治間，周國母重建，卽今玉皇廟，宮南，交口東山麓，元海印大師居此，註肇論，英宗為建寺，賜號弘教大師，卽明月池，在大文殊院南二里，元魏成化間，月舟禪師重修，清康熙間，吻叶和尚重建，後有夫緣和尚中興，立為十方常住，慈心利物，本分為人，卽清涼橋，在中臺南麓，思曇和尚重建，歷四世而至離塵和尚，不剃度，不分爨，不私蓄，不別衆，凡有作務，以身先之，故內外諸省，皆知有清涼橋叢林者，代不乏人爾，卽南山寺，臺懷南五里，奎衷和尚重建，後有仁山和尚繼興，立為十方常住，結制安禪，寸陰不廢，卽沐浴堂，在佑國寺南三里，吻叶和尚建，後有本空和尚中興，立為十方常住，授戒安禪，躬行愼切，在觀海寺南五里，原是叢林，因無其人，數年歇響，後有如然和尚，復整為十方常住，葺廢修殘，弘戒演經，曉夜不懈，交口西南嶺畔，在海螺城，在曉天梁，井溝，嘉靖間建，陽白谷，唐建，成化間，義賓上人約五十三人，結社參禪，皇戚周善世來遊，觀衆有感，割金三千重修，三寺，俱在陽白谷，皆靈峯寺支院，依山得名，近有空上座重修，天盆谷，南臺東北麓，元建，成化間，一庵重修，南臺西北嶺畔，昔人見金閣浮空，因建寺，中臺南三十里，唐法照悞入化竹林，因創寺，名焉，歷代以來不廢修葺，中臺南四十里，元魏孝文建，歷代以來，不廢修飾，唐宋皆設僧正司，中臺南麓，卽清涼泉側，萬曆間，釋明經建，東臺，元建，嘉靖間，秋月禪師重修，南臺，宋建，成化間重修，西臺，唐建，明法聚重修，北臺，五臺唯此山高風猛，人難措泊，往者多凍餒而死，隆慶初，釋圓廣與徒明來構居，開粥以濟飢寒，萬曆丁亥，釋佛秀募造文殊大像，未遂，竟以勞死，感夢慈聖施金，佛始成，遣中使陳儒，載送峯頂，更建殿宇供奉，為祝釐之所，中臺，唐建，弘治間，玉禪師重建，中有鐵塔，藏舍利焉，棲賢谷，嘉靖間，玉峯和尚開山，歷試苦行，嘗四十餘日昏散不入，後廣集緇流，事淨土行，因結庵，棲賢谷，嘉靖初，太虛和尚卓庵於此，初住，林茂無人，正旦，見金色女，手執蓮花立石上，俄而不見，流光滿谷，又嘗聞龍鳴，居無何，大開社火，廣接方來，叢林鼎盛，因為名，華嚴谷東嶺，正德間，僧官從鈴建，紫霞谷，羣峯拱抱，茂林森聳，無邊禪師得楚峯和尚道，濟下廿八代，楚峯嘗囑曰，爾後有鉢飯，當共衲子食，嘉靖甲子卓庵於此，掘得銅鉢，受斗餘，遂成叢林，紫霞谷，釋眞雲所構，學天目中峯禪，梓其書以施人，塔兒溝，僧正參建，卽古彌陀庵，在龍門上，長干德清居此，號為憨山子，清幼歲，人呼為清郎，萬曆己亥與友妙峯卓庵於此，掘地得石座，上勒清郎居三字，有契焉，遂居之，有鳳林谷，金陵素庵法師構，在車溝，嘉靖初，寶印，楚峯，玉堂同參大川和尚，曰，向去三人載一車，後至蛇溝，共結庵而居，致成叢林，蓋蛇溝，舊名車溝也，天盆北嶺，嘉靖間，寶峯建，棲鳳庵東北，嘉靖末，僧古檀能誦華嚴，於此卓庵，南臺東北十餘里，昔有行者，生而皓首，神異頗多，嘉靖間，卓庵於此，後罔知終焉，中臺西南麓，明建，西臺北，樓倚二聖對談石，景泰間，宣城公子遊此，遙見紫金樓躍出雲表，因建重樓，擬所見也，嘉靖丙寅，永平法師慧月至此，見文殊，淨名二聖對談，須臾失之，先是，成化間，有老尼居此，自憶宣公子再來，發其私隱，皆符契，將終，勒石志曰，吾若來時，必闡華嚴，重修是樓，月公至此，講華嚴凡五徧矣，故時人呼為華嚴樓，亦曰三生樓，在古華巖，唐建，至明朝凡四修，華林相鄰，華林之東，中有乳頭香蘽，香蘽之南，大會谷，其山狀若蟠龍，龍蟠相鄰，臺東南五十餘里，古傳昔有王者嬰疾，至是就浴，疾差，因建寺，元重修，大會谷中，有神鐘，受三十斛，彫文鏤藻，綺煥可觀，寺僧慧燈受戒赴京，及歸，鐘失，徘徊愴惻，冥啟大聖，忽聞空中報曰，鐘乃拘樓秦佛時，兜率天王所造，今收入金剛窟中，爾何求耶，燈遂勒石為銘云，寺法器，世無倫，擊振吼，息烟塵，集聖賢，滅苦因，被收入，金剛輪，誰得知，聞空神，表神鐘之去處，絕後代之疑人，臺東南舊路嶺，宋建，嘉靖初，羣盜縱橫，往者憚之，有馬大士者，不知何來，依止廢寺，遇賊卽殺，羣盜乃絕，由是道路復通，往來無難，馬公將卒，以三門託燕京大智宗主，以慈惠及物，山之野民，靡然從化，恥為盜者，皆願施，重修其寺，諺云，前日馬那吒，今朝智菩薩，去臺二十里，成化間，釋清善建，亦名小柏寺，臺東南谷，元建，臺西南三十里，高齊釋玄賾卓庵于此，誦華嚴，有婦攜子，數年聽經，賾疑之，婦卽知其疑，告曰，師莫疑，我名娑婆，乃龍母也，因聞法得悟，我將脫是類矣，賾曰，孰當信汝耶，婦指龍池曰，我若眞悟無生者，此之深陂，涌成高阜，言訖，隨手而起，卽成高阜，婦卽化去，後人目其阜，名龍宮聖堆，玄賾於此建寺，名曰娑婆，龍母名也，臺西南四十里，元魏孝文帝建，帝見佛光之瑞，因為名，唐解脫和尚於此藏修，臺南六十里，元魏孝文帝建，並在仙花山陽，其廓魔，石臺，雙嶺等寺入焉，在秘魔巖，巖谷幽深，隱者星布，唐木叉和尚于此藏修，始建寺，峨谷，隋建，六寺並在峨谷，隋唐所建，臺西南六十里鐵勤山，唐慧洪大師建，臺北谷，臺北谷，大黃尖南麓，唐建，臺西北谷，元魏第四誠信公主出家建，唐有尼，掘得尺璧，獻武則天，下勅重建，唐末，唯德禪師重修，臺西北繁峙縣南，唐建，具九山龍戲龜之勢，寺在龜背上，宋興國間，勅建，金大定間，重修，元天曆二年，推官郭琪重葺，臺北，臨滹沱，宋稱天王院，宣和初，黃冠所侵，改神霄宮，三年，復佛寺，時有眞容院僧慧識主之，邑人仰重，相與踊躍葺之，復請額于朝，賜名正覺禪院，將立石志其事，識以言于大夫王公元禮，禮復言于承德郎高公植，植為文，其略曰，昔我師釋迦以修多羅教付阿難陀，以正法眼藏付大迦葉，由是宗教並行，今五臺山善言佛者，宗則佛光解脫師，教則華嚴觀國師，其間名流繼出，代不絕人，自宋以來，唯教僅存，其言宗者寂無聞，顧識所主院獨以禪名，柰何，植復於禮曰，事固有實廢而名存者，雖聖人不去也，昔子貢欲去告朔之餼羊，孔子以為羊存，猶得以識其禮，故告之曰，爾愛其羊，我愛其禮，蓋存其羊，冀禮之復行也，識之院榜之曰禪，其誰曰不可，禮固知識之志也，請幷記以告將來，其有能發最上乘者，庶幾因是而得解脫，復於此土傳無盡燈，則於世尊拈花囑付之意為不孤矣，大黃尖下，二十里，元建，羣峯環抱，山氣日佳，禪者之栖也，關西僧戒喜，久參悟中和尚，及辭，中曰，爾緣在北，逢源而止，萬曆初，至此卓庵，掘地得殘碑，因識清源寺古基也，大黃尖北二十里，唐建，萬曆初，法華道者遊行五頂，誦法華，日夜無怠，後挂錫於此重修，中有卓錫泉，宋谷寺，天宮寺入焉，今名黎谷寺，在文岫山，金璧峯藏修處，洪武間勅修，上賜詩以旌之，金公嘗依華嚴，制為佛事，梵音哀婉，凡四十二奏，唯本寺襲其法，四方學者于茲灌頂受業焉，如是我聞，西方有佛，名阿彌陀，一名無量光，一名無量壽，又有觀音，勢至二菩薩，助佛揚化，皆以大願力，濟度諸眾生，其國以七寶莊嚴，清淨自然，無諸雜穢，故名淨土，其人皆蓮華化生，壽命無量，衣食受用，隨念而至，更無諸苦，亦無輪轉，故又名極樂世界，以此返觀我等現今所受之身，所處之世，較彼國土，淨穢壽量，苦樂生死，豈止天地之相遠耶，而昧者不知，或知而不信，自作障礙，顛倒執迷，不思解脫，捨此生彼，豈不哀哉，故我今者勸諸有緣，結此蓮社，假使難知難辦，猶當勉力精勤，況佛號甚易持，淨土甚易往，八萬四千法門，無如是之捷徑，但能輟清晨俛仰之暇，遂可為永劫不壞之資，是則用力甚微，而收功乃無有盡，眾生亦何苦自棄而不為乎，噫，夢幻非眞，壽夭難保，呼吸之頃，卽是來生，一失人身，萬劫不復，此時不悟，佛如眾生何，願深念於無常，勿徒貽於後悔，食揀沙之飯，披離塵之衣，入那伽定者，髮可被體，爪可圍身，住阿練若者，影不離山，履不蹈俗，無非欲解六情之稠網，出五欲之汙泥，榘範人天，紹隆佛種，是故什師頭首，八百高流，大鑑兒孫，千七列祖，罔不夙解塵纓，越愛河而昇彼岸，早祛俗累，炳慧炬以出重冥，他若杭標霅晝，采樂府於靈山，閩懷浙曇，資美談於江表，覽此清涼入傳，蓋同滄海一漚，略紀先正之典型，庸作後來之矜式，志高僧，傳載高僧者，所以彰夫清涼寶山，實陶化聖賢之域，自佛法入中土，凡能出塵體道，以極佛化者，稱高僧，且以一德言之，神通若摩滕，超逸若寶志，心空若達摩，神悟若大鑑，高潔若遠公，淵默若羅什，觀智若天台，窮微若賢首，嚴淨若宣公，至誠若僧會，在是例者，莫能盡舉，或是根熟多劫，或是乘願再來，罔弗體備萬善，克證無生，眼目人天，舟航生死者，而其清涼入傳者，特萬分之一耳，今之所載，凡有二焉，或久棲勝地，道著清涼，或暫入茲山，感通大聖，參而錄之，以冀後之住清涼者，見賢而思齊焉，漢，印度國有摩滕，法蘭二菩薩，以天眼觀震旦有情，有大乘根器者已熟，幷觀五臺文殊所居，而聖教未至，知歸者少，遂賷釋迦文佛畫像，並四十二章經，將東適震旦，時漢孝明帝，於永平七年正月，夜夢金人，身高丈餘，赫奕如日，來詣殿庭，旦令占之，通人傅毅對曰，臣覽周書異記云，西方有大聖人出，其沒千載，教當及此，今陛下所夢，無乃是乎，帝遣王遵等十八人西訪，至月氏，値滕，蘭，延而歸漢，於永平十年丁卯十二月至洛陽，以經像上帝，帝披㲲覩像，果與夢符，帝以預夢告，滕，蘭對曰，此如來以大法囑累於陛下也，願陛下勉之，帝問，法王出世，何以御不及此，對曰，大聖應必以時，形必以感，彼土乃大千世界之中，羣靈並集，根器先熟，他機未感，故佛不應，譬之池澄而月皎，否則晦矣，豈月之咎哉，雖然，教光所及，各有遲速，亦隨其宜也，帝問，此土豈無聖人居化耶，對曰，此土有五臺山者，乃文殊大士所居，攝化無量天龍鬼神，然非戒定澄神者，莫能覩也，卽譯出四十二章經，明年春，禮清涼山迴，奏帝建伽藍，滕以山形若印度靈鷲山，寺依山名也，帝復以始信佛化，乃加大孚，孚卽信也，始度僧數十居之，先是，此山皆黃冠所居，佛化旣至，異道無光，於是十四年正月，五臺道士白鹿等，與五嶽道士褚善信等，謀奏帝焚經，以辨眞偽，眞則作之，偽則逐之，帝許之，十五日，帝幸白馬寺，道士立壇設祭，集七十二子書於壇中，滕以佛舍利，經像置於道西，齋訖，道士執香炬，繞壇泣曰，臣等上啟太極大道元始天尊，衆仙百靈，今胡神亂夏，人主信邪，正道失蹤，玄風墜緒，臣等敢置經壇上，以火取驗，欲使開示蒙心，得辨眞偽，便縱火焚經，經從火化，悉成煨燼，道士失色，欲禁不能，時佛經像，烈火不燒，舍利光明，旋空成蓋，事畢，卽旋印度焉，元魏靈辯，未詳氏族，出家於懸甕山，熙平初，頂戴華嚴經，日夜行道於五頂之間，足破血流，曾無少怠，如是三載，精勤如初，一夕松下坐，忽爾心光凝湛，見異比丘摩其頂曰，子勤苦且久，當以信心入三摩地矣，自是若夢忽醒，一切文字，觸目冰釋，造論一百卷，以釋華嚴，為孝明帝所重，請於式乾殿，敷揚奧旨，宰輔重臣，皆北面而聽，後終於清涼，高齊祥雲，幷州周氏子，童年依本州僧統靈詢披剃，詢欲觀其宿習，開經藏，任其探取，乃得涅槃經，讀之不期年，一部成誦，日誦一徧，率以為常，及聞清涼靈境，負經往遊，觀光五頂，棲止大孚寺，持誦彌勤，一日偶數官服者，光明俊偉，至雲前，拜起曰，我方潔吾居，願神足降重，行道七日，以福我家耳，師卽隨行，北趣數里，忽雲霧晦冥，俄傾雲開，眼景非常，前入大宅，庭室甚嚴，富麗無並，雲方昇堂就坐，竊疑而問曰，子何人也，巨富乃爾，答曰，我山神也，辱師慈駕，一至于此，所進食饌，味非世有，行道七夕，神以珍奇數品為贈，雲不受，神固進之，雲曰，貧道，道業未成，所患微命不長，不及造修，檀越如不棄，貽我靈藥，得延天年，是我願也，神曰，斯亦可耳，取藥一莖，狀如童子，色白如練，奉之，雲受卽噉，遂獲登仙，還經師所，陳謝而去，隋釋令休，河南人，樂尋聖迹，徧歷名山，始至臺山，志求神悟，經行林間，値一異僧，師叩首曰，聖者，某嘗聞文殊大士住五臺山，我旣徧求，了無所見，僧曰，汝安能無所見乎，汝蓄有見，是以不見，汝之無見，是亦見耳，若果無見，斯見文殊，且汝舉足時，蹋破文殊面門，擡手處，捉著文殊鼻孔，有甚廻避處，休曰，然則山河草木，是文殊乎，僧曰，若道山河是者，則二文殊，若云非者，則為妄語，於中實無是非二相，且汝無始至今，在文殊眼睛裏虛生浪死，玩水遊山，文殊祇在汝眉睫間，轉大法輪，汝曾不委，休聞有省，稽首再告曰，某柰有痼疾，道業無成，大德可能療之乎，僧曰，無心之草，名瞢𧄼，是疾可差，休徧探林谷，求草不得，卽自悟曰，非服草也，使我空心，滅煩惱也，且夫我身一瞢𧄼也，萬物一瞢𧄼也，幻相似有，其體元空，由是了心法，脫然無繫矣，開皇二十年，端坐而逝，春秋七十有三，唐窺基，姓尉遲，父敬宗任松州都督，伯父卽鄂國公敬德也，基童時，依玄奘披剃，永徽甲寅，年方十七，帝特旨度基沙彌為大僧，入慈恩寺，參譯一切經論，過目成誦，義亦能解，從奘師受瑜伽，唯識宗旨，法相大乘，至基大振，著論凡百部，時號百本論師，天性尚侈，每出，必載三車，經書，食饌，時呼之曰三車法師，南山律師，嚴持戒品，兢兢細行，見基侈態，故薄之，律師常有天神送饌，基訪律師，坐時過午，天饌不至，基去，天乃至，律師責以後時，天曰，適大乘菩薩在，翊衞甚嚴，故無敢入，律師聞之，大駭，悔過，永隆中，基來遊臺山，棲託一載，有詔旋京，將行，有異僧出林，止之曰，法師報緣殆盡，何不就終於此，而欲他行，基曰，吾宿緣在彼，異僧曰，師善行，明年來會，基行，華嚴寺行者，疑問異僧曰，彼師何人，異僧曰，彌勒弟子也，異僧入林，行者追之，竟無所見，基至長安，明年永淳改元，臨終謂徒曰，十方刹海，遊戲之場，生死涅槃，等閒戲具，兜率故苑，吾將歸矣，言訖而蛻，世壽五十有一，御製像讚而傷悼焉，唐道宣，彭祖之後，吏部尚書錢申之子，母夢日輪貫懷而孕，生而好禮，正視聽，肅容儀，其天性也，少事習誦，長叩玄關，講師宗匠，無遠不參，外通百氏，內洞三學，戒香芬布，逆順咸聞，慧炬高懸，幽明俱徹，存護法城，著述無輟，尤攻律藏，窮極幽微，七聚五篇，渙然冰釋，行高三界，道重百靈，感諸天常侍衞焉，纂靈記云，律師嘗遊清涼，至中臺，夜方禪寂，有天童子侍于右，師問曰，子何人也，曰，我名玄暢，乃天人也，奉天帝命，巡狩聖境，聞師屆此，故來相候，師曰，準華嚴說，此山乃文殊住處，今見丘陵草樹，宛是凡居，聖人境界，果何有耶，天童答曰，大聖境界，固非凡夫二乘可得而知，我，凡夫也，師，二乘也，若以有思惟心，求不思議境，則殆矣，師豈不聞一法無異，三人殊見者乎，蓋隨其各具業報之眼有殊，而所見亦異，若某所見清涼山，碧琉璃色，諸臺麓間，皆雜寶林，光明煥發，日夜無閒，而菩薩住處，非我所及也，言訖而隱，乾封二年冬，律師入滅於長安西明，唐清涼國師，諱澄觀，字大休，會稽人，姓夏侯氏，生於玄宗開元戊寅，身長九尺四寸，垂手過膝，口四十齒，目光夜發，晝乃不眴，天寶七年出家，肅宗二年受具，是年奉詔入內，勅譯華嚴，初受具時，卽以十事自勵，曰，體不捐沙門之表，心不違如來之制，坐不背法界之經，性不染情礙之境，足不履尼寺之塵，脅不觸居士之榻，目不視非儀之綵，舌不味過午之餚，手不釋圓明之珠，宿不離衣鉢之側，從牛頭忠，徑山欽，問西來宗旨，遙稟於賢首國師華嚴圓旨，代宗大曆三年，詔入內，與大辯正三藏譯經，為潤文大德，旣而辭入五臺大華嚴寺，覃思華嚴，以三地聖人，棲身佛境，心體眞如，猶於後得智，起世俗心，學世間解，由是博覽六藝圖史，九流異學，華夏訓詁，竺經梵字及四圍五明，聖教世典等書，靡不該洽，德宗建中四年，下筆著疏，先求瑞應，一夕夢金容當陽山峙，光相顒顒，因以手捧咽面門，旣覺而喜，以謂獲光明徧照之徵，自是筆無停思，乃以信解行證，分華嚴為四科，理無不包，觀每慨舊疏，未盡經旨，唯賢首國師頗涉淵源，遂宗承之，製疏，凡歷四年而文成，又夢身為龍，矯首南臺，尾蟠北臺，宛轉陵虛，鱗鬣曜日，須臾變百千數，蜿蜒青冥，分散四方而去，識者以為流通之象，初為衆開講，感景雲凝空，盤旋成蓋，久而不散，又為僧叡等著隨疏演義四十卷，隨文手鏡一百卷，貞元十二年，上遣河東節度使．禮部尚書李詵備禮迎觀入京，特旨同罽賓般若三藏，翻譯烏荼國所進華嚴後分梵夾，帝親預譯場，一日不至，卽差僧寂光依僧欲云，皇帝國事因緣，如法僧事，與欲清淨，觀承睿旨，翻宣旣就，進之，帝命開示華嚴宗旨，羣臣大集，觀陞高座曰，我皇御宇，德合乾坤，光宅萬方，重譯來貢，東風入律，西天輸越海之誠，南印御書，北闕獻朝宗之敬，特回明詔，再譯眞詮，光闡大猷，增輝新理，澄觀顧多天幸，欽屬盛明，奉詔譯場，承旨幽贊，抃躍兢惕，三復竭愚，露滴天池，喜合百川之味，塵培華嶽，無增萬仞之高，極虛空之可度，體無邊涯，大也，竭滄溟而可飲，法門無盡，方也，碎塵刹而可數，用無能測，廣也，離覺所覺，明萬法之幽邃，佛也，芬敷萬行，榮耀衆德，華也，圓茲行德，飾彼十身，嚴也，貫攝玄微，以成眞光之彩，經也，總斯七字，為一部之宏綱，則無盡法門，思過半矣，將契本性，非行莫階，故演普賢行海，行起解絕，智證圓明矣，帝大悅，賜觀紫方袍，號教授和尚，其後，相國齊抗請撰華嚴綱要三卷，相國李吉甫請述正要一卷，又為南康王韋臯著法界觀玄鏡一卷，僕射高崇文請著鏡燈說文一卷，司徒嚴綬請撰三聖圓融觀一卷，節度使薛華，拾遺白居易請製七處九會華藏世界圖，心鏡說文十卷，又與僧錄靈邃等十八首座，三學上流，製華嚴，圓覺，四分，中觀等經律論關脈三十餘部，皆古錦純金，隨器任用耳，十五年，受鎮國大師號，四月帝誕節，勅有司備儀輦，迎教授和尚澄觀入內殿，闡揚華嚴宗旨，觀陞座曰，大哉眞界，萬法資始，包空有而絕相，入言象而無迹，妙有得之而不有，眞空得之而不空，生滅得之而眞常，緣起得之而交映，我佛得之，妙踐眞覺，廓淨塵習，寂寥於萬化之域，動用於一虛之中，融身刹以相含，流聲光而遐燭，我皇得之，靈鑑虛極，保合太和，聖文掩於百王，淳風扇於萬國，敷玄化以覺夢，垂天眞以性情，是知不有太虛，曷展無涯之照，不有眞界，豈淨等空之心，華嚴教者，卽窮斯旨趣，盡其源流，故恢廓宏遠，包納沖邃，不可得而思議矣，指其源也，情塵有經，智海無外，妄惑非取，重玄不空，四句之火莫焚，萬法之門皆入，冥二際而不一，動千變而非多，事理交涉而兩忘，性相融通而無盡，若秦鏡之互照，猶帝珠之相含，重重交光，歷歷齊現，故得圓至功於頃刻，見佛境於塵毛，諸佛心內眾生，新新作佛，眾生心中諸佛，念念證眞，一字法門，海墨書而不盡，一毫之善，空界盡而無窮，語其定也，冥一如於無心，卽萬動而常寂，海湛眞智，光含性空，星羅法身，影落心水，圓音非扣而長演，果海離念而心傳，萬行忘照而齊修，漸頓無礙而雙入，雖四心被廣，八難頓超，而一極唱高，二乘絕聽，當其器也，百城詢友，一道棲神，明正為南，方盡南矣，益我為友，人皆友焉，遇三毒而三德圓，入一塵而一心淨，千化不變其慮，萬境順通於道，契文殊之妙智，宛是初心，入普賢之玄門，曾無別體，失其旨也，徒修因於曠劫，得其門也，等諸佛於一朝，諦觀一塵，法界在掌，理深智遠，識昧辭單，塵黷聖聰，退座而已，帝時默湛海印，朗然大覺，顧謂羣臣曰，朕之師，言雅而𥳑，辭典而富，扇眞風於第一義天，能以聖法清涼朕心，乃以清涼賜為國師之號，朕思從來，執身心我人，及諸法定相，斯為甚倒，羣臣拜賀，頂奉明命，於是中外台輔重臣，咸受益戒，一日，帝問師曰，華嚴所詮，何謂法界，師曰，法界者，一切衆生身心之本體也，從本已來，靈明廓徹，廣大虛寂，唯一眞境而已，無有形貌，而森羅大千，無有邊際，而含容萬有，昭昭於心目之間，而相不可覩，晃晃於色塵之內，而理不可分，非徹法之慧目，離念之明智，不能見自心如此之靈通也，故世尊初成正覺，歎曰，奇哉，我今普見一切衆生，具有如來智慧德相，但以妄想執著，而不能證得，於是稱法界性，說華嚴經，總該萬有，卽是一心，無礙融通，故名法界，帝天縱聖明，一聽玄談，廓然自得，於是勅有司鑄印，遷國師統冠天下緇徒，號僧統清涼國師，開成三年三月六日，師將示寂，謂其徒海岸等曰，吾聞偶運無功，先聖悼歎，復質無行，古人恥之，無昭穆動靜，無綸緒往復，勿穿鑿異端，勿順非辯偽，勿迷陷邪心，勿固牢鬬諍，大明不能破長夜之昏，慈母不能保身後之子，當取信於佛，無取信於人，眞離玄微，非言說所顯，要以深心體解，朗然現前，對境無心，逢緣不動，則不孤我矣，言訖而逝，師生歷九朝，為七帝門師，九朝者，唐玄宗，肅宗，代宗，德宗，順宗，憲宗，穆宗，敬宗，文宗也，七帝者，即代宗以下七帝也，春秋一百有二，僧臘八十有三，是為華嚴六祖，文宗深沐法澤，崇仰慟悼，特輟朝三日，重臣縞素，奉全身，塔於梵川華嚴寺梵，今訛作樊，未幾，有梵僧到闕，表稱於蔥嶺見二使者凌空而過，以呪止而問之，答曰，北印度文殊堂神也，東取華嚴菩薩大牙，歸國供養，有旨啟塔，果失一牙，唯三十九存焉，遂闍維，舍利光明瑩潤，舌如紅蓮色，仍諡號清涼國師妙覺之塔，唐豐干，不知何許人，居天台山國清寺，翦髮齊眉，布衣裘，人或問佛理，止答隨時二字，嘗誦唱道歌，乘虎入松門，衆僧驚畏，本寺廚中有苦行，曰，寒山，拾得，二人執爨，終日晤語，潛聽者都不解，時謂風狂子，獨與師相親，一日，寒山問，古鏡不磨，如何照燭，師曰，冰壺無影像，猿猴探水月，曰，此是不照燭也，更請師道，師曰，萬德不將來，教我道什麼，一日，師謂寒山，拾得曰，若與我遊五臺，卽我同流，若不與我去，非我同流，曰，我不去，師曰，汝不是我同流，寒山卻問，汝去五臺作甚麼，師曰，我去禮文殊，曰，汝不是我同流，師尋獨入五臺巡禮，適逢一老翁，師問，莫是文殊否，曰，豈有二文殊耶，師作禮未起，忽然不見，遂遊五頂，徧歷巖阿，將三載，還南，適閭丘胤出牧丹丘，將議巾車，忽患頭疼，醫莫能瘉，師造之曰，貧道特來謁使君，閭丘卽告之病，師乃索淨器，呪水噴之，病斯須差，閭丘異之，乞一言，示此去安危之兆，師曰，到任記謁文殊，普賢，曰，此二大士何在，師曰，天台國清寺，寒山，拾得是也，閭丘自後尋至山寺，問寺主豐干住處，主僧道翹曰，豐干舊居，在經藏後，今闃無人矣，復問，寒山，拾得今在何所，翹曰，廚中執役，閭丘入豐干房，唯見虎迹，復問，豐干在此，作何行業，翹曰，唯事舂榖供僧，閒則諷詠，閭丘遂入廚，見寒山，拾得圍鑪語笑，閭丘卽禮拜，二人連聲咄叱，寺僧驚愕曰，大官，何拜風狂漢耶，寒山復執閭丘手，笑而言曰，豐干饒舌，自是寒山，拾得相攜出松門，更不復入寺，師示寂於天台山，唐巨方，安陸曹氏子，幼從明福朗公薙度，徧探經論，後參荷澤及造北宗秀，問曰，子何來，答曰，清涼山，問曰，如何是清涼境，答曰，白雲覆古頂，又問，白雲散處如何，答曰，不昧，又問，如何是境中人，答曰，一衲臥千峯，不知天地老，又問，此後如何，答曰，一枝橫出，五葉芬芳，秀默許之，遊化上黨，座盈千衆，後於五臺闡化，二十年而終焉，唐秘魔和尚，不知何處人，得馬祖之道，居五臺秘魔巖，常持一木叉，每見僧來禮拜，卽叉卻頸曰，那箇魔魅教汝出家，那箇魔魅教汝行腳，道得也叉下死，道不得也叉下死，速道速道，學人鮮有對者，霍山通禪師來訪，纔見不禮拜，便竄入懷裏，師拊通背三下，通起拍手曰，師三千里外賺我來，三千里外賺我來，言已便回，師以大法為務，與世漠然，後終於巖下，唐隱峯，福建邵武人，姓鄧氏，幼若不慧，父母聽其出家，初遊馬祖門，而未窺其奧，復來往石頭，雖兩番不捷語見馬祖章，而後於馬大師言下契悟，師在石頭時，問云，如何得合道去，頭云，我亦不合道，師云，畢竟如何，頭云，汝被這些多少時來了，師不對，一日，石頭剗草次，師在左側，叉手而立，頭以飛剗子，向師面前剗一莖草，師云，和尚只剗得這箇，剗不得那箇，頭卽提起剗子，師接剗子，乃作剗勢，頭云，汝只剗得那箇，不解剗得這箇，師無對，師一日推土車，馬大師展腳路坐，師云，請師收足，大師云，已展不縮，師云，旣進不退，乃推車碾過，大師腳損，大師歸法堂，執斧子云，適來碾損老僧腳底出來，師便出，於大師前引頸，大師乃置斧，師到南泉，衆僧參次，泉指淨甁云，銅甁是境，甁中有水，不得動著境，與老僧將水來，師便拈淨甁，向南泉面前瀉，南泉便休，師後到溈山，於上座頭，解放衣鉢，溈山聞師叔到，先具威儀入堂，師見山來，便作睡勢，溈山卽歸方丈，師乃發去，少閒，溈山問侍者，師叔在否，曰，去也，山云，去時有何言句，曰，無，山云，莫道言無，其聲如雷，師以冬居衡嶽，夏住清涼，唐元和中，薦登五臺，路出淮西，屬吳元濟阻兵違拒王命，官軍與賊交鋒，未決勝負，師曰，吾當去解其患，乃擲錫空中，飛身而過，兩軍將士仰觀，事符預夢，鬬心頓息，師旣顯神異，慮成惑衆，遂入五臺金剛窟前，將示寂時，先問衆云，嘗見諸方坐臥遷化，還有立化者無，衆云，有，師云，倒化者有否，衆云，未有，師乃倒立，亭然而化，衣裳順體，時衆議舁就茶毗，屹然不動，遠近瞻觀，驚歎無已，師有妹為尼，時在山，乃撫而咄曰，老兄，疇昔不循法律，死更熒惑於人，於是以手推之，僨然而踣，遂就闍維，收舍利，塔於北臺之頂，唐智通，初在歸宗會下，忽一夜連叫曰，我大悟也，衆駭之，宗明日上堂，示衆曰，昨夜大悟底僧出來，師曰，某甲在，宗曰，汝見甚麼道理，便言大悟，且試道看，師曰，師姑元是女人作，宗異之，師便辭去，宗送與笠子，師接戴頭上，拂袖便行，更不回顧，後居臺山法華寺，唐仰山和尚，一日遊五臺迴，僧問，和尚近日何往，山曰，五臺，曰，見文殊否，曰，見，又問，文殊向和尚道甚麼，山曰，文殊道，你生身父母，在深草裏，唐法空，隋末，任雁門鷹擊郎將，年四十，以隋室荒淫，卽生厭離，乃棄冠劍，妻子，獨詣清涼，構茅深谷，草根木葉以為其食，嘗誦華嚴唯心作佛之偈，無所參叩，時賊寇交起，府司追繫，復歸，至禁所，正念趺坐，不語不食，不瞬不息，幾兩月，守令以下，莫不驚愕，因而放之，任其所往，空至山居，一隱三十餘載，禽獸忘形，人事絕交，後有異僧授般若玄旨，豁爾心空，臨終，謂衆曰，自被拘獄之後，天機不動，自遇我師，爍破虛空了也，言訖而逝，唐光嶼，金城韓氏子，幼業儒，有青雲之志，嘗夢神人曰，若意干仕祿，若志鄙哉，若必求道，莫若如者也，嶼曰，我將何之而可，曰，五臺山者，聖賢所棲，汝與斯地且有宿緣，宜速歸之，卽往清涼眞容院出家，因讀淨名，至依義不依語，遂求講學，稽諸大乘，唯華嚴圓極，卽終身奉持，波濤於無盡義海，游泳於法界重玄，後還臺山，頂戴華嚴，五峯行道，顯德七年冬，示疾，謂諸子曰，猶龍者，厭乎大患，如鳳者，悲於逝川，諸行無常，是生滅法，門人問，四大百骸，旣屬生滅，如何是不生滅法，師曰，四大百骸，言訖而化，世壽六十，僧臘四十六，燒得舍利甚多，唐金光照，澠池李氏子，年十三，依寶雲靈粲師披剃，十九，入洪陽山事迦葉和尚，服勤三載，衣不解帶，寢不就席，負舂植刈，罔不克勤，一日，問葉，如何是出家當為底事，葉曰，無為，是當為底事，曰，無為，何用為乎，葉曰，汝若不為，焉至無為，又問，欲為無為，作麼生為，葉曰，豈不見圓覺經云，居一切時，不起妄念，於諸妄心，亦不息滅，住妄想境，不加了知，於無了知，不辨眞實，斯為無為之方也，又問，為與無為，一耶，異乎，葉曰，諸有智者，以譬得明，如金作器，就金求之，未嘗有器，就器觀之，器相宛然，金常非器，然離金外，無器可得，金喻無為，器喻有為，且金之與器，一耶，異乎，是以經云，於有為界，示無為法，而不壞滅有為之相，於無為界，示有為法，而不分別無為之性，故道常無為而無不為，佛常無應而無不應，雖恆沙異名，終會一實，感應權殊，隱顯同體，照旣聞師法，遂有沒齒山林之志，聞清涼勝境，忻然而歸，適西北戎馬生郊，道路艱阻，師復入姑射山事超禪師，接以微言，豁然啟悟，乃知三界一心，了無別法，大曆二年，方達五臺，宿菩薩頂，夜方禪寂，見金色光自北臺飛下，金色蓮華，於中涌現，諸化佛身，坐蓮華上，其金色光，流灌照頂，化佛舒臂，摩照頂曰，善哉男子，汝今善入金剛三昧，汝從今去，名金光照，當以般若之水，滌濯其心，無以玄途而生窠臼，照卽問曰，諸佛之身，是有為耶，無為乎，為有生耶，無生乎，化佛曰，善男子，諸佛之身，離諸言說，永絕心路，如大火聚，中不容他，如是分別，盡屬戲論，言已而隱，自此定起，四威儀中，常住三昧，壽七十有二而終焉，唐業方，解脫和尚法孫，身長七尺五寸，貌古神奇，垂手過膝，目有重瞳，精勤白業，日夜無怠，方一日於中臺入定，是日有人見在代州，持鉢行乞，太原信士數人，造文殊像送山，滹沱泛漲，因不能度，方振錫前行，水為斷流，衆人隨過，水復湍激，大曆元年，於秘魔巖畔，翹足而化，州宰建塔藏之，塔方成，一夕，火光亙天，明日視之，但見塔內燒痕，了無一物，灰燼亦無，異香數日乃已，唐志遠，汝南宗氏子，幼孤，事母以孝聞，母能誦法華經，遠從母聞，亦自能誦，母為議婚，遠固止曰，某他時，別有事在，願勿以世網繫兒，遂止，年二十八，母故，旣葬，卽投高德出家，事師尤謹，衆中有難行苦行，以身先之，後參南北二宗，兼綜經論，及聞臺山聖地，有志歸焉，遂結侶同遊，棲華嚴小院，大弘天台宗旨，會昌四年，告門人曰，吾平生無他善行，但心口不相欺耳，因得二種現報，睡安，覺安，而今衰窮，覓箇夢想心了不可得，言訖而逝，所著法華疏，止觀釋義並行於世，壽七十七，僧臘四十八，唐無名，渤海人，高力士之後，幼年慕道，落髮臺山，志克上乘，精求悟理，心淵湛寂，出語成文，貪瞋不擾其神，喜怒不形於面，沖淡自居，名利灰冷，孜孜禪道，如救頭然，年雖垂老，其志彌堅，貞元二年，沐浴更衣，禮三寶畢，示誨寺衆，跏趺而逝，其徒埋龕塚上，每有神光夜發，民以為金寶所藏，啟之乃龕，其徒闍維，身骨棱層，鉤鎖而住，瑩潤如玉，準涅槃經十地菩薩，身骨鉤鎖也，唐智頵，中山人，未詳姓氏，依五臺善住院賢林披剃，戒珠圓潔，性天虛朗，衣鉢之外，一無所畜，愛老如親，視病如己，久參大通之禪，兼閑教旨，其才有餘，其德不形，斂迹靈峯，雅不事物，志雖韜晦，囊錐穎脫，元和中，衆請典僧事，俛仰而從，由是清規肅肅，玄綱大振，遠近依歸，適觀國師大疏成，衆請頵講，猶國師無恙，由是義學星馳，檀施雲委，院僧圓義，亦諸僧之巨擘，以頵久典常住，意其有私，乃構流言，謗頵心非平等，志負貪婪，修德競時，豈宜若是，頵聞之，不辯，退休而已，是夜有神叱義曰，頵和尚乃千佛之一也，爾敢輕言若是，可速求懺，免沈惡趣，義卽大怖，至旦，詣頵禮懺所愆，義感眉鬚墮落，頵辭衆曰，夢幻空花，愚夫自保，圓明獨脫，誰與纏縛，曾不反照，翻恨輪迴，逐妄長迷，是誰之咎，遂入靜室，一坐三日而化，春秋七十七，僧臘五十八，唐取性道者，未詳其鄉里氏族，出家於五臺福聖院，外相粗鄙，內行莫測，衣敝衲，食衆殘，無得失之心，絕是非之念，舉世謗而不怒，舉世譽而不喜，雖衆妓舞前，中無所動，千難加之，淡然自若，德無所形，人欽若聖，囂囂自得，而輸誠施物者，惟恐不受，每見僧，則曰，取性取性，勿助勿正，和爾思量，共爾做夢，每入山，卽操刀，見蛇卽斬，唯云取性取性，卻戒弟子勿殺，弟子難之，師咄曰，老僧取性，何曾斬蛇，後莫知其終，唐必救，未詳氏族，住王子燒身寺，曾掌僧務，為都綱，道行超邈，神鬼欽畏，古之清涼府，卽今五臺縣，邑宰王有相，夏夜獨坐於公廡之下，忽見二使，狀類殊人，至前曰，大帝遣余追爾赴對，有相大駭，起謂使曰，死者古今常然，余不懼也，但老親在堂，唯憑薄祿奉養，無人可託，若待百年，我死無憾，貽君千金，可奏大帝，寬宥得否，使者曰，大帝嚴命，某未敢擅奏，臺山必救長老，帝所畏事，公可求之，必能為矣，有相夜趨救居，啓扉叩室，救方禪寂，有相拜曰，某邑宰也，帝使追之，老親無養，求師解之，救曰，公能皈依三寶否，能行十善否，相曰，唯命是聽，救令趨避，默念閻老，閻老遣使至，長跪報救曰，大帝奉師慈力，益彼十年之壽，彼念老親，歸命三寶，信行十善，更當彌福耳，是年，更加祿位，過十二年乃卒，唐趙州觀音院從諗禪師，曹州郝鄉人，姓郝氏，童稚，於本州扈通院，從師披剃，未納戒，便抵池陽，參南泉，泉偃息而問曰，近離什麼處，師曰，近離瑞像，曰，還見立像麼，師曰，不見立瑞像，只見臥如來，曰，汝是有主沙彌，無主沙彌，師曰，有主沙彌，曰，主在什麼處，師曰，仲冬嚴寒，伏惟和尚尊體萬福，泉器之，而許入室，異日問泉，如何是道，泉曰，平常心是道，師曰，還可趣向否，泉曰，擬向卽乖，師曰，不擬時，如何知是道，泉曰，道不屬知不知，知是妄覺，不知是無記，若是眞達不疑之道，猶如太虛，廓然虛豁，豈可強是非耶，師言下悟理，乃往嵩嶽瑠璃壇納戒，卻返南泉，異日，問南泉，知有底人，向什麼處休歇，泉曰，山下作牛去，師曰，謝指示，泉曰，昨夜三更月到窗，師作火頭，一日閉卻門，燒滿屋烟，叫云，救火，救火，時大衆俱到，師云，道得卽開門，衆皆無對，泉將鎖於窗間過與師，師便開門，又到黃檗，黃檗見來，便閉方丈門，師乃把火於法堂內，叫云，救火，救火，黃檗開門，捉住云，道道，師云，賊過後張弓，又到寶壽，寶壽見來，卽於禪牀上背面坐，師展坐具禮拜，寶壽下禪牀，師便出，又到鹽官，云，看箭，鹽官云，過也，師云，中也，又到夾山，將拄杖入法堂，夾山云，作麼，師曰，沁水，山曰，一滴也無，沁什麼，師倚杖而出，師九遊五臺，每遊必經夏而返，一日將遊，有僧作偈留云，何處青山不道場，何須策杖禮清涼，雲中縱有金毛現，正眼觀時非吉祥，師曰，作麼生是正眼，僧無對，師自此道化被於北地，衆請住趙州觀音院，上堂示衆云，如明珠在掌，胡來胡現，漢來漢現，老僧把一枝草，為丈六金身用，把丈六金身，為一枝草用，佛是煩惱，煩惱是佛，時有僧問，未審佛是誰家煩惱，師云，是一切人煩惱，僧云，如何免得，師云，用免作麼，師掃地，有人問云，和尚是善知識，為什麼有塵，師曰，外來，又僧問，清淨伽藍，為什麼有塵，師曰，又一點也，又有人與師遊園，見兔子驚走，問云，和尚是大善知識，為什麼兔子見驚，師云，為老僧好殺，僧問，覺華未發時，如何辨眞實，師云，開也，僧云，是眞是實，師云，眞是實，實是眞，僧云，什麼人分上事，師云，老僧有分，闍黎有分，僧云，某甲不招納時，如何，師佯不聞，僧無語，師云，去，師院有石幢子，被風吹折，僧問，陀羅尼幢子，作凡去，作聖去，師云，也不作凡，亦不作聖，僧云，畢竟作什麼，師云，落地去也，師問一座主，講什麼經，云，講涅槃經，師云，問一段義得否，云，得，師以腳踢空，吹一吹，云，是什麼義，座主云，經中無此義，師云，五百力士揭石義，便道無，大衆晚參，師云，今夜答話去也，有解問者出來，時有一僧便出禮拜，師云，比來抛塼引玉，卻引得箇墼子，有僧遊五臺，問一婆子云，臺山路向什麼處去，婆子云，驀直去，僧便去，婆子云，又恁麼去也，其僧舉似師，師云，待我去勘破這婆子，師至明日，便去問，臺山路向什麼處去，婆子云，驀直去，師便去，婆子云，又恁麼去也，師歸院，謂僧云，我為汝勘破這婆子了也，僧問，恁麼來底人，師接否，師云，接，僧云，不恁麼來底，師還接否，師云，接，僧云，恁麼來者從師接，不恁麼來者如何接，師云，止止不須說，我法妙難思，僧問，如何是囊中寶，師云，合取口，有新到僧，謂師曰，某甲從長安來，橫擔一條拄杖，不曾撥著一人，師云，自是大德拄杖短，僧無對，師敲火，問僧云，老僧喚作火，汝喚作什麼，僧無語，師云，不識玄旨，徒勞念靜，新到僧參，師問，什麼處來，僧云，南方來，師云，佛法盡在南方，汝來這裏作什麼，僧云，佛法豈有南北耶，師云，饒汝從雪峯，雲居來，只是箇擔板漢，僧問，如何是佛，師云，殿裏底，僧云，殿裏者，豈不是泥龕塑像，師云，是，僧云，如何是佛，師云，殿裏底，僧問，如何是學人自己，師云，喫粥了也未，僧云，喫粥也，師云，洗鉢去，其僧忽然省悟，師上堂云，纔有是非，紛然失心，還有答話分也無，樂普在衆叩齒，雲居云，何必，師云，今日大有人喪身失命，有僧云，請和尚舉，師便舉前語，僧指傍僧云，這僧作恁麼語話，師乃休，僧問，久嚮趙州石橋，到來只見掠彴，師云，汝只見掠彴，不見趙州橋，僧云，如何是趙州橋，師云，過來過來，又有僧同前問，師亦如前答，僧云，如何是趙州橋，師云，度驢度馬，僧云，如何是掠彴，師云，箇箇度人，師聞沙彌喝參，向侍者云，教伊去，侍者乃教去，沙彌便珍重去，師云，沙彌得入門，侍者在門外，師問新到僧，什麼處來，僧云，從南來，師云，還知有趙州關否，僧云，須知有不涉關者，師云，這販私鹽漢，僧問，如何是西來意，師下禪牀立，僧云，莫道這箇便是否，師云，老僧未有語在，師問菜頭，今日吃生菜熟菜，菜頭拈起呈之，師云，知恩者少，負恩者多，僧問，空劫中還有人修行也無，師云，汝喚什麼作空劫，僧云，無一物是，師云，這箇始稱得修行，喚什麼作空劫，僧無語，僧問，如何是玄中玄，師云，汝玄來多少時耶，僧云，玄之久矣，師云，闍黎若不遇老僧，幾被玄殺，僧問，萬法歸一，一歸何所，師云，老僧在青州作得一領布衫，重七斤，僧問，夜生兜率，晝降閻浮，於其中間，摩尼為什麼不現，師云，道什麼，其僧再問，師云，毗婆尸佛早畱心，直至如今不得妙，師問院主，什麼處來，曰，送生來，師云，鴉子為什麼飛去，院主云，怕某甲，師云，是什麼語話，院主卻問，鴉子為什麼卻飛去，師代云，為某甲有殺心在，師托起鉢云，三十年後，若見老僧，畱取供養，若不見，卽撲破，一僧出云，三十年後，敢道見和尚，師乃撲破，有僧辭師，問，什麼處去，僧云，雪峯去，師云，雪峯忽若問汝云，和尚有何言句，汝作麼生祇對，僧云，某甲道不得，請和尚道，師云，冬卽言寒，夏卽道熱，又云，雪峯更問汝，畢竟事作麼生，其僧又云，道不得，師云，但道親從趙州來，不是傳語人，其僧到雪峯，一依前語，舉似雪峯，雪峯云，也須是趙州始得，玄沙聞云，大小趙州敗闕也不知，僧問，如何是趙州一句，師云，老僧半句也無，僧云，豈無和尚在，師云，老僧不是一句，僧問，如何是出家，師云，不履高名，不求苟得，僧問，澄澄絕點時，如何，師云，這裏不著客作漢，僧問，如何是祖師意，師乃敲牀腳，僧云，只這莫便是否，師云，是卽脫取去，僧問，如何是毗盧圓相，師云，老僧自幼出家，不曾眼花，僧云，豈不為人，師云，願汝常見毗盧圓相，問，和尚還入地獄否，師云，老僧末上入，曰，大善知識，為什麼入地獄，師云，若不入，阿誰教化汝，一日，眞定帥王公攜諸子入院，師坐而問曰，大王會麼，王曰，不會，師云，自小持齋身已老，見人無力下禪牀，王公尤加禮重，翌日，令軍將傳語，師下禪牀受之，少閒，侍者問，和尚見大王來，不下禪牀，今日軍將來，為什麼卻下禪牀，師云，非汝所知，第一等人來，禪牀上接，中等人來，下禪牀接，末等人來，三門外接，師寄拂子與王公，曰，若問何處得來，便道老僧平生用不盡者，師之玄言，布於天下，時謂趙州門風，皆悚然信伏矣，唐乾寧四年仲冬二日，右脅而寂，壽一百二十，諡號眞際大師，唐太原孚上座，久住清涼，徧歷諸方，名聞宇宙，遊浙中，登徑山法會，一日，於大佛殿前，有僧問，上座住五臺久麼，師曰，久矣，曰，還見文殊麼，師曰，見，曰，什麼處見，師曰，徑山佛殿前見，其僧後適閩川，舉似雪峯，峯曰，何不教伊入嶺來，師聞，乃促裝而邁，初上雪峯，廨院憩錫，因分柑子與僧，時長慶問，什麼處將來，師曰，嶺外，曰，遠涉不易擔負得來，師曰，柑子柑子，師參見雪峯，禮拜訖，立於座右，雪峯纔顧視，師便下看主事，異日，峯見師便指日示之，師搖手，峯曰，汝不肯我，師曰，和尚搖頭，某甲擺尾，什麼不肯，和尚曰，到處也須諱卻，一日，衆僧晚參，峯在中庭臥，師曰，五州內，只有和尚較些子，峯便起去，峯問師曰，見說臨濟有三句，是否，師曰，是，曰，作麼生是第一句，師舉目視之，峯曰，此猶是第二句，如何是第一句，師叉手而退，峯深契之，室中印可，師三年不他遊，而掌浴室焉，一日，玄沙與峯相見，峯曰，此間有箇老鼠子，今在浴室裏，玄沙曰，待與和尚勘破，言訖，到浴室，遇師打水，沙曰，相見上座，師曰，已見了也，沙曰，什麼劫中見，師曰，瞌睡作麼，玄沙卻入方丈，謂峯曰，已勘破了，峯曰，作麼生勘伊，沙舉前語，峯曰，汝著賊也，鼓山宴和尚，問師，父母未生前，鼻孔在什麼處，師曰，老兄先道，宴曰，如今生也，汝道在什麼處，師不肯，宴曰，作麼生是，師曰，將手中扇子來，宴與扇子，再徵之，師默然，宴罔測，乃毆之一拳，師在庫前立，有僧問，如何是觸目菩提，師踢狗子作聲走，僧無對，師曰，小狗子，不消一踢，師藏修五臺二十餘年，竟不出世，諸方目為太原孚上座，唐誠慧，靈丘李氏子，其親無嗣，禱於臺山者三返，後感娠，旣生，特秀不凡，及長，不願婚娶，辭親，詣五臺眞容院，從法順和尚披剃，心澄秋月，行潔冰霜，向道之心，食息靡閒，東臺東百里，有毒龍池，龍常害物，四十里內，人畜不入，師攜淨缾錫杖，廬其側，一夕，暴風怒雷，自池而出，師呪之，龍卽入缾，風雷皆寢，師繞缾誦大乘經呪，居七日，龍革毒心，白光洞室，師乃釋之，乘風雲而去，師嘗誦華嚴於李牛谷，木葉草根為常食，每誦經時，或五七儒服者坐聽，每持異花鮮果而獻，師怪問之，答曰，某，山神也，蒙師法力，無以為報，願充執侍焉，師心不樂，遂捨其處，所至，不月卽成叢林，莊宗同光元年，帝聞師高行，製書幷紫衣賜之，書云，師鷲嶺名流，雞園上哲，精持護鵝之戒，弘宣住雁之談，潛括三乘，深明四諦，忍草長新於性苑，覺花不染於情塵，高蹈靈峯，栖心勝境，泛慈舟而拯溺，持慧炬以照迷，五百龍王，皆降懿德，十千聖衆，盡繼玄蹤，為萬姓之甘霖，作空門之標格，朕方興景運，大闡眞風，直旌精行之名，以奉無為之教，崇號廣法大師，兼賜紫衣，師固辭不受，續降勅勸，其略曰，爰遣內臣，遠班成命，師號旣旌於道行，紫衣無爽於受持，久屬當人，匪宜多讓，同光元年，囑門人已，吉祥而逝，世壽八十，諡曰法雨大師，塔號慈雲，此五代後唐莊宗同光元年也，唐道忍，道超，道信三人，俱南陽人，同發誓約，求生兜率，忍以弘法利人為行，而信獨精進，居終南，禮通無閒，日中一食，衣唯粗敝，行林清苦，罔不克為，道超稟性敦朴，喜怒自平，逆順常一，別無行業，栖託五臺三十年，迹不出山，一日假寐，見草衣童子，顧超曰，三子之功，爾其先也，兜率在近，子曷昧耶，超曰，某平生雖有志願，且無奇行，安在其先耶，答曰，以子久居清涼，道懷虛曠，無所執著，故冠於二子，超曰，以二子之行，勤篤精至，必能生乎，答曰，二子皆相繼而生，但品位在次耳，及寤，超卽盥沐禮佛，更延三日而終，塔於鷲峯之北，周歲，忍，信二人，聞風而至，於超塔前，燒香散花，哀哭戀慕，至夕，忽見超立於空際，天衣飄然，望之含笑，以水沃二子身，明日，忍坐脫於華嚴寺，及半載，信方入滅，異香盈室，白氣貫天，俱葬於鷲峯之北焉，宋慧悟，行唐李氏子，其伯母日誦妙法蓮華經，洎終，火化，舌不壞，悟母嘗夢其伯母執蓮華一莖授之，卽有娠，及生，面貌端嚴，舌長覆鼻，紅蓮之色，音聲雄朗，聞者悅服，才學語，卽稱妙法蓮華，見僧卽喜，從父母索食而與之，及齠年，父母識其宿因，遂捨送五臺眞容院為僧，戒慧嚴明，丰姿挺特，見者敬畏，元祐初，上詔入內庭，應對稱旨，賜以紫衣，授僧正之職，師力辭之，孜孜禪業，朝夕勿怠，崇寧改元，上詔赴京師，辭不起，天使再至，師行至佛道店，師曰，旣逢佛道，吾將歸歟，言訖，屹然而化，上聞，傷悼不已，勅還龕本山，建塔藏焉，宋成覺，代州張氏子，覺生方學語，能誦金剛經，母見善相，送依善住院和希大德受業，無何，上聞希有道，授僧統，加號慈懿大師，住清涼寺，師卽從侍，咨決無替，及受具戒，聞師講調御丈夫四事，謂，近善知識，能聞正法，思惟義理，如說修行，由此發機，志求聖道，服勤三載，師知其器，乃令參訪，囑以確守戒律，究深般若，隨方開化，報佛祖恩，覺唯命奉行，徧謁師匠，聞明教大師，卽往依焉，朝夕砥礪，咨決心要，洞明唯識，一日，辭歸五臺，教曰，吾道北矣，至卽有絕祝紅塵之志，唯欲深造，而學者日盛，法幢大樹，四方之民，望若慶雲焉，嘗曰，學者志於道，持心有三要，曰大，曰專，曰遠，大則佛祖得處，我必當得，不為人天小利所牽，專則唯究一事，不為名相所引，遠則以證為期，死而後已，具此三心，必能至道，其謙光導物，曾不少怠，壽八十而終焉，金善慧，崞邑霍氏子，母夢神人授珠有孕，月盈誕慧，神彩嶷峻，過目成誦，兒時以泥作浮圖，採野花，陳俎豆禮，厥父歎曰，此兒如是，若釋家徒，吾失望矣，遂婚之，居三載，脫無染觸，父母叱之，慧歎曰，生死業輪，欲為其本，三界勞生，愛為其根，輪迴汨沒，無始迄今，吾安能復襲斯愆耶，父母知其志不可奪，聽其出家，詣臺山清涼寺，依覺成為師，成見而驚曰，此吾家麒麟兒也，孜孜學業，罔敢或怠，天會間，遭兵火，殘其寺，構茅以居，厥師勉令募造，慧曰，幻影浮光，須臾卽變，己躬下事，未能愜心，吾安能為他閒事，長無明耶，囂囂自適，曾無他欲，天德間，有司以慧行聞於帝，賜號宣秘大師，鑄印令掌治教門，四方僧庶，旣敬且懷，望其風者，狂夫正，懦夫卓，油然而興焉，臨終，謂弟子曰，昔伯夷餓死，不食周祿，後世稱聖賢，故知身重乎利，義重乎身，德重乎義，道重乎德，君子所以捨其所輕，全其所重也，吾二十年來，己事未純，為僧務累，殉輕而遺重，其德虧矣，爾曹勉旃，勿踵陋迹也，言訖而逝，金蘇陀室利，西域中印度那蘭陀寺僧，內閑三藏，外徹五明，能誦華嚴經，久慕清涼文殊住處，年八十五，與弟子七人，航海來此土，七人，三還三殞，唯佛陀室利一人隨之，凡六載，始達清涼，每一臺頂，誦華嚴十部，禪寂七日，不息不食，每入定，則見紫磨金城，玻璃紺殿，寶蓮香水，珠網交輝，功德莊嚴，不可稱述，諸天童子，遊戲其中，後於靈鷲峯化去，弟子室利，收舍利八合，璀璨如珠，持歸西土焉，金鐵勤院慧洪，字子範，因閱楞嚴一人發真，十方銷殞，忽悟曰，諸佛心印，本無玄妙，今日始為無事人矣，遂造河朔汶禪師所，陳其所見，汶可之，言已，更衣坐脫，金大定三年，黃冠蕭守眞奏上，請與沙門角力，上許之，卽召五臺法沖大師入京，止昊天寺，明日，於殿庭相試，蕭能飲，斗酒自若，謂沖曰，沙門能飲乎，如不能，則出吾下矣，沖曰，吾能一飲十斛，不足為難，但吾佛有戒，沙門不得飲酒，請加砒霜，鴆毒於中，我與若飲，庶不為犯，若能飲之乎，蕭曰，請沙門先之，沖誦呪飲之，卽命蕭飲，蕭不能飲，沖曰，汝出吾下矣，蕭猶大言矜高，沖於地畫金剛圈呪之，蕭不覺投入圈中，汗下如雨，不淨流出，帝勸師捨之，沖曰，若不是帝前，吾以金剛鎚擊碎爾，由是金主嘉歎，賜儀仗，送至五臺，勅建萬歲寺，以師居之，無何，卽化去焉，元佛日圓明，關西人，禮中觀沼公為師，沼公頗有禪行，師從沼於患難中，乞食奉養二十餘年，初無少怠，沼將終，師問曰，某後當依何人，了此大事，沼曰，慶八十去，後至燕之慶壽，忽憶前讖，遂就中和老人參叩，久之，一日和謂之曰，吾有正法眼藏，密付與汝，師掩耳而出，厥後其道大振，暮年入清涼，居華嚴寺，未幾，命畫工於方丈，徧晝海水行雲，約當日就，工辭不能，師曰，今日不就，事不濟矣，至夕，泊然而逝，元華嚴菩薩，諱正順，尉州高氏子，生而穎悟，志脫塵垢，父母不忍拒，送詣臺山壽寧用公座下，祝髮披緇，依年受具，結廬深樹，唯閱華嚴，數盈千部，常作華藏觀，一夕入觀，聞空聲曰，和吞山水，少會風雲，卽有契入，頂戴華嚴經，行住無違，世稱華嚴菩薩，嘗建華藏閣，下為海水，出大蓮華，毗盧金像坐蓮華上，每對佛禪觀，三五日方起，大元皇太后，三詔不赴，授五路總攝之職，固辭不受，成宗幸山，大加禮重，臨終，謂衆曰，無盡刹海，不離當處，妄情未瞥，悟入無時，門人法忍問，未審師今向甚麼處去，師喚，忍闍黎，忍諾，師云，虛空剖出一莖骨，門人乞偈，師援筆書之，歷劫本無去住，應用何思何慮，轉身蹋破虛空，一切是非不顧，言訖，恬然而逝，是日，靈几上有龍瑞，五彩飛光，燭於庭宇，居三日，化火自焚，拾舍利，門人建塔藏之，元眞覺，諱信明，五臺清涼疃高氏子，依本山清涼寺洪公披剃，年十四業講，二十四受大戒，述盂蘭等鈔，名振叢席，日誦大乘，殊無少怠，元主詔入燕京，賜座殿庭，應對稱旨，命貴戚從師受菩薩戒，授以僧統之秩，從慶壽海雲和尚咨決心要，雲以金書金剛經及菩薩戒授之，曰，持此二法，可為人天眼目，師終身持此法，修己治人，年六十九，示疾，著三衣，趺坐，怡然而化，元眞覺，諱文才，字仲華，隴西楊氏子，少孤，事母以孝聞，博學能文，述慧燈集，釋賢首疏，內據佛經，外援儒老，曲盡般若之旨，構庵松間，人以松堂老人稱之，元成宗特旨建寺臺山，賜額大萬聖祐國寺，詔師主之，誨人不倦，嘗遊松下，一坐忘歸，弟子尋之，三日而得，請歸，師曰，我方安逸，汝何頻呼，弟子曰，師坐三日矣，大德六年卒，火化，獲舍利百餘粒，聞於仁宗，詔諸沙門，問之曰，舍利果何致，法弘對曰，和氣之浹，蒸為菌芝，精誠所致，其理必然，故萇弘死忠，其血成碧，況道與神會，浩養之至者乎，夫朽敗之餘，標異於烟滅灰飛之際，豈非行業堅白，神氣凝結者，上嘉其論，勅歸，塔於本寺，追封邽國公，元釋了性，號大林，武氏子，宋武公之後，以諡為姓，少卽好學，聰叡天啟，初依安和尚薙髮，登具戒，歷諸講席，精究三藏，後遇眞覺國師，啟迪厥心，旣而周遊關陝，河洛，襄漢，訪諸耆德，從而學焉，如柏林潭，關輔懷，南陽慈諸公，皆以賢首之學著稱一時，性悉造其門，領厥玄旨，及歸，復參眞覺于壠坻，乃曰，佛法司南，其在茲矣，乃從眞覺至五臺，未幾，眞覺化去，遂北遊燕薊，晦迹魏闕之下，優游渤海之濱，與世若將相忘，成宗徵居萬寧，聲價振蕩內外，至大間，太后創寺臺山，曰普寧，延性居之，性為人剛毅，頗負氣節，不能俯仰媚悅于人，故足迹不入城闉，不謁權貴，人或忌之，性聞，嘗曰，予本以一介苾芻，蒙天子處之以巨刹，惟乃夙夜宏法匪懈，圖報國恩不暇，餘復何求，雖有臧倉毀鬲之言，其如青蠅止棘樊耳，顧予命之不遭，道之不行，則納履而去，何往而不可也，時元世因尊寵西僧，其徒眾甚盛，出入騎從，擬若王公，或頂赤毳峨冠，岸然自居，天下名德諸師，莫不為之致禮，摳衣接足，丐其按顱摩頂，謂之攝受，性惟長揖而已，顧謂眾曰，吾敢慢于人耶，吾聞君子愛人以禮，何可屈節，自取卑辱，苟為之屈，非諂則佞，吾自為道，于彼何求，識者高之，至治元年九月三日示寂，塔于竹林之墟，諡曰宏教，元弘教，諱慧印，關西張氏子，少攻儒典，長業佛書，始逾河東，從普救月公學圓覺，了義，又逾河而南，從白馬寺大慧國師，學華嚴圓極之教，復從栖巖益公，學唯識等論，二十二歲，從五峯信公，受苾芻大戒於鄢陵，二十四，以靈峯燦公之勸，嗣法於栖巖，是歲，葛氏設百僧會，請印充第一座說法，遂知名於世，又從律師秀公，講四分律，二十五，從心崖和公，學因明等論，二十八，從大通驗公，講華嚴疏，三十，厭遊，盡屛所學，居太行之阿，修一相三昧，七年，方得根塵虛靜，皇慶元年，聲聞遠播，承詔至京，於安國寺講經，王公緇素，罔不服化，及歸山，上賜紫衣香藥，遣旌幢，送至臺山萬聖祐國寺，以主法席，至治元年，從帝師受秘密之訣，二年，英宗幸臺山，師陪駕，遊至南臺，帝命師祈嘉應，師卽禪定，帝見白光若水，彌滿空際，大士影像，渺然現中，帝慶信無量，賜幣及玉文殊像，七寶念珠，詔陪駕至京師，於永福寺校正藏典，令太子貴人從師受菩薩戒，事訖還山，文宗詔住承天寺，授司徒一品銀印，師固辭，上使再至，師辭不起，至元三年，壽六十七，示寂，火之，收舍利，建塔藏焉，明寶金，字璧峯，乾州石氏子，母張氏，嗜善弗怠，有沙門授觀音像，囑曰，謹事之，生智慧兒，未幾生兒，白光貫屋，幼多疾，因歸釋，依雲寂溫公，剃落受具，後窮性相學，言辭落落若貫珠，聞者聳動，一日，歎曰，三藏玄言，皆標月指，如來心法，果如是乎，遂棄其所學，習禪觀，叩晉雲海公，公問曰，萬法歸一，一歸何處，師答之，不契，遂疑之三年，一日擷蔬於囿，忽凝寂久之，海問，子定耶，峯曰，定動不關，海曰，定動不關，是甚麼人，峯以筐示之，海非之，峯撲筐於地，拱而立，海又非之，峯低頭不語，海把住云，道道，峯築海脅下，仆之，海猶未之可，爾後工夫益切，遁峨眉，柏葉為食，脅不至席者三年，每一坐，七日乃起，一日聞伐木聲，忽悟，汗下如雨，命根始斷，乃曰，妙喜謂大悟十八，豈欺我哉，後歸，白之海公，公方可之，曰，無用和尚云，汝座下出三虎一彪，爾其彪耶，爾緣在北，當詣朔方，必弘吾道，師北遊，至五臺棲靈鷲庵，檀信爭奉，逢歲儉，檀信恐其饑，所施益多，師恐民饑，止而不受，施者不解，師遁去乃息，歲旱，元帝詔祈雨，師入城，大雨千里，帝贈千金，師不受，帝益敬，賜號寂照圓明大師，師每聞己過，必稽首感懷，嘗曰，生我者父母，教我者師友，寧無生我，不可無教我，有生而無聞，幾於牛馬者有之，生而有聞，至於聖賢者有之，是以師友之德，父母之德也，蓋父母生其身，師友能生君子聖賢者也，世有愛佞己，而惡宣過者，乃下愚人也，洪武戊申，上詔至奉天殿，應對稱旨，命居天界，日接天顏，訓唱法義，賜紫衣，金鉢及御制詩，有玄關悟盡成正覺之語，一日示疾，著衣危坐，唱別，弟子智信請畱一語，師曰，三藏法寶，尚為故紙，吾言何為，怡然而逝，茶毗，得舍利若干，五色燦爛，齒舌念珠皆不壞，門人收之，建塔文岫山普光寺，師嘗製華嚴佛事，梵音清雅，四十二奏，盛行於世，明大寶法王，名葛哩麻，烏斯藏人，道懷沖漠，神用叵測，聲聞於中國，永樂間，上遣使西土迎之，師適有五臺之遊，應命至金陵，道啟聖衷，誥封如來大寶法王西天大善自在佛，師性樂林泉，朝廷之下，恐妨禪業，奏辭，遊五臺，上眷注殷勤，畱之不已，乃賜鑾輿，旌幢，傘蓋之儀，遣使衞送於五臺大顯通寺，更勅太監楊昇，重修其寺，兼修育王所置佛舍利塔，以飾法王之居，先是，上與法王幸靈谷寺齋，感塔影金光之瑞，及法王入臺山，上眷戀不釋，然因思前瑞，再幸靈谷，上默有所禱，覩瑞倍前，丁亥四月，上制書遣使於臺山大寶法王大善自在佛，其書略曰，朕四月十五日，與弘濟大師詣靈谷，觀向所見塔影，文彩光明，珍奇妙好，千變萬態，十倍於前，雖極丹青之巧，言論之辯莫能圖說其萬一，此皆如來大寶法王大善自在佛，道超無等，德高無比，具足萬行，闡揚六通，化導羣品，實釋迦佛再現世間，而乃顯茲靈應，不可思議，朕心歡喜，難以名言，略此相報，如來亮之，明年，師奏疏別上，入滅，火化，無遺物，是年，函谷關吏見師適西，貽上所賜玉玦回奏，上驚歎追慕，勅太監楊昇，塑像於顯通法堂，明具生吉祥，中天竺迦維羅國刹帝利種，三藏，五明，無不徹究，自謂語言非究竟法，入雪山習定，十有二年，得奢摩他，證於迦羅室利尊者，尊者可之，且令護持，明初，因禮五臺，特來此土，浮信度，由高昌，所經諸國，王臣畏敬，緇素風靡，四越寒暑，始達甘肅，洪武二年，旣遊五頂，駐錫壽安禪林，恆山之民，翕然從化，七年，上聞其行，詔住蔣山，開化京師，聽法者風雲駢集，雖很戾之夫，見師慈相，善心油然而興焉，四方檀施，填門塞路，師漠然自若，悉濟飢貧，八年春，上賜詩慰之，有笑談般若生紅蓮之句，十四年，足患疾不能行，上勅醫療之，師奏往五臺，上疑其狂，師白衆曰，今日五臺之行，有能從我者否，弟子曰，某從之，師舉患足曰，汝無這一足，安能從我乎，至午，盥沐，更衣危坐，弟子請最後垂訓，師舉念珠示之，弟子曰，和尚教我念佛耶，師擲念珠在地，長吁而化焉，茶毗，得五色舍利，及烟燄所及，皆薰成舍利，掇於松枝，若貫珠焉，門人建塔於西林庵，有示衆法語三卷，幷譯七枝戒本傳於世，釋見心復公為碑銘，明釋迦也失，天竺迦毗羅國世尊之裔也，功德罔極，神用難測，仰文殊之道，來遊清涼，永樂十二年春，始達此土，棲止臺山顯通寺，冬十一月，聞於上，遣太監侯顯詔至京，入內，預勅免拜，賜座大善殿，應對稱旨，上大嘉歎，勅安能仁方丈，上制書慰勞，所賜甚厚，明年，上制書，賜金印寶誥，封妙覺圓通慧慈普應輔國顯教灌頂弘善西天佛子大國師之號，無何，辭上入臺山，每一定，七日乃起，上數數制書，遣使致慰，至於宣宗，尤加欽崇，禮出常格，宣德六年，旋西域焉，明孤月禪師，諱淨澄，燕京西河漕張氏子，師生時，偶二僧至，厥父喜，卽請安名，僧曰，此兒非常，應名清正，父母亡後，卽有出家志，行至雙城，於路逢僧，求落髮，詢其來緣，乃初立名僧也，遂就金河寺剃落，其師令習經業，師不悅，只願修行，示以念佛法門，師拳拳奉行，未周歲，厥師卒，復詢知識，偶遇五臺壽寧寺僧清善，卽易其名曰淨澄，到山執僧務，久之，自覺工夫不純，卽走古華嚴煉磨，日夜逼拶，幾一載，一日凝滯頓開，如去重負，卽詣北京，求證於廣恩月溪老人，陳其所悟，溪拶數語，汗下不能對，溪曰，汝得信念爾，遂令參狗子無佛性語，疑情頓發，打成一片，第三日，忽有省，溪問，汝連日受用如何，師曰，風清月白，地厚天高，溪喝，師掩耳而出，一日打坐，僧問曰，汝不看經，作甚死模樣，師喝曰，還我活句來，僧無語，居無何，溪可其悟，卽付之拂子手卷，南遊，度黃河，舟沒，所有俱失，師附浮木而出，自思所得未愜，卽發願曰，此行若不大悟，誓不北歸，自此工夫益切，入蜀川飛雪山，磨鍊身心，獨居過三年，一日，造飯中得定，及出定，飯生白醭矣，一日，方坐，聞聲曰，祖順蹋破腳了，三日後人到，印對前言無差，在百里之外，蓋靜極徹聽也，師於地上打坐，冷氣傷足，不能行，衆荷至後山，將息好，衆請開示，師固辭，一日，木頭上坐，正爾湛寂，忽聞爆竹聲，豁然心空，自此方得一切時中，洞然明妙，師辭衆，詣圓覺法鑑和尚處，陳其所悟，覺曰，子向後還做工夫否，師曰，隨分，覺曰，若然，則飢餐渴飲去也，師曰，終不作如是見解，覺頷之，後造廣福雲谷和尚，挂搭久之，谷見其一向孤迥迥底，卽問曰，你恰似死人一般，我且問你，大死底人，卻活時，如何，師曰，眉毛眼上橫，鼻孔大頭垂，又問，如何是無字意，師云，風行草偃，水到渠成，又問，大地平沈，虛空粉碎，汝向什麼處安身立命，師曰，雲消山嶽露，日出海天清，谷肯之，遂付衣鉢，天順改元，返清涼，道聲遠震，代王請詣內掖問道，感光明庭煥，王心大悅，而師禮焉，王斥俸金，建寺臺山華巖谷，請額曰普濟，後坐脫於本寺焉，亦有清涼錄行於世，明大巍淨倫禪師，雲南康氏子，古庭堅和尚住皖城浮山，師往叩，室中機契，後出世顯通，上堂，無孔鐵椎當面擊，黑漆崐崙攔路坐，莫有捱拶得入，拈弄得出底，出衆道看，僧問，如何是臺山境，師曰，不是天晴，便是下雪，如何是境中人，師曰，金剛窟裏萬菩薩，未審尋常所說何法，師曰，清風吹幽松，近聽聲愈好，僧問，如何是佛法的的大意，師曰，今年調雨水，農家好種麥，僧問，如何是祖師西來意，師曰，待萬仙山卽金剛窟轉身，卽向汝道，乃曰，拈砒霜作醍醐，亦曾有也，撒珍珠如瓦礫，那箇不然，開眼上樹，特地喪家聲，夢昇兜率，未免揚家醜，不動情思，轉魔女盡成菩提寶器，不勞腕力，指娑婆便為妙喜淨邦，長水璿岳積而來，瑯琊覺冰消而去，信腳蹋翻琉璃穽，等閒擊碎珊瑚枝，冬至示衆，五頂瓊瑤堆，千松珠玉枝，盡臺山泉石烟雲，飛樓涌殿，總是文殊一雙智眼眞光，是汝諸人常在於其中，經行及坐臥，還知從不曾動著渠一莖眉毛麼，若也與麼見得，便爾攝大千於毫端，廓塵沙於法界，其或未然，切忌東卜西卜，老僧為汝眞實告報，今朝冬至一陽生，珍重，明臺山龍樹庵寶印禪師，親近大川洪和尚，師初與楚峯，玉堂同參，臨行，大川授以讖曰，向去三人載一車，後至蛇溝，三人同結庵而居，遂成叢林，蓋蛇溝，俗名車溝也，將入滅，預知時至，說偈辭衆，念佛而逝，明楚峯和尚，初居秘魔巖，十餘載，木食磵飲，人不堪其憂，師泊如也，後參大川和尚，聞火爆聲，豁然大悟，明僧無邊，嗣楚峯和尚，峯嗣大川洪，洪嗣天奇瑞，邊溯臨濟，為二十八代孫，峯嘗囑曰，爾後有鉢飯，當共衲子食，嘉靖四十三年，於紫霞谷，掘地得銅鉢，受斗餘，遂成叢林，卽以大鉢名其庵，明瑞峯三際廣通禪師，久侍笑巖，後居臺山，僧無明經參，問曰，某於古德機緣，每多疑處，乞師指示，師曰，試舉看，經歷舉數則，師逐一答之，末云，趙州勘破臺山婆子，未審勘破在甚麼處，師笑曰，卻是婆子勘破趙州，經乃呈頌，師皆可之，無明經乃大徹，後徧參諸方，不可獃認為未悟而參也，明如馨律師，字古心，溧陽楊氏子，嘉靖間，禮棲霞素庵節公薙髮，精嚴五德，禮誦尤勤，事師三載，一念無違，其時談經者多，弘律者尠，馨喟然曰，佛法住世，功在毗尼，盍專律學，以報佛恩，因閱華嚴至，知文殊大士常住清涼，冀瞻慈相，辭諸法侶，腰包而行，三踰寒暑，方眺寶峯，於金剛窟畔，景値餘暉，徘徊瞻眺，忽見老母，形枯髮白，冠敝衣鶉，捧僧伽黎，自林間出，呼馨而告曰，大德禮懇殷勤，不憚勞苦，我此法服，子昔受持，不意中違，今應贈汝，文殊難見，徒費劬勞，見仍不識，亦何所裨，馨默然遲疑，母去數武，喚言，大德比丘，我卽文殊，馨疾趨攀挽，已失其處，惟伽黎存焉，乃泣禮返步，適寺僧夢神致囑，優波離尊者來，汝等速迎致禮，以是因緣，僧徒共曉，沿途士女，香花供養，不可數計，因挂錫妙德庵，復感五頂放光，於寶光中見大士手為摩頂，心地洞開，復徧遊諸方，道侶皈信，抵金陵吉祥里，創刹，卽名古林，龍象遠集，法會雲興，神宗特勅延至五臺，命司禮內臣張然代受菩薩戒，陞座之頃，五色祥雲，結蓋盤空，內臣還奏，賜號慧雲律師，幷頒賚金頂毗盧帽，千佛珠衣，鉢盂錫杖，功德圓滿，仍返古林，明遠清，字澄芳，新安人，夙具奇姿，雅懷高素，旣謝塵俗，徧遊名勝，初習賢首，精通教觀，負笈南來，至止越邦，時慧雲律師，方說戒于武林靈隱，夜夢有人語云，明日有文殊化身來乞戒，可方便為彼授之，翌旦，清率衆趨壇，執弟子禮，慧雲驚異，問所從來，云自五臺，向雖宏法，尚未近圓，久慕道風，今欲歸依，慧欣然應許，興辭而退，及法期已屆，大眾登壇，清獨未至，慧復憶前夢，方便攝受，因遣人探詢，清果有恙，不可以風，慧雲感彼神語，不吝慈悲，統眾就之，一時三壇，方便授受，清旣得戒，懷寶而歸，徑造五臺，精研律部，善達意旨，開遮無礙，尤善屬文，嘗謂，古有戒壇，自明以來，歲久封錮，欲興此舉，非叩帝閽，其道末由，及具文疏，略述梗概，因內宦奏之，時神宗御極，雅重佛法，覽疏大悅，遂奉旨南下，詔慧雲赴五臺，振茲法雷，弘爾象教，並敕兩街及內使御馬監張然，齎衣鉢錫杖賜之，說戒三年，敕建聖光永明寺，更賜紫衣金帛，恩榮重渥，莫與比數，乃値寇盜，戎馬騷動，慧雲講演一期，竟爾南歸，命清繼席，遂終三載，無違聖諭，法戒大興，果符神兆，世壽僧臘，均無可考，唯靈塔一區，長峙五臺，明達觀，名眞可，晚號紫柏，其先句曲人，父沈連，世居吳江，母夢異人授附葉大鮮桃，寤而香滿室，遂有娠，可生五歲不語，有異僧摩頂謂其父曰，此兒出家，當為人天師，言訖忽不見，可遂能語，髫年，性雄猛，慷慨激烈，貌偉不羣，弱不好弄，生不喜見婦人，年十七，仗劍遠遊塞上，至蘇州閶門，天大雨，値虎邱僧明覺，相顧盼，壯其貌，以傘蔽之，同歸寺，聞僧夜誦八十八佛名，心大快悅，晨入覺室曰，吾兩人有大寶，何以汙在此中耶，解腰纏金授覺，令設齋，請剃髮，遂禮覺為師，自是閉戶讀書，年半不越閫，見僧有飲酒茹葷者，曰，出家兒如此，可殺也，僧咸畏之，年二十，從講師受具戒，至常熟，相國嚴養翁識為奇器，留月餘，旣之武塘景德寺，掩關三年，復回辭覺曰，吾當行腳，參知識，究明大事，遂策杖去，一日，聞僧誦張拙，至斷除妄想重增病，趨向眞如亦是邪，可曰，錯也，當云，方無病，不是邪，僧云，你錯他不錯，可大疑之，疑至頭面俱腫，一日齋次忽悟，頭面立消，自是陵躒諸方，嘗曰，使我在臨濟德山座下，一掌便醒，安用如何如何，後北遊至京師，參徧融，笑巖諸大老，萬曆三年南歸，至嘉禾，見太宰陸五臺，心大相契，每念法道陵遲，卷帙重多，難為徧佈，欲刻方册，易以流通，普使見聞，作金剛種，于十二年發起倡募，至十七年創刻於五臺山妙德庵，董其事者為密藏道開，又有幻余法本為之輔弼，歷四年，以五臺苦寒，遂移于徑山寂照庵，以嘉興楞嚴寺為藏板及印刷所，可初于刻藏有成議後，乃返吳門，省得度師，刻藏事，詳見本志密藏傳後之都門，訪憨山於東海，又西遊峨眉，禮普賢，繼至匡廬，尋歸宗故址，志願重興，克符所願，江州邢孝廉，延居長松館，可為說法語，名長松茹退，復北遊至潭柘，慈聖聖母聞可至，命近侍陳儒致齋供，特賜紫伽黎，可固讓曰，自慚貧骨難披紫，施與高人福倍增，儒隨可過雲居，禮石經於雷音寺，啟石室，佛座下得金函，貯佛舍利三枚，光燭巖壑，因請舍利入內，供三日，出帑金，重藏於石窟，以聖母齋襯餘金，贖琬公塔，即石經處，邀憨山偕往瞻禮，幷囑作記，回寓慈壽，與憨山同居西郊園中，對談四十晝夜，目不交睫，信為生平至快事，二十三年，憨山觸聖怒，詔逮下獄，可在匡廬聞報，許誦法華百部冀祐，幷擬赴都相救，旋聞南放，乃待於江滸，及會，執手歎曰，公以死荷負大法，公不生還，吾不有生日，二十八年，上以三殿工榷礦稅，中使者駐湖口，南康太守吳寶秀，劾奏被逮，其夫人哀憤以繯死，可聞之曰，時事至此，其如世道何，遂策杖赴都門，吳入獄，可多方調護，授以毗舍浮佛半偈，囑誦滿十萬，當出獄，吳持至八萬，蒙上意解，得末減，可每歎曰，老憨不歸，則我出世一大負，礦稅不止，則我救世一大負，傳燈未續，則我慧命一大負，若釋此三負，當不復走王舍城矣，三十一年癸卯，忽妖書發，震動中外，忌者乘閒劾可，竟以是罹難，幸早見重於帝，適見奏章，意甚憐之，在法不能免，因逮及，旨下云著審而已，訊鞫，但以三負事對，絕無他辭，時執政欲死之，可聞曰，世法如此，久住何為，乃索浴罷，囑侍者性田曰，吾去矣，幸謝江南諸護法，說偈端坐，安然而逝，御史曹學程以建言逮繫，問道於可，聞急趨至，撫曰，師去得好，可復開目，微笑而別，時癸卯十二月十七日也，壽六十一，臘四十一，可嘗教人誦毗舍浮佛偈，憨山問，師還誦否，曰，持二十年，止熟一句半，若熟二句，則死生無礙矣，如此自由安逝，乃持偈之實效，足見其悟證之高深，化後，待命六日，顏色不改，及出，徙身浮葬於慈慧寺外，次年秋，陸西源欲致可肉身南還，啟之，安然不動，緇素見之，無不感歎禮敬，乃奉歸徑山，供寂照庵，又越十三年丙辰方茶毗，建塔於大慧塔後，開山第二代之左，曰文殊臺，可徧禮諸方，無刹不至，及常遊都下，上悅帝心，凡普陀敕建殿閣，皆其啟奏之力，每見古刹荒廢，必志恢復，始從楞嚴，終至歸宗雲居等，重興梵刹一十五所，以未出世，故無上堂普說示衆諸語，但就參請機緣開示，門人輯之，有紫柏全集三十卷，入清藏，明妙峯，名福登，山西平陽人，姓續氏，春秋續鞠居之裔，生秉奇姿，脣掀，齒露，鼻昂，喉結，七歲失恃怙，為里人牧羊，十二歲，投近寺僧出家，僧待之虐，逃至蒲坂，行乞于市，夜宿郡東文昌閣，閣係山陰王建，請萬固寺朗公居之，一日，山陰王見之，謂朗公曰，此子五官皆露，而神凝骨堅，他日必成大器，當收為徒，善視之，未幾，地大震，民居盡塌，登壓其下無所傷，王益奇之，乃修中條山棲巖蘭若，令登閉關，專修禪觀，日夜鵠立者三年，入關未久，卽有悟處，作偈呈王，王曰，此子見處已如此，若不挫之，後必發狂，遂取敝履割底，書一偈云，者片臭鞋底，封將寄與汝，並不為別事，專打作詩嘴，封而寄之，登接得，禮佛，以綫繫項，自此絕無一言矣，三年關滿，往見王，則本分事明，具大人相，王甚喜，令其往聽楞巖，受具戒，繼又令其徧參知識，北方乾燥，及到南方，朝普陀，因受潮溼，徧身生疥，發願造滲金文殊，普賢，觀音三大士像並銅殿，送五臺，峨眉，普陀，以永供養，回至寧波，染時症，幾死，旅宿，求滴水不可得，遂以手掬浴盆水，飲之而甘，次日見其甚穢，大嘔吐，忽悟曰，飲之甚甘，視之甚穢，淨穢由心，非關外物，卽通身發汗而瘉，而疥瘡仍舊，至南京大報恩寺無極法師，講華巖懸談，憨山為副講，登討一淨頭單，以期養病而聽經，每日于大衆過堂，及放養息時，打掃廁室，甚為清潔，憨山億此淨頭，必是高僧，遂私訪之，與登訂盟為同參，不久，廁室不潔，憨山知登去，遂亦去尋之，登去後，回蒲州，乃於中條最深處，結茅靜修，辟榖三年，大有所悟，山陰王於南山建梵宇，請登居之，又令往北京請藏經，於京師市中，得遇憨山，及經事完畢，同至蒲州，次年同往五臺，卜居於北臺下龍門之妙德庵，越三年，各寫華嚴經，憨山用泥金刺血和金寫，其金紙，皆慈聖皇太后所賜，登則刺舌血和硃寫，各以此報罔極恩，及經畢，登擬建無遮大會百二十日，事已妥，慈聖太后遣官來山祈皇儲，遂以此功德通歸祈儲，過十月皇儲生，卽泰昌也，此會已畢，登與憨山以大名之下，不可久居，同皆下山隱遁，憨山往牢山，登往蘆芽山，結庵以居，太后命人訪而得之，卽為賜建蘆芽華嚴寺，成一大道場，自此建叢林，修橋梁，鋪山路者，二十餘年，凡大工程，他人不能成者，一請登料理，不久卽成，成則去之，不復過問，一生所興大道場十餘處，並其他工程，由登之福德智慧與其忠誠，故上自皇帝宰輔，以訖士庶，無不景仰信從而樂施之，三大名山之銅殿，亦登所親製，將終前，晉王請修山西省城大塔寺殿宇，工完，又修會城橋，長十里，工未完，登以疾還山，乃料理所建道場，通為十方常住，各得其人，向來輔助料理之眷屬，悉令歸萬固，不留一人於餘處，至臘月十九日，端坐而逝，壽七十三，臘四十餘，時萬曆四十年，將逝之前數日，皇帝勅封眞正佛子之勅黃到，及聞其逝，又賜金建塔，並令凡登所有未完之工，悉令完之，猗歟懿哉，如登者，可謂人天師表，法門砥柱矣，當其閉關得鞋底時，若非有大根行，當卽氣死，豈肯以此繫之于項乎，況已通宗教後，為養病故，討淨頭當，今人稍有見處，令彼打掃佛殿尚不肯，況廁室乎，又況偷空打掃，必致極其淨潔乎，所興十餘處大道場，自己眷屬一人不住，其謙卑自牧，無有我相，唯知為法為人，了無自私之念，非乘願再來，振興法道者，能如是乎，登一生道行功業，詳具夢遊集本傳，今略舉其大概而已，明密藏，名道開，南昌人，棄青衿，披剃於南海，聞紫柏道風，往歸之，紫柏知為法器，留侍焉，嘉興楞嚴寺，為長水法師疏經處，久廢，有力者侵為園亭，紫柏慨然傷之，欲為恢復計，囑開任其事，陸太宰弟雲臺，為建禪堂五楹，旣成，紫柏刺臂血題其柱云，若不究心，坐禪徒增業苦，如能護念，呵佛猶益眞修，後二十年，太守槐亭蔡公，捨資重修之，蓋紫柏願力所持也，居常歎法道陵遲，又念大藏卷帙重多，遐方僻陬，有終身不聞佛法名字者，欲刻方册，易以流通，普使見聞，作金剛種子，卽有謗者，罪當自代，遂與太宰陸光祖，司馬馮夢禎，延尉曾同亨，冏卿瞿汝稷，共商度之，以開董其事，於萬曆十七年己丑，創刻於五臺妙德庵，居四年，以冰雪苦寒，復移於徑山寂照庵，工及半，開以病隱去，幻余，名法本，不詳氏族，曾親近雲谷，紫柏二師，及紫柏提倡刻方册大藏，法本，道開同任其事，其為功德，何可泯沒，今將紫柏集中最初刻藏緣起，附之于後，庶後世學者，知紫柏，密藏，幻余三大師，為法為人之一番熱心也，紫柏云，嘉隆間，袁了凡以大法垂秋，僧曹無遠慮，不思宋元之世，大藏經板，海內不下二十餘副，自明已來，南都藏板印造者多，已模糊不甚清白矣，且歲久腐朽，燕京板雖完壯，字畫清白顯朗，以在禁中，印造苟非奏請，不敢擅便，又世故無常，治亂豈可逆定，不若易梵筴為方册，則印造之者，價不高而書不重，價不高，則印造易，書不重，則易廣布，縱經世亂，必焚燬不盡，使法寶常存，慧命堅固，譬夫廣種薄收，雖遭饑饉，不至餓死，時法本禪人，實聞此言，但本公自顧力弱，不能圖之，然此志耿耿在肝膈間，無須臾敢忘者也，至萬曆七年，予來自嵩少，挂錫清風涇上，去大雲寺不甚遠，寺有雲谷老宿，乃空門白眉也，時本公為雲谷侍者，予訪雲谷於大雲，復値本公在焉，旣而談及刻藏之舉，以為非三萬金未能完此，眾生以財為命，豈易乞哉，大都常人之情，有傷其命，雖父母兄弟妻子之間，有不悅者，以世外之人，乞人性命，誰願之哉，予曰，小子何不見大若是乎，但恐辦心不眞，眞則何慮無成，且堂堂大明，反不若宋元之盛哉，宋板藏經，亦有書刻者，元板亦不下十餘副，子急圖之，勿自歉，老漢雖不敏，敢為刻藏之旗鼓，旗所以一人之目，鼓所以一人之耳，目一則明，耳一則聰，聰之與明，眾生之所本有者，特無大法以熏開其心，故雖有而不能用，子謂眾生財與命同，以故難乞，殊不知以財為重者，誠聰明未啟耳，如聰明一啟，卽知此身幻化非堅，此心起滅不常矣，旣知此矣，卽乞其頭，亦歡然願施者，況身外阿堵物耶，於是法本輩，化弱為強，轉狹為廣，視刻藏之舉，若壯士屈伸臂耳，了無難色，然猶未舉行也，及密藏開公問法於老漢，因而囑以刻藏之事，開公曰，易梵筴為方册，則不尊重，無乃不可乎，予破之曰，金玉尊重，則不可以資生，米麥雖不如金玉之尊重，然可以養生，使梵筴雖尊重，而不解其意，則尊之何益，使方册雖不尊重，以價輕易造，流通必普，千普萬普之中，豈無一二人解其義趣者乎，我又聞之，我法如塗毒鼓，於眾人中擊之發聲，無論有心無心，聞之者命根皆斷，若然者，不唯尊重供養者有大功德，卽毀之謗之之徒，終必獲益，且裟婆度生，以折門為先，攝門次之，縱使輕賤方册之輩，先墮地獄，受大極苦，苦則反本，反本則知墮地獄之因，知因則改過，改過則易輕賤為尊重，是以攝之不可，則折之，以折之之故，則見有地獄，旣見地獄，則痛想天堂矣，由信天堂而信佛，故尊重與輕賤，乃翻手覆手耳，老漢是願一切眾生，輕賤佛法，墮地獄中，因地獄苦，發菩提心，若然者，易梵筴為方册，則廣長舌相，猶殊勝萬萬倍矣，子何不智若此乎，於是道開聞予言，泣涕俱下，跪而發誓曰，謹奉和尚命，若有人捨三萬金，刻此藏板者，道開願以頭目腦髓供養是人，自今而後，藏板不完，開心不死，由是觀之，則法本，道開，不才老漢，及現前一切刻藏施主，皆袁了凡之化身也，又紫柏令幻余募緣之文曰，夫大藏，佛語也，而大藏之所詮者，佛心也，佛語如薪，佛心如火，薪多則火熾，薪盡則火不可傳，火不可傳，則變生為熟，破暗張明之用，幾乎息矣，故傳火必待於薪，而火始有用，傳心必合於佛語，而心始無疑，我心旣無疑，佛心我心也，佛心我心，則凡有知覺者，孰非佛耶，雖然眾生本佛，奈何日用而不知，謂之根本無明，譬如生盲之人，出胎墮地，雖長百歲，終不知天地日月是何物也，眾生本佛，日用不知，謂之生盲，謂之無明，不亦可乎，夫生盲之人，一旦得良醫抉其障翳，則天地之大，日月之明，了然無惑矣，眾生之無明，若不得佛語之金錍，抉其無明障翳，雖佛性本有，烏能識哉，如火未始不在也，不得薪以傳之，則火不可得而用也，故曰地二生火，天三成之，三若不成，則火雖在，亦不可得而照物也，如眾生正因佛性雖在，不得緣因佛性熏之，則了因不開，了因不開，則正因終不得而復矣，由是而言，緣因，佛語也，了因，佛語之所詮者也，正因，則衆生本有之自心也，自心固有，不得佛語傳之，了因了之，自心雖固有，終不能用也，正如火在而不得薪以傳之，火亦終不可得而用也，是故有志於用自心者，必先明佛語，夫自心明，則無往而非明矣，故曰，不明自發，則諸暗相永不能昏，而永不能昏之人，始可以開物成務矣，予是知大藏一刻，豈唯凡夫可以登正覺，實治道中開物成務一大機也，刻大藏之緣始，今某將丐緣於四方，馮太史跋其前，予繼太史而復跋之者，蓋念聚薪不易，如薪聚而火不傳者，未之有也，佛語宏傳，而衆生不明自心者，亦未之有也，某行矣無滯，明袾宏，字佛慧，號蓮池，俗姓沈，杭州仁和人，年十七，補諸生，以學行重于時，鄰有老嫗，日課佛名數千，問其故，嫗曰，先夫持佛名，臨終無病，與人一拱而別，故知念佛功德，不可思議，宏自此遂棲心淨土，每書生死事大四字于案頭，以自策，戒殺生，歲時饗祀，陳蔬果而已，年二十七喪父，三十一喪母，泣涕曰，親恩罔極，正吾報答時也，遂決志出家，繼室湯氏，亦長齋奉佛，除夕，命湯氏點茶，捧至宏前，盞忽裂，宏笑曰，因緣無不散之理，明年元日，為嘉靖四十五年，訣湯氏曰，恩愛不常，生死莫代，吾往矣，汝自為計，湯氏洒然曰，君先，吾亦將行矣，宏為作一筆勾詞，投西山無門洞性天理和尚薙髮，乞昭慶寺無塵玉律師受具戒，徧參諸方知識，北遊五臺，感文殊放光，住妙德庵，與憨山，妙峯盤桓四十餘日，至伏牛，隨衆煉磨，入京師，謁徧融，笑巖諸大老，每參念佛者是誰，南還，過東昌發悟，參究彌篤，杭州諸寺多禪期，宏與會者五，終不知鄰單名字，隆慶五年，宏乞食梵村，見雲棲山水幽寂，有終焉之志，山有廢寺，伏虎禪師故居也，土人楊國柱，陳如玉等，結茅以棲宏，宏孑然無侶，往往絕糧，倚壁危坐而已，山中多虎，環山四十里，傷人甚衆，居民苦之，宏為諷經千卷，施鬼神食，自是虎不為患，歲亢旱，居民乞禱雨，宏曰，吾但知念佛，無他術也，衆固請，宏乃持木魚出，循田塍行，唱佛名，時雨隨注，如足所及，眾悅，相與庀材造屋，衲子日歸附，遂成叢林，宏痛念末法學者，掠影宗門，撥無淨土，有若狂象，講師輩知解依通，說食不飽，如法思惟，唯念佛一門，橫截生死，普攝三根，于是單提淨土，著阿彌陀經疏鈔十餘萬言，總持圓頓諸經，融會事理，指歸一心，書成，一時緇白之流歸心淨土者，若魚龍之趨溟渤也，宏又以佛設三學，戒為基本，南北戒壇，久禁不行，宏令求戒者，具三衣于佛前受之，宏為證明，已受者，半月誦梵網戒經，及比丘諸戒品，衆共推宏精律制為第一行，因著沙彌要略，具戒便蒙，梵網經疏發隱，淨慈寺僧性蓮請宏講圓覺經，于是贖寺前萬工池，畜生魚，其後增拓之，復開城中上方，長壽兩池，畜魚益衆，歲費百餘金，禽畜別一區，歲費粟二百石，宏每言，天地之大德曰生，天下之大惡曰殺生，著，慈聖李太后見而善之，遣內侍齎紫袈裟，白金，問法要，當是時，雲棲道風聞天下，僧衆日集，其設規條益嚴，，大堂之外，習禪，念佛，息老病，安行腳各有堂，百執事有寮，夜必巡警，擊板唱佛名，聲傳山谷，布薩羯磨，舉功過，行賞罰，凜如也，綜核巨細，別白因果，未嘗妄費，有餘，輒散施諸山，垂老，亦躬自出溺器，浣濯衣袴，小沙彌拜，未嘗不答拜，宰官居士問道者踵錯，接之無加禮，飯脫粟，臥敗席，亦莫不安之，宏極軫幽冥之苦，手定水陸儀文，及施食壇儀，每親設之，有見宏于座上，現如來像者，蓋方作如來觀也，萬曆四十年七月二日示寂，先十餘日，入城，別諸弟子及故舊，還山，設茶別衆，至月朔晚，入堂告衆曰，明日吾行矣，次夕，入丈室，示微疾，瞑目坐，召城中諸弟子至，宏復開目云，大衆老實念佛，莫捏怪，莫壞我規矩，向西唱佛名而逝，年八十一，僧臘五十，湯氏後亦出家為尼，先一載化去，自宏化後，百有餘年，雲棲香火特盛，冠諸叢林，而淨業則遠不及昔矣，清世宗極為欽崇，為作傳，封淨妙眞修禪師，可謂百年後之知己者，明鎮澄，字空印，姓李氏，宛平人，父仲武，母呂氏，夢一僧持錫入室，覺而遂生，幼性聰慧，不類凡兒，嬉戲喜作膜拜，年十五，投西山廣應寺，禮引公得度為沙彌，服勤三年，登壇受具，一江灃，西峯深，守庵中諸師，弘教于大都，澄尋依講肆，參窮性相宗旨，融貫華嚴，靡不該練，如是者十餘年，復從小山，笑巖，究西來密意，妙契心印，一時義學，推為上首，明萬曆壬午，憨山，妙峯結隱五臺，將集海內耆碩，建無遮法會，招澄至，欣然相許，以所居紫霞蘭若居之，壁觀三年，大有開悟，塔院主人大方廣公，請修清涼志，隨留講諸經，聲光赫奕，四方學者日益集，先是，釋智光于獅子窩創十方禪院，效遠公結蓮社，修淨業，澄亦預社，講演華嚴，學者數千指，坐寒巖冰雪，儼金剛窟中也，慈聖太后，為國祈福，注念臺山，聞澄風，雅重之，特賜大藏經，尋復命澄于都城千佛寺，講所著楞嚴正觀，復于慈因寺，講演諸經，時妙峯造千佛銅殿于大顯通寺，神宗嘉其功行，命重修，更賜額曰永明，建七處九會道場，延諸法師，講演華嚴，以澄主第一座，會罷，以古竹林寺，文殊現身處也，廢久復葺，所用多出內帑，不日而成，更集學子，重講華嚴疏，復修南臺，為文殊化境，自是，疲于津梁，遂謝諸弟子，默然兀坐，頃之，示微疾，猶危坐三日夜，中宵寂然而逝，萬曆四十五年六月十四日也，世壽七十有一，僧臘五十有奇，塔于竹林寺之左，澄生而安重，寡言笑，律身甚嚴而處衆以和，說法三十餘年，三演華嚴，雖登高座，萬指圍繞，意若無人，天廚日至，而疏糲自如，居嘗專注理觀，脅不至席，淵沈靜默，老無惰容，受法弟子以千百計，出其門者，率皆質樸無浮習，其于講演，提綱挈要，時出新意，北方法席之盛，稽之前輩，無出其右者，所著有楞嚴正觀，金剛正眼，般若照眞論，因明起信攝論，永嘉集諸解行於世，明德清，字澄印，憨山乃居清涼時自號也，俗姓蔡，南京全椒人，母夢大士抱兒授之而生，清七歲，叔父死，尸于牀，問母曰，叔父何處去耶，卽疑不解，九歲，能背誦，年十二，辭親入南京報恩寺，依師翁西林和尚，內江趙大洲見而異之，問曰，汝圖作麼，答曰，圖作佛，大洲撫之曰，兒他日當為人天師，年十三，受法華經，四月成誦，遂以次誦諸經，及世間書，年十九，雲谷大師勖以向上事，取中峯廣錄讀之，大快，遂薙髮，修念佛三昧，日夜不斷，一夕，夢阿彌陀佛現空中，毫相分明，觀音，勢至左右侍，自此每入觀，三聖炳現，信向益篤，其年冬，受具戒于無極法師，聽講華嚴懸談，悟法界圓融無盡之旨，慕清涼國師之為人，遂發心欲遊五臺，明年，從雲谷禪師結禪天界寺，發憤參究，疽發于背，禱護伽藍神，願誦華嚴經十部，假三月以畢禪期，禱已，熟寐，晨起，脫然瘉，居六年，將遊五臺，抵北京，參徧融，笑巖諸老宿，入盤山度夏，明年，偕同參妙峯，結冬蒲坂，清向閱肇公物不遷論，至旋嵐偃岳之旨，疑之，及是，閱梵志語曰，吾猶昔人，非昔人也，恍然有悟，妙峯詰其所得，清曰，夜來見河邊兩箇鐵牛相鬬入水去，至今絕消息，遂與妙峯去之五臺，入龍門，老屋數椽，宴坐其中，單提一念，有來者，目之而已，當春夏交，大風時作，流澌衝擊，如萬馬馳驟聲，以問妙峯，妙峯云，不見古人道，三十年聞水聲不轉意根，當證觀音圓通，清然之，谿邊有獨木橋，行坐其上，久之，忽然忘身，眾籟都寂，自此水聲不復入耳矣，一日，粥罷經行，忽立定，及從定起，光明湛然，覓身與心，了不可得，因奸商伐木不能禁，往雁門，祈兵備道胡公護持，居署中，入定五晝夜，胡公撼之不動，鳴引磬數聲，乃出定，還山，刺血泥金寫華嚴經，每下一筆，念佛一聲，念念不斷，久之，動靜一如，得大自在，寫至，偶隱几假寐，見紺殿華臺，諸聖影現，清手捧梵筴，長跪，竊念梵書何能辨之，乃聞高座唱曰，有分別識，無分別智，識隨生死，智會涅槃，如是千百句，梵文卽變為漢字，遂於智識，明了洞徹，時神宗未有太子，萬曆九年，李太后遣官五臺，建祈儲道場，以妙峯與清主之，明年光宗生，清尋遁入東海之牢山，牢山者，華嚴經所謂那羅延窟也，結茅山南而居之，太后聞，遣中使再徵，不起，賜三千金以造寺，復固辭，中使不敢復命，清曰，古有矯詔賑饑之事，山東歲凶，以此廣聖慈于饑民，不亦善乎，中使從之，持賑籍還報，太后感歎，命頒藏經一部，仍率諸眷屬輸金造寺，賜額曰海印，清詣京謝恩，復為南京報恩寺請藏經，卽命清送之，將至寺，塔放光者累日，還復命，仍歸牢山，歲復大饑，清散所儲糧賑之，不足，汎舟遼東，糴豆數百石以濟，牢山之民無饑死者，初，牢山人多從異教，不知佛法，清住山十三年，方便說法，信從者日眾，有里豪謀占道場，構道士控有司，誣清侵佔道院，旣按驗不實而罷，時太后屢遣中使分頒藏經于諸名山，修諸塔寺，神宗惜其費，頗怒中使，權貴與中使有隙者，因藉端，令東廠番役偽為道士，擊登聞鼓，以侵佔事聞，遂逮清至京，付鎮撫司究問，幷按太后前所施帑金數十萬，考掠時，清從容對曰，公欲僧誣服易耳，獄成，置聖母何地，公所按數十萬，在官家錙銖耳，柰何以錙銖故，傷聖母心，問者憚，乃具獄上，所列唯賑饑三千金，有內庫籍可考，然猶坐私造寺院，戍雷州，旣至，就壁壘間，構禪堂，冠巾說法，歲大疫，死者相藉，清率眾掩埋，作廣薦法會七日，大雨三日，疫卽止，清自五臺發明心地，回視諸經，了無疑義，遂發弘經之願，及是，楞伽筆記成，旋著楞嚴通議，法華通議，皆直指心原，脫略章句，一時推宗說俱通者必歸焉，二十八年，南韶道祝君請師住曹谿祖庭，乃反侵田，斥僦舍，修祖殿，闢僧寮，百廢具舉，錙白坌集，會紫柏可公以妖書事連坐，京院飭行有司，檄師還戌所，四十二年，李太后崩，奉恩詔，反僧服，又二年，還，過廬山，結庵五乳峯下，東遊吳越，反廬山，以所居庵接十方來者，名曰法雲寺，清初以念佛入道，至是效遠公六時刻漏，專修淨業，示人偈曰，但觀一句彌陀佛，念念心中常不斷，若能念念最分明，卽與彌陀親見面，只想淨土在目前，日用頭頭無缺欠，佛土全收一句中，便是往生異方便，只在了了分明時，不可更起差別見，復以次講大乘諸經論，居四年，應粵人請，重住曹谿，天啟三年十月，示微疾，韶陽知府張君來問疾，清坐語如平時，旣別，沐浴焚香，集眾告別，危坐而逝，年七十，僧臘五十九，時谿水忽涸，百鳥哀鳴，夜有光燭天，三日入龕，面如生，清所著自諸經外，其唯識，起信諸論，及大學，中庸，春秋，左氏，老，莊等書，各有論著，刻行于世，清行森，號䒢溪，又號慈翁，博羅人，俗姓黎氏，器宇神俊，壯歲，四大偶不安和，倚枕間，忽聞鼓吹聲，頓省根源，不從他有，遂決志出家，依雪嶠信，信示寂，乃參大覺普濟能仁國師玉林琇，洞明心要，琇令分座說法，接引海衆，十方參承，捷得解脫，一時目為大鵬劈海，又稱為森鐵棒云，開化龍溪，緇侶輻湊，大清順治十五年戊戌，世祖章皇帝召玉林琇入京，琇令森主報恩法席，己亥，玉林還山，森奉詔留京師，世祖章皇帝寵遇極隆，屢降恩旨，欲加封號，森以父子不敢並受封，奏辭甚力，世祖從之，旣而請謁五臺山，宿顯通寺，寺前遇一老婆子，手提竹藍，口嚼石子，若仙若神，與語，深明宗旨，呼森為大通佛，自五臺回，遂乞歸龍溪，世祖賜名所居寺曰圓照，御書以賜，森持律精純，道衆嚴整，雅有百丈之風，雖機辯迅利，而實能正眼接人，非祇露一己之爪牙者，受世祖章皇帝知遇甚深，及其歸里，如日邊雲影，旣離絳霄，卽隨意孤飛，斷崖荒水間，不挂一絲，眞是無為道人，所行如其所解，世諦無非第一義諦，足以媲美玉林，為千古衲僧規則，康熙十六年，遊華巖，曰，此中修篁奇石，可以臥數江帆，吾老此畫圖中矣，乃自刻化期，手書封龕偈而寂，世壽六十有四，僧臘三十有六，蓋生於明萬曆之四十二年也，大清雍正十一年，追封明道正覺禪師，清阿王老藏，燕京西山之喇嘛也，姓賈氏，生甫十齡，父母送之崇國寺為沙彌，年十八，始受具，稟性超穎，度越儕伍，已習韋馱，兼究瑜伽，慧根自覺，眞空獨證，于番漢經書，一目俱了，復歷講肆，徧聆奧義，至於三密護身，壇儀悉練，五部印契，宣導咸推，會大清定鼎，順治初元，應詔入都，藏與同壇五人，攝齋受戒，有一上士，忽諦視曰，此中有一五臺主人，衆皆惘然，莫測所謂，及順治己亥，藏果以兼通番漢膺選，乘傳上主五臺，總理番漢經典，舊時所譯，多所訂正，上士之言，始為有徵，自蒞衆茲山，乳竇重流，荊條復茂，損食減衣，以施貧乏，禪堂駢集，覺路弘開，補綴殘典，不憚勤勞，生平不設衣鉢，一錫飄然，無所繫念，空諸所有，卽為正觀，平等應緣，解除一切，乘五衍之軾，開八正之門，拯溺逝川，大庇交喪，內翰繆彤，中行李嘉猷，道過臺頂，一見皈依，玉帶山門，雲天甁水，遠吟深契，信非偶然，厥後比歲赴覲闕廷，欽承天問，妙諦微幾，旣協皇情，而譯事鉤稽，尤邀特眷，是以殊禮異數，寵賚滋多，康熙辛亥，年已七十矣，退居賾養，日以禪誦課心，長坐不臥，徧翻大藏，專業華嚴，以千部為期，嘗以歲旱，露跣禱祈，甘雨應時而降，萬衆交忭，癸亥秋，聖祖幸臨臺山，御書題賜，號為清涼老人，宸藻流輝，焜燿千古，住山二十八稔，法雲遠蔭，火宅晨涼，慧日載升，重昏夜曉，宗風方暢，祖庭用光，以康熙二十六年三月九日示寂，先期集衆，告以大限十日，將從西去，勉哉修持，勿令墜失，日至，索浴，號佛不絕，端坐而化，春秋八十有七，僧臘六十有九，聖祖聞之，賜金營葬，發龕茶毗，塔于鳳林谷，設食供衆，至者四千餘人，悲聲淒響，感動林壑，戶部左侍郎蔣弘道為撰碑銘，勒石山阿，清老藏丹貝，蒙古大喇嘛也，初入衞籍，為趙氏，居京師，禮崇國寺僧為導師，又嘗師土波沙門藍建巴，始至清涼，居中頂，及羅睺，結念所依，數歲不去，後復遠涉土波，蒙古，于其國語言文字，靡不通曉，更自清涼山歸崇國寺，時清室龍興，世祖入關，定鼎燕都，襃崇佛法，雅慕高僧，己亥歲，詔衆推選清涼山住持，僉舉丹貝，庚子，卓錫茲山，辛丑，受鉢莅眾，重葺經堂，遠接雲水，廣護人天，不分畛域，聖祖御宇，鑾輿西狩，遂幸斯山，至菩薩頂，則金碧輝煌，筍簴璀璨，花臺寶幢，尊嚴峻肅，異于他處，獎賚有加，旣而奉命監修五頂精藍，悉力殫思，恭恪從事，甲子，復以陳請菩薩頂大殿，改覆碧琉璃瓦，自山入都，跋履艱辛，遂成勞瘵，偃臥崇國，乃邀恩眷，日遣御醫調治，終莫能瘳，及其滅也，賜金存恤，闍維，塔于鳳林谷，生平樸質沖澹，器宇疏朗，妙解文義，兼工書法，其于學也，專事熏修，蓋息心淨行之流，以康熙二十三年五月示寂，春秋五十三，僧臘四十四，清悟塵，蘇州人，康熙間，發心朝五臺，病於顯通寺，向知事者索白米少許，欲煮粥，知事曰，此地長年止食油麥，安得白米，塵乃發願，決以白米細麪，供養往來，滿一切願，病瘉，遂往山西汾州府募緣，時將十月，天降大雪，于城內外，尋宿不得，卽坐城外門洞下，中夜，凍息將絕，感韋馱菩薩託夢于徧城大小巷衆檀越，併十方院僧，云，五臺山文殊菩薩，將凍死于城外，如是再三，衆至旦，出城，見塵坐城門洞下，微有息在，衆卽擡至十方院，經時方甦，衆問原由，塵說如上，衆皆歎異，共助金資若干，塵還臺山，至鎮海寺，借茶房三間，備具米麪等物，如法供養，後復建殿堂數十楹，立為叢席，接待大眾，現已一敗塗地矣，清章嘉呼土克圖，西藏人，生有異徵，不迷本性，相傳為達賴第二世呼畢勒罕轉生，種種異徵，眾所欽企，幼育于寺，乃居第五世達賴弟子，清康熙時，寰宇載寧，重譯來朝，聖祖晚歲，頗耽禪理，屢諮法典，歎為玄識，特錫灌頂普慧廣慈之號，命主蒙古多倫泊彙宗寺，章嘉博貫宗教，梵行精純，諦義圓妙，西藏，蒙古諸王，尤相崇信，多所歸依，世宗在藩邸時，傾心仰慕，歎為眞再來人，古今希有，及總萬機，為造善因寺居之，恩禮有加，純廟登極，應詔入京，翻譯大藏中一切呪語，以漢，滿，蒙，藏四體並列，使讀者瞭然，不限方域，刊為梵筴，用廣流傳，嘗言其國有狼達爾瑪漢者，滅法毀教，其後補綴未全，而經已佚，因假楞嚴善本，四譯而歸之，又佐莊親王，修同文韻統，晚年病目，與人講論，能以手數經卷篇目，而指其文，往往不爽，羣相驚歎，非記誦嫻熟，未易臻此，以乾隆四十一年，寂于京師，清源修，姓周氏，寶應人，年四十一，棄家為僧，冬夏一衲，日中一食，清咸豐間，約同侶數輩，取道西藏，往參佛國，偕伴數人，不堪其苦，皆中途而返，修一意孤行，孑然獨邁，越懸渡，逾雪山，經歷寒暑，直達印度，心欲見佛，無從問訊，憩坐道旁，忽聞呼江南源修者三，且云，佛召汝見，遂飄然隨去，至則殿宇光明，目不能視，志誠頂禮，佛坐蓮臺，摩頂慰勞，賜名阿王，因問，來此何為，修以但願常覲如來對，佛云，此間緣分，尚未具足，汝可往清涼山，造石室五，使參禮者有所安息，斯可矣，遂遵道而返，刻志興築，獲茲靈感，冀得神助，果遇蜀僧釋柱，相與為理，數年間，五座石室，並峙五頂，修後端坐誦佛號，無疾而化，釋柱，未詳其姓氏，生平靜默寡言，人莫測其蘊奧，旣與源修同築五臺石室，旣成，遂隱於棲霞山，光緒初元，示微疾，囑當事者，于茶毗後，粉骨為丸，施之江中，並備錢二百，酒一樽，花果飴餅少許，眾如其言，時値隆冬，泛舟江上，捨茲丸骨，所攜錢物，恰應舟子所需，散後回棹，訊所由來，知亡者遺言乃爾，舟子歎曰，此人當生安養矣，轉瞬，失舟所在，清通理，字達天，直隸冀州新河趙氏子，生於康熙辛巳，身相具足，七處平滿，垂手過膝，口四十齒，圓具後，徧歷講席，於諸經論，若宿習然，一目貫通，悉解玄旨，年二十四，行化京師，開講華嚴于西山遺光寺，天下道俗，無不景仰，因閱清涼大疏，識臺山為文殊菩薩住處，遂發心往禮，止萬緣庵，講報恩經，為臺山供養，一日至北臺，霽日光風，倏忽白雲靉靆，銀色光芒，天色晡晚，罔識歸路，師默祈菩薩示其歸路，遂拜，旣起，已在萬緣庵門矣，歡喜而入，謂衆曰，菩薩送我來，師有禮讚偈曰，菩薩慈悲，不可思議，六十餘里，頃刻而至，乾隆癸酉，奉旨管理僧錄司印務，兼為拈花寺住持，欽賜紫衣，庚子秋，西藏聖師班禪戹爾德尼來京，恭祝七旬萬壽，與師會遇，暢談佛法大義，聖師稱善，遂供師以香帛曼答等物，旋荷聖恩，勅封闡教禪師之號，壬寅六月十三日，謂弟子曰，予八十餘年，未離佛法，且道卽今是有佛法，是無佛法，衆無以應，師視之，微笑而逝，春秋八十有二，所註法華，楞嚴，圓覺，金剛，盂蘭盆，五教儀等疏，行于世，煨燼上烏回切，下詳進切，餘焰也，確苦角切，固也，築諸六切，甕於貢切，瞢𧄼上莫登切，下徒亙切，鄂卬入聲，侈態上昌是切，下他代切，翊余力切，輔也，蛻舒芮，他味，二切，悼徒到切，輟知劣切，止也，纂初患切，屆皆去聲，狩收去聲，紿台上聲，眴胡絹切，目搖也，脅虛業切，餚音爻，繇音由，藝魚祭切，詁音古，顒玉恭切，矯各表切，鬣力涉切，龍鬚，蜿蜒上宛，下延，罽居例切，抃音卞，郢盈上聲，琮才宗切，綬音受，徽音暉，剡音琰，緱胡侯切，州名，炯戶頂切，璝古回切，玉也，甿莫耕切，民也，乂牛世切，才也，裔余制切，垠五根切，厓也，爨七亂切，閭呂平聲，賺徒陷切，錯也，剗楚𥳑切，縮雙玉切，碾尼展切，舁以諸切，兩手舉貌，屹魚乙切，踣蒲北切，嶼似與切，水中山也，頵於倫切，大首也，擘補革切，婪郎感切，貪也，諗尸枕切，偃於宛切，鹽音閻，沁侵去聲，水名，墼居的切，土坏，掠彴上力尚切，下音斫，橫水木，勘苦紺切，鴉於加切，撲普鹿切，廨音介，憩去利切，柑音甘，擺補買切，瞌睡上苦合切，下殊瑞切，踢他力切，讖初禁切，砒鴆上音毗，下沈去聲，撒桑割切，邽音圭，地名，鄢音偃，擷音絜，持取也，擲音直，綴知衞切，駢部田切，事徹形識之封，隨時卽顯，理懸生滅之表，觸類而彰，月印千江，示有感必通之旨，日明萬國，吐無微不燭之光，故大聖示生，心期利物，至人闡化，願在轉凡，東涌西沒，西涌東沒，渾如大火聚燎卻面門，看卽有形，覓卽無迹，何異弄潮兒滾成毬路，見說婆羅門白髮曳杖，忽然覿面正逢渠，將謂金剛窟苧服牽牛，認著依前還不是，眞詮當諦信，不假沈吟，大道斷攀援，寧容佇想，志顯應，經云，衆生如夢，世界如化，故得染淨融通，聖凡交徹，不離當處，豈隔纖塵，蝶蝴莊周，蘧然成異，是以澄神之士入清涼者，或覩眞容，或窺妙域，神光化燭，爍破鈞天，仙梵靈鐘，沖開廣樂，故知菩薩聖境，初不遠人，若能念念忘機，管取頭頭示現，如斯靈宇，不唯茲山，若天台之方廣，鼓山之竹林，終南之椶櫚，白鹿之靈隱，神境顯彰，載諸傳記，楞嚴云，如今世間，曠野深山，聖道場地，皆阿羅漢所住持故，世間粗人所不能見，今略錄見聖境者，以顯心淨則聖應，誠極則感通耳，漢明以前，聲教未至，臺山聖境，聞者尚希，況造者乎，當是時，五百里內，林木茂密，虎豹縱橫，五峯無路，人迹罕通，其川原之處，皆黃冠所居，每望五峯之間，祥光煥發，神燈夜流，皆以為神人之都，自古相傳，有仙人者，髮結五髻，衣挂三銖，或獨一無侶，或羣兒相逐，遊行五頂間，望之儼然，近之則失，或出或入，人莫追尋，或云周時卽在此山，或云莫窮其始，後來人迹漸繁，其出漸少，當時黃冠目為素衣仙，及騰蘭開山後，遂不復現，三晉異記云，無恤登常山，西瞻紫雲之瑞，疑鴈代間有王氣，因獵於五臺之阿，倏爾雲淡若水，見神人焉，衣素，容若金，儼若熙若，占之，蔬祭吉，遂罷獵而返，後寶藏經至，乃知五髻童子，文殊化身也，元魏大孚靈鷲寺，每春三月設無遮齋，不𥳑道俗，不別貴賤男女乞兒，悉令飽足，於食等者，於法亦等，有貧女，莫知所從，攜抱二子，一犬隨之，身無餘資，翦髮以施，未遑衆食，告主僧曰，吾有急務，遽就他行，請先分我食，僧可之，與饌三分，意令二子俱足，女曰，吾犬亦當得食，僧勉強與之，女曰，我腹有子，更須分食，僧怒曰，汝求僧食無厭，在腹未生，若為須食，卽踊身虛空，化菩薩相，犬為獅子，兒為二天童子，雲光縹緲，時會千人，悲泣向空曰，大聖，願示平等法門，我等奉行，會主自恨不識眞聖，取刀欲剜其目，衆遮乃止，卽以貧女所施之髮，於身起處建塔供養，萬曆初，主僧圓廣重加修飾，塔下掘得聖髮數綹，其色如金，視之不定，塔在大塔院寺東側，元魏大孚靈鷲寺，有三沙彌，聞山多仙靈，相與裹糧而訪，深林大壑，靡幽不至，餱盡不歸，採葉而食，誓以覩聖為期，遊三月，偶息樹下，有大人沿嶺而來，身黑如漆，而有光明，沙彌跪遮其前，曰，聖者，願遺道術，其人大罵，排突而去，沙彌追之數里，見石窟卽投入焉，沙彌相與坐於窟傍，忽見雲間，飄然而下，乃一丈夫，顏色鮮白，招三沙彌，同入穴中，入數十步，視之，碧琉璃色，廣大穹窿，懸明月珠，光逾皎日，中有數十寶窟，沙彌從丈夫乞道術，丈夫與之盌酒，曰，飲之得度，沙彌不受，曰，師有戒誨，不得飲酒，丈夫曰，汝旣不飲，仙不可得，沙彌欲辭歸，丈夫曰，天色已晚，留此一宿，三人各宿一窟，以女子事之，各念求仙未得，反遭魔妖，遂各潛出，旣出，已行數十里，有天童飛來曰，大師見汝奉戒堅貞，故以神藥贈之，人各一莖，其色如玉，食已，飄然而舉，歸而辭師，未知所往，高齊釋明勖，定州人，少懷倜儻，志槩嶷峻，嘗閱華嚴，知清涼乃文殊所居，遂負笈來遊，深林幽谷，靡不詢歷，偶值異僧，容貌甚奇，乃相作禮，各云大聖，願度愚蒙，俱困良久，始問方來，各言所居，勖遂不疑，欣得同志，相隨三日，至東臺半麓，見一敝屋，中有數僧，容貌鄙陋，威儀疎野，勖意慢之，日色已曛，遂就寄宿，中夜，伴僧疾作，困篤難堪，呻吟至旦，臭穢莫近，伴謂勖曰，我病且沈，汝當先行，勿相滯也，勖曰，吾遊禮畢，當復相顧，遂辭而去，離庵數步，忽聞其後錚然有聲，回顧宿庵，倏焉俱失，方悟聖為，自慨愚暗，崩號痛絕，幾至滅身，懇求旬餘，更無所見，旣歸，白之耆宿，耆宿曰，公之罪有二焉，見僧生慢，伴疾棄行，由斯雖入聖叢，如隔山岳也，勖承斯誨，終身持敬，以事病為行焉，宇文周時，有梵僧自天竺來，云禮迦葉佛說法處及清涼山文殊住處，適關西僧道信等數十人隨來，至菩薩頂，中夜入火光三昧，現文殊像，夜盡方殞，了無遺物，隨者乃知文殊化身也，宇文周娑婆寺僧道明，志業禪觀，探求聖境，攜一沙彌至東臺東花林山，入谷，偶聞仙藥奇香，顧之，見石臼，方搗藥訖，謂其徒曰，吾求聖境日久，彷彿在茲矣，蹢躅間，忽二丈夫，深林而出，形容光偉，師卽稽首求度，丈夫曰，且止，待我白衆，有頃，一人來招，謂沙彌曰，汝且勿隨，恐觸清衆，沙彌強隨，行數十步，忽見茂林清泉，名花異果，堂閣殊麗，儼若天宮，清衆穆穆，具大人相，瞻仰無厭，有一長者，顧謂師曰，此衆眞實，安容繁瑣，汝速送沙彌出，更來就座，師如命，方出數步，回首俱失，唯見山麓焉，師徒歎恨而歸，古云，修安樂行者，不將沙彌，修遠離行者，不帶眷屬，恐妨白業，難預聖流，隋高節，幷州人，學語之歲，稱南無佛，他語不道，年十七，忽厭塵勞，志求解脫，父母以其不勤業，亦欲捨之，一日辭親，由代郡入臺山，不避蟲獸，志入幽深，於北臺後谷，見一頭陀，苫茅為居，草根木葉以為其食，節見卽喜，生難值想，長跪，願得度脫，隨師執待，僧曰，汝能食我食，而後得度，節卽採葉而食，汲泉而飲，居數日，初無厭難，復欲求度，僧曰，能誦法華而後得度，節經七夕，法華成誦，復欲求度，僧曰，汝能攝念，一坐七日，必當得度，節卽飽食木葉，澗漱已，一坐七日，起已，但覺身心輕利，法喜無量，長跪白師曰，至哉大師，我得法力，願以大慈，度我出家，僧曰，我年老矣，不能令汝至道，今長安開度，汝可速往，彼有臥輪禪師，汝當依之，節曰，請和尚道號，弟子受持，師曰，我名海雲，汝善受持，節求度不遂，泣拜而去，至長安，乃詢輪所而往見焉，輪問所來，答曰，弟子自臺山來，和尚遺語，今故投師，輪曰，汝和尚名誰，答曰，我師海雲，輪大驚曰，海雲，卽華嚴經中善財所參第三知識，非萬劫積德，莫能一遇，汝棄此大聖，而來從我，何其悞也，節方悟，恨不碎身，遙望五臺，猶希再覩，辭輪而返，及至舊處，唯存荒麓焉，隋解脫和尚，代州邢氏子，丱歲辭親，於臺山昭果寺披剃，及具戒，從抱腹山志昭禪師學出世道，昭深器之，一日告衆曰，解脫禪學冲明，非爾曹所及，勿同常輩令執役也，未幾，返昭果，晝誦大乘，夜則禪觀，嘗於東臺麓見草衣比丘，跏趺石上，卽前叩首，曰，欲求文殊，乞為指示，比丘指金蓮花，解脫顧之，比丘卽失，脫於石畔，哀慕頂禮，日夜無息，精苦彌勵，久之，於臺麓間再覩比丘，於圓光中現半身，語曰，夫解脫者，當求諸己，而由人乎，言訖不見，於是，狂機頓歇，深契無生，得大法喜，卽發願言，我得此法，不應獨善，願與一切含靈共之，說是語已，卽入三昧，解脫問曰，寂滅之法，若為可說，得教人耶，諸佛報曰，方便智為燈，照見心境界，欲究眞法性，一切無所見，州牧請師適州傳戒，事畢，東歸，途中日暮，自念不得燒香供養，踧踖慙愧，忽聞空中聲曰，合掌以為華，身為供養具，善心眞實香，讚歎香雲布，諸佛聞此香，時復來相度，汝今勤精進，終不相疑悞，自爾德雲彌布，法澤普霑，參玄之士，罔不就焉，得成禪業者十餘人，盛化五十餘年，後莫知所終，唐法順和尚，長安萬年杜氏子，亦稱杜順，如晦，族長也，少為隋文帝欽重，給月俸供之，有病者，師對之危坐，少頃，卽瘉，或生而聾者，順召之與言，耳卽聰，或生而啞者，順就之與語，卽能言，或狂而顚者，順使人領住，向之禪定，少選，彼卽得心，謝而去，又嘗臨溪，隨侍者懼不可濟，順率同涉，水卽斷流，其神迹類如此，而順隤然，初不以介意，尤邃華嚴宗旨，帝素敬重之，嘗引入宮禁，導迎善氣，妃主戚里諸貴奉之，有如生佛，唐太宗召謂之曰，朕苦勞熱，師之神力，何以蠲除，師曰，聖德御宇，微恙何憂，但須大赦，聖躬自安，上從之，疾遂瘳，因錫號曰帝心，作法界觀門，專弘華嚴，弟子智儼尊者，傳其教，是為三祖，弟子智冲，辭往五臺，禮文殊去，師以𥳑緘而付之，曰，若見文殊，當開視之，及至臺山，深林幽谷，罔不悉至，偶見山叟，語冲曰，子奔馳憔悴，欲何求耶，冲曰，求見文殊，未知何在，叟曰，文殊久化長安，未歸，此何求耶，冲曰，為誰是也，叟曰，法順和尚是也，冲方旋踵，老人卽隱，冲急歸長安，順已遷化焉，時貞觀十四年五月也，唐佛陀波利，北印度罽賓國人，亡身徇道，徧探靈迹，及聞震旦有文殊住處，遠涉流沙，特來禮謁，以儀鳳元年達此土，至臺山南，躡虒陽嶺，俛仰之間，林木干雲，名花帀地，翹首五峯，生大欣慰，五體投地，向空白云，如來滅後，衆聖潛靈，唯大聖文殊師利大悲無盡，於此山中激引羣生，教諸菩薩，某痛恨生遭世難，不睹聖容，遠涉流沙，故來瞻禮，伏望大慈令我暫識眞容，聊接慈語，言已，悲泣，向山頂禮，忽見老人，自谷中出，作婆羅門語，謂波利曰，汝謂情存至道，遠訪聖蹤，漢地衆生，多造罪業，出家之士，多犯戒律，西土有佛頂尊勝陀羅尼經，能滅衆生重惡業垢，汝持來否，波利答曰，貧道直來禮謁，不將經來，老人曰，旣不將經，徒來何益，縱見文殊，豈能識之，汝當速返，取此經來，利濟此土多苦衆生，卽是面見諸佛，親奉供養，豈一文殊不能見哉，波利聞已，不勝忻慶，禮老人足，未舉頭頃，忽然不見，悲喜交切，倍更虔誠，畢志捐生，復還西土，求佛頂尊勝陀羅尼經，於弘道元年回至長安，具事上聞，高宗大悅，命日照三藏與波利參譯，已而上賜波利絹三千疋，經留於內，波利泣奏曰，貧道委命取經，為濟羣品，非以富貴也，願陛下開一視同仁之心而流布焉，上閔其志，乃留唐本，還其梵文，波利將詣西明寺，與沙門正順等再譯，譯訖，波利持其梵本，往詣五臺山，入金剛窟，竟不復出，或云，旣入窟已，見光網莊嚴，聖眞穆穆，顧同行在外，復出招之，未旋踵間，聖境卽失，唯山穴存焉，波利遂於巖畔坐脫，其盛行於世，華嚴云，華藏世界所有塵，一一塵中見法界，寶光現佛如雲集，此是如來刹自在，故知金剛窟者，誠不可以聖凡境界而思議也，若波利入而不出，則是諸聖化身，權彰斯應耳，旣出而坐脫，則謝斯凡累，入彼聖流矣，唐釋普明，濟州趙氏子，始剃，依泰山靈巖寺，欣聞清涼，荷錫來遊，於南臺之北，鑿龕修業，有異僧時來，相與言論，每言煩惱未伏，生死莫度，言辭激切，周旋久之，但云努力，偶羣賊至，明意坦若，無懼無惜，僧至，明向言之，僧稱，善焉，後有猛虎，哮吼而入，明亦自若，虎去，僧至，明復白之，僧大嘉歎，復言努力，無何，風雪駛飄，俄深數尺，寒凜倍常，暮，有女子，儀若婉妍，凍色苦甚，求寄室中，憫而許之，女衣疎薄，更深寒逼，呻吟轉劇，求寄禪牀，明初不許，夜半聲絕，明起撫之，身冷氣微，恐致隕命，引使登牀，解衣覆之，有頃，更觸，煖滑無喻，慾情瞥起，如火之熾，方欲就之，女已下牀，以手援之，倏焉而失，明於是身肉綻爛，眉鬚墮落，痛不可言，悔責無地，日夜哀泣，懺謝往愆，如是辛勤，俄經三月，聞空聲曰，汝無禪行，不可度脫，當服長松，除患得仙，明雖慶躍，自恨不知長松所在，彌加懇惻，復經七日，空聲報曰，長松在汝庵前，狀色若何，明依言取服，身瘡卽瘉，神氣輕明，時永昌元年八月，辭其友，具陳往事，羽化而去，唐無著，永嘉董氏子，天姿穎拔，雄毅不羣，年十二，依本州龍泉寺猗律師披剃，誦大乘經數萬偈，天寶八年，以業優得度，二十一歲，始紹師業，旣精毗尼，卽詣金陵牛頭山忠禪師咨決心要，孜孜禪學，不廢寸陰，忠謂著曰，汝以聰明之咎，與理斯隔，若無此咎，且喜痛快，三世諸佛，於衆生心外，無有一法可得，幻翳若除，虛空本淨，著於言下，頓開法眼，自是，倦遊湖海，志慕林泉，大曆二年夏，抵清涼山，憩華嚴寺，跏趺於經樓前，禪寂三日，後夜見白光，自東北來，照無著頂，久而方隱，著但覺身心清涼，得大法喜，陵晨思光來處，東北而行，至樓觀谷口，心思聖境，禮數百拜，跏趺小寐，聞叱牛聲，驚覺，見一老人，弊巾苧服，牽牛而行，至無著前，著拜問曰，老宿自何來，曰，山中丐糧來，著曰，家居何所，答曰，在此谷中，老人曰，子欲何往，答曰，欲入金剛窟，不得門路，老人曰，且就吾家少息啜茶，無著從之，北行五十步許，抵門闔，老人呼，均提，有一童子，啓扉接牛，老人延無著入，其地平正，淨琉璃色，堂舍臥具，非世所有，坐次，老人問曰，子從何來，答曰，南方，曰，將得好念珠否，答曰，有粗珠耳，老人曰，請拈出看，無著度珠與老人，老人曰，將你自家的來，著曰，是我所有，老人曰，若是汝有底，爭從南方來，童子捧二玻璃盞，盛滿酥蜜，一奉無著，一奉老人，老人舉盞問著曰，南方有這箇麼，著云，無，老人云，無這箇，將甚麼喫茶，著無對，老人復問曰，彼方佛法，如何住持，著曰，末法比丘，少奉戒律，又問，多少衆，著曰，或三百五百，無著卻問老人，此間佛法，如何住持，老人曰，龍蛇混雜，凡聖交參，又問，多少衆，老人曰，前三三與後三三，無著無語，老人復問，常事何業，答曰，般若熏心，不得其要，老人曰，不得是要，又問，汝初出家，志求何事，答曰，欲期佛果，老人曰，初心卽得，復問，汝年幾何，答，三十一歲，老人曰，三十八歲，福必至矣，今於此地，徐徐而行，無自傷足，吾倦欲眠，汝請歸去，著曰，日色將晡，乞留一宿，老人卻之曰，汝有兩伴，此是執處，故不應住，著曰，我本無伴，亦無戀著，老人曰，汝旣無戀，何求住此，旣有戀求，豈非伴乎，又曰，汝持衣否，答曰，受具已來，常持衣鉢，老人曰，夫沙門無難，不得捨衣，好去，說偈已，令童子送無著出，無著問童子曰，適來主人道，前三三與後三三，是多少數，童子曰，金剛背後的，無著罔措，著揖辭，復問金剛窟所在，童子回指云，這箇是般若寺，無著回顧，童子與寺俱失，但見山色蒼蒼，長林鬱鬱，悲愴慕戀，彷徨久之，忽覩慶雲四布，上有圓光，若懸鏡然，多菩薩影，隱映於中，及有藻甁，錫杖，蓮華，師子之狀，著不勝悲喜，移時乃空，無著感慨，遂成一偈，說偈已，尋路至華嚴寺，具述其事，厥後立化於金剛窟前，唐鴈門太守李靖，其在京時，先亦尚釋，後見僧犯非法，卽怒，志滅其教，及任代，大廢佛寺，因獵，縱馬中臺之野，見僧與婦共浴於池，靖大怒，援弓射之，望之，袒一肩，東南而去，追之數步，不及，追至眞容院，見文殊，普賢二像，帶其箭，靖乃悔泣，禮謝而去，唐神英，滄州韓氏子，丱歲得度，操越松筠，志奪金石，及壯，依南岳神會大師，咨出世道，久之，一日公謂英曰，汝緣在北，清涼聖地，好建法幢，勿滯此也，英承誨北遊，中中開元四年，至臺山，憩華嚴寺，一日齋後，獨遊西林，披雲深入，忽覩一寺，額曰法華院，英旣入循禮，中有多寶佛塔一座，珠玉為飾，縹緲入雲，龕室鈴幢，不可稱數，光明四達，燒諸天香，後有仁王殿，黃金為瓦，琉璃為壁，棟梁椽柱，悉是異寶，中設文殊形像，目髮紺青，身紫金色，其諸法堂僧舍，窈窕深邃，莫能徧探，僧儀光偉，各默不語，英念欲依清衆修行，未知可否，叩問執事，執事可之，曰，汝有衣鉢，可卽持來，英回取衣鉢，復尋其寺，了無所見，唯林木焉，英悲歎發願，誓終於此，遂於其處，建法華院，今則破瓦頹垣，無復存者矣，唐道義，江東人，受業衢州龍興寺，神清骨秀，風彩動人，開元二十四年，與杭州僧普守，同遊五臺，於清涼寺挂囊，二人同訪聖迹，東北行數里，道義自恨生逢季運，衆聖隱伏，唯此臺山，靈迹不泯，故洪纖隱顯，咸露眞機，金相玉毫，每出常境，塵勞旣重，永隔聖眞，如是思惟，忽增悲愴，遙空叩首，日夜忘疲，一心正念，物我兼忘，探尋數月，志行彌堅，二人同至南臺西北嶺畔，見一老僧，神彩嚴峻，鬚髮皓然，乘白象循嶺而來，二人避路稽首，象行如風，倏然而過，舉首杳然，莫知所向，適欲追尋，寒風驟起，歸宿清涼寺，明日復尋嶺上，見乘象老僧拄杖而來，謂義曰，汝可急行，及中齋也，義叩首曰，師欲何往，老僧曰，太原韋尹家齋，汝勿遠去，待回相邀，義禮起不及瞻，遂遠沒焉，義與伴至齋所，果預僧食，義竊驚怪，謂伴曰，此事切勿輕泄，伴僧以為山境變怪，亦不介意，二人徐出僧堂，經行林中，伴僧前行，義念老人所誨，徐行待之，忽見童子，黃衫麻履，自東林出，至道義前，合掌曰，我名覺一，奉和尚命，請衢州義闍黎喫茶，義欲呼伴，望之不見，遂隨童子，東北宛轉百餘步，忽見金橋，義卽隨登，舉首望之，大寺一區，三門，堂殿，僧舍，垣牆，普皆金色，中有飛閣三層，金燄騰輝，眩神奪目，唯地乃碧琉璃成，義瞻仰不暇，六情眩亂，神志若失，卽起志誠，稱南無文殊師利菩薩，住心正念，神思乃定，卽隨童子入東廂第一院，見乘象老僧，坐金繩牀，云，闍黎來耶，義具威儀，禮畢，長跪不起，老僧命童子扶起，設小座令坐，義問訊曰，和尚赴齋，道路無難否，檀越至誠否，去路尚遙，還何速耶，老僧答曰，善哉闍黎，道路無難，檀越誠信，道本非遠，返亦無速，又問，和尚，常說何法教人，答曰，春樹彌陀佛，秋花觀世音，又問，此中為娑婆耶，是淨土乎，老僧以白拂擊牀一下，云，闍黎會麼，義云，不會，老僧云，你不會的，為娑婆耶，是淨土乎，義云，某甲適來遊山，唯見丘陵草樹，今見此處金玉樓臺，是以淨穢不決，聖凡莫辨，老僧曰，闍黎豈不見道，龍蛇混雜，凡聖同居，汝但分別見盡，聖凡安寄，言畢，童子卽將茶藥與義啜，香美清奇，非世間味，食已，但覺諸根輕明，快樂無喻，茶畢，命童子引令參堂，歷十二院，及大食堂，徧觀聖衆，或論法義，或坐默然，威儀穆穆，望之儼然，曾不知幾百千衆，參畢，道義私念同伴前去，不得參預聖會，出門欲招之，數步回首，卽失其境，悲號躃地，五內欲裂，伴僧尋至詢之，具言所見，歎恨而歸，後人於此地建金閣寺焉，唐長者李通玄，嘗遊五臺，於善住院逢異僧，授以華嚴大旨，將晚，僧取別，長者曰，天色旣暮，師欲何適，僧指北峯頂，其行飄然，若御風，長者追之不及，至夜，望峯頂，火光亙天，詢寺主，主以為野燒，長者念異僧適彼，此必神光，非火也，卽曳杖而登，無敢隨者，至頂，見火更熾，周方里許，視其中，樹紫金幢，見先異僧坐其下，帝冠者，數百圍繞，梵音雄朗，其語難解，長者心念，設我投中，得覲聖者，燒身無憾，卽踊身投入，頓覺清涼，法喜無量，方趨前作禮，奄然忽空，長者卽於是處，一坐三日，而後下山，至西谷口，見數童子，眼光外射，天衣飄颻，乘風而過，長者稽首，童子曰，疇昔之夜，投身於吾師光中者，非子耶，長者曰，然，卽問曰，仁者師為誰耶，童子曰，吾師妙德耳，長者欲挽衣隨之，童子曰，汝宿願弘經，何得忘卻，言已，杳然飛去，長者自念大士授旨，欲造論，釋大經，見此地太寒，遂南徙盂陽之方山，鑿巖為龕居之，造論，柏葉和棗作餠如錢，日食七枚，時稱棗柏大士，口出光以代燭，嘗感猛虎駝經，仙童汲水，論成四十卷，及決疑論並行於世，開元二十八年春，於方山石室禪寂而化，唐法雲，雁門趙氏子，受質淳善，毀譽淡然，及就學，癡鈍無記，年十二，父母送禮五臺華嚴寺淨覺為師，拾薪汲水，初不憚勞，年三十六，誦習未能，衆以其愚，呼為牛，雲一日自恨愚質，久生何為，時方大雪，跣足禮臺，一心持念文殊師利，願求大聖，開決心眼，如是而行，寒不知衣，食不知味，內不知身，外不知物，唯聖是求，逢人卽問文殊住處，旣徧五峯，了無所見，至寺求食，其志增銳，如迷如醉，復至東臺，見老人曝火，卽叩問曰，大德，文殊住何處，老人云，汝問他何為，雲曰，我生愚鈍，乞為開明，老人云，那羸頹百拙漢，汝不須見他好，雲以為狂，遂趣北臺，旣至，見先老人，擁雪而坐，心生希有，以為眞文殊也，趣前叩首，以凍餒馳困，倒地不起，口吐血團，忽若夢寐，見先老人語曰，汝於往生，曾作法師，貪他利養，秘悋佛法，以是因緣，墮牛類中，愚無所知，償他宿債，持法力故，今得人身，復預僧數，慳法餘業，故無誦習，老人卽以鐵如意鉤，斲出心藏，令其視之，宛若牛心，於天井洗蕩，復與安之，叱云，起起，於是忽醒，無所痛恙，徧體汗流，更覓老人，竟不復見，但見祥雲驟起，輭風拂衣，仰視天際，圓光若鏡，見先老人，坐蓮華上，晃焉而沒，法雲從此，往世所持經論宛然記憶，如獲舊物，終身行道，如救頭然，一夕，繞育王塔，至三更，見白光如水，自北臺連接鷲峯，中現天閣，寶色燦爛，額曰善住，時開元二十三年春，辭衆而終，唐釋法照，不知何許人，大曆二年，棲止衡州雲峯寺，勤修不懈，於僧堂內粥鉢中，忽睹五彩祥雲，雲內現山寺，寺之東北五十里已來，有山，山下有澗，澗北有石門，入可五里，有寺，金榜題云大聖竹林寺，雖目擊分明，而心懷隕穫，他日齋時，還於鉢中五色雲內，現其五臺諸寺，盡是金地，無有山林穢惡，純是池臺樓觀，衆寶莊嚴，文殊一萬聖衆而處其中，又現諸佛淨國，食畢方滅，心疑未決，歸院問僧，還有曾遊五臺山已否，時有嘉延，曇暉二師言，曾到，言，與鉢內所見，一皆符合，然尚未得臺山消息，暨四年夏，於衡州湖東寺，內有高樓臺，九旬起五會念佛道場，六月二日未時，遙見祥雲彌覆臺寺，雲中有諸樓閣，閣中有數梵僧，各長丈許，執錫行道，衡州舉郭咸見彌陀佛，與文殊，普賢一萬菩薩俱在此會，其身高大，見之者皆深泣血設禮，至酉方滅，照其日晚，於道場外，遇一老人告照云，師先發願往金色世界，奉覲大聖，今何不去，照怪而答曰，時難路艱，何可往也，老人言，但亟去，道路固無留難，言訖不見，照驚入道場，重發誠願，夏滿約往前，任是火聚冰河，終無退衄，至八月十三日，於南嶽與同志數人，惠然肯來，果無沮礙，則五年四月五日到五臺縣，遙見佛光寺南，數道白光，六日到佛光寺，果如鉢中所見，略無差脫，其夜四更，見一道光，從北山下來射照，照忙入堂內，乃問衆云，此何祥也，吉凶焉在，有僧答言，此大聖不思議光，常答有緣，照聞已，卽具威儀，尋光至寺東北五十里間，果有山，山下有澗，澗北有一石門，見二青衣，可年八九歲，顏貌端正，立於門首，一稱善財，二曰難陀，相見歡喜，問訊設禮，引照入門，向北行五里已來，見一金門樓，漸至門所，乃是一寺，寺前有大金榜，題曰大聖竹林寺，一如鉢中所見者，方圓可二十里，一百二十院，皆有寶塔莊嚴，其地純是黃金，流渠華樹充滿其中，照入寺，至講堂中，見文殊在西，普賢在東，各據師子之座，說法之音，歷歷可聽，文殊左右菩薩萬餘，普賢亦無數菩薩圍繞，照至二聖前作禮問言，末代凡夫，去聖時遙，知識轉劣，垢障尤深，佛性無由顯現，佛法浩瀚，未審修行於何法門，最為其要，唯願大聖，斷我疑網，文殊報言，汝今念佛，今正是時，諸修行門，無過念佛，供養三寶，福慧雙修，此之二門，最為徑要，所以者何，我於過去劫中，因觀佛故，因念佛故，因供養故，今得一切種智，是故一切諸法，般若波羅蜜，甚深禪定，乃至諸佛，皆以念佛而生，故知念佛，諸法之王，汝當常念無上法王，令無休息，照又問，當云何念，文殊言，此世界西，有阿彌陀佛，彼佛願力不可思議，汝當繼念，令無閒斷，命終之後，決定往生，永不退轉，說是語已，時二大聖各舒金手摩照頂，為授記別，汝以念佛故，不久證無上正等菩提，若善男女等，願疾成佛者，無過念佛，則能速證無上菩提，語已，時二大聖互說伽陀，照聞已，歡喜踊躍，疑網悉除，又更作禮，禮已合掌，文殊言，汝可往詣諸菩薩院，次第巡禮，受教已，次第瞻禮，遂至七寶果園，其果纔熟，其大如盌，便取食之，食已，身意泰然，造大聖前，作禮辭退，還見二青衣，送至門外，禮已，舉頭遂失所在，倍增悲感，乃立石記，至今存焉，復至四月八日，於華嚴寺西樓下安止，洎十三日，照與五十餘僧，同往金剛窟，到無著見大聖處，虔心禮三十五佛名，照禮纔十徧，忽見其處廣博嚴淨，琉璃宮殿，文殊普賢一萬菩薩及佛陀波利，居在一處，照見已，惟自慶喜，隨衆歸寺，其夜三更，於華嚴院西樓上，忽見寺東山半有五聖燈，其大方尺餘，照呪言，請分百燈歸一畔，更分如願，重謂分為千炬，言訖便分千數，行行相對，徧於山半，又更獨詣金剛窟所，願見大聖，三更盡到，見梵僧，稱是佛陀波利，引之入聖寺，語在覺護傳即佛陀波利傳，至十二月初，遂於華嚴寺華嚴院，入念佛道場，絕粒要期，誓生淨土，至於七日初夜，正念佛時，又見一梵僧入乎道場，告云，汝所見臺山境界，何故不說，言訖不見，照疑此僧，亦擬不說，翌日申時，正念誦次，又見一梵僧，年可八十，乃語照曰，師所見臺山靈異，胡不流布，普示衆生，令使見聞，發菩提心，獲大利樂乎，照曰，實無心秘蔽聖道，恐生疑謗故，所以不說，僧云，大聖文殊，現在此山，尚招人謗，況汝所見境界，但使衆生見聞之者，發菩提心，作毒鼓緣耳，照聞斯語，便隨憶念錄之，時江東釋慧從，以大曆六年正月內，與華嚴寺崇暉，明謙等三十餘人，隨照至金剛窟所，親示般若院立石標記，於時徒衆，誠心瞻仰，悲喜未已，遂聞鐘聲，其音雅亮，節解分明，衆皆聞之，驚異尤甚，驗乎所見不虛，故書於屋壁，普使見聞，同發勝心，共期佛慧，自後，照又依所見化竹林寺題額處，建寺一區，莊嚴精麗，便號竹林焉，又大曆十二年九月十三日，照與弟子八人，於東臺覩白光數四，次有異雲靉靆，雲開見五色通身光，光內有圓光紅色，文殊乘青毛師子，衆皆明見，乃霏微下雪，及五色圓光，徧於山谷，其同見弟子純一，惟秀，歸政，智遠，沙彌惟英，優婆塞張希俊等，照後篤鞏其心，修鍊無曠，不知其終，絳州兵掾王士詹述聖寺記云，此傳，因舊志所載失實，故錄高僧傳三集感通篇文，唐三昧姑，未詳所從，大曆間，居華嚴嶺，一坐靜室，七日乃起，故有三昧稱焉，能驅使鬼神，呼遣禽獸，穿林開道，以通四達，力洞無畏，其行如風，入雲代行乞，朝去暮歸，大開社火，廣濟饑寒，遊禮之人，由是浸廣，唯一粥釜，自把杓柄，人無多寡，悉令飽足而去，一日禪寂，不及把杓，粥食將盡，弟子白之，粥盡柰何，姑往攪之，曰，孰道盡耶，粥復盈釜，常告遊禮者曰，諸人諸人，三界沈淪，可來此地，作菩提因，厥後，代牧以為妖異，訪之，姑預誡徒衆，立化于石上，神火自焚，了無遺物，州牧歎息而歸，時貞元三年二月也，宋至道間，眞容院僧道海者，結百僧會，夏三月，諷華嚴，四月八日，方為衆僧設浴，羣藥煑湯，好香熏室，巾單鮮潔，茶果清奇，先請座首耆年數人入浴，衆方解衣，忽聞揮洗聲，首座入視之，見多童子，色若金玉，座旣怪且疑，問曰，爾何來耶，童子相顧而笑，座出，謂浴主曰，衆僧未浴，何處兒郎先入耶，浴主大驚，急入視之，但見光明滿室，異香凝結，更無人焉，乃知聖現，相與著衣禮誦，而後次第入浴，浴者皆得身心輕明，妙樂無喻，七日乃已，宋紹興間，太尉呂惠卿，學通內外，嘗注華嚴法界觀，及出新意解莊子，因視戍，乘興遊五臺山，至中臺，忽雲霧四合，暴風雷雨，聲震林壑，從者驚悚潛伏，須臾，有物狀若蒼虬，半出雲霧間，太尉駭甚，移時稍霽，外望見一童子，體黑而被髮，以蒲自足纏至肩，袒右膊，手持梵夾，問太尉曰，官人何見，而震駭如此，惠卿曰，夙有障緣，遇茲惡境，童子曰，今皆滅矣，官人何求而來，惠卿曰，願見大士文殊，童子曰，欲見菩薩何為，曰，嘗覽華嚴大教，旨深意廣，欲望大士發起解心，庶幾箋釋，流行世間，使幽夜頓獲光明，大心者卽得開悟，童子曰，諸佛妙意，善順事理，𥳑易明白，先德注意可解，如一品，釋文不過數紙，今時枝蔓，注近百卷，而聖意逾遠，眞所謂破碎大道也，惠卿曰，童子容貌若此，而敢呵譏前輩乎，童子笑曰，官人謬矣，此間一草一木，無非文殊境界，在汝日用，觸事不迷，此眞文殊耳，曷以凡情亂干思慮，惠卿忽醒，卽叩首，童子現大士形，跨金獅，隱隱沒於雲際，惠卿因模其所見衣蒲童子之像傳於世，明萬曆丙午四月，神宮監太監楊準，奉使五頂進香，給散茶米，至龍泉關，卻騎徒步，誦一徧，卽以頭叩地，作禮一拜，如是一呪一拜，行至金燈寺，雨雪交作，途路泥濘，誦呪叩頭，初無少怠，至南臺，日暮，旋繞臺頂數十帀，率同行僧俗數人，於頂塔前禮三十五佛，於時夜景寥寥，羣峯黯黑，澗下一燈，飛來懸空，對面久之，準長跪叩首，默禱曰，願今上聖主御體康和，萬安萬壽，聖母御體康和，萬安萬壽，天下太平，生民樂業，果如我願，燈必變多，才舉此念，所對一燈，分成十燈，俄爾之間，分十為百，有頃，分百為千，衆禮佛，念至一切世間樂見上大精進佛，忽見千山草樹，萬燈交照，成光明網，準叩首血流，悲喜無量，忽生慚愧，曰，弟子殘形閹宦，少年愚戇，造罪尤多，近雖齋戒，禪慧未聞，罪垢凡庸耳，曷能感斯嘉應耶，此乃上賴聖母聖主至誠不息，廣大無疆之德，乃有斯應也，況今明時盛化，三教九流，士官百姓，率多奉佛持齋，凡一毫之善，皆歸聖主，蓋其風化有本故也，是以菩薩所示，自一燈分為萬燈，故知萬燈咸歸一燈也，若如此者，願燈光還收為一，須臾漸收為百為十，乃至為一，化為大圓光，光中隱然，現金色童子跨青獅子，移時乃隱，方廣晉道猷，度石橋，入方廣寺，見僧如舊識，猷乞駐錫，僧曰，卻後十年，自當來此，及出，過十年，猷乃坐脫焉，竹林高齊僧無名，因事客僧病瘉，客感，邀遊竹林，名後與數人遊，至處，衆被田父逐退，唯名遇客引入，經宿出，即不見，椶櫚上音宗，下音閭，唐僧倩人擎襆入谷，人不索直，僧曰，採薪當來食，愼勿泄，人後告妻，遂啞，求食處亦失，靈隱高齊嵩禪遊白鹿山，偶入一寺，額曰靈隱，堂空無人，俄爾衆自棟出，各言齋處，後出者曰，相州彼岸寺講會，少年多俊秀，難問鋒起，殊為可觀，故致遲來，嵩欲敘話，人寺忽滅，粵稽法運之興衰，定藉明良援手，欲得刹竿之起倒，全憑檀護皈心，無憂王造八萬四千窣堵，震旦光流，南北朝頒三百八十龍章，御書閣建，皇恩始沛漢朝，曠典尤隆於清代，寶珠金鉢，頒自九重，御筆宸章，垂於五頂，陛戺頹而靈應開臺，風雨剝而眞容易瓦，爰以獎緇流之演教，卽以錫黎庶之惠嘉，使人免蓋纏，家臻仁壽，五戒敷而鄉黨無犯罪之民，三多祝而朝廷致無為之治，出世實通於入世，佛道有裨於王道也，志崇建，昔如來以教法幷弟子，累諸國王大臣以為外護，欲令法眼常存，僧行有賴，是以法運盛衰，係乎大力王臣作不作耳，且以五臺觀之，自漢朝肇化以來，聖主明王，代為崇建，及至清朝，御翰宸章，煥乎有文，豈非靈山付託有在耶，今略錄數條，且彰曼殊盛化，於清則略加詳焉，以期鑒今而知古，由帝王崇奉，而知佛恩之及人也，深且遠矣，其他備諸弘明集．金湯篇云，按大唐感通傳，道宣律師常問諸天，佛法來此之始，及域內聖道場處，天名玄暢者答曰，周穆王時，已有聲教及此，清涼山者，曼殊所居，穆王於中造廟祀之，據此，周代世主已有崇奉者矣，列子．仲尼篇云，商太宰問仲尼曰，夫子聖者歟，子曰，丘博學強識者也，聖則丘何敢，曰，三王聖者歟，子曰，三王善任智勇，聖則丘弗知，曰，五帝聖者歟，子曰，五帝善任仁義，聖則丘弗知，曰，三皇聖者歟，子曰，三皇善任因時，聖則丘弗知，太宰大駭曰，然則孰為聖人乎，子曰，丘聞西方有聖人者，不治而不亂，不言而自信，不化而自行，蕩蕩乎，民無能名焉，不知眞聖歟，眞不聖歟，鬳齋林公注曰，彼時已有佛教及此，故夫子推之，不然，孰能加於五帝三皇之上，據此，玄暢之言信矣，宋為商後，故稱宋為商，永平十年，摩滕，法蘭二尊者西至，以慧眼觀，清涼山乃文殊化宇，中有阿育王所置佛舍利塔阿育王，此云無憂，天竺鐵輪王也，能驅使鬼神，將佛舍利造八萬四千塔藏之，散布閻浮，五臺山有一焉，奏帝建寺，額曰大孚靈鷲寺，大孚，弘信也，帝以始信佛化，故以名焉，再建大孚靈鷲寺，環帀鷲峯，置十二院今顯通寺，卽善住院，菩薩頂，卽眞容院，餘皆湮沒矣，歲時香火，遣官修敬，建寺二百餘所，割八州稅，以充香火之需，開皇元年下詔，五頂各置寺一所，設文殊像，各度僧三人，令事焚修，十三年十二月，遣使至清涼山設齋，上自書疏曰，大隋皇帝佛弟子堅，敬白文殊大士，周武亂常，侮滅聖迹，致愚者無以開迷，智者無以入聖，朕往植善因，寄茲昌祚，起廢興殘，福資黎首，釋彼往愆，惟聖斯假，貞觀二年下詔，五臺山等名山大刹聖道場處，修齋七日，其略曰，朕惟神道設教，慈悲為先，玄化潛通，亭育資始，朕躬膺大寶，撫愛黎元，矜愍之心，觸類而長，是用旁求冥貺，幽贊明靈，所冀九功惟序，五福斯應，宜為普天億兆，仰祈嘉祐，九年十一月，詔曰，朕惟三乘結轍，濟度為先，八正歸源，慈悲為主，流智慧之海，膏澤羣生，翦煩惱之林，津梁品物，任眞體道，理叶至仁，妙果勝因，事符積善，朕欽若金輪，恭膺寶命，至德之訓，無遠不思，大聖之規，靡幽不察，欲使人免蓋纏，家臻仁壽，比緣喪亂，僧徒減少，華臺寶殿，窺戶無人，紺髮青蓮，櫛風沐雨，眷言凋毀，良用憮然，凡天下名山佛刹，宜度僧衆，數以三千為限，代朕清修，而五臺山者，文殊閟宅，萬聖幽栖，境係太原，實我祖宗植德之所，尤當建寺度僧，切宜祗畏，是年，臺山建寺十所，度僧百數，顯慶元年五月，勅有司，天下僧尼，有犯國法者，以僧律治之，不得與民同科，是年十月，勅有司，五臺等聖道場地僧寺，不得稅斂，長安二年，后神遊五頂，是歲勅幷州刺史重建清涼寺，三年，勅感法師率百餘僧，詣山齋會，緇素千人，咸見五雲佛手，天仙白鹿現於空冥杳靄之間，州牧奏聞，天后大悅，封感公昌平開國公，食邑一千戶，住清涼寺，三年，勅琢玉文殊像，遣大夫魏元忠送詣清涼寺，上自書疏云，朕曩承佛記，今握化寶，敢不恢弘至道，光闡大猷，但以萬機所係，未能親詣聖境，恭叩慈容，仰白文殊大師昭格，乾元元年，勅有司，五嶽幷五臺，各建寺一區，選高行沙門主之，廣德元年十一月，土番陷京師，帝在華陰，文殊現形，以狄語授帝，及郭子儀克復京師，駕還長安，詔修五臺文殊殿，鑄銅為瓦，造文殊像，高一丈六尺，鍍金為飾，貞元十二年，上勅河東節度使李詵，進香于五臺文殊殿，上書延大華嚴寺觀法師入長安，是歲，西域南天竺烏茶國王遣使進華嚴後分梵本入朝，兼賷奇香御節，往禮五頂，其辭略云，南天竺烏茶國，深信最勝善逝法者，修行最勝大乘行者，吉祥自在師子王，稽首和南于大支那國五頂山中，曼殊室利摩訶菩提薩埵足下，伏願我此流通聖教，開化支那，功德因緣，惟聖證知，於當來世，得如善財，始見大聖，開法界眼，入普賢乘，華嚴鈔云，大唐始太宗至德宗，凡九帝，莫不傾仰靈山，留神聖境，御札天衣，每光五頂，中使香藥，不斷歲時，至於百辟歸崇，殊邦賷供，不可悉記矣，太平興國元年，詔天下童子，願出家者，得度牒，是年有詔，五臺深林大谷，禪侶幽棲，盡蠲稅賦，二年，上幸成都，勅以金泥書經一藏，畢，勅中使送五臺菩薩院供養，每歲度僧五十人，令事清修，五年四月，遣使蔡廷玉等，詣臺山建寺，勅河東路有司運給，七年八月寺成，賜額太平興國，景德四年，勅五臺眞容院，建重閣，設文殊像，綺煥殊麗，映曜林谷，賜額奉眞閣，自太宗至仁宗，三代聖主，眷想靈峯，流光五頂，天書玉札，凡三百八十軸，恢隆佛化，照曜林藪，清涼之興，于時為盛，至元元年，詔曰，朕眷仰靈峯，大聖所宅，清修之士，冥贊化機，官民人等，不得侵暴，次年造經一藏，勅送臺山善住院，令僧披閱，為福邦民，十二佛刹，皆為葺新，元貞二年，帝幸臺山覩靈現，有感，勅建萬聖祐國寺，至治二年，帝幸臺山見文殊化身，晃若臨鏡，至王子寺，有感，勅重修葺，是年，復建普門寺，按，妙濟等傳，所記止此，然據五峯之間，殘碑古鼎，多是勅造，則知歷代人主，皆有崇建，而諸史不錄，故後世無聞焉，永樂四年秋，初，上遣大智法王班丹札釋，於西土迎葛哩麻尊者入京，勅封大寶法王大善自在佛，師性愛林泉，不樂京師，辭行，上曰，五臺深林幽谷，萬聖所棲，師可居之，勅賜鑾輿，旌幢，傘蓋之儀，遣使送至大顯通寺安置，於是勅修育王所置佛舍利塔幷顯通寺，十三年六月，上制書於五臺妙覺圓通慧慈普應輔國顯教灌頂弘善西天佛子大國師釋迦也失，曰，相別遽爾數月，想徒從已達臺山，宴坐高峯，神遊八極，與文殊老人翱翔於大漠之鄉，超然於萬化之始，朕豈勝眷念，薄賷瓜果，以見所懷，遣書悤悤，故不多致，十五年秋，上制書妙覺圓通國師曰，秋風澄肅，五臺早寒，遠惟佛境清虛，法體安泰，今制袈裟禪衣，遣使祗送，以表朕懷，後列異色衣八品，十七年春，上制書妙覺圓通國師曰，自師西行，忽見新歲，使者還，乃知履況安和，適慰朕懷，茲以鍍金蓮座，用表遠貺，幷系之讚，十八年春，上製曰，朕惟佛道弘深廣大，超出三界，圓滿十方，慈悲利濟，普度羣生，然其要，在於使人為善去惡，積福修因，以共成佛道，朕閒嘗取佛經所載諸佛世尊如來，菩薩，尊者，神僧名號，編為歌曲名經，俾人諷誦，歡喜讚歎，功德之大，大可涯涘，朕遣使賷歌曲名經往五臺散施，一至顯通寺，卽有祥光煥發，五色絢爛，上燭霄漢，衣被山谷，彌滿流動，朗耀日星，久而不散，已而復有文殊菩薩乘獅子，隱隱出雲際，微露形迹，及雲收霧斂，乃見獅子，揚髯吐舌，奮臂振足，騰躍鼓舞，左顧右盼，於山駐立，明日，復有羅漢由華嚴嶺而來，或五百，或三百，或一二百，先後踵接，聯翩翱翔，其間有頂經包者，有拄錫者，有裸體者，有袒肩者，有跣足者，有跛躄而傴僂者，衆至三千餘，隱現出沒，變化非常，于時四方來遊五臺者，莫不頂禮讚歎，以為千載之希遇，大抵人之好善，惟在於誠，誠則純一無妄，貫徹內外，足以通天地，感鬼神，貫金石，孚豚魚，雖極其幽遠，無有不感通者，朕統臨天下，夙夜拳拳，以化民為務，凡有所為，一出於至誠，是以佛經所至，屢獲感通，觀於五臺之顯應，尤足徵矣，今特命工繪為圖，且復為歌曲以系之，善信之士，果能誠心向善，日積月累，念念不已，將見生享榮華，世臻福慶，沒則往生淨土，受諸快樂，苟為褻瀆輕慢，不惟身受譴罰，殃及子孫，至于生生世世，永墮沈淪，不能消釋，嗚呼，作善獲福，為惡召殃，徵之已往，具有明驗，故曰，積善之家，必有餘慶，積不善之家，必有餘殃，又曰，作善，降之百祥，作不善，降之百殃，十九年夏，上制書妙覺圓通國師曰，朕惟大師，覺行圓融，慈悲利濟，朕心瞻企，夙夜不忘，茲以歲序維新，特遣禪師板竹等，祝讚於朕，幷以佛像等物來，鑑茲勤誠，良深嘉悅，今遣內官戴與等，賷佛像等物，幷致偈讚，用表朕懷，宣德二年夏，上制書妙覺圓通國師曰，朕惟佛氏，道體冲玄，德用神妙，厥大無外，厥高無等，歷代人主，罔不崇信，朕恭膺天命，主宰華夷，體祖宗一視同仁之心，隆佛氏慈悲不二之教，追惟皇祖太宗文皇帝，皇考仁宗昭皇帝，鞠育深恩，如天罔極，欲舉薦揚之典，一念之誠，夙夜惓切，惟大師功行高潔，定慧圓明，朕切慕之，特遣太監侯顯，賷書禮請，冀飛錫前來，敷揚寶範，廣闡能仁，以副朕誠，朕不勝瞻望之至，正統十年春，旣望，上造藏經，送安臺山普恩禪寺，有聖諭曰，朕體天地保民之心，恭承我皇曾祖考弘道之志，刊印大藏經典，頒賜天下，開覺生民，福資大業，茲以一藏靈文，送安普恩禪寺，永供充養，聽所在僧徒，看誦讚揚，上為國家祝釐，下與生民祈福，務須敬奉守護，不許泛常私借觀看，輕毀褻瀆，致有損失，違者究治，故諭，天順二年夏，上勅諭護持山西五臺顯通等寺曰，朕惟如來之教，清淨圓明，慈悲利濟，陰翊皇度，覺悟羣迷，自昔有國家者，皆遵崇其教，用廣仁化，矧五臺乃名勝之地，古刹所在，我朝嘗建顯通等寺，俾僧徒居住清修，上祝國釐，下祈民福，已有年矣，昨命僧錄覺義從鈴住持，率所在僧徒，自在修行，今特頒勅護持，凡本寺及合山諸寺，不許一應官員軍民人等侵擾，以沮壞其教，違者以法罪之，故諭，是年夏，上又勅諭曰，朕惟佛氏之教，以空寂為宗，以普度為心，化民以善，覺物以眞，勿殺以崇仁，勿盜以崇義，勿淫以崇禮，勿迷以崇智，勿妄以崇信，使強不陵弱，大不虐小，各安其分，各遂其生，舉一世而同躋仁壽之域，其為功德，豈不遠哉，今五臺新建寺，賜名圓照，聽從僧徒自在修行，所在官員軍民人等，不得侮慢欺陵，以沮其教，違者必罪無赦，故諭，是年，勅造五大藏經，安于五頂，各有勅旨護持，以充化寶，開覺生民，成化七年夏，上勅諭五臺都綱司曰，朕觀釋教，古無官司，僧林穆穆，法化自淳，後世聖遠道衰，不循律軌，淫盜奸欺，靡所不至，故我聖祖不獲已，設僧司以治之，冀可復也，唯五臺者，乃國家資福之所，千巖萬壑，皆清行之棲，爾都綱司宜衞護之，使修心之徒，安生得所，餘不法者，依律治之，毋得挾官虐衆，侵陵掊剋，以負朕意，違則罪之，欽此，故諭，十七年，上為聖母祈安，造鍍金文殊像，高一丈六寸，並畫佛百軸，香金五百兩，布帛千疋，念珠萬串，遣太監李珍賷送臺山文殊寺，供養散施，上制聖諭曰，朕惟佛氏之教，道明一極，德化羣方，利兼自他，妙融空有，不言而民自信，不令而民自行，攝惡崇善，導迷返覺，其陰翊皇度之功，深矣，而五臺山者，大聖所宅，感應靈異，振耀今日，實我國家吉祥福地，今特遣官奉賷佛像供儀，詣山修敬，以表朕誠，爰祈海宇寧謐，母后萬齡，時熙民樂，同躋仁壽，刻之於珉，永示朕心，是年三月，聖母慈懿皇太后勅造藏經，佛像，幷旛幢，金帛若干，遣官修敬，特頒懿旨護持，是年六月，復勅諭五臺大文殊寺，朕惟佛氏以空寂為宗，慈濟為用，陰翊皇度，開覺生民，神化之功，幽明無閒，是以華夷愚智，家戶奉行，非勉之而然，乃自然也，其於治道，豈不裕哉，朕嗣位以來，至善之道，罔不思隆，今承皇考崇善保民之心，勅建五臺山文殊寺，僧二十名，月給糧六斗，命爾短竹斑丹禪師焚修，上祝國釐，下祈民福，一應官員軍民，不許侵暴，以沮其教，違者治之，故諭，是月，上復勅諭五臺山覺義定旺曰，朕惟佛氏之教，以一心為宗，萬行為用，德贊皇度，道善斯民，稽之前代，悉多尚之，逮我祖宗，興作彌勤，於五臺營建寺宇數區，實為國家祈福之所，今特命爾都綱，以職焚修，尚宜丕振宗風，廣宣慈化，用副朝廷崇獎之意，欽此，毋忽，弘治十二年秋，上制疏，遣太監周輔，祭告五臺文殊大聖曰，朕惟佛道宏深，誡言明切，教行中國，粵有歲年，唯此靈山，具聞顯迹，爰稱內典，景切朕懷，特遣內使，遠申祭告，伏惟至聖，慧鑑衷誠，祚我邦家，永膺多福，謹告，正德二年秋，上勅建銅瓦殿，賜額廣宗寺，兼聖諭護持，七年春，上勅梵僧朶而只堅，於中臺頂建寺一區，鑄鐵為瓦，賜額曰演教，幷勅旨護持，自有佛法以來，聖主明王，代為興建，護其教，不啻若大寶，眷其徒，不啻若赤子，至我聖朝，褒封勅諭，建立弘通，惓惓於佛道者勤矣，而吾徒果能體斯道而行之乎，如能行之，則卓然物表，不待護而存，不藉持而久矣，如不能行，雖龍章金券，亦弗我護也，今觀臺山數刹，勅諭尚存，早至寥落，豈非吾人不自護持耶，故曰，大明不能破長夜之昏，慈母不能保身後之子，朽庵曰，佛法不度無緣，國法能治有罪，古今之大義也，後之入清涼者，知此二法，畏敬奉行，則無咎而有緣矣，愼之愼之，萬曆七年，勅建大寶塔記曰，大明慈聖宣文明肅皇太后，曩承佛記，示御金輪，恆以護法善民為心，海宇蒼生，餐和飲澤，陶沐玄化，復於都城內外，建寺數區，飯僧數萬，至於梁河濟溺，蠲逋賑貧，功德勝善，難以悉記，萬曆戊寅秋，建慈壽塔寺，告完，明年己卯春，復出饍羞之資，於五臺山建護國祐民釋迦文佛舍利寶塔，遣太監范江，李友董其役，塔在鷲峯之前，羣山中央，基至黃泉，高二十一丈，圍二十五丈，狀如澡缾，上十三級，寶缾高一丈六尺，鍍金為飾，覆盤圍七丈一尺，帀以垂帶，懸以金鈴，更造金銀寶玉等佛像，及諸雜寶，安置藏中，海內皇宗宰官，士庶沙門，景仰慈化，造像書經，如雲而集，悉納藏中，十年壬午秋，工成，幷及寺宇，佛殿，經樓，藏輪，禪室，罔不備焉，永為國家祝釐之所，功德勝事，光越千古，擇僧行圓廣，授僧錄善世，以職焚修，昔阿育王，獲佛舍利八萬四千顆，各建塔藏之，散布南洲，今五臺靈鷲前塔，是其一也，我聖母慈聖宣文明肅皇太后，前欲剙寺於此，為穆考薦福，今上祈儲，以道遠中止，遂于都城西，建慈壽寺以當之，居正業已奉勅為之記，顧我聖母至誠精虔，不忘始願，復遣尚衣監太監范江，李友輩，捐供奉餘資，往事莊嚴，勅建大塔院寺，幷護國祐民釋迦文佛舍利寶塔，工始七年九月，成于十年七月，所費金錢，出自內帑，聖母復命臣記之，臣竊惟聖人之治天下，齊一幽明，兼綜道法，其粲然者，在古先帝王，垂成憲，著章程於世矣，乃有不言而信，不令而行，以慈蔭妙雲，覆涅槃海，饒益羣生，則大雄氏其人也，其教以空為宗，以慈為用，以一性圓明，空不空為如來藏，卽其說不易知，然以神力，總持法界，撈漉沈淪，闡幽理，資明功，亦神道設教者所不廢也，我聖母誕育皇上，為億兆主，養成聖德，澤洽宇內，施及外方，日所出入，靡不懷服，至如寧靜以奠坤維，建梁以拯墊溺，儉素以式閫帷，慈惠以布恩德，含生之倫，有陰蒙其利而不知者，所種孰非福田，所證孰非菩提哉，乃益建勝因，廣資冥福，託象教以誘俗，乘般若以導迷，斯可謂獨持慈寶，默運化機者矣，先是，虜酋俺答，款關效貢，請于海西建寺，延僧奉佛，上可之，賜名曰仰華，至是，聞聖母作五臺寺，又欲領其衆，赴山進香，夫醜虜嗜殺，乃其天性，一旦革彼凶慝，懷我好音，臣以是益信佛氏之教，有以陰翊皇度，而我聖母慈光所燭，無遠不被，其功德廣大，雖盡恆河沙數，不足以喻其少分也，是年正月，上為祈國儲，遣太監尤用，張本，詣大塔院寺，修無遮齋七日，十二年，遣太監高勛，王忠，詣山飯僧，十三年，勅造大藏經，布諸天下名山，用充化寶，各有勅旨護持，五臺有二藏焉，二十六年夏六月，遣御馬監太監王忠，曹奉於五頂幷獅子窩等處，修建弘福萬壽報國祐民吉祥大齋，於千佛澡浴池設大施會，十方四衆，皆得飽滿，秋九月，遣官曹奉賷白金一千兩，于獅子窩修建洪福萬壽藏經樓閣，二十七年春三月，遣御馬監太監王忠，賷送佛大藏經一藏於獅子窩，幷賜寺額曰大護國文殊寺，皇帝勅曰，朕發誠心，印造佛大藏經，頒施在京，及天下名山寺院供奉，經首護勅，已諭其由，爾住持及僧衆人等，務要虔潔供安，朝夕禮誦，保安眇躬康泰，宮壼肅清，懺已往愆尤，祈無疆壽福，民安國泰，天下太平，俾四海八方，同歸仁慈善教，朕成恭己無為之治道焉，今特差內漢經廠掌壇御馬監太監王忠，賷請一藏，前去五臺山獅子窩文殊寺供安，各宜仰體知悉，欽哉，故諭，夏五月，仍遣太監王忠，賷送佛大藏經一藏，安於中臺，賜金泥水陸神像於龍泉寺，復建萬聖閣，夏六月，仍遣王忠賷一藏安置北臺，秋八月，遣官任，徐，楊，趙，何五人於五頂作祝延聖壽道場，冬十一月，遣官曹奉懸長旛二首於獅子窩，二十八年夏四月，遣太監王忠，賷送佛經三藏，安置餘三臺，普山飯僧，自是臺山欽賜藏經，凡有六藏，皆有聖諭護持，用充化寶，開覺生民，南臺，世傳文殊示現之處也，臺當山之陽，地稍暄暖，金蕖，日菊，佛鉢之花，生徧崖谷，若錦繡之相錯，故其峯曰錦繡之峯，峯有寺曰普濟，蓋宋所建云，佛氏之教，息心淨業，以獨善其身，而文殊所願，在饒益衆生，布施以廣仁義，持戒以守信，忍辱以撝謙，精進以施敬，禪定以守靜，智慧以通理，其慈惠之心，有獨弘者，自漢以來，清涼之山，代有精舍，至宋之十寺，為國祝釐，恆賜詔褒答，載籍傳之，所從來久矣，山之僧，棲巖飲澗以自甘，惟守其師之說，以獨善其身，寺有圮者，力不能興葺也，朕登南臺，乃命復新普濟寺，以居僧徒之息心淨業者，俾祝釐，於是登臨者，覩象教之精嚴，慈惠之心可以油然而生矣，周官職方氏掌天下之圖，辨九州之國，州表一山以為鎮，躋其巓可以望海者，則揚之會稽，兖之岱，青之沂，幽之醫無閭，凡四山焉，惟岱距海較遠，登日觀，望扶桑，其岧嶤峻極，尤非他山可比也，五臺隸幷州，州境無海，而臺之東峯以望海名，蓋雲中，上黨，晉地踞天下之脊，山之麓旣高，而臺之高復三十餘里，龍泉以東，岡巒陵阜，皆處其下，遠瞰滄瀛諸州，景光惝恍，儼若紫瀾浩淼，與青顥之氣混涵相接，記稱旭日方升，望大海若陂澤，信有以哉，臺有寺，榱棟桯桷，不蔽風雨，朕省方登此，命加修葺，復其初制，蓮臺法相，固極莊嚴已，四方之人，得於焉信宿，縱睇渤海之朝暾，以視夫岱宗日觀，又何多讓耶，遂礱片石，文以紀之，五臺之山，高出雲代，然不與嶽鎭之列，山經，禹貢，以及道書所稱洞天福地，均莫之載，蓋自昔為釋子所棲，故與峨眉，普陀，號三靈山，之三山者，或在海上，或當巴蜀險遠之區，惟茲山峙神京之右，千里而近，宜登陟者較多焉，朕嘗覽觀載記，謂茲山東有離岳火珠，西有麗農瑤室，南有洞光珠樹，北有玉澗瓊枝，中峯則有自明之金，環光之璧，是靈秀所鍾，中臺為尤異矣，臺高三十有九里，游者至是，必思憩息之地，此自唐以來，演教寺之所由建也，山峻多風，寺久傾圮，朕爰命工拓而新之，譬之於物，澤雉十步一啄，百步一飲，鵬之飛九萬里而扶搖，六月而息，其遠邇高下雖殊，方其息，自適之情則一也，清涼山，左鄰恆嶽，右接天池，環基五百餘里，五峯竦峙，而北臺為最高，歲癸亥二月，朕鑾輅西巡，登其層巘，雲氣生舄屨之下，開闔萬變，時春雪方霽，青霄敻絕，天風颯然，所謂身歷清淨之域，目睇澄鮮之境，心遊太古之地，盈縮造化，吐納顥氣，泠然善也，臺名叶斗峯，舊有靈應寺，丹青虧剝，杗廇敧傾，朕念衣緇之流，不外仁義以為教，故熙隆之代，亦所不廢，矧曼殊化宇，恆著感通，遠邇之人，蘄嚮久矣，爰命崇其陛戺，飾其題楶，土木瓦石，丹堊金碧之需，財自內出，不涉經費，工以傭給，役弗違農，是以工敏於事，而民若不知，秋八月告落成焉，董事之臣，請製文勒石以志之，用以上昭景福於慈闈，下廣惠嘉於兆庶，垂示於億萬斯年爾，朕聞鷲嶺蜂臺，不少水晶之域，鵠林鹿苑，恆開金粟之園，莫不獻露裛之千花，蔭春浮之雙樹，迺有龍湫抱鉢，偕猿鶴以高棲，燕子成龕，捫藤蘿而直上，況夫竺法蘭之初地，舊是花宮，勾龍爽之畫圖，羣推紫府，緗蓮照野，智炬長然，青豆開房，精廬用結，西臺絕頂，有法雷寺焉，方廣化城，文殊密宇，琉璃布地，霄鄰挂月之峯，栲栳名山，磴轉干雲之石，仙人五百，青髻曾遊，沙界三千，玉毫盡徹，指修蛇之負壑，恆嶽匪遙，數歸雁之銜蘆，幷門在下，朕對清涼之勝景，招閶闔之長風，北瞻則畢月昴車，西顧則參旗井鉞，憫此伽藍久廢，飭其瓴甋重新，紺馬銖衣，長轉相輪於雲表，桐魚茶版，仍流清響於山椒，庶使龍象行時，金閣遠符大曆，狻猊坐處，神光復現元和云爾，夫坤輿九壤，厥有名區，方志所標，莫之勝紀，若其巒隴緜邈，巖岡崇阻，縈紆窈窕，悠然遠望，列峯競秀，壁立霞駮，不可殫視，則惟清涼山之五臺為最勝，五臺並高數十里，如覆盂，如懸棧閣，如鶻摩天，如鼇脊出海，飛崿穹岫，飄渺超忽，而風高氣寒，土脈深陿，遠近如一，至夫鬱盤迴薄，斥為廣衍之地，蘊眞萃異，信為靈迹之所棲託者，惟臺懷為最勝，臺懷居五臺之中，左襟右帶，前頫後仰，若在懷抱，其地陽陸平林，舊多梵刹，有菩薩頂文殊院者，相傳文殊示現於此，其殿廡尤莊嚴弘邃，殆福地之精藍，神坰之奧蹟也，我朝建鼎以來，歲有給賜，為國祝釐，蓋其境域過清，不可以業四民，故於禪棲為宜，雖寥迥深岨，介於無何有之鄕，巾甁施乞，遠莫能致，然象教所感，伊蒲之供，率集於四方，居其地者，亦類能謹教律，嚴心行，致其潔虔，以一歸於慈氏之訓，庶克稱國家優厚之意焉，朕西巡駐蹕茲地，因劖詞於石，列之院中，以垂示無極云，蓋惟清涼福地，拱紫塞以標靈，臺頂名山，矗蒼穹而聳秀，文殊飛錫之所，夙號神皋，吉祥闡教之區，舊多精刹，況龕留古佛，為法海之殊觀，壤接中臺，乃香林之勝境，創琳宮於自昔，葺紺宇以維新，茲殊像禪寺，開基臺畔，結宇山阿，谷邇鳳林，環千巖之紫翠，堂臨鹿苑，俯萬壑之煙霞，峯曰梵仙，望層巒於天際，泉稱般若，落清磵於雲中，殿有金容，因名殊像，天人肅穆，羣瞻龍象之尊，儀度莊嚴，共禮狻猊之座，青蓮妙相，琉璃光映於林端，碧樹幽棲，鐘磬聲聞於嶺外，迺以歲年歷久，陳迹都荒，風雨所摧，僧寮非舊，慨此丹楹畫壁，無非蛛網塵封，朕為慈闈祝釐，故爾法駕戾止，憫茲頹廢，爰命締修，梵宇再興，唄筵如故，祇園金地，依然多寶之場，佛頂珠光，重現牟尼之瑞，招提旣肅，緇衲咸歸，室可賴以安禪，用勵清修之眾，事有裨於勸俗，聿弘覺善之門，式勒貞珉，永垂奕祀，原夫園成祇樹，聿標鷲嶺之奇，香滿栴檀，定據琳宮之勝，況山雄雲代，宇結清涼，文殊演教而開基，天龍八部，迦葉瞻容而頫首，螺髻千身，繄朔塞之名區，實梵王之法界，經馱白馬，覩貝畫之常新，地布黃金，喜薝林之重燦，茲碧山寺，棟構臺阿，翬飛巖畔，榜傳普濟，化城之玉磶猶存，谷號華嚴，德水之青蓮時現，銀龕珠洞，映三藏之神光，疊嶂層巒，萃五方之靈秀，浮煙罨翠，迥接蒼穹，含藹流清，傍分綠澗，荷羣峯之凝碧，繞丈室以增幽，雁塔崚嶒，朱夏帶陰山之雪，鶴林高下，白毫連紫極之雲，茲因歲月遷移，川陵委寂，禪枝忍草，侵榛蔓以交蕪，寶鐸雕甍，歷風霜而黯色，朕親來佛地，藉祝慈禧，爰整金繩，丕施珠網，啟琉璃之淨國，寶樹攢香，燦瓔珞之紅樓，曇花四照，相輪自備，巧傍新幡，丹鳳飛來，還棲舊刹，苾芻競集，弘參不二之宗，象力攸崇，眾證無為之果，用鐫貞石，永煥名山，朕惟道源普濟，金輪轉靈鷲之峯，象設莊嚴，蘭若啟閻浮之地，蓋振鐸聲於祇樹，教澤彌長，秀螺髻於蓮臺，拜瞻斯肅，況復文殊聖宅，遙連紫塞之煙雲，大士名區，近作神京之屛翰，五峯屹峙，千嶂迴環，三春開四照之花，長夏積經年之雪，緬此清涼之靈境，實為萬聖之幽棲，若乃路入山隈，寺名臺麓，飄法幢於雲表，影拂虹霓，響清磬於林端，聲浮澗壑，維茲勝域，迥異恆規，朕永惟佛教之弘深，欲躋羣生於仁壽，巡行駐輦，式禮香林，仰祈嘉祉於慈幃，敬製金容於秘殿，出尚方之丹碧，選內府之香檀，刻鏤精工，集經營於匠氏，威儀豐約，裁尺度於朕心，妙相端凝，映雲霞而煥彩，粹谷圓滿，偕日月以齊輝，瓔珞紛披，寶境照大千之界，蓮華璀璨，祥烟籠丈六之身，敬送臺山，奉安淨土，繡旛香輿，出鳳闕而西行，法鼓鯨鐘，望雁門而賁止，遠近覩旌幢之盛，天人瞻龍象之儀，莫不注目竦觀，齋心稽首，講堂鈴鐸，傳唄唱於天風，畫栱琉璃，朗慧燈於長夜，繞徑挺菩提之樹，巡檐現優鉢之香，智海汪洋，川嶽益增其炳煥，慈雲瀰漫，草木咸載其光華，貝闕常新，琳宮日麗，嗣後六時禪誦，望寶筏以知歸，四遠緇流，禮精藍而式化，宗風丕振，品類咸休，用勒貞珉，昭示無極，朕省方觀民，所過名山大川，壯觀勝蹟，與夫往聖先賢講學明道之地，心切向往，多所表章，而釋氏之宮，標靈顯異，所在多有，亦閒留題，以寄遐懷，嘗一再至五臺山，慨然於清涼眞境，如遊崆峒汾水之間，登眺五峯，俱賜匾額，維茲羅睺寺，其地近文殊現相處，其取義似皈依西方十六祖，創建自唐，顯迹於宋，續修於勝國賢藩，迨我先朝，曾闢院以供十方，曁朕躬亦嘗寵以翰墨，而日月旣久，榱題傾圮，赤白漫漶，今住持僧元旦，復規而新之，加麗焉，夫浮屠義不三宿，則無地非桑下也，以無所住為常住，亦何處不清涼也，然其過化之所，往往留精舍焉，亦弟子職也，往聞羅睺擊鐘，集大眾以別聲聞，而宋丞相張商英，嘗見神燈茲寺中，則今元旦之舉於將廢也，鐘聲燈影或者復聞聞而見見乎，因援筆而賜之記，地湧璿源，山驛著醒心之號，天開金界，禪宮標盥掌之名，故鍊性高僧，每棲眞於碧澗，而熏修淨侶，多遯迹於丹泉，用浣滌乎塵氛，乃流傳夫靈蹟，五臺山湧泉寺者，祇陀化域，震旦清都，宿歷井參，聳蓮華之五萼，山連恆岱，環柏谷以千盤，師利垂光，神燈燭夜，摩滕演教，仙梵飄空，陟中頂之岧嶤，指北巖而迤邐，路入清涼之谷，萬派跳珠，俗稱澡浴之池，一泓噀玉，神膏滭沸，金猊駐影而徘徊，細縠奫淪，香象陵波而蹴蹋，諸天撝護，四眾皈依，旣撥蘚以披榛，遂結亭而甃石，雪竇寫空明之色，月林生定慧之香，朕以西巡，駕臨初地，喜清瀾之不竭，念聖境之未湮，爰發帑金，式扶象教，揭獅堂以纓壑，紺碧重新，翼鴈舍以連霄，烟嵐增煥，雖慈恩廣大，千江共印圓輝，而誠愫感通，一勺亦沾法乳，珠旛寶網，無雲不現吉祥，粥鼓齋鐘，是水皆分功德，緜靈長於億載，甘露恆滋，普福利於羣生，祥河永濟，泐諸貞石，昭示來茲，蓋聞教闡浮提，資神功於廣運，理融淨域，表大義於正宗，山號清涼，藏名歡喜，覽勝則鴈門紫塞，標奇則鹿苑珠林，式承由舊之規，宜示維新之象，廣宗寺者，幽棲妙境，禪悅精藍，泉飛猊座之旁，塔湧鷲峯之半，當其開基曩代，鑿石成龕，架宇虛巖，範銅為瓦，大孚金像，儼然分照十方，小朶天城，久矣齊稱五佛，屬星霜之流易，致風雨之漂搖，朕法駕時巡，祇園涖止，特頒金帑，再飾寶坊，畫棟於以重輝，雲楣因茲永煥，風旛高卓，偕鐵鳳以翱翔，月鏡長圓，並金羊而焜燿，種福田於福地，事重祝釐，宣梵唄於梵天，意兼勸俗，庶幾宏敷廣席，徹權實之指歸，丕振宗傳，識源流之派別云爾，山分五頂，亙右輔之雄區，地接三霄，顯西方之化域，惟大士棲眞之所，高揭獅牀，為竺蘭演教之揚，羣標鴈舍，靡不矗瓊梯於碧漢，耀琳宇於丹巖，茲顯通寺者，創自永平，闢大孚之靈蹟，拓於元魏，增善住之崇基，唐宗始易前稱，勝代再頒嘉號，玉花園畔，紺雨繽紛，甘露津邊，璇源滴瀝，神燈煥彩，散列巘以千星，飛閣翔空，絢明霞於萬疊，洵臺懷之上刹，恆朔之名藍也，朕駕鑾輅以時巡，望鷲峯而企嚮，身雲忽湧，陟初地之清涼，心月常圓，燭慧光之鴻朗，特捐淨施，香界重開，聿改舊觀，熏修倍肅，石上辟支現影，顯示吉祥，函中舍利升輝，盡生歡喜，葳蕤紫菌，宛同四照交枝，曲折紅泉，卽是八功衍派，上以緜慈闈之景算，壽岳彌崇，下以錫兆姓之繁禧，祥河普潤，爰鐫片碣，用詔來茲，蓋惟鷲嶺西來，西土旋移樂土，鳳林東望，東臺卽是春臺，漸近神京，雲湧一峯獨秀，廻翔震旦，蓮開五朵齊明，谷鋪錦繡之花，輝連忍草，溝注清涼之水，法具慈航，名高選佛之場，眺瀛州而若鏡，迹表棲賢之社，探石洞以如霞，儼然證道之區，允矣降眞之所，昔者大士，於此現身，早證圓通，闡從聞思修之教，顯標眞實，偕隨聲應感之緣，曾為七佛之師，化宣累劫，今作十方之主，澤普羣生，幸茲常喜之國都，瞻禮妙德之相好，出緡錢於內帑，香火頻仍，啟傑構於靈山，莊嚴斯在，祇園遐敞，地分五百坤輿，寶座一乘，光徧三千世界，禪枝影靜，願風雨之調均，覺海波澄，信金湯之擁護，祝慈有慶，九天之壽域長新，緜祚無疆，兆姓之福田永賴，礱鐫貞石，託記載於斯文，抒寫至懷，俾昭垂於來許，碧落千尋，浮法雲於五髻，紺宮百疊，湧慧日於一螺，摩滕天眼之所憑，阿育神光之所攝，譬諸木金水火，行配土而居中，岱霍華恆，岳得嵩而峻極，洵祇林之勝概，梵界之偉觀矣，茲菩薩頂寺者，區包靈迹，閣貯眞容，默贊化機，初布貞觀墨詔，顯資治理，載新景德豐碑，瑞像現於毫端，金繩拓於覺路，羣龍北向，樓臺當地脈之中，雙練南飛，鐘磬隔烟波之外，基緣闢而加廣，殿以配而彌尊，栴檀與婆律同熏，薝蔔共優曇並馥，結大士跏趺之坐，峯擁蓮華，登普賢般若之臺，河呈香象，百千賢劫，俱歸不二法門，萬億人天，各證前三妙諦，從此招提永煥，欄楯重開，臨列障以標奇，冠諸方而首出，用銘貞石，作鎮名山，三明闡教，弘塵海之津梁，八正開宗，示靈山之門閾，白雲寺者，五臺之接待院也，面臨逵道，已饒林麓之觀，後枕巖椒，卽是烟霞之宅，乍棼絲而出岫，紺馬羣翔，俄散綺以盈川，玉毫同色，縈青繚白，朝暮皆宜，罨翠浮嵐，陰晴互換，松寮爽塏，霏香靄於諸天，蓮社蕭閑，隔氛埃於下界，聖眞茲焉顯化，開士託以潛棲，溯厥由來，亦云舊矣，然而法輪未建，秘境猶湮，階繡苔錢，難覓雀離之舍，壁留蝸篆，莫瞻螺髻之容，惟洪構之有期，信勝因之不昧，朕旁蒐竺典，結念名區，特頒內府之金鏐，用飾上方之象設，天龍八部，齊拱齋筵，鐘板六時，共修禪誦，刹竿高峙，風琴動而月鏡升，梵宇長新，意蕊飛而心燈炳，冀願船之普濟，道在弘慈，庶覺路之咸登，義存廣善云爾，有清諸帝，悉信佛法，其悟入最深者，唯世宗雍正為第一，不但在清為第一，自大法東來，皇帝中頗有修持嚴密，悟入深遠者，于中當以清世宗為宗說皆通之第一人，具眼者觀其著作，自可知此語不妄也，清廷發源關東，注重喇嘛，世祖入關登極後，屢令喇嘛，啓建護國祐民道場，于順治十二年，十四年，各派數十喇嘛往五臺山啓建護國祐民道場，十八年，特命阿王老藏喇嘛，住持五臺山眞容院，督理番漢僧眾，至聖祖康熙二十三年以後，天下太平，國家富裕，或隔一，二年往五臺山一次，或每年一次，由京至山，凡用饍住宿之處，各建行宮，而大者有三，一在眞定府，一在南臺下，一在臺懷，各大寺均有宴坐之所，于各寺院，或賜匾額，或賜詩文，或特加修葺，為製碑記，御書宸翰，及頒賜珍物，多難悉錄，今但錄聖祖御製碑文十六道，以示其概，至高宗乾隆之世亦然，仁宗嘉慶初，一至五臺，此後國運日衰，不復再去，所有行宮通皆坍塌淨盡，鞠為叢林茂草矣，然文殊所住眞常寂滅之境，不以世諦建設頹敗而為興衰，眾生觸目明心之機，或因世相變遷，悟得自心本無生滅，或由道場莊嚴，悟得自心圓具萬德，山河大地，明暗色空，無非毗盧遮那清淨妙土，實為文殊菩薩常住道場，願有心者，咸注意焉，遊心奧義，助闡發於靈山，染指正因，喻微淵於法海，調御有末後之囑，非王臣何以作金湯，毗耶垂向上之機，惟曼殊為能臻閫域，矧茲入人心者最深，紫陽發其異議，感神化者至速，天覺著以鴻篇，所以聖像或沈或浮，泥宿雲翔隨時節，金燈忽隱忽現，輪旋泉湧驗感通，振法運於欲墜，儼然未散拈華，蕩魔力於繁興，宛爾從空奮杵，志外護，愚謂外護云者，自古名公大儒向慕此道者，必能屛蔽此教也，若漢之牟子，吳之闞澤，晉之謝安，王瑉，桓伊，隋之王通，李士謙，唐之房玄齡，蕭瑀，房融，段成式，裴休，至於有宋，斯為盛焉，一時賢相名流，若王旦，呂蒙正，范仲淹，純仁，文彥博，富弼，趙抃，張方平，楊億，陳瓘，蘇軾，蘇轍，張商英，黃庭堅，莫不以霑濡佛法，發而為勳業文章，朱晦庵云，佛氏之教，其入人心也易矣，無賢愚貴賤，悉爭尊奉之，才智愈高，而陷溺愈深，吾人家住，尚不能回妻子之心，況身後耶，況他人耶，卽晦庵此言，足見佛法廣大，斷非褊小之理學，能以門戶之見抗拒而阻遏之者，朱子自忘固陋，反以為人心陷溺，獨不思己所私淑者為二程，二程所從學者為周茂叔，茂叔所由得窺心性之學者，以從東林，壽涯二禪師遊，朱子竟數典忘祖也，而同時之陸象山，後此之王陽明，見道迥出朱子之上，正以能精深佛理，故能光大儒宗，足證佛道乃聖賢大休歇處而造極之也，今略錄有關于清涼山者一二，其他備諸弘明集，傳燈錄云，東晉陶侃，字士衡，嘗夢五臺僧從乞，及建旟南海，漁人每夕見海濱光流數丈，因以白侃，侃遣人摝之，俄而，金像陵波而起，舉之上船，座下銘阿育王所造文殊菩薩像，梵書云，昔育王旣統閻浮，斅鬼王制獄，恐酷毒不甚，文殊現處鑊中，火滅湯冷，生青蓮華，獄卒白王，王心感悟，卽日毀獄，造八萬四千塔並聖像，散布天下，此其一也，初，侃未能深信佛法，覩此嘉應，乃傾心焉，安置武昌寒溪寺，後欲遷荊州，百夫不移，乃休，沙門慧遠，迎入廬山，舉之飄然，了無艱險，斯卽聖靈感應，唯其人乎，故諺有之曰，陶惟劍雄，像以神標，雲翔泥宿，邈乎遙遙，唐相國裴休，字公美，河東人，出入百氏之學，以儒業干爵，參黃檗禪，飽圭峯教，隱淪金馬，默契無生，公幼時，嘗値異僧，云清涼來，貽舍利三顆，並一𥳑，乃竺書，人無識者，置之笥中，出仕後，見黃檗圭峯，栖心佛道，不樂世位，志脫塵網，一日揀故紙，忽得昔𥳑，呈于圭峯，公閱偈竊喜，遂不棄祿，為道日切，嘗序圓覺云，血氣之屬必有知，凡有知者必同體，所謂眞淨明妙，虛徹靈通，卓然而獨存者也，其見諦雄論皆如此，廣德間，上命河東節度使李詵詣五臺，請觀國師入京，詵旣至京，裴公問曰，清涼之遊樂乎，詵曰，風沙紫塞，何樂之有，且吾遭禪家虛誕之累矣，吾聞清涼山，文殊聖者所居，其地風火不隳，至其處者熱惱蠲除，某五月至彼，猛風摧浮屠，僕兒患熱死，而山僧每毆打諍訟，其過不可勝舉，安在其清涼無惱耶，公曰，甚矣，子之謬也，子持熱惱之心，欲入清涼之界者，猶披麻而度火，欲其不燒，豈可得乎，夫清涼界者，初非有外也，不離當處，物莫能閒，無寒無暑，匪形匪礙，風吹不入，雨灑不溼，覰之者眼瞎，聽之者耳塞，故劫火不能燒，毗嵐莫能壞，無熱無災，是之謂清涼界，實非分別思量可能入也，子持有心而入，大似蚊子丁鐵牛，蒼蠅投火聚，不亦悲夫，曰，還許文殊入否，答曰，文殊者，大智也，智之大者，到彼岸，證離心念之妙智，唯離念之智，斯可以入矣，謂大智光明，卽清涼不變，清涼不變，卽大智光明，非二物也，子今欲入者，當離心意識，絕修證路，勿以眼入，乃至勿以意入，以無生入，無相入，無我入，無人入，無一入，無多入，無閒入，無入入，如是入者，拶透銀山，衝開鐵壁，偷心死盡，求箇入的人，了不可得，到此，方知舊來清涼，非今始入也，詵曰，今聞子言，頓覺清涼矣，謝而退，宋無盡居士張商英，元祐丁卯春，夢遊五臺金剛窟，平生耳目所不接，想慮所不到，覺而異之，時為開封府推官，以告同舍郎林中，林中戲曰，天覺其帥幷間乎，後五月，無盡除河東提點刑獄公事，林中曰，前夢已驗，人事預定，何可逃也，勉矣行焉，八月至郡，十一月，卽詣金剛窟，驗所見者，皆與夢合，但會天寒，恐冰雪封途，一宿遂出，明年戊辰夏，五臺縣有羣盜未獲，以職事督捕，盡室齋戒來遊，六月廿七日壬寅，至清涼山，清涼主僧曰，此去金閣寺三里，往歲崔提舉嘗於此見南臺金橋圓光，商英默念，崔何人哉，予何人哉，旣抵金閣，日將夕，山林漠然無寸靄，僧正省奇來謁，卽三門見之，坐未定，南臺之側，有白雲綿密如敷白㲲，省奇曰，此祥雲也，不易得，集衆僧禮誦，願早見光相，商英易公裳，焚香再拜，一拜未起，已見金橋及金色相輪，輪內深紺青色，無盡猶疑欲落之日，射雲而成，旣瞑，有霞光三道直起，則所疑自釋，癸卯至眞容院，止清輝閣，北臺在左，東臺在前，直對龍山，下枕金界，溪北浴室之後，則文殊所化宅也，金界之上，則羅睺足迹堂也，知客䛒曰，此處亦有聖燈，舊有浙僧請之，飛現闌干之上，無盡遂稽首敬禱，酉後，龍山現黃金寶階，戌初，北山有大火炬，䛒曰，聖燈也，瞻拜之次，又現一燈，良久，東臺，龍山，羅睺殿左右，各現一燈，浴室之後，現大光二，如掣電，金界南溪上，現二燈，亥後，商英俯視溪上持燈者，其形人也，因念曰，豈寺僧設此大炬，以見欺耶，是時䛒已寢，卽遣使王班，秦愿等，排門詰問，䛒答曰，山有狼虎，彼處無人，亦無人居，商英始決，又覩燈光，忽大忽小，忽赤忽白，忽黃忽碧，忽分忽合，照曜林木，卽默省曰，此三昧火也，俗謂之燈耳，乃跪啓曰，聖境殊勝，非我見聞，凡夫識界，有所限隔，若非人間燈者，願至我前，如是十請，溪上之燈忽如紅日浴海，騰空而上，放大光明，漸至閣前，其光收斂，如大青喙銜圓火珠，商英徧體森颯，若沃冰雪，卽啓曰，疑心已斷，言已，復歸本處，光滿溪上，愿等自旁見之，如金色身，屈曲而上，妻孥所見，又異於是，有白領而紫袍者，螺髻而跏趺者，仗劍者，戴角者，老僧曰，此金毛獅子，及天龍八部也，良久，北山雲起，於白雲中現大寶燈，白雲旣收，復現大白圓相，如明月輪，甲辰至東臺，五色祥雲現，白圓光從地涌起，如車輪百旋，說是偈已，大風忽起，雲霧奔蒸，如欲傾崖裂壑，主臺僧曰，巡檢下兵，持肉燒煑，今不可禁，願來日屛去，七月乙巳，謝巡檢兵甲，沈幣于北臺，晚休于中臺，大風不止，四山昏晦，䛒等失色，臺側有古佛殿，商英令灑掃，攜家屬祈禮，所與俱者䛒及臺主二人，蒼頭四人，北陟數步，中臺之頂，已有祥雲，五色紛郁，俄而，西北隅開朗，布碧琉璃世界，現萬菩薩隊仗，寶樓寶殿，寶山寶林，寶幢寶蓋，寶臺寶座，天王羅漢，獅子香象，森羅布濩，不可名狀，又於眞容殿上，現紫芝寶蓋，曲柄悠揚，文殊師利菩薩騎獅子，復有七八尊者升降遊戲，左右俯仰，臺主戲曰，本臺行者，十九年，未嘗見一光一相，願假福力，呼而見之，旣呼行者，則從兵有潛隨竊見者矣，日漸瞑，北臺畔有紅炬起，商英問愿曰，此處有何人燒火，愿以問䛒，䛒以問臺主，主曰，彼頑崖巨石，且大風鼓山，何火可停，必聖燈也，瞻禮之次，現二金燈，隔谷現一銀燈，如爛銀色，適會沿邊安撫郭宗顏遣人馳柬來，商英指燈示之曰，汝見否，曰，見，曰，為我謝安撫，方瞻禮聖燈，大風不可秉燭，未及答柬，於是再拜敬請，願現我前，先西後東，一一如請，末後，西下一燈，於紺碧輪中，放大光明而來，東西二燈，一時俱至，自北臺至中臺十里，指顧之間，在百步內，遠則光芒，近則收攝，猶如白玉琢大寶盌，內貯火珠，明潤一色，拜起之際，復歸本所，于時臺上之人，生希有想，慇懃再請，連珠復至，夜漏將盡，寒凍徹骨，拜辭下山，東燈卽沒，二燈漸暗，商英曰，雖已奉辭，瞻仰之心，何時暫釋，發是語已，於一紺輪中，三燈齊現，如東方心宿，紺輪之外，紅燄滿山，是夕大風，達丙午，昏霾亦然，商英自謂曰，昨夜中臺所見殊勝如此，今日當往西臺，菩薩豈違我哉，行至香山，則慶雲已罩臺頂，沈幣已，所見如初，但無琉璃世界耳，遂遊玉華，壽寧寺，還眞容院，郭宗顏及代州通判吳君偁，五臺知縣張之才，都巡檢使劉進，保甲司勾當公事陳聿，各以職事來集，商英以所見告之，雖人人稱歎不已，未及親見也，是夕，清輝閣前，再現金燈如初，遣人白郭，吳等五人同觀，浴室後松上，忽現羣燈如連珠，諸君各叩額再拜，頃之，光隱，衆散，羅睺殿側，現大白光如流星，唯浴室後之松林，白氣朦朧，過夜分乃息，丁未，郭，吳按，東寨，張之才還北，天色亦大昏霾，商英與陳聿，及興善監鎮曹諝，晚登梵仙山，諝曰，昨夕聞金燈現，竊於公宇後見之，聿問曰，君所見，處所安在，諝曰，在空中，聿曰，聖哉，聖哉，聿自高而視，若在谿上，君自下而視，若在空中，商英自以累日所求，無不響應，因大言曰，為二君請五色祥雲，卽起更衣，再拜默禱，俄而，西南隅天色虛朗，慶雲絪縕，紫氣盤繞，商英曰，紫氣之下，必有聖賢，請二君虔肅，當現靈迹，良久，宮殿樓閣，諸菩薩衆，化現出沒，商英啓曰，願現隊仗，使二人見，言訖，欻然布列，二君嗟歎不已，旣暮，欲去，眴視之際，失其所在，二君曰，聖哉，聖哉，若假雲氣而現者，當隱隱沈滅，豈遽然無蹤也哉，其夕，復止清輝閣，念言，翌日出山，寶燈其為我復現乎，抽扃啟扉，則金界南谿上，已現大炬，浴室後三燈，東西相貫，起於松梢，合為一燈，光明照耀，苒苒由東麓而南行，及於林盡溪磧之上，放大白光，非雲非霧，良久，光中現兩寶燈，一燈南飛，與金界溪上四燈會集，而羅睺足迹殿及龍山之側，南燈一時同現，商英卽發願言，我若於過去世，是文殊師利眷屬者，願益現希奇之相，言訖，兩燈揮躍，交舞數四，商英覩是事已，發大誓願，期盡此形，衞護佛法，所有邪淫殺生，妄語倒見，及諸惡念，永滅不生，一念若差，願在在處處，菩薩監護，於是南北兩燈，黃光白燄，前昂後嚲，騰空至前，爾時中夜，各復本處，是日也，商英先至羅睺足迹殿，見其屋宇摧弊，念欲他日完之，其夜足迹殿，所見燈光異，卽以錢三萬，付僧正省奇修建，戊申，至佛光寺，主僧紹同曰，此解脫禪師道場也，碑與龕存，日已夕，見寺前慶雲，紫潤成蕊，問同曰，此寺頗有靈迹否，何因何緣，見此瑞氣，同曰，聞皇祐中，嘗有聖燈，商英曰，審有之，必如我請，問其方，曰，南嶺，昏夜敬請，嶺中果現銀燈一，金燈二，但比之眞容院所現少差，其己酉，至秘魔巖，未至之十里，自臺有白氣一道，直貫巖頭，巖前恍若文殊乘金獅子現，旣至巖前，則天色晦昧，殊失所望，有代州圓果院僧繼哲，結廬於山之陽，閱大藏經，不下山三年矣，卽詣其廬，問以，居山之久，頗有見否，哲曰，三年前，巖上門開，有褐衣，黃衣，紫衣三僧倚門而立，久之復閉，又巖間有聖燈，哲聞而未之見也，哲乃曰，天色若此，貧道住庵無狀，致公空來空去，雖然，願得一篇以耀巖穴，寫偈已，出庵，望見巖口有金色祥雲，光彩奪目，菩薩乘青毛獅子，恍焉入於雲間，若激電然，商英曰，今夕大有勝事，必不空來也，巖崖百仞，嵯峨壁立，率妻奴東向，望崖再拜，敬請，逡巡兩金燈現於赤壁間，呼主僧周同視之，夜漏初下，從兵未寢，舉家歡呼，人人仰見，凡七現而隱，周曰，聖境獨為公現，豈與吏卒共耶，幸少需之，人定，周來白曰，左右睡矣，可再請也，商英更衣叩請，忽於崖左，見等身白光，菩薩現於光中，如是三現，商英得未曾有，發大誓願，如前唱曰，我若於往昔，眞是菩薩眷屬者，更乞現殊異之相，言訖，兩大金燈，照耀崖石，商英又曰，若菩薩以像季之法付囑商英護持者，願愈更示現，言已，放兩道光，如閃電，一大金燈，耀於崖前，流至松杪，於是十寺主僧及其徒衆確請曰，謹按華嚴經云，東北方有處，名清涼山，從昔以來，諸菩薩衆，於中止住，現有菩薩，名文殊師利，與其眷屬，諸菩薩衆，一萬人俱，常為說法，卽我山中，衆聖遊止，不知過去幾千劫矣，自漢明帝，元魏，高齊，隋，唐至五代，歷朝興建，有侈無陋，我太宗皇帝，旣平劉氏，卽下有司蠲放臺山寺院租稅，厥後四朝，亦罔不先志之，比因邊倅，議括曠土，故我聖境山林，為土兵所有，開畬斬伐，發露龍神之窟宅，我等寺宇，十殘八九，僧衆乞丐，散之四方，則我師文殊之教，不久磨滅，今公於我師，有大因緣，見是希有之相，公當為文若記，以傳信於天下，俾後世之人，以承菩薩所以付囑之意，商英曰，懇哉言乎，人之所以為人者，目之於色，耳之於聲，鼻之於香，舌之於味，身之於觸，意之於法，不出是六者，今乃師之書曰色而非色，聲而非聲，香而非香，味而非味，觸而非觸，法而非法，則迥脫乎見，覺，聞，知之表，其膠聲固色，區宇世相之徒，不以為妖則怪矣，且吾止欲自信而已，安能信之天下後世耶，已而郭宗顏，吳君偁以書來言曰，假公之力，獲覩盛事，自昔傳聞而未之見，今皆驗矣，宜有記述，以信後人，商英三思曰，以聖語凡，以寂語喧，以妙語粗，以智語愚，以眞語妄，以悟語迷，畛域不相知，分齊不相及，譬之阿修羅王，手撼須彌山，而螻蟻不能舉一芥，迦樓羅王，七日徧四天下，而蟭螟不能飛尋丈，商英非不願書，懼言之無益也，宗顏曰，公如言之，使天下後世知大聖之所寓，歸仰企慕，漸以覺乎長夜之迷，其益大矣，公必懼謗而不言，是自私者所好，非大士所以冥託之意也，且公今欲避謗而自私乎，欲作利益於天下後世乎，苟能傳百而信一，則傳千而信十，傳萬而信百矣，百人信之，一人行之，猶足以破邪宗，扶正法，況百人能行之乎，商英曰，善哉喻乎，吾一語涉妄，百千億劫淪於惡趣，謹書之，以附清涼傳後云耳，是年八月，傳旣成，以錦囊盛一本，文疏一通，遣人齎送至眞容院文殊前表白，其文曰，昨者親詣臺山，獲瞻聖像，慈悲赴感，殊勝現前，慶雲紛郁於虛空，寶燄熒煌於巖谷，阿僧祇之隊仗，不可說之聖賢，大風昏霾，愈彰瑞相，赤壁峭崖，更示金身，商英直以見聞，述成記傳，庶流通於沙界，或誘掖於信心，使知我清涼寶山，眷屬萬人，常在金色世界，天龍八部之同居，叩梵宇以贊明，冀導師之證察，僧正省奇，集僧衆八十有餘，讀疏訖，菩薩殿內，忽現金燈四十餘盞，商英聞之，思仰愈切，卽自塑聖像，十一月八日，出按民兵八十，賷像於眞容院，供奉發願，其文曰，一切處金色世界，眞智無方，東北方清涼寶山，幻緣有在，無方則一塵不立，有在則三界同瞻，是以五體歸依，兩淚悲仰，伏念商英，昔在普光殿內，或於大福城東，一念差殊，四生流浪，出沒於三千刹土，纏綿於十二根塵，以往善因，値今勝事，荷刹那之方便，開無始之光明，揣俗垢之已深，恐慢幢之猶在，託之土偶，明此願輪，三界空而我性亦空，孰眞孰妄，十方幻而我形亦幻，何異何同，伏願菩薩，攝入悲宮，接歸智殿，起信足於妙峯山頂，資辯河於阿耨池中，誓終分段之身，更顯希奇之作，讀文訖，殿內現金燈三，是日大雪，雪止後，五色祥雲徧空，其夕，清輝閣前，羅睺殿左右，現銀燈十四，黃嵬嶺上，現大白光三，翌日，五色雲，自辰及申，盤繞不散，至夜雪作，商英祝曰，昨日銀燈，光燄微細，與六七月所見不侔，豈商英黑業所招，抑聖賢變化，亦有春夏秋冬之異，嘗聞諸佛，諸大菩薩，身光蔽映魔宮，猶如聚墨，若隨時小大，則一大藏教乃是虛言，於是閣前雪中，見向所現大金光三，商英卽踴躍拜辭曰，大雪現燈，非所求也，命開菩薩殿，取前傳，續書所見於後，旣開殿，愛慕不能自已，又祝曰，待罪本路，儻未罷去，明年五六月乃可再來，一瞻光相，滿願而去，良久，於閣前再見大金光四，明年夏六月，以幷亢旱，詣山祈求雨澤，因安奉羅睺寺菩薩聖像，乙巳平旦，至中天閣，東南林麓忽變金色，有青赤光直起，鮮明奪目，移時乃隱，日晚，金山有五色異氣，為菩薩騎獅子之像，丙午，至眞容院，具威儀，迎所安羅睺寺聖像，比至寺門，而報者曰，殿中燈，旦現矣，旣謁菩薩，瞻仰之次，頂上寶蓋，忽爾明朗，主殿僧曰，此殿旛蓋無數，掩蔽稠密，而頂蓋最高，隱莫能辨，今爛若此，未之有也，是夕，東臺羅喉殿左右，現十餘大金燈，往來上下，或移時，或移刻，或良久，丁未，詣菩薩前，白言，華嚴經中，世尊八處，放光表法，此光若是法性本有，無相之光，視之不見，則至商英不疑，若是諸佛果德，圓滿之光，使人可見，則願為示現，於是頂上寶蓋，忽然通明，孔隙流光，迸射四出，已而襟領間，如意間，各放寶光，燁燁閃動，又於殿前金蓮華葉，燈燄交輝，開合無數，是時，遠近僧俗，千數雲集，呼而視之，歡呼震動，繼以悲淚，各各歎言，無始已來，罪戾深重，請從今日，改往修來，戊申，詣中臺，日將暝，四山青黯，忽有異氣，橫跨北臺山，如爛銀刻畫，長十丈，衆呼銀橋現，商英曰，非也，此殆白銀階道，聖賢所遊躡者，俄而現寶燈，一分而為二，時有遊僧十數人，已歸臺屋止宿，呼而視之，衆僧禮讚不已，商英曰，此處當有三燈，各各諦視，良久，三燈齊現，己酉，太原僉判錢景山，及經略司管勾機宜文字邵壎，來會於東臺，而商英已還眞容院，卽遣人招二君還，二君曰，適已於東臺見圓光及攝身光，但未見聖燈也，遂與二君祈燈而觀焉，庚戌，宿佛光寺，祥雲異氣，繽紛無數，辛亥，往秘魔巖，未至巖之三里，直光現，旣至巖，而盧舍那佛面門光放，照耀滿殿，初夜，於層崖間，現大金燈五，壬子，出巖，於空中現金橋一，此橋不依山谷，不依雲氣，不假日光，亙空黃潤，如眞金色，是行也，旣以亢旱祈雨，在山三禱三應，但須臾卽霽，癸丑，還至代州，大雨彌日，將槁之苗變為豐歲，商英卽以其事奏聞，其略曰，臣近以本路亢旱，躬詣五臺山文殊像前及五龍池，祈求雨澤，晝夜所接，靈光燄燄，殊形異相，赫奕顯耀，莫可名狀，是時四方僧俗千餘人，同共瞻覩，歡呼之聲，震動山谷，已而時雨大降，彌覆數州，臣之始往，草木萎悴，農夫愁歎，及其歸也，木麻蕎菽，青綠生動，村落謳歌，指候大稔，此蓋朝廷有道，衆聖垂祐，有司推行詔條，布之於名山異境，其應如響，勘會五臺山十寺，舊管四十二莊，我太宗平晉之後，悉蠲租賦，以示崇奉，比因邊臣謾昧朝廷，以其地為山荒，遂摽奪其良田三百頃，以養鄉兵，因此，僧徒分散，寺宇隳摧，臣竊以六合之外，蓋有不可致詰之事，彼化人者，豈以土田得失為成與虧，但昔人施之為福田，後人取之養鄉兵，於理疑若未安，欲乞下本路勘會，如臣所見所陳，別無不實，卽乞檢會累奏，早賜施行，是歲承旨，還田僧寺，朽庵曰，夢中說夢，夢中喚醒寐人，光外尋光，光外識得本性，此天覺張公欲以文殊大覺之道，而覺後世未信未覺之徒，期至等覺妙覺者也，或謂大士固聖且靈，豈獨天覺一人從心所禱而輒應之耶，是必其好事而自為之也，愚曰，天覺參兜率悅，曾觸翻蹋牀，眼空佛祖，見出常流，豈區區以幻相縈惑於世哉，將與大聖有夙緣，而會契之耶，抑德重垢薄，故易致斯應耶，是必有以眞知灼見，固不得已而形於言，誠不可以凡情迷識而窺測之也，宋元祐間，傅其瓘守祁陽，一夕，夢五塔陵空，其色紺碧，紫衣數十，列拜於前，瓘亦從之，瞻望久之，旣覺，則以為思慮所致，耳目未接之境現乎精神矣，默而志之，無何，張無盡行部過郡，以所撰清涼記出示，瓘覽之，竊以為誕焉，是歲五月，遷副綏之任，假道五臺，卽登絕頂，天氣清明，涼飆吹衣，極目千里，了無片雲，命僧禮誦祈瑞，竟日無覩，瓘謂德明長老曰，僧不誠乎，聖不靈乎，久祈無應，何也，明曰，昔者文王作，而鸞鳳儀，仲尼興，而麒麟至，天地禎祥，必待其人而兆也，且夫大人者，信己而後信民，況大聖乎，公心且疑，而欲希靈瑞，則誤矣，瓘承誨大慙，懺謝不一，乃與僚友二人，齋心肅容，冥祈聖應，移時，夕陽落山，晚雲橫谷，望臺東畔，則有圓光，人之徘徊舞蹈，皆現其中，瓘以為雲日相映而現，故不為奇，至夜，魂清不寐，星河湛湛，夜景寥寥，共十餘僧，經行臺上，相與長跪，禮誦佛名經，未訖，有大月輪光，現於石上，咫尺之間，從者未之見也，移時乃隱，余以是而諦信焉，卽命刻石於叶斗之陽，以示後之君子，知余讀聖賢書者，言不自欺也，宋建中靖國元年，吳興錢蓋，受命守河東，六月，自鴈門趣定襄，三日，至臺山眞容院，與樂安任良弼，太原王直方偕，是夕，於法堂前設香案，祈靈瑞，至子夜，四望黤然，二子怠，曰，山間城市，一天地也，彼旣無靈，此曷獨有，拂袖而起，入室而寢，蓋亦就榻，披衣而坐，俄而，當軒一燈，其色如銀，遽呼二子，其寢已沈，出而視之，闃然無迹，須臾，圓光狀若金盤，現於松杪，及三禮而隱，唯余童子及老衲覺幻同見，諸人皆寢焉，明日，告二子，二子色慚自責曰，某誠不至故耳，五日，登東臺，衆皆至誠，唯覩慶雲，變態萬狀，六日，由北臺至中臺，烈日無雲，相與齋心虔禱，久之，忽爾白雲停岫，空澄若水，有大圓光，懸於空際，中有寶座玉樹芝草之狀，任公見樹，王公見芝草，蓋與童子三物俱覩，至夜，更肅至誠禱祈，中夜，有黃金橋現于雲際，見一獅子，厥色若銀，奮迅而過，移時，大風卒起，黑雲蔽空，諸子焚香長跪于文殊像前，俱發誓言，某等而今而後，歸命三寶，為護法城，惟文殊大聖，常相攝受，七日，至眞容院，諸子皆傾囊設供，禮謝而去，元丞相移刺楚材，道號湛然居士，得法于萬松老人，嘗請萬松評唱天童頌古，公為之序，其略曰，佛祖諸師，埋根千丈，機緣百出，隨處生苗，天童不合抽枝，萬松那堪引蔓，湛然向枝蔓上，更添芒索，穿過尋香逐氣者鼻孔，絆倒行玄體妙的腳跟，向去若要腳跟點地，鼻孔撩天，也須向這葛藤裏穿過始得，其見諦玄談蓋如此，先是，元世祖將西征，有司奏五臺等處僧徒有能呪術，武略，及有膂力者為部兵，扈從西征，楚才止之曰，釋氏之高行者，必守不殺戒，奉慈忍行，故有危身不證鵝珠，守死不拔生草者，法王法令，拳拳奉行，雖死不犯，用之從兵，豈其宜哉，其不循法律者，必無志行，在彼旣違佛旨，在此豈忠王事，故皆不可以從王師也，帝從之，大夫蕭守中曰，沙門不征不役，安坐而食，耗國累民，必此類矣，請除之，楚才曰，人之生也，萬事天定于未生之前，故人力不能加損與奪于旣生之後，世有辛苦而飢餓者，有安逸而飽足者，修短，苦樂，壽夭，窮通，萬狀不齊，雖孔明之智，項羽之勇，顏回之賢，尼父之聖，亦不能移其毫髮，豈彼沙門能窮吾民，耗吾國耶，故萬物係天，天與則生，天奪則死，沙門亦天地間一物耳，其亦天養之也，天且宥之，子獨不容，隘亦甚矣，守中曰，釋者不自生活，從民乞食，民與則飽，不與則飢，猶乳母之哺赤子，公言天養，不亦謬乎，楚才曰，今夫赤子咽疾，不能下食，母能乳之乎，富貴之家，列鼎而食，一朝疾作，粒米不度，非天命乎，農夫之家，早春耕植，盛暑耘鋤，秋未熟，夜霜殺禾，民飢而死，故歲豐民不疾，而後得養，乃天養也，故天之于物，不揀夷狄，禽獸，使各遂其生，各得其養，此其所以為天也，大君子當處心如天可也，明總督宣大都御史巴蜀李文進，初在部時，嘗以釋氏為異端，請除之，上未之從，歸而不樂者久之，方山人者，見而問曰，公色不豫，何慮乎，公曰，事有未遂余心耳，某幼時，始讀聖賢書，卽知釋氏之教有蠹於聖道者，誠可疾矣，不達則已，達則必除之，今旣達矣，復不能除，將柰何哉，方曰，大哉君子之用心也，憂夫聖道之賊，為萬世斯民之害，與憂國財不充，賊盜不弭者，亦霄壤矣，敢問夫子，今欲除釋，必嘗閱其書，而其為吾聖道之蠹者，果何云乎哉，公曰，吾聞晦翁之說，以為異端虛無寂滅之教，據虛無寂滅，豈不為仁義忠信之賊乎，方曰，甚矣，夫子其不自重也，柰何以皓皓之明，而蔽囿於他人之一言乎，且余聞之，釋氏毗盧有萬德，普賢有萬行，安在其虛無寂滅耶，今夫子必欲除之，當熟玩其書，果無一善可取，力以除之，則天必助其成功，而無所取誚於天下後世也，公然其言，退閱佛書，過三月，謂方曰，荷子之誨，得見大聖人之心法，與吾聖人曾不少異，而尤深切著明矣，且夫佛謂衆生心者，亦名如來藏，義有空不空，所謂空者，從本以來，無私欲之染，無物累之患，廓然大公，虛寥冲漠者也，所謂不空者，眞體無妄，中實靈明，淨德滿足者也，然空與不空，初非二物，唯吾一心耳，朱子所謂虛無寂滅者，但見其空，而不識不空之德也，昔者程子以仁，義，禮，智四者為性具，且曰天命理賦，今觀佛旨，如來藏中，固有河沙性德妙善，則不啻四者而已矣，天地萬物，固吾心光影，則天理本我心，非我自天也，大哉旨乎，非出世大聖，何以及此，吾常以為天地生我，今知我生天地矣，方曰，夫子破格矣，他日見道，固不難也，嘉靖辛酉，公將命總督宣大，為道之心日切，思有以抉其膜者，詢諸方山人，山人因遊五臺山，値楚峯和尚，有道僧也，請詣雲中，會於公館，公以昔悟告之，峯曰，噫，公見影矣，若吾法王之心，猶未夢見在，公聞之，悚然曰，法王之心，若為可見耶，峯曰，公欲究法王之心，必極其空，而後可以契不空之德，不然，則為物欲塞矣，情愛蔽矣，念緒紛紜，生滅流注，昏瞢汨沒，未有了時，尚何見法王之心法哉，公於是修空三昧六月，目不受色，耳不受聲，鼻不受香，舌不受味，六情悄然，運動如偶，一日，聞秋風落木聲，忽爾念盡，廓然大空，楚峯一日見而問曰，公於斯道，信乎，公曰，祇是箇李文進，更信阿誰，峯曰，夫子信矣，先是永樂間，上勅五臺十寺為國祝釐，上以山寒地僻，五榖不生，乞化唯艱，命該縣月給僧糧，至嘉靖初，有司以為僧無勞而食國，遂約令從軍役，不數年，寺廢僧殘，梵宇為墟，時兵部侍郎昌邑葛公縉，銜命雲中，聞臺山之廢，行帖山西道，以為沙門從軍，非兵利，遂罷之，及葛公退任，奸吏弄權，復役諸僧，至是年，釋楚峯訴之李公，公曰，澗飲木食，固僧之宜，旣食國食，寧逃國役，遂行帖山西道，糧役俱免焉，自古相傳，五峯內外，七百餘里，茂林森聳，飛鳥不度，國初尚然，爾後諸州傍山之民，率以伐木自活，日往月來，漸砍漸盡，川木旣窮，又入谷中，千百成羣，蔽山羅野，斧斤如雨，喊聲震山，寒巖隱者，皆為驅逐，奪其居，食其食，莫敢與之爭，當是時，清涼勝境，幾為牛馬場矣，然興廢相尋，無往不復，萬曆庚辰間，東萊順庵胡公來貢，守河東道，視兵鴈門，因登清涼，冥識聖境，目擊其廢，卽有感焉，於時巴蜀鳳渚高君文薦，巡撫山西，胡公歸郡，因白之高公，公具本題准，嚴加禁革，砍伐乃寢，其題本云，臣竊照山西，自平刑以抵偏老，為邊者千有餘里，東則車輔雲，朔，西則比鄰虜巢，總之，華夷之限，一山之隔耳，所幸北樓，寧武之間，林木蔥鬱，資為保障，而五臺一山，重岡深樹，恃為內藩，父老相傳，謂兩山之樹，往者青靄相接，一目千里，卽為胡馬跳梁，曾不得一騁而去，今砍伐殆盡，所存者百之一耳，自前巡按賀一桂題請申飭之後，人心稍稍斂輯，而弊端尚未盡絕，蓋在北樓一帶，則大同，渾，應居民莊窩盤據，以砍伐為本業，詰之，則連逮黨衆，不能盡舉而置之法，稍稍治其首惡，而餘者又復放縱如故，且渾，應州官，秦，越異視，往往護其奸民，輒歸罪於山西之緝捕者，五臺，則奸商視販木為奇貨，往歲依山取利，每年動以萬數，今自題禁之後，各商垂涎舊事，心未遽已，年年以搜買舊木為名，乃私竊砍伐，希圖夾帶，且深山之中，人迹罕至，舊無設官，而山寺僧官，勢力微弱，又不能與之抗衡，是以奸商之輩，夏則千百為羣，肆行竊取，秋則假買舊木，因之駕運，在官府，以為舊木業已出山，無用之物矣，與其以天地之材，任其朽敗而無用，孰若稍稍變價，取千百之利以濟邊，殊不知，舊木非天降地涌，何以歲歲不絕，而此輩知有變賣舊木之例，轉相砍伐，何有已時，臣自去年稔知此弊，是以嚴行禁止，一切寸木，不許變賣，此輩不遂其奸，又或投託勢要，廣布大言，假以眞定抽印，以供造辦為因，且供造辦與固邊疆，孰重，損其所重，益其所輕，非所以為國也，矧抽印之木，民十公一耳，內不足以充其材具，外有以虛其邊防，而奸商勢要，藉以抽印，大言恐嚇，以致官司莫敢誰何，臣看得，地之所恃以為險要者，山也，山之所依以為屛蔽者，木也，今邊疆為蠹者，有二焉，礦夫穴山，奸民伐木，而邊臣徒知穴山為患而禁之，不知伐木為患尤為大耳，況五臺一山，為天下名勝，而今萬阜童童矣，又何名勝之有，種弊已久，材木將盡，然猶三年之病，可及畜艾時也，若復姑息，不為嚴禁，將來孰任其咎，且無根之民，不務稼穡，伐木苟延，山木有盡，歲月無窮，豈以為久常之計，為今之計，在北樓，則備行渾，應二州，無籍人等，盡行驅逐，而兩州掌印官，亦當有邊疆為重，不許黨護編民，別生異議，其在五臺，僧官巡檢，帶領弓兵，日夜巡緝，一有奸商豪勢砍伐入山，擒獲赴道以憑問罪，以後不論新木舊木，不開變賣之端，但有一木出山至河川者，卽坐本官以賣放之罪，奸商勢要，不得假抽印之名，復滋砍伐，庶乎事有責成，人無異念，而封疆藉以永固矣，伏乞皇上軫念邊防，屛固久弊，勅下該部，再行查訪，速賜題覆，俯從末議施行等因，奉聖旨，兵部知道，准議施行，萬曆辛巳，聖旨丈田畝，清浮糧，以蘇民困，有司因觀五臺山地，前此未有徵稅，今亦應與民同編徵糧等因，於時，永清張君，字豫吾，守鴈門，申帖云，看得五臺山寺，俱係先皇勅建祝釐之所，其地原非縣民額田，曾無徵糧事例，況俱瘠薄山岡，陰寒陡磵，春回暑際，霜落秋前，五榖不生，其窩陽之處，草麥半熟，居山之僧，多食瞿麥，而籍僧不過百數，餘皆四方來遊，依山暫住，今欲與民一體編派，理必題請，一入縣額，僧輸不前，必致逃竄，得其稅，不足以裨國儲，貽其害，適足以累百姓，且聖旨欲清浮糧，今無度更張，是不應也，由此撫按，准議施行，該縣五臺山，仍舊免徵稅，由是僧行安生矣，陸光祖，平湖人，弱冠閱藏教，於文殊本智有深契，遂以五臺稱之，以自誓也，邇來爵位日隆，而信心彌固，門庭嚴正，不容謁客，唯屬三寶因緣無拒焉，凡佛法之難，不避危嫌，力以護持，嘗臥病不食者數日，僧有為勢豪所困，欲奪其寺為塋地者，求救，公卽起，手為數書，委曲縫掖，不知其病也，家人諫曰，衰殘若此，奈何不自愛耶，公曰，我非三寶力，安有今日，萬曆辛卯春，以致仕歸田，假道清涼，稅駕龍泉寺，紫柏尊者，遣開侍者謂公曰，昔東坡居士，對佛印一籌不及，輸玉帶以鎮山門，今奉紫柏命，有一問，答得，卽與相見，答不得，則傚東坡故事耳，問曰，盡大地是箇清涼，言未已，公以手掩開口，曰，老夫未出部庭，早輸此帶了也，用問奚為，卽度帶與開，開曰，先生鼻孔，得恁麼長，公曰，莫謗人好，舉似紫柏，柏曰，這老漢，申東坡老子四百年來之冤，卽遂與相見，贈八大人覺經幷偈，帶留紫霞谷之妙德庵焉，明崇禎辛巳，中翰文震亨，字啟美，吳縣人，奉差齎大同兵餉，謁見代藩，卽入山，頂禮曼殊聖像，與山中耆宿蘊眞律師有舊，偕遊秘魔巖，虔禱於大士，矢願求龍神現身，巖下有二小潭，如盂，滴泉注之，住持代為宣疏訖，俄頃，於上潭現二龍，一蒼一白，下潭龍現不計其數，大若巨鍼，而鱗角畢具，夭矯騰躍，水為汎溢，良久，兩潭俱空無所覩矣，驚歎希有，作五臺遊記，以敘其神異，傾囊營建道場於眞容院，七日圓滿，復覩金燈七盞，懸於松杪，如斗杓然，蘊公亦吳人，為歷敘累朝使命，及內臣至者，龍現大小身者非一，身大至尺許，卽有風雨隨之，惜乎失紀其全耳，法運之隆，雖係於時，必藉有力大人而維持之，是以名公巨儒，游心冲澹，寄迹青雲，忠輔聖明，仁匡佛化，其夙昔之悲願乎，抑文殊之影響乎，而乃持法輪於旣墜，存聖境於將殘，至德神功，誠不可測也，按明妙峯福登禪師，福慧洪深，誓願廣大，一生所作大功德，莫能殫述，素願造滲金文殊，普賢，觀世音三大士像幷銅殿，送五臺，峨眉，普陀，以供養之，于萬曆二十七年己亥，杖錫潞安謁瀋王，王適造滲金普賢像送峨眉矣，師言銅殿事，王問需金若干，師曰，每座須一萬金，王願造峨眉者，即具資送師往荊州監製，殿高廣丈餘，滲金，雕鏤佛菩薩像，精妙絕倫，殿成，送至峨眉，大中丞王霽宇撫蜀，聞師至，請示心要，遂發心助普陀者，乃采銅於蜀，運荊鑄造，及成，運往普陀，至南京，逢普陀僧力拒，蓋恐海寇悞認為金，防搶劫耳，因卜地寶華山，時寶華頗衰敗，遂奏懇勅修，得以安置，師又募五臺者，于三十三年春，躬送至山，議安顯通寺，又蒙勅修其寺，趙吉士寄園寄所寄中，謂陳太后勅四川造三座者，傳聞失實耳，今略撮其事，附錄於此，俾後世知其大略云，根塵十二，總屬緣生，事相三千，無非心造，況乎大士具智光之無量，乘悲願以再來，本妙明無作之心，為緣熏衆生之境，故雲林烟島之間，花放鳥啼之候，罔非宣揚妙理，流布法音，但衆生五蓋熏蒸，則悟門閉塞，六情纏繞，則亂想紛馳，何由朗愛水之昏波，接法流於彼岸乎，惟須辦此一誠，捐其十礙，庶幾薰鑪夜爇，心香度此巖前，法鼓晨催，意蕊舒於座下，等千燈之互照，似帝網之交羅，志感通，楞嚴云，精研七趣，皆是昏沈諸有為相，妄想受生，妄想隨業，於妙圓明無作本心，皆如空華，但一虛妄，更無根緒，是知三界天仙，未出輪迴，皆不足以為生民攸賴，況山川之靈耶，世有烹宰物命，昵事鬼神者，不直無福，實增業累，唯吾文殊大聖，乃為有生慈悲眞主，歸崇信向，漸以覺乎長夜之迷，而超脫乎生死幻累也，今夫清涼山者，出於佛口，大聖所宅，於茲蘄嚮，信有曼殊眞身，洋洋乎徧諸雲林烟島之間，充塞而無閒也，是以四方之民，觀光遊禮，一念之誠，永為成佛不壞種子，直至菩提，斯善不磨，其為益豈不大哉，故其感應靈異，往往膾炙人口，今略錄數條，以曉未聞焉耳，高齊天保帝第三子，兩世為僧，不犯欲戒，故得生知宿命，自憶周衰已來，為晉楚世家兒，殺人盈千，人殺己七番，生大厭難，不樂世位，天保七年，身嬰重疾，醫不能療，因入清涼，志誠禮懺，求見文殊，久而不見，心生疑慮，夢老人曰，子於往者，唐死無算，今求聖少勞，而且怠耶，且子之身，非子有矣，可不勉哉，王子自念此身，必償他債，乃於文殊像前，然身供養，火方然時，自陳願云，我某然身供聖良因，釋我往昔自殺教殺，無量怨債，一時酬畢，再得為人，作沙門相，直至菩提，永不殺害，火盡，閹官劉謙之拾其骨，塔於鷲峯之西，帝悼之，卽於焚身處建寺焉，卽今東壽寧，舊稱王子燒身寺，高齊中相劉謙之，諦信佛乘，厭離塵垢，持文殊菩薩名，日念七萬徧以為定課，不為事務所閒，天保間，隨王子入清涼山，見其焚身，為所難為，生大悲感，自慨刑餘，非佛法器，奏乞在山修道，上許之，謙遂不歸朝，持名閱經，精誠所致，忽爾心通，造華嚴論六十卷，奏帝，詔令敷演一徧，後感男根復生，隋代州趙良相，家資巨萬，有二子，長曰盈，次曰孟，盈強孟弱，其父將終，約家資為二，孟得其上，及良相死，盈盡霸取，止與孟園屋一區，孟傭力自活，無何，趙盈死，生孟家為兒，名環，後孟亦死，生盈家，與盈之子為兒，名先，洎長，而孟家益貧，盈家益富，趙環卽與趙先作僕使為活，諺云，天道弗平，盈者益盈，環一日聞其寡母曰，趙盈霸汝家業，致爾世貧，今至為其奴，可不恥乎，環因懷恨，欲殺趙先，開皇初，環從先遊五臺，入峨谷東數十里，深曠無人，環拔刀謂先曰，爾祖，我父，弟兄也，爾祖霸我產業，致我世貧，今為爾僕，爾其忍乎，吾今殺汝矣，先卽疾走，環逐之，入林，見草庵，遂入，有老衲曰，子將何為，環曰，吾逐怨也，老衲大笑曰，子且勿為，令汝自識之，各以藥物授之，充茶湯，食已，如夢初惺，忽憶往事，感愧自傷，老衲曰，盈乃環之前身，霸他之業，是自棄其業也，先乃孟之再來，受其先產，父命猶在耳，二人棄家，從釋修道，後終於彌陀庵，唐釋無染，善住院僧，於東臺麓見化寺，額曰福生，至二門，守者止之，令出，曰，汝有慳垢，不應入此，染旣出，迴顧乃失，深自悔責，歸家，盡施所有，歎曰，大聖警我，豈徒然哉，行道禮臺，凡五十三次，年七十三，一日告徒曰，道眼未明，前程黑暗，爾無執吝浮生，保持幻物，自蔽妙明，無所益也，珍重，自作蠟衣衣之，服香水七日，然身中臺，火光中，說願偈曰，我昔久逐生死輪，非義捨身若恆沙，今然此身供如來，普願自他成正覺，火光若紅蓮華，金色童子端坐其上，移時乃殞，香風遠徹，花雨繽紛，見聞者，生難遭想，建塔梵仙山下，至今尚存，唐釋福運，代州總因寺僧，身嬰重苦，長年不差，因入清涼，亡生行道，一日，金剛窟前禮懺，至困而寐，見人以水沃之，覺而得宿命，見往為大法師，貪他利養，不淨說法，墮牛犬中，償足復人，旣見是已，劇增悲慟，服香百日，願供養大聖文殊，以謝宿愆，積薪跏趺，自然火已，宴然而逝，五竅流光，上燭雲漢，觀者千萬，悲聲震山，溫陵曰，夫為法不顧其身，非特佛氏也，至人得道，皆能外形骸，忘死生，或喪之若遺土，或喜之如決疣，若揚雄不羨久生，孔聖甘於夕死，凡以達本知常，恃有不亡者存，而蘄脫乎塵垢患累，故燒身然臂，曾無憂吝，世俗或駭其所為，在至人觀之，與遺土決疣一而已，亦以妙覺圓照，離於身見，得蘊空故，乃能如是，若識見未亡，諸蘊違礙，不達法行，空慕其迹，是徒增業苦，為妄作之凶矣，唐釋澄靈，於武后長安初，卓庵大黃尖南麓，禪寂中，聞珠珮聲，出庵，忽見神兵現於雲表，部類各異，威肅儼然，俄而，雲沒不現，但聞異香，充滿林谷，唐福州陳仲良，遊清涼，囊土而歸，其妻患瘡，盡醫莫差，仲良以土付之曰，此文殊大聖所賜藥，汝但至誠歸命，所苦必差，其妻聞文殊名，生難遭想，卽起合掌，三稱南無大聖文殊，其苦卽瘉，後遊禮至公主寺，出家為尼，名法空，唐李思遜，山東人，負八十歲母遊清涼，明年母卒，遜因思罔極，志託清涼，一步一禮至北臺麓，結庵修道，未幾，有異人授靈藥，食之，辭友僧道一，羽化而去，後人目其居為仙人庵，今為荒麓焉，唐開元中，代州大旱，都督薛徽禱雨於太華池，命僧諷華嚴，以合香枝灑淨，滿七日，大雨千里，徧聞合香，是年大稔，唐梵僧僧伽師，南天竺人，持文殊五字呪，多神異，唐天寶間，來遊清涼，不入人舍，夜坐林野，攜舍利缾，夜則放光，嘗入定於中臺之野，天花擁膝，七日乃起，經夏，還天竺，過長安，李太白作歌贈之，唐景龍間，代州謝平於東臺麓，見一老叟，招之入深谷，川原清暢，花木秀茂，茆茨石室，諸仙所居，採薇而食，其味沖澹，了無茹退，血氣優柔，不思嗜慾，久之思親，采薇囊之而歸，奉母，母病將死，食之病瘉，平居三月復尋，終不見焉，唐北臺後黑山寺僧法愛，充監寺二十年，以招提僧物，廣置南原之田，遺厥徒明誨，愛死，卽生其家為牛，力能獨耕，僅三十年，牛老且病，莊頭欲以牛從他易油，是夕，明誨夢亡師泣曰，我用僧物，為爾置田，今為牛，旣老且羸，願剝我皮，作鼓，書我名字於鼓上，凡禮誦當擊之，我苦庶有脫日矣，不然，南原之阜，變為滄瀛，未應脫免耳，言訖，舉身自撲，誨覺，方夜半，鳴鐘集衆，具宣其事，明日莊頭報老牛觸樹死，誨依其言，剝皮作鼓，書名於上，卽賣南原之田，得價若干，五臺飯僧，誨復盡傾衣鉢，為亡師禮懺，後送其鼓於五臺文殊殿，年久鼓壞，寺主以他鼓易之，訛傳以為人皮鼓耳，唐長史崔公，部從五十餘人，遊清涼，登中臺，聞鐘聲大震，公謂部從曰，僧預知其來，故鳴鐘也，至頂，了無一人，亦未有鐘，因共造銅鐘，招僧居守，唐釋慧賾，同緇素數人遊臺，至中臺，遙見沙門，持錫而立，及近則失之，遠望仍現，畫工呂玄覽同見，圖其像，衆人掘其地，得一鉢一像，金石莫辨，遂建塔於此，時龍朔元年，唐釋法念，棲禪青峯，庵南，有大松若舍，可蔽風雨，法念嘗坐其間，若昧不昧，見僧作老比丘形，說苦空法，旣寤，乃聞秋聲瑟瑟，不勝其悲，因呼為苦空蘽，古碑猶存，唐北臺後有古木，百圍中空，釋惠湛得荷澤之道，自謂大了，穴木為居，每一入定，三日乃起，木叉和尚訪之，在定，召曰，湛闍黎，湛出定，視之，叉曰，汝在此生死穴中，耽著幾時，湛忽然大徹，淚下如雨，自此觸向明妙，後人呼其樹為生死蘽，宋建陽趙氏，畜豬為業，一豬特異，毛鬣金色，唯食勃荷，里中小兒，因以呼之，凡屠者擒捉，羣豬奔逸，勃荷安徐引之入檻，趙氏愛惜，多年不殺，太平興國中，僧辨聰者遊五臺，寄清涼寺過夏，一老衲出入衆中，若佯狂然，為衆輕易，唯聰敬事之，解夏將還，老衲以書付聰，囑曰，至京城北，尋勃荷投之，聰辭去，竊發而視之，其詞曰，子遊世間日久，彼衆生得易調伏否，彼若調伏，汝自調伏，度生事訖，祇可速返，若更久住，恐強緣打失，流入世業也，至禱至禱，聰大驚，復緘之，旣至，於廣濟河側，聞小兒呼勃荷，聰問，勃荷何在，小兒指趙氏欄內大豬，項帶銅鈴，聰就呼云，勃荷，豬躍起，聰以書投之，豬噉之，人立而化，宋元豐間，安州張氏，每歲自種芝麻，打油百斤，負來然燈，五頂供養，每登臺，必澡浴更衣，一日，同六，七人，至中臺，忽聞異香，仰而視之，乃見天花浮空，青黃赤白，隨色生光，衆以手捉，近之卽飛，唯張氏得一金色華，近者身衣皆黃，持至眞容院，寺主覩奇，請畱供養，張氏不與，遂持歸，觀者甚衆，行數里，黃光大熾而殞，宋王在，代州人，其家豪富，素不孝，聞清涼之勝，挾妓來遊，宿眞容院，於殿堂設酒宴，舞妓為樂，主僧諫曰，此龍神之地，長者何以褻慢若是耶，在怒駡曰，禿丁，龍神何在，僧莫敢言，明日登東臺，陰風卒起，雲霧晦冥，雷火涌地，在身已裂，僕妓皆徙置山麓，昏迷一日乃蘇，宋宣和八年夏，代牧趙康弼，巡檢董梁，同眞容院慈化大師數十人至那羅洞，趙公同慈化入窟，行數步，隘不可入，低旋而迴，旣出，見異僧立於洞口，趙公戲曰，我從深裏來，師何不入，僧曰，我能入一塵，遊沙界，況此恢恢者乎，卽踊身而入，殊無阻礙，衆待數日不出，檢遺物，唯有笠子一頂，建塔東臺，宋淳熙間，華嚴寺經樓遭焚，諸皆煨燼，唯有法華經一部，不壞，披之，得舍利三顆，經後記大唐釋道宣所書，蓋其戒定精熏所致也，元皇慶初，獵者馬秋兒，因獵宿東臺之東，華林之野，見光明上燭，林巒洞曉，歸白眞容院主，主率人探之，見塔基，掘之，得石匣，中有華嚴經一部，乃唐顏眞卿所書，沙門法遠建塔於此，主賷歸，秘藏，後忽失之，人以為收入金剛窟，元延祐二年夏，皇姊大長公主遊禮五頂，見大圓光中，有七級浮圖，元亳州王僧吉，母年八十七，謂吉曰，我為爾曹累，不能遂五臺遊，今老矣，菩薩聖地，豈能一至乎，言訖，潸然，吉謂妻曰，我與若共輿母詣五臺，汝能之乎，妻曰，妾所願也，夫婦架轎輿，行十步一拜，長途無怠，三月抵清涼，徧禮五頂，靈瑞頻現，四月八日，至陽白谷，僧吉偶病，昧若死，其母與妻守七日而惺，白母曰，我適一國，見大陂水，無限蓮華，其外小陂，環帀，岸多芳樹，輭風吹香，令人醉悅，童子引我至一陂，菡萏盈池，兩莖特秀，告曰，若當棲此，吉言訖，曰，願母歸家，我當於此修行，母曰，我家在近爾，言已，坐脫，旣葬，妻亦化去，吉遂於此藏修焉，明宣德間，定州曹一貴六人遊臺，至華嚴嶺，遇盜被縛，志心念文殊名，忽見數十騎沿嶺而來，盜竄去，貴舉首，但見浮雲度嶺，更無一人，尋路而歸，明正統初，永平王國華，父母俱久病，求醫莫療，國華發願禮五臺，明日病稍損，華卽裹糧，一步一禮，至中臺，見白光襲衣，其父母俱夢白衣母入其家，屋宇皆白，明日無恙，華初未有子，其年生俊男，明正德間，燕京西山靈水村劉繼先夫婦遊臺八返，先年九十一，妻八十，雇輿再遊，旣禮五臺，至菩薩頂，翁囑婆曰，汝好歸，我就此去矣，婆曰，住住，待我金剛窟來相別，出房，於佛殿前坐脫，人報翁，翁笑曰，賊老婆𥈿我去也，言訖而化，明正德十二年，蘇州管氏六人宿中臺，見金輪浮空，光吞五頂，明嘉靖十五年，京師王行者，造佛像，送臺山，至龍泉關，佛像重大，關門不能度，關吏紿曰，若佛能放光，我為若拆關令度，言已，佛像面門放光西流，關吏驚畏，卽構天橋，像度過，明嘉靖三十九年九月，胡虜越邊犯臺山，擄淨明寺二沙彌，入草地，沙彌志誠念文殊名，一夕脫走，黑夜迷路，忽見天燈，攸攸南逝，沙彌逐燈而歸，嘉靖四十一年春，贊皇縣李氏妻，侍親以孝聞，一日，同四十餘人來遊臺，至日光寺，盥沐禮佛，別衆而坐，言訖而逝，嘉靖四十二年春，河間僧繼宗，素持文殊五字呪，遊臺，至竹林嶺，有羣盜林中突出，見宗作夜叉神，佩火輪，賊大怖伏地，不敢仰視，僧正懷在後亦見，而宗不自知，浙江吳居士，素業禪觀，誦法華，鄉閭稱吳彌陀，步禮來遊，夜登東臺，見無數月輪自那羅洞中涌出，得法喜，三月不知世味，後終，舌根不壞，明嘉靖四十三年春，北京一江和尚來遊山，中臺麓見白髮母，片衲遮醜，飢凍甚危，師憐之，解衣衣之，分麨食之，更與作禮，母逆立而受，傍僧不堪曰，佛戒，比丘不禮白衣，師乃人天模範，禮貧賤女，可乎，師曰，此狀難測，汝遊清涼，無分別可也，行數步，回顧，貧母卽失，唯見衣挂松枝，金光煥散，異香絪縕，日盡乃已，明嘉靖四十五年夏，祁縣僧德胤隱鳳林谷，値歲凶，暮夜，貧民從之貸糧，胤以饘橐授之而去，出籬數步，見二伏虎，大怖而返，還所授橐，胤笑曰，虎自汝心耳，送之出，惟見臥石二焉，因以二虎稱之，明釋明山，字翠峯，初結茅中臺之南谷，檀施日多，有忌其盛者，一夕，刺客投宿，中夜窺山，屹然端坐，目如秋水，鼻息殆絕，客長跪，發露悔過，山曰，汝受人所託，必忠其事，當速殺我，以快彼意，客曰，吾寧自殺，終不殺道人也，客行，且曰，師可速離此地，倘遇他人，師命危矣，明日移九龍岡，明嘉靖間，河南信士潘守誠，負七十母來登中臺，至竹林嶺，見千獅子遊戲，躍入雲際，明嘉靖末，北臺一人盜龍池錢，入廚執爨，雷自竈出，擊之死，半日乃蘇，自陳偷錢事，明釋慧澄，晚上南臺，値風雪凍，急念文殊，忽見草庵，老僧向火，澄入，就坐對火，煦然生暖，俄而小寐，忽寤，天色已曉，坐對枯杌，前狀皆失，明隆慶四年夏，北臺諷華嚴首座遠庵，見天井一金魚長尺許，有光明，呼衆臨池禮誦，自辰至未而隱，明隆慶五年，虜酋俺靼款關效貢，仰五臺聖境，奏請欲來進香，上未許，旣而復請建寺於海西，設像瞻禮，賜名仰華，自此畏事中國，臺懷大塔，內藏阿育王所造釋迦佛舍利寶塔，元朝重建，隆慶間，石塔寺僧，見其圮也，發願募修，走京師，叩馮監，馮監初許之，而忍弗能予，此僧每指其事，而諷切焉，馮怒聞上，逮詔獄，旣死，而時時入馮夢中，以為患，又聞上，聖母出宮金，遣中官范江，李友督修，撤而改作，凡二載，塔始成，實萬曆十年也，明釋眞寶，住棲賢谷，一日趺坐，痛念生死大事不徹，鑽仰不入，轉覺淒惶，稱文殊名數聲，斂念久之，忽見居屋為月輪，五峯林木，洞矚無礙，清涼適悅，難以為言，移時乃穩，自爾昏散不入者數日，明萬曆初，釋悟福同二僧，行至蛇溝，遙見彩霞滿樹，佇望久之，綠葉零零，其大如手，趨前數步，閒葉有果，黃赤相雜，大如茶甌，精光曜目，及近，唯見松株，退數步，仍見前異，日沒乃隱，明萬曆元年正月上元日，北臺大雪怒風，神燈徧野，在刹端者，其大如斗，僧無用者，指以示衆，指端卽現一燈，旣而霑衣拂面，皆神燈也，萬曆五年二月，廬山僧徹空居龍門法雲庵，假寐間，見二儒服者至龕前曰，明日有辟力鬼遇害，師可避之，空曰，請相公方便，儒者諾諾而去，明日果有數賊，自西嶺而來，至龍門上，大風卒起，吹墮亂石，一賊折踁，衆賊舁入庵，捨去，折踁者以實告，乞憐，養半月得好，去後，負油麪來，設齋而謝，萬曆六年，少林僧洪電，一夜上中臺，値雷雨昏黑，大怖，不能行，志心合掌，稱菩薩名，十指現燈，離之燈十，斂之復一，電合掌至臺，偶失跌，乃隱，明萬曆初，釋福登，字妙峯，居龍門妙德庵，日刺舌尖血為二分，一分研朱書華嚴經，一分呪食施鬼神，一夕，閱經窗下，患燈不亮，忽爾窗戶洞明如晝，經盡乃已，初，夜遊中，北二臺，至北臺之東，見神燈浮空上下，雙手搏之，得二樹葉，元魏時，文殊菩薩現為貧女，所施之髮，修塔貯之，在佛舍利大塔之右，住持圓廣見其圮也，撤而新之，命行者督工，行者分取其髮，囊之而去，過十餘年，返北京，至淨因庵，主僧惠杲方假寐，金甲神曰，有盜髮賊，將鬻，師可留之，明年，歸之本地矣，旣寤，疑慮間，行者負經篋入，欲貨之還俗，杲與錢一千，留篋啓之，經數部，有一囊盛髮，若金縷，詢之，乃知聖髮也，明年萬曆十年，杲因禮五頂，賷其髮入大塔焉，萬曆九年，中相范，李二人奉命建塔院寺，方成之夕，李公夢五梵僧自西北飛來，空中不下，公設座延之，乃下就座，明日白范公，相與披尋靈迹，至壽寧寺，見五佛頹然荒草間，二公陳香帛，請就塔院華藏閣，舉之飄然，不藉多力，一，隋開皇初，五百梵僧棲禪中臺麓，龍神修供，過夏而隱，二，唐貞觀中，慈恩法師開菩薩戒於華嚴寺，時有五百比丘忽至，聞戒而去，三，明永樂辛巳，頒御製佛名曲經，偶千僧至，齋畢，散入林谷，清涼石，古來顯應頗多，不能悉錄，且近見聞者，嘉靖間，太史岳國濟，謫汾陽斷司，過此，率僕夫百餘人登之，剛容不隘，作歌以志其靈，又三十七年，山西副使張君，與僧綱有隙，懷怒來山，至是，登石覩異，怒心乃釋，乃曰，此石，乃臺山和尚赦書也，萬曆初，僉事楊彩，登石感異，有詩志之詩載靈迹，蓋聖無常應，應於克誠，來者以迹而求，則殆矣，清釋碧雲，於乾隆初住清涼橋吉祥寺，常遊諸臺，一日晚歸，至中臺迷路，忽遇老人，示其歸路，清釋照遠，山西太原人，姓王，投本村永寧寺聯公薙染，後受碧雲和尚心法，遂卓錫本郡大崇善寺，乾隆初，禮臺山，至大螺頂拜燈，一禮及地，五頂燈飛數百，林泉輝映，旋盡入大塔院寺大塔頂中，遠卓犖英奇，於世淡然，視名山勝地，如渴思飲，故于四大名山，皆親禮焉，尤繾綣于臺山，故朝禮十三次，夏安居九次，三十五年，朝山至臺懷，遇弟子廿餘人，謂曰，我等朝山拜燈三宿，一盞未現，遠曰，我朝十三次，無一次不現，汝等求燈，皆隨我來，衆有倦色，唯程宗周願隨，遂至大螺頂，初夜拜求，未及三禮，五頂各現無數金燈，宗周甚喜，仍返臺懷，遠指梵仙嶺，謂衆曰，此地是菩薩現像處，衆咸企仰，見雲中現一金獅，鈴聲隱隱，晃耀天光，衆皆俯拜，舉首視之，雲消不見，清釋崇章，住京都翊教寺，乾隆間，備茶果於臺山萬緣庵結緣，躬自汲水煎茶，至第三年，有白衣母，攜一童子，白如雪，至菩薩前問訊，轉向崇章問訊，曰，大師是從都中來結緣者，章曰，然，卽奉茶果，母與童子用茶果盡，母更索之，章再奉茶果，復用少許，卽起座問訊，出門不見，清釋成洪，鹽城人，乾隆十四年五月十五日，至五臺南山寺，見奎和尚，其晚，天清氣爽，見神燈浮空，峯巒露彩，奎曰，朝山人若與菩薩有緣，神燈不求而自現，若是無緣，雖神燈徧山，亦不能見，次日，至清涼橋朝西臺，又從西臺至秘魔巖，未至巖洞之間，忽現丈六金容，方入洞時，三聖皆現，又見光中無數化佛，諸頂朝畢，至大螺頂拜燈，神燈映星而上，又於夜半之後，古南臺神光照頂，如同旭日，幽冥黑暗之中，無不照燭，因歎曰，我與一切衆生，紛忙於火宅之內，昏昧無知，今日得悟菩薩大圓鏡智，何其幸歟，是時，天色未曉，降微細霧雨，其光遂隱，清釋了彙，號度博，住京都西山戒臺寺，於乾隆二十七年夏，謁五臺文殊大士，至大螺頂，求見神燈，深夜，焚香虔禱，不數十拜，西峯上忽現紅日一輪，高昇旋轉，光輝朗耀，覺心空映，如入定中，因呼同伴，問云，見否，，忽然隱滅，至明日，過秘魔巖，經大深澗中，崎嶇之處，數十步前，有四五人修路，及至前，倏忽不見，遂直上龍洞，焚香拜訖，求見聖像，親見文殊菩薩現像，歷歷分明，清禹尚智，大同府渾源州城西，水磨疃村人，好善樂施，凡渾郡修建寺院，盡力樂助，又于村南東西大路，修建茶房，置地頃餘，俾施茶永遠不替，每年盡，合城各廟，散施香燭，一日，尚智偶有微疾，夢中見菩薩放光，光中見菩薩像，為滴水所淋，病癒，發心朝臺，至東臺頂後那羅窟，見菩薩聖像，與夢無異，惻然動念，回家，出己資，鑄鐵廟一座，送至窟中，擁護金身，俾永遠不沾滴水，後臨終，呼子範，孫璽與琦，囑曰，諸惡莫作，衆善奉行，大事已畢，吾往蓮城，說畢而逝，竊聞莖草炳陳玉宇，法界皆然，一毛恆轉法輪，眾生盡爾，然羈旅靡歸，有假天王之賜屋，險途思憩，須憑智者之化城，心珠久昏，識浪方涌，非毗婆舍那，無以瑩淨，釋妙奢摩他，何因止停，故有息心所棲，名為精舍，無諍之地，號曰阿蘭，藉緣閒寂之場，蘄證菩提之果，匪今斯尚，自古攸崇，須達倡建於祇園，五竺因之棋布，漢明肇營於白馬，九州式以星羅，錫飛驅鶴，社結廬山之林，袖委藏龍，湖開邵武之剎，至若丹霞黃雲之墟，紫玉翠微之宇，金璧燁如覩史，閒侔秦望之鵲巢，琳琅璨若爛陀，寂等華林之虎穴，慧幢布影，妄知自破藤蛇，梵磬流音，塵夢頓空蕉鹿，況夫白業挺離日之峻，玄言擅彌天之長，沛八水而起焦芽，曜三明而導冥躅，為九類智炬，闢三界覺津，諸有藉以拯溺，衆聖由之發眞哉，信功首人天，澤敷幽顯者也，逮夫法季，狐女登寶華之座，波旬竊釋種之衣，伊蘭糅出於栴檀，野干混迹於獅子，私法王之常住，染毛道之貪婪，致使業雲紛掩於法雲，愛水混淆乎定水，易首滌腸之侶，望焉遠離，煩羊渴鹿之倫，眷茲相結，韋馱太息，樓至悲啼，有雪峯上人，以杜多禔身，以毗梨範世，深愍支那之頹流，期復畢鉢之高軌，嘗遊清涼山竹林嶺之獅子窟，見其地，喬木森沈，雲興霞蔚，層巒杳窱，翠複紫環，顧瞻爽氣而情塵銷，容與靈區而陰宇廓，上人以為可依神境，弘啟慧門，遵古宿之懿榘，振我佛之玄綱，於是伐煩惱之稠林，薙無明之荒草，唱導檀那，締構法苑，奠六度以為基，樹三德而成廈，抗十通之楹橑，糺四攝之榱櫨，飾以道品之彩，繚以法空之垣，聚是者，必力荷如來，志振宗風，參禪，則拔少林之二桂，語教，則探賢首之頂珠，罔私眷屬，惟事薰修，俾瞻禮者，不必入法華，而對聖如神英，安居者，無事問飛閣，而談眞同道義，動容流眄，色總均提，觸聽感心，聲皆尊勝，盤足而翱翔金色世界，掩室而親近不動如來，是則威音往會，無閒斯時，豈云大智徽猷，徒懷先古，行且澍甘露於十方，綿佛日於三際，實曠劫良因，羣生盛遇也，余嘉乃事，敬錄其休，至如淨住之規，則具澄公所列，清涼山中臺下獅子窟，文殊室利乘獅化現地也，雪峯光禪師等，以約清衆，侍佛結社於此，準李秉法會，靖恭開宇者，凡二衆，百二十三人，踐匡廬大賢之迹，使蓮漏世無絕聲，而期生上品，讀誦大乘，共推法師空印澄公等十二座，日闡摩訶衍，雪峯，同予鄉人荊山大慈，自其社來乞記，曰，承第一座有言，阿彌陀者，西方佛也，經傳後漢支婁迦讖，像入東漢摩騰姊子，眞丹安養，緣熟機通，九類九品，一折一攝也，而是九類生，本一佛心，業動想成，相為蠻觸，寧為緇與素觝，靈與蠢角，若羣緇之分河，羣靈之峻垣，可謂鬬爭堅固矣，至其競趨西方，若天傾物老，日沈月昇，畫然決然，無可禦止者，賢首之教尊華嚴，而華嚴勸生，其師有軌以係念，天台之教法華，而法華授記，其師有論以釋疑，少林之宗尊楞伽，而楞伽標往，其師有文以料揀，乃若天親五念，慈恩十勝，相宗者往焉，南山般舟，清照建閣，律宗者往焉，不空修儀，金剛灌頂，密宗者往焉，唯是魯邦苦縣，望兩楹三島而歸，幾成弱喪，然孔子之稱西方，即列子之稱西方也，修靜斂翮於東林，曇鸞焚經於華陽，無論矣，彼龍舒舉魯論以習學，引軻書之熟仁，非念念常覺以臻極樂，念念大慈以具資糧之謂乎，言必稱堯舜，口念也，見不離羹牆，心觀也，範圍天地，周流六虛，道岸誕登，聖域優入，何取之下宗，與天上從後之權語哉，子記之矣，不佞嘗疑伏羲，女媧安得往生，及觀正史載庾詵生彌陀淨域事，竊謂史以傳信，無足疑者，彼康樂，太白之讚淨土，曰詞人飾說耳，彼唐之房杜，宋之文潞公，王文正公，德業炳著，柰何亟亟於斯，至司馬溫公每念中字，何異執中心法，而程子謂不如贈以念珠，默求其說，憬然有見於心具心造之旨，嗟乎，人之失心久矣，障於五濁，障於三教，默守靈臺鬼窟丹扃，徵其心，雖英雄豪俊，輒口呿而不下，未迨百年，肉團先腐，其視河東鸚鵡，潭州鴝鵒，依十二光佛頓徹心原者，可以愧死，猶不勇猛精進，求所謂無量壽，無量光，無量清淨平等覺於今日，則一息不來，定生黑處，遊魂為變，胡可執留耶，是獅子窟，青獅所吼，今爾二衆，獨不聞文殊師利之語法照者乎，憫末世衆生之囂馳，示覺體圓明之常住，念一佛，即念諸佛，見色身，即見法身，身從念生不可得，返觀能念亦復然，窮無所得盡流念，定生西方極樂界，伐木當伐其本，淨土必淨其心，此大士先為戒護，親見彌陀，念苦衆生，發此誠語，二衆誦之，名誦大乘，法師示之，名示大乘，是清涼山主，所垂明心之玄要也，而欲得其詳，於四土中，更求棗柏歧分之十土，一門中，更求義和編輯之多門，一念中，更求懷感專稱之十念，逗根施教，文殊冥被法師，法師顯示二衆，取塗深入，用志不分，豈患喪家之久耶，於是普慧且營入社，螺髻瞥見珍林，金華滿房，行作光公瑞應矣，爰作記與之，自古僧無常居，一缾一鉢，丐食而食，巖木冢間，隨遇而棲，塵勞物境，曾無戀著之心也，後以出家者衆，不得無統，初心為道，不可無教，故設叢林，推明眼者主之，所以攝漫散而教初心也，故四海之內，凡為生死大事者，來相依託，與之決擇，令其參究，必期人人徹了而後已，若馬祖選佛場，百丈大義社之類是已，故為叢林主者，不以手自披剃為眷屬，而以十方能為佛祖大事而來者為眷屬，是謂法眷屬也，至於後世則不然，凡僧之有為者，或乞檀那以創院，或託權勢以鐫求，集信心資財為之常產，剃俗家子弟為之徒屬，視嫡徒，則若骨肉之親，拒禪客，則若累世之怨，求若馬祖選佛場，百丈大義社，則不可得而聞矣，悲夫，近代以來，天下叢林皆變為私家院矣，雖有人師，立十方院，然亦不能不溺愛於子孫，於其生也，名曰十方，及其沒也，盡為子孫有矣，至於分烟割井，若俗家然，此亦人師所為之不臧也，然而人心之好義也尚矣，故有一人立十方院者，檀施爭趨之，而吾徒不能為者，蓋為封乎有我之私耳，故天下私家院百，而十方院一矣，比來有等狡猾師，見十方院多檀施，始則假十方之名以邀利，及其成也，則廣剃貧民之子為嫡徒，以付其業，由此十方禪侶，日見疎遠，以至杜門而後已，鳴乎，非馬祖再生，百丈復起，斯風亦莫能返矣，比丘智光，淨立等，慨然興義，約諸宰官同袍，共建十方淨土院，卜之清涼中臺之陽，竹林嶺畔，曰獅子窟，林泉清暢，可為招提，於是標草，相與經營而建造焉，肇事之初，共立義約數條，凡入社者，遵此毋違，庶乎古道復興，而眞風再振矣，淨住規約，列之于後，―是院旣成，永與十方為道者共，不許火主子孫受業，如有火主弟子家人爭主其業者，坐盜十方僧物，送官究治其主，以大義共擯之，―是院無常主，每歲首，推有德一人為主，事無大小，悉聽施行，至歲終告退，如更請更住，周歲，貪位不退者，共擯之，―招提財物，火主不得親收，當立十方圓司三人，一收執，一注記，一支用，―三時粥飯，一切平等，若主若客，不許私受飲食，私受一餐，罰米一石，除為公務出入，―是院本為老病者設，凡僧六十而無歸者，入養老堂，四方僧有病而無依者，入延壽堂，―每月十五日，僧布薩時，皆集其所，除百里之外，不至者罰齋，―凡在社道友，如有病難等緣，在外，卽搬取歸養救濟等，違者主事者出社，―凡在社者，如有違情，當和顏疏通，不許失容惡諍，犯者罰齋，紋鏤貝葉，函傳摩竭之城，色染蓮華，香襲那伽之境，鷲頭峯下，常演金口之微言，雞足山中，時宣玉毫之秘笈，影能摶而風能繫，墨花飄灑，非從一佛二佛三四五佛種善根，偈可拈而唄可歌，筆陣流傳，直以百生千生萬億兆生作佛事，況乎五頂奇巒，甲于雲代，九邊重鎮，界作華夷，為塞上之名山，實人間之絕域，故四方善信，莫不瞻風，千載詞壇，咸思題韻，於是深林密箐，長留繡虎之詞，邃谷幽巖，不乏雕龍之句，堪為名山生色，用啟後人景仰，志題詠，五臺為雲代靈壤，山川蟠鬱，林木豐茂，深巖大壑，蘊秀藏雲，朱甍翠桷，浮乎青靄，仙梵靈燈，現乎杳冥，至於生雲走霧，開闔晦明，千變萬態，難以名言，可謂人間絕域矣，釋傳文殊聖者，寓化於茲，而四方篤信者，罔不觀光焉，士君子亦有向慕茲山者，以地僻一方，造詣惟艱，故至者幾希，惟宋丞相張無盡，高尚覺皇之道，預感夢徵，銜命河東，嘗登是山，其所見聖境，尤非泛常者所能得其少分，旣為之傳以紀其事，復為之詩以攄其懷，非一極至誠，曷克至此，今際聖明，文化熙洽，而士君子遊心澹漠者，悉多釋氏，故聞無盡清涼之作，莫不賡和，其見於詩林者，往往有之，雲中釋覺同者，僧中白足也，嘗南遊吳越，凡見名公釋道詠清涼者，採而歸，選而成帙，將壽諸梓，以傳不朽，命余為序，余謂古有賡詩者，賡意不賡其韻，自唐始賡其韻，至宋元尤盛焉，茲詩不特賡韻，亦賡其意矣，且令曼殊境界，煥然發乎吟詠之間，則誦斯詩者，不俟登臨，而雲霞靈瑞，草木山川，了然契諸丹府矣，而同公之用心，可不謂為之賢乎，時成化某年仲夏吉旦，賜進士．禮部侍郎．前翰林學士．直東閣．同修國史．致仕錢唐倪謙序，伏以如來富貴文章，最宜披玩，菩薩清涼境界，正好遊觀，懷香同發一心，曳履各勞雙足，對長亭而話別，說短偈以送行，勿憚路遙，且防春冷，杖挑明月，衲惹烟霞，只圖行色光輝，不管擔簦沈重，聊供一笑，高挂五臺，五臺，天下名山也，轄代，夢遊清涼嘗夢登一山，高峻無極，疑若五臺，予登清涼，冬觀五頂如銀，卽知菩薩示剝白淨露之眞體，夏覩千峯似錦，卽知菩薩彰圓融具德之妙行，此二不二，體用一如，用心及此，忽然念斷，心境兩忘，共曼殊大士於石火光中，暫一見耳，往予於萬曆乙亥歲，聽一江老人講華嚴於燕山之隆化，於時景慕菩薩住處，卽馳神五頂，託志清涼，以塵緣碌碌，復經五載，至庚辰秋，禪源教海，一無措心，自知根器淺陋，不足以載斯道，遂罷遊講肆，而企慕清涼之心，日益切矣，是秋九月初夕，俄爾一夢，適茲神境，然其所見，萬狀交輝，羣直穆穆，實非人間山林境比也，蒲坂妙峯，金陵澄印，居龍門，蓬壺道人守河東，因視戍，登清涼，聞其道，過龍門而見訪，本分事外，言及臺山之廢，二師泣曰，茲山賴有幽林深谷，禪者藏修，今山民砍伐殆盡，公如不護，則菩薩勝境，不久殘滅矣，況茲山實國家內藩，保固邊防，亦國宰之職也，公頷之，呈於撫臺高君，奏請禁革，砍伐乃寢焉，實二師之力也，今乃舍此遠遁他山，千巖隱者，感慕依望，有至泣下而不能自已者，諸大乘經，勸生淨土，因通二種，一定二散，定，謂即心觀佛，想彼西方依正主伴，唯心本具，我心空故，如來本空，我心假故，如來宛爾，我心中故，如來絕待，或想蓮華開合，我居其中，合表即空，開表即假，四微體同，即表中道，故經云，諸佛如來，是法界身，入一切眾生心想中，是故汝等心想佛時，是心即是三十二相，八十隨形好，是心作佛，是心是佛，此乃如來親示唯心三昧，圓常觀體，了彼淨土生佛依正色心，悉我自心性具功德，卽境為觀，心外無佛，性外無土，觀之不已，證無生忍，二者散善，用純實心，信有西方，一心不亂，繫念彌陀，一日七日，聲聲不絕，念念無閒，經云，執持名號，一日七日，一心不亂，其人命終，阿彌陀佛，與諸聖眾，現在其前，然事想彼國，但無三觀，名散善耳，故三種淨業，迴向願生，咸登極樂，吾祖智者云，根有利鈍，行有定散，觀佛三昧名定，修餘善業，說以為散，散善力微，不能滅除五逆，此經明觀，故得往生，是知若定若散，或鈍或利，皆淨土因，咸趣無生，永無退轉矣，
雞山奇秀甲天下，與峨嵋，九華，天台，雁宕相爲伯仲，第以僻處滇西，遐荒萬里，東南之士鮮有至其地者，然而歷攬山川，非有煙霞之癖在其胸中，山水之緣結於夢寐，不可與言遊，不然，農夫俗子，歲之登臨，往來繹絡，其能領畧山川之勝者幾何，若魯人先生則大異焉，先生江左名士，文章經濟傾動當世，又性好吟詠，閱歷山川幾遍天下，所到之處無不留題，積而成帙，余嘗得縱觀焉，今春，有雞足之遊，爰作遊記及登山諸什，序次錯落，得柳州筆意，詩則少陵之遺，不同凡響，觀其杖履所至，筆歌墨舞，有瀟灑出塵之想，而雞山名勝，星羅碁置，無不了然於心目間者，先生所云，身歷而得，遙望而得，神會而得之語，詢非誣人也，余流浪滇西，十有餘載，嘗窃慕斯山之勝，未能一探其奇，今而後，將日誦先生之記與詩，以當臥遊，又何必戒行李，命僕夫，問道所從，姑足云暢遊也哉，是爲序，余宦轍所經，頗與山水有緣，尋嵩抵洛，歷華之秦，泛洞庭，詣廬嶽，臨浙濤，探禹穴，其間奇峰幽壑，川月溪泉，賢蹤聖路，寶剎琳宮，以及懸虹飛瀑，古木名花，平生意想不到之境，靡不飫聞饜見，而獨於滇西雞足山，余心不能無憾焉，自奉命撫滇，榮歷兩任，因駐節昆明，與山相距數百里，無從假道一往，每於公餘退食，披讀滇志中遊山諸記，亦苐就其人偶爾所至，觸目濡毫，以自冩其登眺臨流之致，而於山之勝槪巨觀，呈奇競秀，變幻莫可名狀者，何能包舉無遺，對此茫茫，旣乏探幽之便，又鮮博物之書，山靈寂寞，未免笑人，此余所以不能無憾也，辛未冬，制軍范公巡歷金江，順遊名勝，慨然增修山志，事旣竣，寺僧捧志呈覽，流連諷誦，於山水形勢，得起伏流峙之由，於星辰分野，得經緯昭囘之度，於雲霞草木，得霏布滋蔓之容，於仙綱佛窟，得貝葉琪花之派，於文章宗㫖，得抒靈摽性之機，於蟲魚鳥獸，得屈伸動植之理，別類分門，搜鉅剔細，栩栩然覺神遊其際，而五百里之名山勝地，近在磨丹漬墨間也，播諸中邦，洵爲方外之奇，傳諸奕葉，並壽不刊之典，且此書出而臥遊有具，余亦得藉以告無憾耳，是爲序，雞足山得名於宇內，其來已久，余少時嘗聞遊滇者談其勝，心竊慕之，然在萬里荒徼外，名可得聞，地不可得而至也，今上二十五載，奉命總制滇，黔，意以爲雞山之遊或可得遂，及抵滇，駐節於昆明池上，詢此山，葢在葉榆境內，距省尚數百里，每披滇乗，頗得其槪，心益艷之，然束於官守，雖欲登覽而莫由也，辛未冬，奉㫖廵歷金沙江，因會提軍於賓川城下，甫獲假道一遊，信宿而登絕頂，周覽形勢，方知此山發脉西域，來龍萬里，盤迴紆鬱，三嶺前伸，一岡後距，儼然雞足焉，中界二溪，支分派衍，恍有山陰道上千巖競秀，萬壑爭流之致，顧而樂之，因向寺僧索山志，僧曰，無之，因詰之曰，斯山得名已久，雖遠居荒徼，徃古無論已，自明迄今三百餘載，豈無高人達士徜徉探覽，紀其勝於車塵馬足之餘者乎，僧曰，昔曾有志，創於徐弘祖，輯於僧大錯，疊罹兵燹，板爲火燬，舊本散失無存，間有存者，亦不能無不純不備之感，余以廵歷事迫，疾驅去之，今年春，忽寺僧持舊志殘編至，且請增修，余思此山爲滇西名勝，不可無紀，退食之暇，聊爲刪其蕪陋，補其闕略，付寺僧梓之，雖余以倉卒經行，未暇冥搜幽討，備述其奇，然而斯山之勝，約具於此，世有慕其名而未獲至其地者，一覽是編，俾萬里荒徼之山川，可一旦而遊於几席之近，豈非快事歟，至於山寺土田，多在賓，鄧二州間，盈縮無常，增損不一，其田糧賦役，自有有司主之，志內俱略而弗載，懼混也，是為序，擅天地之靈奇者，無如山水，而能闡山水之靈奇者，賴有人文，是則山水之在天地，非文而何能發揮若是哉，昔謝靈運在當世，其步履非不遍，探索非不深，乃獨遺一雁蕩，是豈時之有顯晦，良由足之有至有不至耳，如雞山屬在西域，稱名已久，自釋迦佛於靈山拈花，以示正法眼藏，教外別傳之㫖，特以衣鉢付囑迦葉，命入定雞山以待彌勒，歷周孝王至今三千餘年，事載經書，豈虛誕而無所考述哉，然在向來，名公鉅卿軒車或未一至，卽至，亦僅信宿而返，未獲留以文詞，於是名山佳勝，不同於草木之無聞也鮮矣，昔有人識鐵船，探玉策，必經數日登陟，載之以文，是乃所謂搜奇覽勝者矣，葢雞山去中華極遠，文獻少所徵信，自大䥘和尚纂修成志，雞山之勝槩乃傳，屹然與普陀，五臺，峨眉並峙，其志雖不僃美，而志實始於此，辛未冬，制府范公奉簡命廵歷諸邊，乃於公暇卽登臨焉，復捐金建閣其上，揮如椽之筆，燦珠玉之章，頓使佛土生光，山靈起色，將與燕然之石永𡸁奕祀，山水之賴人文，顧不重哉，後之採風者披覽之下，瞭然若指諸掌，謹序，嘗讀天下名山記，見吾鄉蛾睂，瓦屋，靑城，以及瞿塘，灧預，巫峯三峽之奇勝，無不入名人筆底，供其發揮，而獨滇雲鷄足一山，絕無紀述，心甚訝之，及𢈏子春，以按部便，過鷄山，訪䥘師，詢及山志，闕如也，始知滇雲古屬西域，附中國版圖最後，前代名賢罕至其地，雖相如，閬仙先後來遊，維時荒昧未闢，賦詠寥寥，唐宋以來，復淪于絕裔，南詔阻化數百餘年，雞山雖勝，其不得附于山經水志，高人才士之翰墨也宜哉，余旣承乏一方，爲此山長，迄今不亟爲修輯以救前人之失，後死者其得與于斯文也哉，幸大䥘和尚以江東大儒棲禪于此，余因率山中比丘共爲拜請，俾爲纂修，始于春正，成于夏孟，凡佛祖之跡，山川之奇，梵剎人物之盛，以及詩文物產之繁富，靡不旁搜博採，潤藻摛華，體物狀情，窮工盡態，有是志書，遊觀者可以觸發其才氣，想像者可以舒暢其性情，修攝者可以澄汰其塵滓，余遊雞山不過三日，遂以公事去，恨未得領其萬一，夢魂時爲神徃，幸志書告成，徃復讀之，一丘一壑，朗然心目，以當臥遊無憾矣，昔人窮洞庭兩山，十七日不能盡，得禹書靈文以歸，殆余今日之謂與，因付之剞劂，願與海內好奇者共之也，往見晉僧法顯西域記，述靈鷲取經，見迦葉尊者及諸佛化奇跡，以爲怪誕不可信，及己亥宦滇，駐大理，凡諸佛菩薩種種靈跡，多在百里之內，與法顯所紀，往往符合，考城西一塔寺碑文，塔屬周時建造，而三塔又有四天王荅唐律師事，乃知此卽佛苦行之地，在宋以前，版圖未附中國，故中原人以爲遠而異之，及今耳目相習，又以爲近而疑之，無足怪也，𢈏子春，以便道遊鷄山，適大䥘和尚有修誌之事，余索其稿讀之，山水之奇，佛化之異，以及寺宇人物之名盛，無不搜羅辨析，靡有疑誤，余不覺神飛眉舞，因爲探歷幽險，窮四觀峯，華首門之奇跡，天險萬仭，陡矗危削，信乎其爲佛地也，然二十餘年，紀載不傳，文獻無徵，今幸䥘師以吾鄉碩儒，載千秋之史筆，紀荒外之名山，頓使佛敎重光，山川生色，豈偶然哉，夫山水之著述，昉于山海經而縱宕于水經一注，後人雖極意粧點，終不能出其範圍，今䥘師羅正變之鴻藻，集今古之大成，雖柳河東一代名手，山水諸記最稱奇削，視此瞠乎後矣，余幸與𠫵訂之職，因不揣荒昧，合十讚歎而爲之序，嘗讀尚書，至，見其辨土宜物產，必先詳山水之源流界域，及見唐一行論星氣占測，則專以河山爲界，而不係於州國，夫河山旣以占星氣，則其中之災祥修悖，自當與國政民事爲盛衰，始知聖人著述，關繫微渺，固儒者所宜討論也，吳越春秋及越絕書皆言，禹得金簡玉書於衡岳，乃知山川之理，使伯益作山海經，旣告成功，藏於洞庭之苞山，龍威丈人竊之以獻闔廬，維時童謠有云，天地大文不可舒，可知文章之道，與山川相終始，非細事矣，漢桑欽著水經，原始崑崙星宿，酈道元因爲之註，古今山川物類，奇險幽遐，一披覽焉，而薄海內外，瞭如指掌，從來史官撰述，無不援引其說以相證據，不能異也，考歷代史書之外，有郡邑志，多詳城郭，賦貢，風俗，別有名山志，則專載山水，寺院，人物，詩文之類，夫豈哆炫奧博哉，亦所以存野史之遺文，僃作史者之徵信耳，余自甲午祝髮貴筑，卽慕滇中鷄足之勝，思欲一遊，以叩迦葉入定之處，至己亥冬，始得登山遊覽，攀崖捫壑，搜奇弔古，歷數十日而其奇未厭也，越𢈏子春，未孩曹公偶爾來遊，向山中比丘索志書一觀，衆乃瞠然應以無有，曹公曰，茲山爲尊者道場，與五臺，蛾睂，普陀，九華並稱域內久矣，而志書闕焉，使遊覽考古者，茫然無從問津，豈非我輩之責哉，次日，卽率僧衆向余拜請，俾撰述以光名山，夫山水之文，豈易言哉，嘗上下千百年間，自應劭，諸葛武侯，及柳河東遊記之外，佳者葢寥寥焉，且余自投跡空門，惟習禪觀之學，筆墨荒廢久矣，安敢以寡昧之質，謬當重任，辭之再三不得，勉爲網羅放失，採集舊聞，與無盡及山中禪友參論筆削，積百四十日而稿始成，嗟乎，滇雲舊屬西域，漢時乃通中國，至元始入版圖，雖子長，相如，賈閬仙輩偶一至止，而絕無紀述，宋祖玉斧一畫，且舉大渡外棄之，故宋臣撰洞天福地記竟遺鷄足，葢足跡未經，故難懸揣，文獻無徵，所從來矣，茲又當兵燹之餘，斷簡殘篇，復歸煨燼，憑空撰著，閉目揣摹，求其不爲好古博聞之士所嗤摘也，難哉，雖然，使余不亟爲採述，以供有識者之覆瓿，更百年後，搜奇攬勝者愈無從得其梗概，不又貽廢闕之誚哉，用是不憚譏評，私創其略，聊供異日討論潤色之資，若曰藏之名山，傳之其人，則俟後之君子，自河圖，雒書並出而垂文字之訓，古之聖賢必左圖右書，葢觀玩之學，書之講論者淺，圖之悟入者深也，余讀劉向之書，乃知古人著述，圖居其半，自漢以後，文字漸盛，而圖象之學杳然無聞，至若山川之形勢，有言語所不能狀者，非圖以繪之，其何以使披覽者一見會心哉，况名山大川，散布人寰，若五岳，十大洞天，俱在衣冠都會之地，舟車奔湊之區，其林泉丘壑之美，著于有聞，葢地勢使然，至于鷄足，邈處滇雲，雖爲佛祖示化之地，而去中原絕遠，又附版圖最後，天下想聞之而恨不覩其勝，雖逸世高蹈之士，希靈慕道之人，亦遠阻河山，憚于䟦陟，而身至其地，幽探遐討者鮮矣，山之高，自麓至巔九千四百丈，周圍四百里，前列三峯，後拖一嶺，宛然鷄足之形，其中分見之山四十有奇，峯十有三，崖壁三十有四，洞四十有五，溪泉一百餘所，至於岡，嶺，壑，澗，林，谷，峽，石，有不可勝數者，雖山中深隱積修之士，未易徧覽，而况士大夫來遊者暫至倐還，旬日而罷，又安能周知其勝，使山無遁奇哉，此所以作也，遊山者自蒼波山麓拈花寺，過辭佛臺三里，循山徑西北轉至白石崖，順岡南下二里爲金母山，山下卽雪陰橋，橋之卥爲河子孔，過橋卥北行一里，至接待寺，寺後上坡爲九蓮寺，過石鐘澗，華津橋，到報恩寺，後有雲溪菴，由葫蘆澗過石梁橋，至大士閣，循解脫坡北上，至觀瀑亭，西對玉龍瀑，飛流千尺，爲一山勝觀，自此直上爲牟尼菴，東轉稍下爲石鐘寺，寺前鉢盂山，下爲鉢盂菴，菴左折過溪爲龍泉菴，左又有五華，無我二菴，自此下坡爲悉檀寺，寺前卽大龍潭，南下過伏龍橋，東行三里至文筆山，爲塔院，內有尊勝塔，後爲振衣岡，俯視靈山一會坊及土主廟，不啻千仭，繇文筆山西折北上，至集賢山下，有古雪齋，左爲片雲居，卽余與諸道友修志處，繇片雲居卥過滿月山，至天池山下，爲白雲居，右爲毘沙精舎，卥卽鉢龍室，前爲綠凈山房，由南下坡，東轉爲斷際處，從後卥折，爲圓凈，法界二菴，過倚杖溪，逍遙橋，爲大乘，大士，大智，凈覺，極樂，寶蓮諸菴，此後有幻住菴，蘭陀寺，稍前爲圓通寺，右卽西竺寺，北轉爲龍華寺，卿雲菴，西有萬壽菴，卥北上爲大覺寺，寺正對息陰軒，右轉，過溪爲千佛寺，觀音寺，法華，靈源二菴，上坡，過響雪橋爲寂光寺，西轉爲水月菴，積行菴，更西爲首傳寺，過九溪橋爲燃燈寺，轉西北上，卽明歌坪勝峯寺，寺左隔澗有白雲寺，補處菴，少上過慧燈菴，左爲彌勒院，再上三里卽迦葉殿，殿左爲羅漢壁，有楊黼洞，卽楊眞人修眞處，東有卥來，碧雲二寺及靜室四十九處，由羅李二先生坊上，爲仰高亭，再上，爲眞武洞，傍有眞武閣，又上，爲兜率菴，二里，至銅瓦殿，左有袈裟石，殿後上猢猻梯，爲大悲閣，過三天門，卽四觀峯頂矣，頂有羅城，城內有金殿，後有佛殿，最後爲天一閣，峯頂望西域雪山，瑩白如銀，卥望點蒼，近若咫尺，俯瞰洱海，一衣帶水耳，峯卥北二里爲大觀閣，下至文殊崖，文殊閣舊址存焉，西爲捨身崖，更卥爲束身峽，有仙奕石，虎跳澗，過此爲禮佛臺，更卥爲玄關洞，妙高臺，又東轉，一里至曹溪水，又二里八功德水，從此東南二里卽華首門，門前有雙塔，旁有金鷄泉，至此，仍由銅瓦殿下，至迦葉殿，勝峯寺，由勝峯寺正南直下，爲隆祥寺，妙覺，慧靈，天竺，無住，凌霄諸菴，法明，祝國二寺，至雲海菴，毘盧閣，達華嚴寺，萬松菴，直至傳衣寺，寺左有菩提塲，雷音寺，般若，凈雲，圓通，彌陀，曇花等菴，稍左箐中，又有慈雲，開化二菴，由勝峯東轉，爲𣃼檀林，獅子林，旃檀林靜室十四所，獅子林靜室四十二所，是爲棲玄最勝之處，更東爲九重崖，靜室亦一十五所，由勝峯寺卥折七里，爲放光寺，更卥，過曇花箐五里，卽金華菴，又五里爲大聖寺，又一里爲龍翔，廣恩二寺，又卥十五里爲懷恩寺，山後又有華藏洞，小石洞，上，下石潭及慈聖寺，大約山踞三州之勝，峯秀數郡之間，大寺八，小寺三十有四，菴院六十有五，靜室一百七十餘所，其間幽洞危崖，奇峯怪石，曲澗清泉，不可名數，使此山在通邑大都，三吳兩浙，一丘一壑其入名人韻士之品題者，不知何限，而乃僻處滇南，介在蠻服，文人墨客過者甚稀，遂冺冺無聞，余以纂修山志，僑寓半載，與眼藏，仙陀，把茅，中也，德音諸道友，攀危陟險，伐山窺穴，雖樵牧絕跡之巔，猿猱𨚫步之處，無不窮討冥搜，把筆紀勝，從此鷄山勝跡，幾無遯隱，雖然四鎮五岳假封號以稱雄，福地洞天藉撰述以自顯，鷄山獨以荒遠見屏，豈山之罪哉，自一出，海內名賢臥遊是賴，鷄山始出，而與名山大川爭勝千古，山水遇合，固亦自有因緣哉，緣合則方壺，員嶠，岱輿，遠隔弱水三十萬里，可以蹻車飛空而到，緣未合則蓬萊，瀛洲，方丈，近對會稽，雖驅石填海，終弗可逢也，爲是圖成，復系以記，後之君子以覽觀焉，野史氏曰，飲光爲釋迦大弟子傳衣人，定實在鷄山，宗燈不息，葢始於此山，以尊者名故，考訂冝詳也，因首及之，摩訶迦葉尊者，摩伽陀國人也，姓波羅門，其父號飲澤，母號香志，始生，質美茂，其體金色而照甚遠，相者曰，是子夙德清勝，法當出家，父母憂之，乃相與謀曰，必美婦可縻其心，稍長，苦爲擇娶，而尊者不得已，乃紿之曰，非得女金色如我，不可爲偶，父母乃以婆羅門計，鑄金人輦行其國，因觀者求之，果得金色女如迦葉者，遂以室之，先是，毘婆尸佛滅度後，衆以其舎利建塔，塔之像，其面金色缺壞，是時迦葉方爲鍛金師，會有貧女持一金錢求冶爲薄，欲往補之，迦葉聞且樂爲，補已，囙相與願世世爲無姻夫婦，以是報，九十一刼體皆金色，後生梵天，天之壽盡，乃出此婆羅門富家，及是夫婦而其體復然，故初名迦葉波，此曰飲光，葢取其色之義也，肰皆清浄，雖偶，未嘗有男女意，終亦懇求出家，其父母從之，卽爲沙門，入山以杜多行自修，令空中有告者曰，佛已出世，請往師之，尊者卽趨于竹林精舎，勤敬如來，乃分座命之坐，而大衆皆驚，謂其何以與此，如來知之，乃說其夙緣，以斷群疑有佛說大迦葉本經在藏，尋爲之說法，而尊者卽座成道，肰其積修勝德而智慧高遠，故如來嘗曰，我今所有大慈大悲，四禪三昧，無量功德以自莊嚴，而迦葉比丘亦復如是，一朝乃以正法付之，囑其相傳，無令斷絕，復授金縷袈裟，命之轉付彌勒，及如來般大湼槃，而尊者方在耆闍崛山，是時地震，光明炤耀，卽以天眼知之，乃謂衆曰，佛湼槃矣，嗟乎，正㳒眼滅，世間虛空，與其徒衆卽趋于拘尸那城，旣至乎雙樹之間，而如來已化，內于金棺，尊者大慟，遂感如來足出於棺，以慰其哀慕，尋致栴檀白㲲，以資其闍維，旣而尊者謂︰金剛舎利，冝與人天，爲其福力，吾等比丘，當務結集，以惠來世，爲其大明，遂擊金鐘，其偈因鐘聲而普聞，故五百應眞皆會於畢鉢羅岩，惟阿難以漏未盡，不得卽預有大迦葉集藏經，在藏中指阿難九罪，宿戶外，終夕思之，及曉乃得正證，遂以之叩戶相告，尊者曰，若肰，汝可以神通自戶鑰中入，阿難如其言而至，是時僉議三藏者冝何爲先，尊者曰，冝先修多羅，因謂諸聖曰，此阿難比丘，總持第一，而常侍如來，其所聞㳒，如水傳器，無有遺餘，冝命以集修多羅藏，次命優波離以集毘尼藏，復命阿難集阿毘曇達摩藏，已而尊者卽入願智三昧，觀其所集，果無謬者，肰尊者處世方四十五年，終以結集旣畢，而說法度人亦無量矣，自念衰老，冝入定於鷄足山以待彌勒，故命阿難曰，昔如來將般湼槃，預以正㳒眼付囑於我，我將隠矣，此復付汝，汝善傳持，無使斷絕，阿難於是作禮奉命，復念，如來舎利皆在諸天，欲往辭之，遽凌虛遍至塔廟，禮已而還，復以夙約必別阿闍世王，及至其門，會王方寢，因謂閽者曰，摩訶迦葉將入定於鷄足山，故來相別，王起奏之，遂以周孝王之世，窈肰入其山，席艸而坐，自念，今我被糞掃服，持佛僧伽黎，必經五十七俱胝，六十百千歲，至於彌勒出世，終不致壞，乃語山曰，若阿闍王與阿難偕來，汝當爲開，已復合，於是寂肰乃入滅盡定，時也大地爲之動，而阿闍世王亦夢其殿梁忽折，及覺，而司門者果以尊者之語奏，王聞泣下，爲之歎息，卽詣竹林精舎，拜阿難，命之同往，逮至鷄足山，而其山闢，尊者定體儼肰在其間，王且哀且禮，命取香薪欲爲焚之，阿難謂王曰，未可焚也，此大迦葉方以禪定持身，而俟彌勒下生，授佛僧伽黎，乃般湼槃，王聞此而敬之益勤，及至與阿難引去，而其山合如故，鷄足摩訶迦葉尊者，摩伽陀國人也，因世尊在靈山會上，有六梵天王以金色波羅花獻佛，請佛說法，世尊登座，拈花示衆，是時，百億人天皆黙然，唯迦葉尊者破顏微笑，世尊曰，吾有正法眼藏，湼槃妙心，實相無相，微妙法門，不立文字，敎外別傳，付囑摩訶迦葉，世尊至多子塔前，命摩訶迦葉分座令坐，以僧伽黎圍之，遂告曰，吾以正㳒眼藏，密付於汝，汝當護持，傳付將來，一日因阿難問曰，師兄，世尊傳金襴袈裟外，別傳箇甚麼，迦葉召阿難，阿難應諾，迦葉曰，倒𨚫門前剎竿著，旣付㳒與阿難，尊者復以夙約，必別於阿闍世王，入鷄足山席艸而坐，自念，今我被糞掃服，持佛僧伽黎，必經五十七俱胝，六十百千年，至彌勒出世，終不致壞，彼時阿難親刻尊者像一尊，遺于華首門，今迦葉殿所供小像是也，出白古通，按，傳燈錄及佛祖綱目諸經書所載摩訶迦葉事，皆與此同，故不重錄，迦葉承佛旨，任持正法，結集旣盡，至第二十年，將入定滅，乃往鷄足山，山隂而上，盤曲取路，至西南岡上，山峰險阻，崕徑磐礴，乃以錫杖叩剖之，如割山徑，旣開，逐路而盤紆曲折，迴互針通，至于山頂，東北面出，旣入山𡶶之中，奉佛袈裟而立，以願力故，三𡶶覆歛，故今此山三𡶶隆起，鷄足山大頂普光殿脚，有石門千仭，人跡罕至，藏經云，平陽僧法顯入西竺求經，踰葱嶺而南，將至鷄足山，路遇老人，龐眉偉貌，顯不悟其爲神人，頃有一沙彌至，顯始問︰耆老爲誰，荅曰︰大迦葉也，顯始知卽是尊者顯靈，乃追至迦葉門，爲大石所橫，不得入，遂流涕而去，從貝多樹南行三里，到一山，名鷄足，大迦葉今在此山中，劈山下入，入處不容人，下入極遠，有旁孔，迦葉全身在此中住，孔外有迦葉洗手土，彼方人若頭痛者，以此土塗之卽差，此山中，故有諸羅漢住，彼方諸國道人，年年往供養，心濃至者，夜卽有羅漢來共言論，釋其疑已，忽然不見，此山𣝾木茂盛，又多獅子，虎，狼，不可妄行，三代之時，滇中原屬西域之地，爲阿育王所封，考之佛典，野史，點蒼卽靈鷲，則此鷄山爲迦葉尊者入定之處無疑矣，緣鷄足山至漢以後，始通中國，而中原人覩佛書，哆大多荒唐語，遂以佛爲非復人世所有，故親覩鷄山華首石門，而反疑尊者未必在此，葢不知鷄山當周時，原在天竺幅員之內，具此山前後數百里之間，諸佛菩薩靈蹟顯著者甚多，其爲佛地可知，其辨論具，覽者冝細詳焉，野史氏曰，九州分野，懸象于天，豐歉災祥，於是徵焉，謹則獲吉，怠則貽凶，人事與天行相召，烏可忽也，志星野，分野在天屬井鬼，入參七度，次鶉首末位，麗中台上位北斗開陽一星，太白主益州，又北斗第二星主益州，參伐流爲益州，明堂爲益州，鷄足於大理十之一，於滇則百之一也，何問乎星野，然其間有人事焉，一人之身，修悖之感，上通于天，德星之聚，關乎兩家，久旱飛霜，係于一人，况五百里之大，其人事之叅䥘，不知幾何，休咎旣異則有災祲，有災祲則有徵應，有徵應則愈宜謹修悖矣，况天文家言星氣，在朝象官，在人象事，在野象物，鷄山在野，獨無可象乎，此固儒者所冝求詳也，今考之前史，併通志等書，辨論紛紛，詳究其說，則鷄山分野，原屬井鬼，祲祥之占，循是考驗，或可以無謬矣，按，范少伯，鬼谷子，張子房，諸葛孔明皆云，參觜益州，益州入參七度，越嶲入觜三度，繇此言之，則益州于辰爲申，於星爲觜參，於次爲實沈，于分爲晉，及考漢．地志曰，東井，輿鬼，秦之分野，其界自弘農，故關以西至張掖，酒泉，又西南牂牁，越嶲，益州皆冝屬焉，皇甫謐帝王世紀，自井十六度至柳八，曰鶉首之次，爲秦之分野，蔡邕，起井十度爲鶉首，起畢六度爲實沈，李淳風以畢至井爲實沈之分野，屬益州，僧一行以東井，輿鬼爲鶉首，其野自漢三輔，北地，上郡，盡西南彛越嶲，益州郡，繇此言之，則益州於辰爲未，于星爲井鬼，于次爲鶉首，於分爲秦，夫一益州也，或言其星爲觜參，或言爲井鬼，或言其次爲實沈，或言爲鶉首，此無他，益之於秦，地相近也，參伐，井鬼，宿相近也，實沈，鶉首，次相近也，申與未，辰相近也，一行獨究之說曰，懸象在天，其本在地，星之與土，以精氣相屬，而不係於方隅，其占測以河山爲界，而不主於州國，古今言分野者，莫精于此矣，蘇伯衡之說又曰，分野指列宿所屬之星土，古書已亡，列辰紀天運日躔之度舎，曆家取證，因度舎所止而妖祥見焉，則所屬之地亦可徵矣，觀此，則分野不可以方隅測，而星主精氣相屬之說，古書無存，惟靜極通達者識之，彼以揣摩臆度言星氣者，無怪乎往往乖互也，雲南幅員最廣，其在西而北者，皆屬井鬼，其在東而南者，皆屬觜參，野史氏曰，地理之說，形勢尚矣，先王疆理九州，間以山川，寧止辨土宜等賦貢已哉，控帶險阻，變移風俗，厥旨深哉，鷄山雖僻一隅，連跨三州，舊介蠻彝，土俗悍魯，賴迦葉之力，殷重此山，佛法旣興，人情化善，感通遙邈，山更以名，則崇巍之興觀匪細也，志形勢，滇爲梁州裔土，蜀之苑囿，按，蜀初名梁州，漢武開拓滇地，漸置犍爲，越嶲，牂牁諸郡，附梁州，以其地漸增益故，改梁州爲益州，元封二年，乃置益州郡，卽今大理是也，鷄足山地屆三州，面左賓川，右鄧川，後北勝，而總屬大理府，大理卽古所謂南詔也，彝人稱王爲詔，稱朕爲况，稱帝爲𤾛信，稱兄曰容，稱弟曰鍾，稱其下曰昶，按滇初名六詔，至唐憲宗元和十八年，蒙氏以計滅五詔，都於葉榆，以其地在六詔之南，故名南詔，後改爲大理國，考六詔之地，東西三千里，南北四千六百里，鷄足一山，葢處六詔之中，鷄足山，上古之世原名靑巔山，屬天竺國，爲阿育王所封故地，南詔野史載，周天竺國阿育王有三子，王畜一神馬，三子爭之，王令放馬，得者與之，三子追至昆池東山得馬，卽今之金馬山，長子繼至，知馬已爲弟得，遂屯西山，時碧鳳在山，土人呼爲碧鷄，至蒙氏封二神爲景帝，今鷄足山土主神卽景帝也，可見金馬，碧鷄之名，皆本於阿育王，則此山疆域舊爲西域無疑矣，山形雄據六詔，控引西番，前臨蒼洱，後帶金沙，連接三州，風和土美，南有畢鉢羅窟，北有石寶山此石寶在鶴慶，俱菩薩顯化道塲，又郡志載，蒼山中岩號雪山，世傳爲佛苦行之地，草石皆有栴檀香氣，叢林梵剎，諸峯相望，葢舊在天竺幅員之內，爲阿育王封域，故國有三千蘭若，今存者什一耳，且茲山三峯迴抱，萬水奔朝，洞穴幽奇，岩壁陡峻，實甲西南，且林阻谷奧，而從無蛇虎之患，其爲佛地無疑，宋太祖按地圖，以玉斧畫大渡河以西，棄而不有，故宋人作洞天福地記，南中見遺，未得爲通方之論矣，鷄足山，東一百二十里至賓川州界，西一百二十里至鄧川州界，南八十里至賓川州界，北一百二十里至北勝州界，野史氏曰，山祖崑崙，水源星宿，普散寰宇，起伏迴旋，變態不一，古今紀述，多以一二言形其竒勝，簡而文，精而辨，後之觀者，臥遊是賴矣，志山水，鷄足山一名九曲巖，實居南徼，古屬西域，此名鷄足山，梵語云屈屈叱播陀，由漢，唐而附中國，至蒙古始入版圖，考傳法正宗及晉僧法顯傳，印土名山記，大唐西域記諸書，知爲迦葉尊者入定處，故其山遂與五臺，蛾睂，普陀，九華並傳，卽大明一統志亦載，洱海東北百里，有鷄足山，滇志載，賓川州西北七十里，有鷄足山，與郡志相符，葢此山發脉崑崙，卽南支龍也，由西番雪山中出一脊，環麗江府西南，峯巒秀起，揷日凌空，曲折南行，爲鶴慶府西岡，劍川州東山，又南行二十餘里，層巒叠嶂，劃分兩支，一支自西南橫亘連岡，經浪穹後嶺，結爲大理府之點蒼山，一支綿延迴折，由東南行經南，北兩衙玉絲等塲，當洱海東北，或起或伏，東度三澗門，聳爲靑檀山，北度檀花箐，特起爲鷄山頂峯，背抵西北，面向東南，自峯頂環觀山形，前分三岡，後拖一嶺，若前伸三爪，後支一距，宛然鷄足形也，後一支繇巔西北下四十餘里，至大石頭而止，前三支中列兩大溪，衆泉奔送，中支自頂巔下垂，繇銅佛殿，迦葉殿，慧燈菴至勝峯寺，自勝峯之右趺脉，又繇凌霄，圓覺兩菴之右下五里，爲華嚴寺，又下三里，爲萬松菴，又下二里，結傳衣寺，至此，地勢平曠，庵院凡十餘處，東西兩峯，宛然環拱，繇傳衣寺，下盡於接待寺，東支亦自頂分派，經羅漢壁，獅子林，九重岩，直行迴捲而下，爲西顧山，繇山南峙爲塔院，乃下而盡，爲報恩寺，西支亦自頂橫分，繇靑檀山迴抱起伏三十餘里，爲白石崖，又五六里，迴龍顧祖，乃結爲拈花寺，前山三支，中支與東支，自巔至麓各三十里許，西支則四十餘里，皆蜿蜒起伏，錯綜環抱，澗樹幽曲，梵剎隱映，洵西南名勝也，山以峯頂爲中，前後四支環拱，自東至西二百四十里，南至北二百里，山麓週圍四百里，考白古記一書，鷄足山，上古之世原名靑巔山，洞名華陰洞，厥山左峯，名曰花石迴龍峯，今羅漢壁，獅子林，九重崖轉下至文筆山塔院者是也，右峯名曰靑檀顧虎峯，卽靑檀山太極嶺，趺至白石崖仰止臺，至拈花寺者是也，中一峯名曰鐘靈啟聖峯，卽絕頂，中嶺自迦葉殿，勝峯寺，趺過華嚴，傳衣，盡於接待寺者是也，迦毘羅國凈梵大王因其山形像鷄足，遂更名曰鷄足山，名其洞曰迦葉洞，後訛爲華首門，阿育王時，勅長者明智，護月，李求善，張敬成等來，創迦葉，圓覺，龍華，石鐘等庵，卽爲名勝之始張敬成，卽今賓居大王也，考釋氏經典諸書，皆云，迦葉尊者持衣入定鷄足山，而世人賤近貴遠，妄謂西番別有鷄足，以便逞其荒唐奇怪之說，使人渺茫難稽，不知滇南在周時，版圖未入中國，原屬西域之地，爲阿育王所封，且西方哈嘛僧，每年來朝鷄足者頗多，細詢之，皆云，自古相傳，此是迦葉守衣鷄足，使西方果有鷄足，又何爲遠來朝禮，且崇禎𢈏辰，烏斯藏大寶法王亦遣其弟子來鷄足朝禮迦葉，則知此爲迦葉入定之處無疑矣，按范石湖吳船錄，唐乾德二年，詔沙門三百人，入天竺求舎利及貝多葉書，有繼業三藏，姓王氏，耀州人，預遣中，至開寶九年，始歸寺，其分記西域行程有曰巍峯，曰鷄足山，曰優波掬多石室，曰王舎城，曰鷲峯，曰溫泉二十餘井，曰阿難半身舎利塔，曰畢鉢羅窟，曰阿難證果塔，曰輪王塔，又曰塔廟甚多，以今考通紀，考之吳船錄，証以梵書，法苑珠林，稽之畢鉢羅窟，鶴慶石寶，及阿育王遺跡，如酉陽雜俎之說，與范石湖皆異代同符，則此鷄足華首門卽迦葉入定之處，而西番別無鷄足，不待辨而自明矣，卽鷄足中峯，今呼爲四觀峯者是也，自明歌坪攀躋而上十里許，方至其巔，孤聳峭㧞，頂垂雲霞之表，遠近仰瞻，狀同天柱，卽鷄足左峯，考白古通，名此峯爲花石迴龍峯，又名鷄足爲花石山，卽指此山也，葢此山繇東轉南，逶迤起伏三十餘里，東南一壁，陡削千仭，嶙峋環抱，卽羅漢壁，獅子林，九重岩是也，山中名剎多建其下岩壁間，茅菴團標，不下百所，修靜之士居焉，其上有石鼓峯，點頭峯，道冠峯，滿月山，集賢山，重岩洞，鳳眼洞最爲奇雋，卽鷄足右峯，自山頂西北而下十里許，至檀花箐，此山峻偉寛平，東北與絕頂相對，有象王峯，蓮花峯，古碑岩，飛鳳嶺，太極嶺，西南與蒼山相對，有木香坪，撒馬塲，在華嚴寺熊羆岡上四五里許，尊嚴𥤮湧，如巨人端坐，正向羅漢壁，肖達磨面壁之狀，自明歌坪垂岡而下，至然燈寺，長三里許，宛然象鼻也，在放光寺後，直連絕頂，高十里許，此山懸岩峭壁，揷漢橫空，奇樹危石，怒𥤮倒垂，層級重複，有若瓊樓，自點頭峯垂下，旁出天池，還源禪師於其下建白雲居，遂隱居焉，在寶蓮庵後，自仙鶴山垂巒右叠，有鳳毛儀彩之狀，擔當老人隱居其下，在石鐘寺前，下有鉢盂庵，山形豐隆圓起，正當兩澗之間，周環觀之，宛然鉢盂當胸也，在白草龍下，有泉出於馬頭之下，卽名馬頭泉，在文筆山之東南，沙址村山尾併南村山尾兩交處，有山正鎮水口，周圍半里，在雙水澗之上，其山紫色，如靈芝結朶，在拈花寺後，繇靑檀山檀花箐自西而南，過金母山，白石崖，綿亘四，五十里，至此𥤮起圓峯，迴對天柱，山形如几案，繇蒼波山之東北轉而西向，長二里許，爲拈花寺對案，形如象蹲，自蒼波山之西，繇辭佛臺過峽，斜拖一支，與蹲象山相對，在華嚴寺下，萬松庵之後，亂松連雲，長三里許，人行其中者，希覯日月，卽南村後山，在白石庵下，勢如臥獅，俗呼爲羅磨祖山，卽塔院山，以其在東，上又有塔，故名，在悉檀寺後，此山從九重崖分脉，豐偉端好，形如滿月，在石鐘寺後，山形橫展，勢如翔鶴，在寂光寺後，山形聳秀，嘗有晴霞冠翼其巔，卽大覺寺後山，迴偃崇隆，形如覆雲，在勝峯寺後，山形秀美，謂爲一山靈氣之所鐘也，在萂勒地之後，又名馬鞍山，其峯頭與馬鞍相似，在傳衣寺後，其山勢如鳳翱翔而下，在大士閣之後，形如象頭，鼻耳皆具，俗名金老太山，在河子孔上，高四五里，嵯峨雄俊，正對絕頂，金母卽聖母也，其下有聖母龍王廟，在龍華寺之後，山勢崇湧，因前建有觀音閣，遂呼爲白花山，在迦葉殿後，高岩橫展，宛若屏開，在花影山之左，在滴水崖邊，其下空洞，人履其上，足聲逢逄然，嘗有大白蟒出現，俗相傳見者主吉，在片雲居之後，繇九重崖而下，別起一峯，穹窿秀出，樹石掩映，下有流泉遶之，在凌霄庵後，其山自明歌坪側垂而下，至此忽𥤮湧，宏大寛廣，勢欲凌霄，卽九重崖盡處，與文筆山相對，山勢至此迴顧中峯，巒岫皆似西向，在西顧，文筆兩山外，相去里許，更湧一山，豐隆有勢，實居震方，故得靑陽之稱，在九重崖下，集賢山之左，另聳一峯，順崖南行，勢不甚遠，而瘦削有致，如禽翅直豎，在白石崖之西，此山自靑檀山太極嶺，層叠起伏，迴翔幾折，至此忽起一山，更爲雄𥤮，自此而下，遂爲金母山，白石崖，諸峯皆極奇秀，在鷄足山東南，自九重崖叠下鷄坪關，迤𨓦南行，起而爲朝陽哨坡，平原廣衍五六十里，𥤮起數峯，形如羣仙拜舞，東面大河，又起而爲廣黃山，西對煉洞，又起爲馬益龍山，形勢寛舒，峯巒磊落，爲鷄山之几案，在鷄足山左峯之外，東北去四十里，自魚盆，甲庒迤𨓦而上，𥤮出一峯，高二十里，山形如蓮花，多崖巒洞穴，西南與絕頂相望，有大石洞鸚鵡郎，東北臨金沙江，有四角山靑石岩，在鷄足山東去九十里，卽賓川東山之支，面對鷄足，山勢崇隆，遠近瞻望，峯巒最爲奇秀，上有吉祥寺，鷄山大覺寺僧徧周建，山之西麓又有聖泉庵，皆爲鷄山之別院也，四觀峯卽天柱山之高峯，乃鷄足絕頂處也，峯勢陡絕，四望上聳霄漢，秋冬時有積雪，靑雲籠繞，蒼素萬狀，攀躡而登至頂，平正如舒掌，自東及西一里許，南北僅八十步，張直指建羅城于其上，樓四闉，東曰日觀，西曰海觀，北曰雪觀，南曰雲觀，日觀，觀日出也，海觀，觀洱海也，遙望洱水，光平如面，正當山麓，雪觀，觀西域雪山也，雪山正當西北，干霄挿漢，瑩潔如銀，然非清霽素朝，不可望見，雲觀，觀佛光也，夏秋之間，天氣明爽，有時白雲布滿空界，如銀海晃耀，卽于白雲中，現大圓光，外暈五六重，每重五色，中虛明如鏡，同觀者，雖千百人，各見己身，不見旁人，雖舉手動足，拱揖禮拜，無不肖像，是謂攝身灮，又或現圓灮如虹霓，又或現白毫灮，周圍籠映恒數十里，又或黃灮布滿峯頂，又或光中現銀船往來，篙楫具僃，禮佛者，齋宿祈禱，則佛灮變現，種種不一，四觀之名，繇是而起，遊者東繇猢猻梯上，西繇束身崖下，在捨身崖前，一峯附崖並起，自南而西，高數十丈，濶如之，橫展如屏，自上觀之，頂與崖平，自下矚之，峯身爲崖所掩，莫可辨識，惟自禮佛臺斜眺，則別峯森秀，𨺗削爭奇，與崖乍合乍離，迴灮互影，巧若施設，雖江郎三片，不爲專美矣，在四觀峯後，狀如玉枕橫峙，高可數十尺，在九重崖西，憑依嶺脊，南崖魁傑雄𥤮，嶔崎百狀，東九重崖，西獅子林，兩翅橫開，若爲所掖，𨺗聳千仭，翠在栴檀林上，聳出層雲，秀削孤峙，在飛鳳，太極二嶺之中，其峯𥤮濶寛厰，層雲籠映，高霞繚繞，較諸峯獨爲雄秀，在銅瓦殿下，𥤮出昻起，高四十尺，形如鳳頭，在象王峯之右，岫巒森秀，狀若蓮花，離離蔚蔚，遠浮霞氣之表，乃聖僧所居也，在四觀峯西南隅，下嵌上𥤮，憑據其上，若飛梯躡空，不復知下之仍有地也，愚人登此，捨身荒徼，冥頑化之不可，憫之者甃磚爲垣以阻之，今環爲城墉，足跡罕至，此風遂絕矣，華首門在四觀峯南側，巖如平劈，高數百仭，廣且數倍，巖壁有痕，內剜厥，狀如門，雙闕宛然，上簷飛𥤮丈餘，周迴隆起，圜扉對掩，中裂一隙，其門左右各三丈三寸，高倍之，所謂迦葉奉佛金縷衣入定處也，壁間餘瀝津津，遊人取以洗目，俗呼爲眼藥水，崖向西南，終夕晅暘，而水不盈勺，朝暮嘗盈，夙稱靈異，加之此巖平削千仭，仰視矗𨺗，俯瞰無際，而門嵌其中，鬼斧神工，至此窮絕，東自猢猻梯，西並捨身崖以抵束身峽，橫亘二里，俱自山頂平剖直下，至此叠爲細紋，緣如腰帶，鑿壁爲路，行者隨紋躡縷，恍若蟻之緣壁，從此下墜，尚有數級乃抵放光寺，上眺則縷紋交叠，繚白摺靑，且面曝西暘，苔草雜色，雖丹靑窮巧，不能繪其錯麓矣，按大理府志，迦葉門俗呼爲華首門，此迦葉波入定之地，在鷄足山頂，唐南詔永貞間，有僧小沈，與二僧同結茅鷄足，一日自城歸，見二僧，問食，二僧曰，汝從城來，反索食於我耶，小沈遂走叩迦葉石門，訇然中開，二僧追呼，至則石門閉矣，二僧悔恨，焚身門外，焚處生栢二株，或謂小沈乃迦葉化跡也，又按通志李逸民，嘉靖間，有一僧自遠來，徑投石門，結草以居，自誓苦行，三年滿而後去，期滿之夕，夢石門忽開，中有多僧，延之使入，見殿宇金碧，門上各有金字對聯，惟正殿有金鎖不開，左堂僧衆皆黙坐，右堂如齋厨設供，謂僧曰，汝勿去，得乎，僧曰，吾有願欲遊名山，尚未得住也，言已而窹，猶記對聯，識而藏之，在華首門下，放光寺之後，高三十餘丈，濶亦如之，直挿橫開，如斧削石磨，左右勻停，宛然玉屛也，羅漢壁在四觀峯東，從仰高峽橫𥤮而起，西抵旃檀林，𨺗壁橫開，崚嶒聳叠，垂綃捲幛，連亘四里，西來寺嵌其西隅，爲陝僧所棲，碧雲寺綴其東坳，爲燕僧所止，而西來一帶，崖壁尤奇，拏雲激浪，凹𥤮崎削，迴曲萬狀，崖下靜室，刳壁累石，高下駢嵌，若蜂房燕窠，咸剜木筧泉，互相貫注，以資瓢鉢，在獅子林雪印靜室之下，在羅漢壁下，側倚東澗，另闢𡽡岏，禪師古亭結精廬其間，名般若庵，緣石磴而登，俯瞰壑中，梵剎攢隱，仰瞻翠嶂，樹石蒙叢，幽險之觀，此亦稱最矣，在羅漢壁下，白雲寺右嶺，上原有靜室，今廢，在鉢龍室之後，絕境天開，聳削異勢，烟嵐旋繞，樹石錯映，朝昏遞變，橫側殊態，觀者危心遜目，不能自已，在獅子林左，高可百仭，其崖頭勢如奔出，而能頓駐，有勒馬之勢，九重崖在石鼓峯東，從羅漢壁而來，嶺岡東行至此迴掉，與西峯相顧，其崖上負岡脊，下臨層巒，聯羅漢壁，特角互峙，前對靑巔，曰如翠屏嵐幙，下視衆壑，凸凹差互，剎宇隱見，松檜層深，山中勝境，獨此隱僻，東崖人跡罕及，自非一念精修之士，鮮或棲焉，岩東石竅有泉珠迸，分給諸廬，岩畔有飛石覆空，而懸若墜復，倚觀者危之，卽九重崖迴龍峯也，白石崖在南山東陲，乃鷄足西峯將盡之處，迴巒北向，返拱正峯，石骨玲瓏，竅孔空漏，穿穴互通，出沒隱見，而石色瑩白，少雜赭翠，天劃神鏤，莫喻其巧，雲邑楊氏憑崖架閣，梯空而居，加以此境別出，不附衆山，徑曲途隱，俗駕莫遘，可謂棲幽之勝境矣，卽玉龍瀑懸崖，在天鼓山之下，千章叢雜，崖壑層深，加以懸瀑飛流，上下者至此，鮮不駐足溯觀，移時嘆賞，在獅子林慧光靜室之上半里許，崖高數丈，其下容四五人，深林宻翳，雖亭午杲烈，不見曦影，在銅瓦殿後，乃絕頂峯巖下垂之脊，石齒稜稜，僅可容足，壁立𨺗上五十餘級，落手投足，支膝抵胸，始得進步，登者不得下視，下視則魂搖足酸，不能自主，按郡志，名覩光梯，石磴嶙層，高數十仭，遊人匍匐而上，此間望佛光出現，更爲明顯，在獅子林守白靜室之上，高數十尺，孤孑挺㧞，狀若南極老人之首，在九子溪東，壁嶔嵌叠磊，異卉叢生，迴嵐隱映，如纓絡貫花，在袈裟石左，揷空支聳，正如佛掌橫舒，大背光崖，小背光崖在華首門之上，四觀峯之下，懸崖萬尺，壁立如斧削，左右稍作囘曲，如佛背光，此崖奇險，冠絕一山，雖猿猱不能升也，在大觀閣西三里許，南北兩崖，傑峙爭高，中通一路如咽喉，有踞之地吞天之狀，在小華首門崖下，懸壁直下，削如立掌，中𥤮，崖頭長數十尺，形如狻猊，左顧靑獅，右望白象，宛然三大士所乘跨也，在小桃源洞前，與金猊崖相去三十餘丈，在收蛇洞前，金猊，靑獅，白象三崖，極威雄踞伏之勢，而金猊稍大，尤魁傑也，在九子溪頭，初獻水之上，在揷屛山後，文心雕龍云，彩如宛虹之奮髯，光若長離之振翼，宛虹，龍也，長離，鳳也，是崖之得名，葢本於是，在文殊閣舊址之上，在小華首洞右，崖石層摺，累數十叠，苔繡草衣，剝蝕茸襯，宛然書史堆叠，上有輭瀑紛披，而飛嵐濺霧，甚具奇致，在藏頭庵上，以其險絕不可往，故名，又曰玄鹿崖，在龍吟壑之西，懸級危仄，攀附而登，繇猴子洞至藏頭庵，在木香坪半山，其地有觀音顯化碑，在華嚴寺後，俯臨深溪，上下懸絕，莫可攀倚，楞伽室卽建其上，在檀溪之西，相去里許，在羅漢壁，獅子林之下，其上則崖壁揷空，巒岫阻日，稍隠而下，幽崖叢柯，迴映負險，加以𣸧洞迷嵐，懸流絕嶂，層林雜木，凌空交合，一念精修之士，多或憑崖結室，依石支广，然而遊軒罔過，界宇孤僻，所謂修修釋子，渺渺禪棲，眞堪托勝怡情，永絕塵慮矣，在禮佛臺前，三面絕壑，下懸𥤮石駢𠋣其上，中迸成隙，東西交透，西穴下臨棧木，嶄壑而度，繇穴洞宛轉東出，卽躡小石臺，俗呼爲太子過玄關，洞穴竒險，於斯爲最，在石漏泉之左，𣸧可丈許，中出泉如石漏，在絕頂後，文殊閣旁，今閣圮廢，故址尚存，在文殊洞前，虎跳澗之上，相傳仙人奕棋於此，故名，其上有棋枰石，今誤爲眞武洞，在龍吟壑右，覺林寺址之上，懸崖西𥤮，自玄關層累下墜，中橫一線，側嵌其間，其門東向，中不甚𣸧，惟外徑𣣱遶，緣崖引棧，披烟躡虛，有若猿猱之捫歷矣，一名雲歸處，在獅子林陝西僧靜室之右，高丈許，𣸧一丈四尺，昔有僧棲禪其中，以石爲牀竈，今存焉，在伏虎庵拜佛石下，此洞乃一片大石橫架而起，中可坐十餘人，在神足峽東，洞不甚𣸧，但高而難登，洞前有石柱一根，好竒者梯之而上，如猿猱之緣木也，其洞面向檀花箐，斜陽對照，晚霞麗空，洞中晴晃，別一天地，古佛洞在八功德水之上，石竅橫并，儼若胡牀，僅堪容膝，落伽洞俗名猴子洞，在魯擺室削壁下，洞出清泉，四時不竭，昔有行僧大千隠居於此，法師自如與之遊，爲改今名，在九子溪東，眞武廟側，洞因廟得名，水出其右，卽三獻水之一也，其洞西向，頗隘，中有一潭，不竭，土人目爲諸龍湫之首，在落伽洞左崖下，舊傳有黑熊居此，法師所庵曾於此洞談法華經，在羅漢壁，西來寺後，絕壁上一崖外附，東向成門，前有橫石，凌崖上跨，中透小隙，日光注焉，洞不窈𣸧，而潔净可居，在羅漢壁西危崖下，楊黼者，大理人，栖息於此，二十年得道而去，其始末詳中，卽白鹿洞，在九重崖絕壁，迴峰返向靑檀山，上豎巨木崖間，斧痕爲級以升，又躡石痕捫壁而上，崖畔穹然，如飛簷上覆，宴坐其中，肆目南眺，水目，天花諸巒羅供，有奔役之勢，自非烟褰雨霽，莫辨此遙岫矣，在獅子林大力，南宗二靜室左澗中，卽珠簾水飛注處，在檀花箐西，金華庵西北，卽𡶶頂西岡將盡處，崖懸路絕，層巒危聳，與列岫爭竒，人跡罕至，有僧南松嘗止静其間，在白雲寺，補處庵右百餘步，三石攅起，上累一小石，有似鶴頂，洞邊多產松菌，靈芝諸異艸，卽大石洞，在鷄坪關後石洞村，乃此山後嶺向北環轉處，山至此伏而再起，另闢洞天，洞門宏厰，高九丈，濶七丈，漸入漸高，𥥆窕隆𣸧，石乳凝滴，結而爲筍，高者如塔如柱，又綴而爲幡幢纓絡，鬼工天巧，名狀都絕，兼有石臺，石人，石牀，器，獅，象，羊，虎，禽，魚，花，樹，羅列其中，進至一處，有石穹窿，擊之吰肰如鍾，又有稍𨺚起處，其聲逢肰如鼓，俗亦以石鍾，石鼓呼之，左右小洞曲穴不可枚數，洞天之竒，於斯極矣，在小華首門之東，以其石寛厰，下臨絕壑，山路險峭，土人嘗避兵於此，故名，在大石洞東五里，外窄中𣸧，秉炬而入，門竅層叠，竒探不盡，中有𣸧潭，人傳有龍潜焉，清窈冷寂，遊者不能久留，實茲山之幽異處也，騰蛇洞在後山東壁，相傳有異書及法華經藏其中，恒有毒蛇守之，人或援藤而入，多被跌傷，故罕至焉，又名藏經洞，收蛇洞在小華首門西，有石竅，其𣸧不知幾許，古昔相傳有異人以咒術收蛇其中，故此山蛇不傷人，在悉檀寺前小瀑布下，大士閣之東，恒有猿猴蓄山果其中，人往覓焉，或得數斛，在洗心橋邊，聖母水潭西二十步，或歳水澇，此洞出水，則次年必旱，農家每以爲占，在白石庵後，紅蛇洞在接待寺，三家村西箐內五里許，每秋前，有小紅蛇出卧石上而不傷人，在放光寺之下，在華首門北岫側，歷落㠁牙，昔周哲於此洞修煉，多藏經史道書，人罕見之，故名，在楞伽，虎嘯二崖之間，𢈏子春，知空，眼藏搜攬竒勝，登小沈臺，見藏頭庵北懸崖之上，古木叢蔭處，有玄鹿二，呦鳴而出，馴擾不驚，如相迎之狀，故名，在九重崖下，塔院之北，洞不甚大，而林木茂宻，境界幽窅，在幻空閣左崖半，可坐五六人，在鶴峋碑崖畔，絕壁數十仭，空洞臨危，其深廣莫測，而無路可登，自非飛鳥翱翔，莫得窺其幽奧矣，在眞武洞之上，竅穴玲瓏，廣一丈五尺，有竒葩異卉，翠竹碧羅，擁蔭其門，儼肰仙客棲眞之洞天也，在千華崖之下，怪石隠門，人跡罕至，蓋猿猱棲息之所，在小蓮房洞之上，在背光崖之西，洞中可坐十餘人，夏秋之際，嘗有金光飛遶其處，在獅子口之西，弘厰幽邃，中湧流泉，在獅子林後山下十里許，昔有僧習禪其中，孤邃幽險，不易居也，在功德庵之左，寛一丈三尺，在翔龍寺之西，隔澗懸崖之上，在袈裟石左，上下二洞，空怪相連，棲眞之士每神娛其間，在華首門下層，小桃源洞之右，此處又下一層，平出三崖，中曰金猊，左曰靑獅，右曰白象，一名小華首門，在迴杖處之下，在覺靈寺右嶺上，昔有僧老古，穴土爲洞，棲禪於此，禮佛臺在束身峽西南，峰頂三面絕壑，南向木香坪，後有伏虎庵，前爲玄關洞，昔時古行之士恒於其上禮佛，以致精虔，李中谿愛其竒勝，於此建賔蒼閣，以其面對點蒼山，宛然天外屏畵也，望臺在獅子，栴檀二林之間，自橫亘大嶺，分岡南下，𨺚起一𡶶，東界獅子林，披林縈磴，若穿翠幄，登此始見𡶶頂西懸，故以望臺名，小阜聯𥤮，如貫珠遞墜，在點頭𡶶之下，自九重崖達獅子林，路經其處，，指顧合山庵寺，如觀掌果，歷歷分明，在華首門左，面臨蒼洱，在玄關之右，寛可二丈三尺，在藏頭庵前，群𡶶拱抱，叠嶂迴環，澗溪竹樹，無不生情，勢若雲霞擁月，辭佛臺在白石崖東大路傍，繇南山北轉，爲登山初境，上有小塔，凡入山禮佛者，歸路至此，迴望山頂，作禮辭佛，以伸眷慕焉，在石鍾寺下，大士閣上，長可三里，西望玉龍瀑，登山必經之處，在積行庵傍，水月庵上，在拈花寺右，石蟆江外，此山高一里，長五里，自煉洞西山頂分支東北向，逆上倉湖之水爲石蟇江，與鷄山諸溪之水合流而爲煉洞河，在放光寺前，從中峰斜分一嶺，自東向西，正對飛鳳嶺，迤𨓦起伏，長二里許，在華嚴寺後，此地原爲熊羆窟穴，先時，有南京老僧眞圓習靜於此，熊羆漸隠，遂建梵剎，在古雪齋，片雲居之前，塔院之上，垂巒平亘，狀若橫琴，在文筆山之南，絕壁百仭，上有平岡，俯視接待寺，河子孔諸景，了了可畵，卽鷓鴣山也，在放光寺西，山形自古碑崖翔舞而下，其長數里，宛然飛鳳，繇白井庵前，下至會靈庵，起伏延衮，長五里許，清溪交流，長松掩映，逰人經此，有憑虛御風之想，在飛鳳嶺之右，旣圓且正，形如太極，四週諸峰簇起，並秀争竒，恍肰媚靈於茲嶺也，在覺林寺右，一名蛇伏岡，在西竺寺前，自息隂軒左，斜拖而下，繇西而東，至牟尼庵約一里許，細瘦橫披，如拂袖之狀，在絕頂之西，束身峽上，文殊閣前，南北兩崖夾墜，而石懸其中，平整如盤，世傳昔有兩仙對奕於此，原有三十二子，於今亡矣，在捨身崖東，玉井峽之上，高五六尺，寛平，可坐二三人，俯臨絕壑，上逼層霄，登其上者，矌然遐覽，俗慮頓空，飄飄肰有羽化昇仙之意，在四觀峰後，休歇處之前，寛二丈，高三丈，一片橫斜，上可坐數十人，石面浸出，流泉注滴石下，卽滙而爲三極泉，在栴檀林烟霞室右，其石高一丈六尺，廣九十圍，層叠兩級可攀而升高，下迴凹處可坐十餘人，石隙生大樹，高七八丈，修柯曳雲，濃葉蔽日，籠罩婆娑，故堪玄賞，在大乘庵左，其大石高一丈三尺，廣可一百一十圍，古意崚嶒，有級可升，上可坐三十人，更左三十步，有石差小，亦偉俊可觀，旁更有數石，半露半藏，僃極嶔崎之勢，在銅瓦殿，有坡，野卉蒙茸，別具幽勝，相傳當日尊者曬衣其上，青石白筋，其文縷縷，領褶俱全，宛肰袈裟鋪覆，因名焉，其上原有小閣，爲比丘棲禪之所，在簑衣庵舊址，其石高一丈一尺，濶七尺，正面平削，宛肰揷屏，下又有小石，方正可作坐墩，旁立古木一枝，大八九圍，高四丈許，蒼肰掩覆，勢頗相得，在迦葉殿西三十步，高丈許，大八，九十圍，前張吻如獅口，生樹二枝，掩映葱倩，培增竒致，謝東山曰，殿西數十武，有盤陀石，可坐十數人，崖畔孤懸，不可行而至，考此山，別有盤陀石，在放光寺西，此故名獅頭石，謝公落筆偶誤耳，謝卽近時人，慕晉謝安之爲人，故號東山，其逰覽之興，果堪追配晉人，東山之號，非浪稱也，盤陀石在放光寺西崖，藏頭庵下，石高一百二十尺，直立如筍，亭亭上擎，雖附崖而起，不與崖合，挺肰離立，架橋而度，頂平可二十餘尺，上搆小亭，危聳特絕，行僧大千嘗趺坐於此，後當飛泉搖曳，叠嶂縈流，幽異孤渺，別具靈秀，逰者扶杖而登，下臨絕地，峯壑羅列，故堪竒賞，在盤陀石左數十步，其石附崖而生，𥤮兀欲墮，下臨千尺之磎，在觀音崖下，其上平正，故堪結趺入定，在獅子林純持靜室，側高二丈，寛丈許，可坐二十餘人，旁有流泉，美冽甘潔，在悉檀寺右坡，石高一丈二尺，廣四十圍，此地舊爲羅漢寺，石原在寺內，僧衆嫌之，忽有人來云，此石可移也，可爲我具食，僧入厨治齋，旣出，則石已移出寺外，其人不知所往矣，在獅子林中，一𡶶高聳，四面如削芙蓉，而金粉雜鋪，彩文如繪，上刻翠屏二字，在獅子林𡶶頂，其大數圍，高二丈三尺，傍有小石潭，凡山中欲雨，則此石傍必生濃雲，如車葢散布蒙宻，其雨卽至，在放光寺門內，高一丈一尺，寛可三十圍，峥嶸兀𥤮，上建小亭，名四無亭，可容數客，石脚有空凹處，可以跌坐，大石五六倚叠，河子孔之上，乃中谿李公所題，在勝𡶶寺前，其石大小不等，五色俱偹，各具六稜，可供清玩，在彌勒院左，兩石連生，參𠋣作勢，高五丈許，頂寛平，可坐數人，紫苔交錯，有如繡𦂶，在慧燈庵右，狀若螺紋，在迦葉殿門外，土地廟前，狀如牛首，俯瞰衆壑，有老樹數枝，盤根其上，在獅子林六般羅宻静室之下，其石嶙峋當路，靜室比丘引泉資汲者，必經其石之腰，苦於不能直度，乃刳木爲曲筧，遶石而流，故名，在二天門上，頂可趺坐，朝山比丘，修净土者，嘗於其上黙坐念彌陀焉，在鉢龍室之後，其石嵯峨兀𥤮，若不可犯，石之上更有大石，中開一隙，若離若合，險怪岈岠，恍若雷轟，傍有老樹怪藤，特助竒古，石頂正平，躡級而登，可坐數十人，前後百步內，大石二，三十枚，各具異勢，其衝肰負土而上者，若熊羆之登於山，其嶔肰相累而下者，若牛羊之飲於川，柳子厚所云，未足當也，在白雲居前，倒影池之右，石高五丈，廣三十圍，頂平如砥，上坐五六人，在白雲居左，高八九尺，長二丈許，遙睇近觀，周迴審視，宛肰蹲虎，首尾高下，無不勻似，在石鐘寺左，平岡上大石數塊，橫側異狀，上有古樹數枝，叢䕃周覆，眞可供幽人之箕踞矣，在念佛石上，矗立如筍，最爲孤峭，在念佛石上，形如欄檻，下臨絕壑，凭倚遙觀，則蒼山如案，洱水如卮，在華首門傍，左右兩座對列，其上寛平，宛肰牀榻，可供坐卧，在華首門崖右，阿闍世王曾于此朝禮尊者，故名，在放光寺右，屏風崖下，高七尺五寸，尖唇外𥤮，恍若魚頭，在銅瓦殿右，長數十丈，昂首之勢，儼若鰲山，在無字碑下，高五六尺，廣丈許，在玄鹿洞左，兩石連峙，直立如柱，在龍華寺門左，相去一百九十步，其石正方，高八尺，周圍四丈三尺，上生樹一枝，大十二圍，高五丈餘，一根分作二枝，其幹相抱，葉復作二種，有老藤蒙綴，旁有小樹一枝，高二丈，其根皆蟠石而下，入於土，石之東南又有古樹五枝，茂宻隂森，以𦔳幽異，在伏虎庵前，其石高丈許，𥤮臨虛崖，登躋其上，骨悚神慄，嘗有行僧履而拜佛，肰須一心朝向，絕去瞻顧，方能俯仰起伏，若左右旁視，卽匍匐欲墜矣，在玄關之上，大小數塊，委叠相倚，怪譎險側，欲墜欲崩，不可名狀，大石二塊，宛肰碑碣，在羚羊洞之上，知空，眼藏探幽攬勝，不辭危險，無竒不搜，行至此處，小遇霧雨，知不可登，遂扶杖而囘，兩人以爲勝遊之大缺䧟也，道友仙陀爲題其地曰迴杖處，在伏虎庵左，棋枰石之側，在羅漢壁德上靜室之下，大小數十塊，或蹲或倚，如拜如侍，宛肰群聚點頭之狀，有二，在大盤陀石之左二百四十步，旁有古樹三枝，在靜林居前路下，高五尺，其頂寛平坐五六人，雙澗夾流，清潄如玉，在龍藏谷中，放光寺前後，大小數十塊，竒形怪狀，高者百尺，小者丈餘，或如正士危坐，或如武夫肅衞，或如竒鬼猛獸，森肰欲搏人，或如金翅劈空，騰蛟戯海，有飛舞奔躍之勢，山石之竒，目中未覩，遊至此觀止矣，又名天磨石，在羅漢壁絕頂之上，兩石相壘，高數十尺，最爲竒險，在石梁橋西北，大石三塊，相並𣣱𠋣，雄偉𥤮兀，頗有嶲致，在黑熊洞左，㧞地矗起，形如老翁，在岳山洞西大澗中，高十三丈，廣倍之，頂平如掌，在二殊室之下，大石三塊，相去各二十餘步，上石高七八尺，其根空而出泉，狀若雲之倒垂，中石高丈許，𥤮兀竒偉，下石高二丈，頂方且平，可坐十餘人，在石梁橋東，石甚竒𨺗，有僧刻九品往生四字於其上，故往來者，遂呼爲九品石，束身峽在絕頂西，文殊閣前，兩崖對峙，中分一徑，僅容人身穿過，徑中流石歷落，擁足礙履，行者𠋣側，不能自持，可二里許，在魯擺靜室之左，一名五十三叅，在迦葉殿北，羅漢壁西，卽登峰頂大路，轟巒𥤮石，虧蔽左右，中逕若剜，厓壁欲合，行者視前，以爲路窮，更轉更睇，窅曲森險，俯瞰林壑，仰眺岑嶺，一步一景，倐忽互換，𨿽屢遊者，亦疑誤焉，崖中吐三獻水，足資行者之渴，周直指建亭於斯，今圮廢矣，在獅子口之下，長四五里，𨺗直險僻，人罕由焉，在羅漢壁西來寺左，高十五丈，兩崖夾立，窄如箭括通天，無路可升，靜室比丘每於峽上採薪，從峽中擲下，又從下拾之而歸，葢天險也，在捨身崖，翠屏峯之間，崖壁環匝，宛然欲合，形如玉井，在羅漢壁安心處之右，兩崖束身，矗起一峽，崚壁當面，𨺗上干霄，雖飛猿㨗猱，窮於登降矣，在幻空靜室左，從羅漢壁最𨺗處，崖勢對裂，狀如斧劈，峽高十七，八丈，仰視崖頂，炫目危心，己亥兵亂，山中比丘用十尋直木，斧砍爲級，緣之而上，然從之者鮮矣，在獅子林大靜室左，其峽寛而且深，長五六里，𨺗險異常，非具神足者，不能登也，卽束身峽絕頂西北下，繇文殊閣至伏虎庵，兩崖矗起，中通一路，二里有餘，崖石嶔崎，徑道盤折，旣窮復通，幽邃無際，在華首門下，放光寺前，直連檀溪大壑，檀花箐卽桃花箐，此地原有大靑檀樹一株，故峯與溪皆以靑檀名，後其樹旣伐，土人遂誤檀爲桃，繇山頂西南七里許，深林雜樹，蒙翳幽窅，莫測其高幾許，南北穹巒，中凹成坳，東西則分溪㵼流，逝湍各別，東下成溪，滙出洗心橋，西流迸湧，直繇和光橋而逝，箐爲賓，鄧分界，因去山稍遠，遊者鮮及，實則綿邈幽深，逈絕塵境，在太極嶺之左，在萬松庵上，連松二十餘里，花開時，人行其中，衣袖俱沾松粉，在太極嶺之右，此處樹木最爲深宻，多藏刼盜，行者苦之，一名冷水箐，在白石庵右，在南村後，相傳此處舊有芭蕉四五里，今無一存，滄桑之變，信不誣矣，今建爲勝峯寺，寺碑載，迦葉入定，八大明王送至此，鳴歌作樂，故名，後人因而建寺，在沙址西塔院，崖下靈山一會坊內，昔傳有羅漢現身於此，在西南峯，檀花箐東南，與點蒼山對，其坪在高山頂脊，圍環寛二十里，四傍皆深林宻翳，積雪不消，而此坪獨寛坦溫煦，甚宜花樹，昔時服勤之僧，多於此結廬習靜，今荒蕪，無復存矣，洱西人士，駕艇登山，多繇此取道焉，在四觀峯之後，繇絕頂西北下四十餘里，皆合抱古松，修柯曳雲，濃蔭蔽日，長風遠振，濤籟幽長，使陶弘景見之，不知何如神往矣，在大龍潭之前，其地寛廣平厰，樹石迴映，清泉交流，俗傳古有五百羅漢，遊憇於此，在華首門西二百步，高八尺，深丈餘，中可坐臥六七人，還源，眼藏兩師避兵于此，但崖路危仄，人罕至焉，在獅子林後崖下，面對東北，廣三里，長七里，多產奇樹名卉，舊有獅子庵，今圮廢矣，鷄足山源泉，噴流不下百十餘，咸奔爲大溪，界山而下，其南面諸溪水，皆繇雪隂橋合河子孔水，東折過拈花寺前蹲象山北麓，合石蟆江水，又東南流，會觀音箐及賓居大王廟龍泉諸水，同歸大羅河，北行過達旦哨，入金沙江，金沙之下流卽孔明征孟獲所渡之瀘水也，此水東北流，注馬湖，入川江，歸東海，又山北面諸溪水出和光橋，合佛光寨羅川水，亦出金沙江，惟西南山外諸溪水，則流入西洱海，繇大理玉龍關西流至合江舖，會漾濞河水南折，西合瀾滄江水，又西南流，繇順寧，景東，沅江，交阯，竟出南海，瀾滄江卽黑水也，尚書云，黑水，西河惟雍州，華陽，黑水惟梁州，其源出南吐蕃鹿石山，本名鹿滄江，後訛爲瀾滄，今人以瀾滄衞近金沙江，遂呼金沙爲瀾滄，而又譌瀾滄爲浪滄矣，天下之水，皆東流入東海，惟雲南瀾滄水西南流入於南海，嘗疑滇中必有山勢𨺼起，界劃東西之處，今窮考鷄足一山之水，其支流滙歸，遂分金沙江，西洱海兩處，然金沙，洱海，相去不過二百餘里，而兩水之歸，一東北流向東海，一西南流向南海，則滇中地脉，界劃東西二流之處，實在於此，可知鷄足一山，繇西域雪山而來，發脉崑崙，自西北而行東南，地勢獨𨺼，爲東西最高處，故一山之水，東西分赴，關係地脉，正匪輕也，因附若水，黑水兩江之考於後，以俟博學者論定焉，按，金沙江原名若水，考之水經，若水出蜀郡旄牛徼外，東南至故關，又考旄牛徼在麗江𠧧北，吐番雍州界，崑崙之東南，卽佛經所謂四獸口中流出者是也，山海經曰，南海之內，黑水之間，有木名若木，若水出焉，酈道元水經注曰，若水，南經雲南郡之遂久縣，卽今金沙江北岸廵檢司地是也，此水出吐番，經雪山之北，過麗江，經鷄足，北合繩水，孫水，瀘水，大渡水諸水，沿注通爲一津，卽若水也，東流注馬湖江，諸葛征南，曾渡此水，又金沙江有二，在緬甸者流而南，出麗江者流而北，人多混混，故樊綽又以麗水爲黑水也，按，瀾滄江卽黑水也，此水自麗江雪山之西，經雲龍州東南，流入蒙化，順寧，景東，沅江，交阯，乃入南海，酈道元水經注，漢武帝時，通博南山道，渡瀾津，行者苦之，歌曰，漢德廣，開不賓，渡博南，越蘭津，渡瀾滄，爲他人，卽此水也，黑水之說，本於，從來辨論紛紛，終無確據，以酈道元注水經銳意尋討，亦不能知黑水所經之處，以爲至僰道入江，其言與不合，孔，鄭諸儒考究不得，蔡氏作傳，引出犍爲郡南廣縣汾關山，水經出張掖笄山南，至燉煌，過三危山，南流入於南海，樊綽以西南𢑱水南流入於南海者有四，曰麗水卽黑水也，酈道元又以葉榆水𠧧南流，而水以榆葉所清，其色深黑，遂欲以當黑水，肰葉榆水出浪穹縣罷谷山，止在大理境內，遂入南海，若尚書雍梁之界，皆曰黑水，則黑水當自雍之西北以經於梁之南，豈葉榆可當，惟瀾滄之水，源出吐番嵯和哥，自西而南經雪山，西至麗江，蘭州入雲龍州，南過永昌，又南過車里大甸，入於南海爲是，但甘肅志載，甘州西十里，有黑河流入居延海，肅州西北有黑水東流，荒遠莫窮所之，是其源出雍州𠧧北，而流入梁州之西南，其正西則流遶西極之外，而不可窮，葢地勢𠧧北最高，故水徑西而西南也，總之曰，黑水，西河惟雍州，華陽，黑水惟梁州，又曰，禹道黑水，至於三危，入於南海，夫隴蜀無入南海之水，惟滇之瀾滄，潞江二水，皆繇吐番西北來，與雍州相連，並入南海，但潞江西南流，竟趋緬中，與梁州不相陟，惟瀾滄繇西北而南，至交趾，入於南海，水內皆漢，水外皆𢑱，則禹之所導，分別梁州界者，其爲瀾滄江無疑也，謂，南中山曰昆彌，水曰雒，山海經曰，洱水西流入於雒，故瀾滄江，又名雒水，言脉絡分明也，梁雍之間，黑水非一，肰皆枝水而流，不入南海，如孔明箋所謂朝發南鄭，暮宿黑水之類，皆非也，雲南爲西域之地，前朝雖通中國，封號覊縻而已，至宋竟與中國絕，故漢宋諸儒，考辨黑水，終不得其要領，余自己亥避兵蒙化，親見洱水西流合瀾滄，及𢈏子春纂修山志，考鷄山水勢，半出金沙，東流歸東海，半入洱水，西流入南海，始知鷄足一山水分兩派，則此山爲滇之岡脊，地脉遙遠，其與他山偏在一方逈不同矣，因博考方輿載志諸書，及詳問土人故老，爲著若水，黑水之辨，以見鷄足之地勢，其來脉高遠，關係匪輕，可知迦葉祖師之入定此山，亦自有因緣，未可艸艸視也，三獻水在仰高峽中，一出滴雪崖下，一出兜率庵左石洞下，一出眞武洞右，危崖萬仭，怪石崚峋，絕壁懸空，傍無宿土，而洪泉爭湧，聮絡奔會，汲資千鈢，溉澍百區，世傳迦葉尊者勅七十二龍擁護此山，故飛泉灌灑，無峰不潤，雖孤崖峭壁，亦注懸泉，迄今梵剎星布，佛會佳辰，香客遊人時盈數萬，香積筧水，鉢瓢滌濯，率皆霑注盈足，未嘗累汲也，出懸崖下，在八功德水西，湧注不息，宋直指建庵，崖間題曰曹溪精舎，今屋宇傾圮，惟故址存焉，一名八德溪，在曹溪水，華首門之間，飛崖二臨，迸石而出，滇志云，迦葉尊者於石上卓錫成泉，故涓流不竭，珠簾水，一名萬珠簾，又名四諦泉，在獅子林中，觀音崖之東隅，翠屏石南崖，危石矗起，上𥤮下嵌，崖上多竹樹雜卉，水從樹根石隙亂流而下，崖窟若廊若榻，而懸流虛羃其外，展氷綃於林杪，掛珠箔於雲端，濺注霏微，令人遜目怡心，不能自絕於其際，一名聖母泉，在雪陰橋南，上有大石橫偃，空如張吻，濶一丈六尺，高可半尋左右，復有石數塊，名雲鶴，石大小差等，撐拒支亙，勢甚危險，諸亂石下，衆水奔湧，廽注斜射，與山中諸水相滙，竒發齊瀉，東注大澗，夏秋澍雨後，溪水皆濁，而孔水獨澄净如故，雖與諸水合流，而清濁不雜，世傳此水自大理西洱海透山而來，故水獨別，再詰其故，則云，昔時有人朝山，在西洱海邊午餐，所攜食盒，落水流去，其人旣至山下，小憇此水之傍，則見原盒繇此孔中流出，以爲神異，知其地脉潜通，於時俗呼此爲盒子孔，後蒙氏得國，建號大理，乃封其水爲河子孔，葢西洱海，故名洱河也，一道水，在金華庵下三里許，其源出白鹿寺之西，由一道水西去半里餘，卽二道水也，其水發源威音寺之傍，繇西而北，合一道水併入於三道水，三道水之源，發自木香坪後，流出大聖寺之下，自南而北，從翔龍寺之右循崖而下，三水滙合，併注一溪，清流激湍，奔瀉數里，總繇松鶴橋下，又合和光橋水，出羅川河，入於金沙江，在迦葉殿東五十步，此溪源最高，水最湧，合三獻諸水而下注於栴檀諸溪，在白雲寺，補處庵二剎之東，在寂光寺左，深窅迴曲，樹石籠映，衆水奔赴，湍浪激盪，上有大橋，名曰響雪，在幻住庵，蘭陀寺之中，溪不甚大，而迴曲清𤃒，樹石蒙繞，實爲幽僻，在木香坪檀花箐中，此地舊有大青檀樹，可數十圍，遠近瞻異，故此峰名靑檀顧虎𡶶，在華嚴寺前，窈窕層折，竹樹茂宻，衝濤嚙石，聲亂鐘板，上橫巨橋，題曰德水，在大乘庵之左，上有逍遙橋，大䥘和尚嘗獨行至此，𠋣杖聽流水聲，移時忘歸，故有斯稱，在山後西北，金華庵，大聖寺，翔龍寺諸剎之中，虎跳澗卽四觀峰西折下山處，兩傍峭石突起，𠋣崖並蹲，各具咆哮之勢，相去丈許，下臨深澗，按滇志，馴虎澗在鷄足山，兩崖峙立，霞圍霰集，昔迦葉馴虎之處，相傳有二虎出入，故此地有伏虎庵，在傳衣寺傍，衆流滙集，高下𣣱折，乍大乍細，叠注支流，滙而爲瀑，在山南河子孔邊，上有雪隂橋，此澗滙山南諸水，合河子孔泉，東折南出，過拈花寺前，出石蟆江，在九重崖後，雨水交流，險峻層折，在大龍潭下，繇龍潭下至水露庵，崖石攅空，卉竹蒙雜，澗勢阻險，溪路幽折，在接待寺之左，萬水奔赴，樹石窅𡨋，猿棲鳥呼，行者感動，在盤陀石之右，崖壁天險，剖爲大壑，人跡罕經，俗名大箐，在中峰，右𡶶之間，長數十里，寛四五里，衆水奔流，長風振樹，實具吞天之勢，卽大覺寺山庄也，在猴子洞左，幽折險峻，故爲龍蛇之窟，在牟尼庵西，其源自仰高峽來，會華嚴諸流下奔，而峽中有巨崖，水自崖上飛流，如崩濤舞雪，遊人從解脫坡對壑而觀，眞有玉龍走潭之勢，葢當登山之始，層峰冠雲，殊壑擁翠，而松崖蘿壁之間，飛流潄玉，響答鐘磬，竒秀森靈，實厭衆目，在玉霖軒左崖，橫斜下注，激湧作勢，上更有東西兩瀑，尤爲佳勝，自崖面臨空平鋪，旁無所撓，前無所障，牽曳烟風，搖蕩林影，遙睇旁睨，各具勝趣，在小華首洞西，其源自八功德水流下叠書崖，在魯擺静室下，猴子洞東，其源自曹溪水來，東從藏頭庵下，湊泊縈旋，曳霧搴烟，噴嗽變幻，葢當兩崖迴合之中，又極上嵌下削之勢，所謂落銀河於九天，控珠簾於雙闕，未足形其勝槩也，在體一橋上，源自悉檀寺前大龍潭，渡伏龍橋，滙諸細流而成，曳練垂珠，濺石作態，大龍潭，一名烏龍潭，原名軟石香芹溪，在悉檀寺前，昔時水深林翳，隂森寒悚，樵採者不敢斧斤其旁，或有犯者，卽風雷驟至，盖有黑龍窟其中也，自潭上建悉檀寺，林間淵碧，素流澄鮮，靈物似亦有歸依之意，然山中夏秋霖雨，必有濃雲自此潭興，升至山巔，卽風雷交作，傾瀉如注，僧衆每以此爲占，其細霖微霑，卽不肰矣，或云當悉檀寺未建，此潭水湧如潮，晝夜崩騰，建寺時，僧釋禪着衣杖錫，作文祝之，龍遂移赤石崖，每夏秋之交，一歸此潭來，則風雷震盪，飛沙偃木，合山僧衆皆知爲龍歸也，舊傳迦葉入定，有七十二龍來護此山，事雖難稽，肰此山之龍雖多，而絕無橫潦崩𥤮之害，則佛法無邊，天龍馴伏，固有肰也，小龍潭，一名柳枝泉，在悉檀寺後岡上，五華庵前，晶碧一泓，杞柳樵竹，叢茸雜映，清流遠引，澄泛無際，在後山華藏洞左側一里許，潭上有大椿樹二株，大數十圍，潭北有龍王廟，祈禱者嘗見有龍作小蛇遊於潭中，青紅五色隨時易形，土人崇敬不敢輕褻，從上潭南行二里，卽下潭，水出亂石下，迸湧作聲，噌吰可聽，潭上雜樹交映，希見曦景，激湍奔流三十餘步，又滙爲小潭，清𣸧可掬，在山後嶺下，小石洞中，金鷄泉卽眼藥水也，在華首門東，按李逸民曰，金鷄泉，僅一碗水，日有異鳥飲之，其來必雙，至二十雙而止，四時皆然，鳥無增減，水亦無盈涸，有僧𠋣崖搆閣，汲此水以供香積，夢神語曰，此是金鷄泉，爾不宜溷擾，越日，閣災，在飛鳳嶺之右，在碧雲寺左峽，其水自石間出，其味甘冽，緇素資之，一在雙泉嶺南，一在嶺北，南陽北陰，嶺亦以是名也，在𨺚祥寺之左，清潔香美，逾於他水，在無住庵左側，石漏卽白雲泉，在念佛堂後，青壁千仭，雜樹倒垂，傍𥤮一石，支崖凌虛，上實下虛，宛若懸鐘，水自石腹中散綴而下，不見泉脉，飛珠噴霰，如刻漏之垂注，余故改題爲石漏，聞萬曆間，有僧白雲結廬崖畔，禮誦華嚴，精勤不息，感石竅灌滴下注，涓涓不絕，其石高三尺，濶如之，高處中空，漸上漸隘，水從空頂中墜下，爲方池一泓，四旁皆崩崖𡽡石，𣣱曲倚側，乃水不溢於坎，而溢於脊，不溢於脊之外，崩而溢於脊之中管，管中之液又不溢於旁，伏而溢於中垂，其靈異如此，至九重崖東石縫，迸瀝分級而下，列爲三派各懸注丈餘，資給諸廬，甚爲甘冽，在清凉泉右，隆祥寺所引，卽此水也，在圓覺庵左右，兩泉並侍，水脉潛通，在會雲庵之右峽下，在羅漢壁太華靜室內，削崖危聳，如刺空劈雲，而崖下剜潭，廣可五尺，深亦如之，半入崖根，半露崖外，澄肰不竭，始僧廣傳持誦法華，如此咒鉢迎八功德水，傾注坎中，水僅盈勺，資給未廣，後太華更加開鑿，遂成淵泉，在獅子林下，有泉三孔，湧出如沸，水出法雲室之左，瑩潔騰湧，不啻白雲出洞，在華嚴寺左腋，去寺里許，在聚仙崖之下，泉上有古梅一株，疏影橫斜，堪入圖畵，望臺有泉，自嶺脊瀝石而下，東會獅子林水，同發齊瀉，涓湧不息，栴檀比丘引流資引，多於崖端架木，曲折橫斜，度岫穿峰，以代運汲，在接待寺之左，在山頂後岡，去羅城二里許，泉有三孔，湧出作品字形，上有屋三楹，榜曰休歇處，山頂比丘咸汲此水，以資佛供，在放光寺前七十餘步，其泉周圍多產木蓮花，在青檀山東北峽中，在慧燈庵左，菜圃之上，水從橫石中洩出，雖遇久旱，而此泉盈注如常，在片雲居左嶺下，每天將雨，則泉中雲起，在撒馬塲西南，下山路左峽，在沙址，女僧繼周庵中，流自猴子洞側，出於削壁絕壑之間，其源不可窮也，在碧雲寺路旁，去觀徹静室百餘步，水從三大石中沁出，在獅子林二殊比丘石彈軒之西，水從大石下湧出，在獅子林頂相静室左澗中，危石之下，出自獅子林支秋广傍，流灌栴檀林，諸修静之士咸資汲焉，在獅子林下，林泉静室左邊，石孔流出，及天香師所鑿，在蘭陀寺內佛殿後，相傳昔有金龍潛伏於此，在幻住庵前東澗中，泉水清瑩，浮花泛彩，故名天乳，在蘭陀寺門首，離寺一百八十步，在止止庵舊址，流自九重崖東石窟中，去道本静室三十步，從一衲軒流過，在蕉鹿崖下，卽本懐禪師書華嚴經處，在九重崖，河南大定禪師住静處，其水逆流，自東至西二百步許，下洩過法易禪師静室，分筧支引太小繇，在九重崖西，從大石孔中流出，去醉象泉數十步，其泉自静居林左澗流出，去静室六十步，水作青碧色，逈異他泉，在明歌坪左澗中，水出凌霄庵左澗中，去庵三百步，在補處庵左，鳴琴溪中，水從三大石中流出，在補處庵前，水自二大石下流出，其石蹲立作勢，有似鹿之飲川也，流自法明寺左澗中，去寺半里許，在法明寺門首，水從盤龍庵故址下流出，水自首傳寺右𣸧箐中流出，下注止水静室左澗中，自首傳寺右澗中出，去寺四十步，在寂光寺後麓，左澗有小山𥤮起，復凹如缺，水自此中出，離寺半里許，從大覺寺左澗浸流，相去一里，分注過白花山，潮音閣，自慶雲庵後麓流出，此水注瀉甚長，資給廣遠，緇素汲引，前後不輟，從慶雲庵路旁瀉出，流過龍華寺，在龍華寺右澗中洩出，在西竺寺門外，其池形如半月，寺門內原有舊泉，乆而漸湮，此卽舊泉所注也，水自净覺庵後小澗中無節樹下流出，去寺七丈許，在大乘庵左側大石下流出，青鳥泉出法界庵溪邊，下洩無我庵，去庵一百六十尺，出自龍泉庵後麓，流至庵左，其水與土相漬，染布作色甚冝，緇流山中頼之，此水自白雲居石窟流出，內外兩池，方廣畧等，大約可八九丈，涓流甚湧，晝夜不舎，蘭若汲溉之外，猶復下注溪潭，歸納江海，自古雪齋左崖下流出，西滙黑龍潭，水洩爲懸瀑，出自悉檀寺藏經閣東，去閣半里許，浴塔泉出西顧山東嶺，飛流洩雲，傾濤濺雪，尊勝塔院僧體極治瓦爲筒，自西顧山南麓，引渡文筆山北岡，兩山對峙，各處高阜中夾成溝，自卑而升，下注上迸，逆流不息，滙而爲池，畜魚資汲，巧具神工，不啻禹鑿，𢈏子年，其徒妙濟復易瓦以銅，引入院內，另鑿方池，中搆小亭，池水平遶，儼肰蓬島之勝，覉逰宦子，莫不留連信宿，用相娛慰，從菩提塲右澗洩出，一名靈湫水，出般若庵溪左，出雷音寺前路旁，相去百步許，從慈雲庵後溪瀉出，下注開化庵溪中，多產榛栗，在菩提塲上，出古樹根下，出白石庵卧虎洞前，去洞九十步，其水湧出路旁，旱澇無異，出木香坪，此處多產天女花，花似玉蘭而微小，其香勝之，山中比丘移植庵寺，春初盛開，色净香清，堪冝佛供，在玄雪𡶶西南隅，去伏虎庵二里許，在白鹿寺西嶺之麓，此處爲賔，鄧二州交界，去大路百步許，一名雙林泉，在翔龍寺左澗兩大樹中，亂石離離，清流迸湧，雙樹交映，故又因以著名，在翔龍寺後，山岡迴複，林樹蒙翳，雖乆居者，未能探其源脉也，在覺林寺傍，去寺半里許，在無聲吼之右，從大石間流出，鼻𡶶舎，雪岸居諸比丘咸引之，以寛負汲，在八角庵菜圃之下，在凈雲庵門外澗中，水出傳衣寺右腋，讓泉原在開化庵內，有龍居焉，人不敢犯，後建開化庵，龍移居庵門外，僧衆頼之，泉之得名繇是矣，在九蓮寺之右，在華首門右，與眼藥水相對，古傳爲迦葉尊者授記僧處，在絕頂之北，去羅城三里，在羅城正北，下山五里許，有崖數丈，斜掛飛泉，形如噴珠，在龍吟壑中，繇放光寺右流過，在放光寺葉子蓬之前，水出岳山洞前，出迴龍岡下，出飛鳳嶺下，其聲洶洶，如海潮之奔湧，在傳衣寺北坡側，寺僧德華所開，山勢閒曠，崖影遙連，平濬雲麓，倒漾翠微，周圍環以小垣，不礙山色，傍搆一小室，挹茲光影，致堪清玩，在寶蓮庵內，擔當，把茅師徒居菴內，俱好畵，恒於此池洗硯，道友德音爲題是名，在大覺寺門內，方池甃磚，周圍九丈，畜金魚數百尾，荇藻交橫，翠微掩映，澄碧蕩漾，橫橋而渡，憑欄嘯詠，足澄心懷，在水月庵前，形如偃月，在悉檀寺門外，昔年蓮花盈沼，花皆錦邊，故名，在白雲居門內，池面方平，周以青磚，上橫板橋，泉從其中湧出，水色清映，獨勝他池，蘋藻鮮澄，竟池涵碧，俯視遊魚，恍若乗空，在白雲居門外，空净明瑩，綠卉叢生，鷄山峯頂，影倒此池，良亦地脈相依不止，波光澄潔也，在拈花寺門內，離離漾碧，恍若映花，在雲海庵前二百步許，每山中欲雨，則雲從池出，故庵與池皆因此得名，在然燈寺外，在龍泉庵門外，水色鮮澄，芳卉叢映，恍入謝公詩夢矣，在華嚴寺之左，青龍橋下，在德水橋上，在息隂軒之前，在西竺寺門外，此池原在本寺大門內，有龍潛焉，建寺後，住僧祝之，遂移門外坎下，在檀溪崖下，廣可數畝，有流泉湧出其中，在鷄足山之南，周迴十里，中出嘉魚，有丙穴之稱焉，其傍産蓮花菜，味甚鮮美，土人珍之，野史氏曰，滇南古屬西域天竺界內，自西漢以後始通中國，前此帝王之化不及，而彝俗愚悍，賴佛敎化導，興起善思，郡誌載，茲地舊有三千蘭若，鷄山元旦，僧俗燒香散花，遠近至者萬計，自漢迄今無虛歲，可知滇南崇信佛敎，殆先於中國，今村野土民，多有不畏王法，而談及因果報應則凜然敬信者，肰則釋氏遏惡揚善之功，有助於帝王之治匪淺也，誌寺院，在天柱山四觀峯，古有方塔一座，今毁，弘治間，有僧建庵其上，至嘉靖年，郡人李元陽建普光殿，萬曆己未，直指潘𤃒建觀風閣，天啓丁卯，直指朱泰禎建天長閣，崇禎丁丑，直指張鳳翮建善雨亭，築羅城，上立四觀樓，己卯，直指凃必泓建景星亭，辛巳，黔國沐天波移雲南省城太和宮金殿來山，廢普光殿併塔，就其址以立金殿，順治甲午，因殿宇頹廢，合山耆宿同僧自玉重修，因觀風閣舊址爲佛殿，廢天長閣爲伽藍殿，廢阿難殿爲藏經閣，廢善雨亭爲臥龍軒，廢景星亭爲碑亭，後有土主殿，前有靈官殿，康熈三十年，殿閣俱災，惟銅殿獨存，三十一年總督范承勳，提督諾穆圖重建天一閣於觀風臺舊址，僧慧酪，福峙募姚安土官高奣映，子映厚重修殿廡，過道，山門，山頂風厲，冬春之間，積雪不消，而寺居其上，孤聳寒寂，非有志者不能久居也，原名袈裟殿，在挿屛山麓，登絕頂懸崖之半，此寺創自先朝，年代莫考，古碑碣有云，周昭王五年丙辰，牟尼佛出世，其脫衣正在此處，故名袈裟殿，唐天寶時，供刻像於此，又名迦葉殿，明初間，有羽人結一小庵，至成化時傾廢，嘉靖壬子，僧圓慶募鄧川土官阿子賢建寺，後又傾圮，復募阿國禎重修，萬曆壬子，阿岑增修，僧洪詔募造萬佛銅塔一座，順治戊戌，僧廣高與合山重修，康熈丁未灾，殿閣樓塔俱燼，𢈏戌年，山東僧凈極重修，丙寅年又災，徒慧文重建殿廡，惟塔未建，辛未年，徒慧輝募南藏全部並水陸莊嚴，還貯本寺，接衆飯僧，內有土主殿，相傳爲沙音灼漠土主，葢其神自西域隨護迦葉尊者至此山云，在仙鶴山下，背靠獅子林望臺，面向鉢盂山，寺創自唐時，明永樂，正統間，勅賜大少林寺僧了通，了曉重建并後閣，康熈𢈏戌，僧洪舒，廣𧇩重建殿閣，上供三世佛，接衆飯僧，按，寺名石鐘者，閣之左，古有澄潭，上懸崖石，叩之如鐘鳴，故以名寺，今潭石俱廢，相傳有圓石，形如鐘者，訛也，在錦霞山之下，背靠栴檀林，弘治年初，剏花椒庵，嘉靖初年，爲奸徒盜葬，已而毁庵，僧悟明控官斷復，三十七年，僧本貼同蘇鵬程，楊舟建寺，萬曆年，僧儒全募童指揮重修，天啟間，儒能再修，康熈己巳，僧學彥，通智重修，在鐘靈山前，卽古明歌坪，背靠青檀山，面向尊勝塔院，左去數百歩，接凈居林，嘉靖辛丑年，僧凈月開建，其徒道裕，德住相繼增大之，後有玉皇閣，左鏡光閣，右觀音殿，康熈𢈏申災，甲子僧寂佐募修，按，此寺址爲明歌坪者，凈月初建寺時，掘地得碑，上云，迦葉入定時，八明王歌詠頌佛於此地，古稱爲明歌坪云，在鷄足中峯之中，背靠熊羆岡，面向九重崖，嘉靖間，僧眞圓建庵，後黔國公張，郭二總管擴爲寺，內有沐公祠，萬曆𢈏寅，頒賜藏經，乙卯年災，僧海川募張舉，郭子榮重修，麗江土知府木增建藏經閣，戊戌正月灾，康熈癸丑，僧照敏，照彥募江西客人吳文華重建，總督蔡毓榮，巡撫王繼文俱有題額，按，寺址林巒深邃，原係熊窟，僧眞圓選勝至此，趺坐通宵，衆熊大吼散去，僧遂居焉，卽古圓信庵，在鳳凰山下，背靠萬松山岡，左尊勝塔，右白石庵，得山水大會鷄足中峯盡處也，嘉靖初年，僧性玄同李元陽剏建，隆慶年灾，萬曆丙午，僧寂觀重修，康熈己酉，僧心怡，源霔，源統重修，在紫雲山前，萬壽庵之上，背靠望臺，左去龍華寺數百歩，右鄰千佛閣，萬曆初年，寂光寺僧儒全同城楊宗堯建一小庵，萬曆十七年，楚僧本安同吳僧福登，賫慈聖太后懿旨一道，頒藏經至山，儒全，宗堯延請本安居之，至三十年，僧可全增大爲寺，康熈癸卯，僧周璧，洪質，普宜，普開新建大殿廊房，在滿月山下，大龍潭之上，後靠石鼓峯，萬曆丁巳，麗江府土知府木增延僧釋禪建，天啟四年勅頒藏經，賜額祝國悉檀禪寺，崇禎己巳，建法雲閣貯之，至辛未年，其子木懿，重加丹堊，宏麗精整，遂爲一山之冠，辛巳年，僧道源往朝普陀，又請嘉興府藏經一部歸，貯奉大殿中，康熈丁卯年，僧妙枝，敎綿募麗江土知府木㙓重建門閣，在白花山前，西竺寺之上，背靠望臺，左接極樂庵，右鄰大覺寺，弘治年間，僧圓亨建，嘉靖甲子，僧悟學募李元陽修治，萬曆戊午，僧洪聚，王治中重修，後有潮音閣，嘉靖丙寅，僧周堂募彭文學建，萬曆乙卯，僧普坤，李春富重修，在瓊樓山下，倚壁参天，面山橫案，適當鷄山之胸臆，嘉靖丙午，僧圓惺同李元陽創建，萬曆三年灾，圓惺復建，戊戌年勅頒藏經，後有藏經閣，久已傾頹，崇禎間，合山耆宿重修，康熈辛亥灾，萬壽庵僧文波募順寧知府楊重建藏經閣，在龍華寺之前，弘治間，僧慧徹建了空庵，其徒德林擴大之，更名古松庵，萬曆乙未，圓瑞重修爲西竺寺，後有昊天寶閣，姚安陶珽讀書于此，辛卯年灾，甲午年，僧眞崇重修，在寂光寺之下，前對靈源庵，嘉靖甲寅，僧明玉，李元陽創建，天啟間，性㓗重遷建之，卽古福緣寺，在中峯之麓，背靠傳衣，山岡左里許接九蓮寺，剏建自先朝，年代莫考，永樂年，商太監同僧普炤重修，後燬，嘉靖二十二年，僧致學募李元陽重修，遂移今址，萬曆年，天心和尚居此，接待往來僧衆，更名接待寺，後有觀音閣，今廢，在積行庵西南，萬曆丁丑，僧周樂募建，康熈丁卯，僧德海重修，在金龍潭，背靠獅子林，萬曆間，黔國公建，延法師眞澄居之，康熈𢈏午，僧寂尚，寂戒募化重修，卽銅瓦殿，原名迦葉寺，在猢猻梯之下，左有袈裟石，右百步許，接華首門，卽迦葉入定處，故寺卽以此名，正德間，僧圓成同北勝州土官高世𢡟建，鑄銅瓦爲殿，萬曆間，中丞唐時英修，後鄉官李元陽更爲增擴，乃樹碑以記之，在羅漢壁太華靜室之左，萬曆年，僧如唐禪棲於此，崇禎十年，其徒性讓改建爲寺，今廢，在西來寺左腋下，天啟年，僧幻空創建，康熈三十年，僧有悟，有光重修，在毘盧閣左，萬曆九年，僧普宗創建，辛卯，明月重修，康熈三十年，僧眞奇重葺，在補處庵之上，萬曆甲午，僧古事建，陶不退更名定雲庵，今荒廢，在毘盧閣之上，萬曆己丑，朱廷偉同僧普宗剏，今廢，在象鼻山前，首傳寺右二里許，萬曆年建，後灾，崇禎初年，僧自周重修，今廢，古名白井庵，在聖峯寺垂巒下三里許，成化年剏建，嘉靖間，僧戒寛修建，康熈丙寅，僧福昹重建，在西竺寺東，隆慶元年，僧德成建，萬曆丙午，其徒眞鳳擴大之，崇禎年間，性寧重修，卽鉢盂庵，在石鐘寺之南，鉢盂山下，嘉靖年，陳𡏬剏建，李卓吾嘗寓此聽經，崇禎丙戌，僧周定重修，康熈丙午，僧普宜，廣富重修，在息陰軒後，嘉靖年，僧能中建，萬曆二十九年，郭子榮重修，今廢，在象頭山前，卽大士閣，萬曆乙巳，直指沈公正隆剏建，徵僧古言居之，康熈丙辰年，僧德海，德壽重修，在凈雲庵左，萬曆年，僧黙庵先建止止庵於般若庵之下，李元陽，楊如檟遷於今處，改名雷音寺，崇禎間，僧海法重修，內有聽竹軒，在福緣寺西里許，嘉靖間，接待寺僧居靜於此，萬曆三十八年，延僧無爲居之，遂建寺，其徒紫眞，覺用相繼增修，順治丁酉，本湛重修，康熈三十年，蜀僧自證居之，在尊勝塔院垂岡之下，嘉靖初年建，萬曆𢈏寅，姜應雷修治，順治壬辰，僧寂順重修，康熈壬申，僧通璧重修，在蒼波山下，辭佛臺右三里許，爲入山之第一剎，面對蹲象山，自此至山頂，計四十里，萬曆年間，趙日新建，後有玉皇閣，在大龍潭上，悉檀寺前，剏自先朝，年代莫考，今廢，在放光寺西三里許，嘉靖初年建，今改爲迦葉殿塔院，在金華庵下五六里許，萬曆辛卯，僧普霖建，在翔龍寺左嶺下半里許，萬曆十年，僧炤能建，在大聖寺西三里許，萬曆丁巳，僧通文同鄧川庠生張瓚建，康熈丙寅，本寺僧体微重建，飯僧結衆，在金華庵之左，威音寺右，萬曆年建，今廢，在檀花箐西十里許，背靠木香坪，萬曆年，僧普明建，今廢，在鷄次坪西後山之麓，乃鄧川登山必由之路，嘉靖年，大理府卞經歷建，今廢，一名幻居庵，在萂勒村之上，萬曆年，僧妙瑞建，此處最多佳木花果，前後俱有流泉池沼，在牟尼山，去鷄足六十里，謝撫院買山爲僧釋禪建，中有塔，在大覺山，天啟年，僧可全建，今廢，在白雲寺下，背靠羅漢壁，萬曆丙子，僧如正結茅於此，後周𢡟和，倪拱宸擴而爲庵，康熈辛亥，僧文相，大幸募修，在林泉室下一里許，萬曆年，僧如堂建，順治初年灾，僧凈立重修，康熈戊辰，僧普嚴募修，在文筆山，乃鷄足左峯盡處，迴顧一山，如張圖畫，崇禎戊寅，麗江府應襲木靖，同悉檀寺僧道源，道眞剏建，中立尊勝塔，高六丈六尺，周匝禪室四十楹，製度宏凈，頗堪託勝散懷，順治丙申，木氏復捐貲冶巨鐘，重二千餘斤，晨夕鐘聲，震响一山，精修之士，藉以警動昏沈，卽愚罔之夫，亦可以震醒聾聵，實聞修之一助也，康熈己巳，僧敎綿，敎立募土官木櫾，孫土知府木興重建，在慧燈庵左，背靠迦葉殿，剏建年遠，日就傾圮，丁亥年，僧正用募鄉紳吏部曾高㨗遷址重建，康熈丙辰，僧學融重修接衆，在集賢山下，古雪齋之左，崇禎辛巳，僧道涵建，𢈏子春，大錯和尚寓此修鷄足山志，康熈癸丑，僧敎卓重修，在天池山下，右去二百步爲圓凈庵，崇禎癸未，賓川鄉紳曾高㨗延僧圓彩建，曾晚年祝髮隱修于此，康熈辛亥，僧妙熏同曾學祖重修，在集賢山下，片雲居右，崇禎甲午，僧道源，道慈建，內有蒼波閣，康熈甲寅，僧敎綿募修，在寶蓮庵內，僧普荷隱居於此，著有罔措齋頌古，在觀音寺之南，萬曆壬子，憲副馮時可爲僧釋禪建，崇禎十三年，麗江府知府木懿重修，康熈己巳，僧敎運重修，在般若庵左，萬曆年，僧周科建，後荒廢，丁亥年，僧本達募周京重建，今廢，在白雲居右嶺，嘉靖年，僧周嚴建，在圓凈庵右嶺，萬曆初年，僧圓心建，康熈壬寅，僧廣息重修，在龍泉庵左，嘉靖元年，僧如月募衆建，𢈏戌重修，康熈三十年，僧德壽重修，在龍泉庵上，嘉靖年，僧普周建，萬曆間灾，僧道定重建，今廢，在小龍潭上，萬曆𢈏辰，僧古爾建，門外有染池，緇流取其土以染衣，在大士庵左，弘治初年，僧悟禪剏建，康熈己巳，僧洪敬重修，在大智庵左，剏建年遠，莫可稽考，嘉靖丁未，僧可解募李元陽重修，萬曆丁亥，僧周儒再修，康熈癸卯，僧廣嚴重修，在凈覺庵左，一名慧燈院，萬曆乙卯，僧如顯建，在圓通寺左，嘉靖二十五年，僧眞蓮建，萬曆壬辰，威遠州刁土官重修，癸巳年，僧洪宣重修，在凈覺庵右，舊爲湧泉庵，在寶蓮庵斗母閣之上，嘉靖年，僧眞山，眞用同建，後因山水崩瀉，庵爲之圮，萬曆二十年，僧如海遷建今處，更名極樂，崇禎𢈏辰，僧洪鏡重修，康熈𢈏午，僧普合募土官高奣映重修，在鳳毛山下，凈覺庵上，古名蓮宗寺，萬曆𢈏辰，僧眞慧剏建，順治戊戌，僧普荷重修，內有罔措齋，庵後舊有斗母閣，今圮，在西竺寺右，萬曆己亥，僧眞松募衆建，康熈己酉，僧海淳重建，在潮音閣上，萬曆二十二年，僧周徹募楊續芳剏建，崇禎間，僧洪聚重修，相傳迦葉入定時，有彩雲飛繞於此，因以名庵，康熈甲子，僧宗源重建，在鉢盂庵右，隔澗半里許，嘉靖間，有僧建茆庵於此施茶，因呼爲茶房，後囘祿，楊周改建爲牟尼庵，延僧智空居之，萬曆年灾，僧寶印重修，在觀音寺右，嘉靖間，僧圓光建，萬曆壬子，僧如松重修，崇禎十年，僧海榮重修，康熈己巳，僧通璧募修，在觀音寺之上，萬曆三十年，僧如金建，今廢，在燃燈寺下，萬曆初年，僧圓貞建，崇禎十二年，僧眞式重修，康熈戊辰，僧眞密重修，在慧靈庵之下，嘉靖四十年，僧悟能習靜於此，萬曆十一年，其徒大千募韓璠建庵，萬曆四十四年，僧普伸重修，康熈𢈏午，僧自明重修，在天竺庵上，舊址在天竺庵下，正德間，僧可秀習禪於此，有天人送供之異，萬曆間，包見㨗，沈時泰重修，崇禎四年，僧普信移建今處，但荒僻寥落，無人居之，在祝國寺下，天順年，僧智曉同徒慧雲建，後因囘祿，嘉靖間，僧普宗遷建，天啟乙丑，僧清滿重修，康熈壬戌灾，𢈏午年，蜀僧天璧重建，卽萬壑松濤八景之一，在隆祥寺右里許，萬曆間，僧眞鸞開建，康熈𢈏午，僧寂玉募修，在明歌坪右腋，凌霄山之下，萬曆二十八年，僧圓恩建，今廢，在彌勒院西，背靠迦葉殿，萬曆乙巳，僧洪平結茆習靜於此，崇禎甲戌，其徒普現募朱新祈擴址建庵，康熈壬申，僧宗海募修，在勝峯寺之下，嘉靖癸卯，僧潓壽建，今廢，在滿月軒西，萬曆三十四年，僧靈骨建，康熈壬申，僧德悟重修，在寂光寺右，內有清凉閣，雲鶴塢，萬曆年，僧用周習禪於此，其徒廣月擴大之，古名八角庵，在傳衣寺之左，嘉靖間，僧圓炳建，隆慶年灾，萬曆初年，僧眞悟募阮尚賓重修，康熈丁巳，僧寂洪重修，在彌陀庵左，嘉靖乙未，李元陽同僧眞炳剏建，天啟元年，僧如江募洱海楊土官重修，崇禎乙未，僧性杲再修，內有懶雲窩，無我室，康熈壬申，僧肇先重修，在彌陀庵右，嘉靖間，僧海印建，丙戌年，僧心慧重修，康熈甲寅，僧無然重修，在圓通庵左，嘉靖間，僧如松建，隆慶年灾，萬曆八年，僧了貴重修，康熈丙寅，僧源敏募修，在松雲山下，古名蘭宗寺，嘉靖間，僧圓清建，舊址在左腋中，天啟辛酉，僧如桂募李中谿遷建今地，廢，在菩提塲右嶺下，隆慶間，僧海衆建，後廢，崇禎初年，僧雪峯重修，癸巳年，僧心怡再修，康熈辛亥，僧源統重修，在傳衣寺垂岡左側，嘉靖年，僧三昧建，崇禎末年，僧性文重修，康熈壬申，僧寂洪募修，在慈雲庵下，萬曆三年，僧眞鸞開建，崇禎辛巳，僧性永重修，其址先有龍潭，自眞鸞開基，龍遂譲地，而出泉於左腋之下，康熈辛未，僧照瑞募修，在報恩寺右，萬曆年，僧道備募衆建，康熈癸卯，水目嗣法玄顏重修，在白石崖，乃鷄足右峯盡處，左二里許，接洗心橋，右二里許，接辭佛臺，弘治間，僧明正募洱海楊土官建，其崖壁玲瓏，洞壑幽邃，極天劃神鏤之巧，今廢，在檀花箐西五里許，嘉靖年，僧南嵩開建，在曹溪庵之西崖，今荒圮，在古佛洞西，左腋出泉，甘美如曹溪，萬曆癸卯，僧明悟建，直指宋興祖重修，今荒廢，在八功德水上，萬曆年，僧雲聚居靜於此，今廢，在盤陀石北，小澄臺上，萬曆年建，今廢，在滴雪崖前，嘉靖初年，蔡關主建，集僧煉魔於此，今廢，在象鼻山寶藏庵之上，萬曆四年，李元陽建，今廢，在觀音庵下，燃燈寺之上，今廢，在凌霄庵右嶺下，創建年遠，莫可考論，今庵已傾廢，惟故址存焉，在瀑布崖之西，嘉靖年建，今廢，在傳衣寺下，萬曆年建，今廢，在凈雲庵右，萬曆間，僧圓昇移瀑布庵於此，今廢，在彌陀庵內，嘉靖年，僧大力建，今廢，在大士閣下，今廢，在翔龍寺下，萬曆間，僧普潤建，今廢，在法明寺前，今廢，在獅子林山後獅子窩，其間林木深曠，人不能居，今廢，在獅子庵之北，東塢村土人建，今廢，以上自金華庵起至東塢庵止，十八處皆廢，在山麓沙址，內居女僧，天啟年建，在沙址村右，康熈丁巳，僧慧自新剏，在沙址村後，康熈丙寅，僧凈光新建，在聖峯寺內，萬曆間建，崇禎年，北勝州枈州守重修，在放光寺內，萬曆年剏建，以貯藏經，明末，洱海道何閎中，鄉紳曾高㨗同八大寺重修，康熈甲寅，僧文波新之，在石鐘寺內，萬曆年，僧了極募孫學易建，其徒周輝，洪舒重增大之，以貯藏經，順治戊戌，燬於兵火，康熈壬寅，僧洪舒復建，在悉檀寺內，崇禎二年，麗江土知府應襲木懿同悉檀寺僧道源，道慈剏建，以貯藏經，辛未年重修，在龍華寺內，嘉靖丙寅，僧周堂募彭文學建，萬曆乙卯，僧普坤募李春富重修，康熈戊辰，僧宗㓗同庠生李朝鳳重修，在華嚴寺內，萬曆年，麗江土知府木增剏建，以貯藏經，丁酉年灾，在四觀峯頂，萬曆己未，直指潘𤃒建，今廢，在四觀峯頂，天啓丁卯，直指朱泰禎建，今廢，在四觀峯頂，羅城內佛殿後，卽禪僧廣稱閱藏之所，在四觀峯之後二里許，玉枕峯上，萬曆年建，今廢，在靈源庵之上，嘉靖甲寅，李元陽同僧明玉建，奉佛千尊，今閣廢，遷建爲寺，在祝國寺西，背靠青檀山，右去半里許接華嚴寺，萬曆𢈏戌，僧如文募王麒剏建，在華首門，卽迦葉入定處，先年有僧建庵於此，日就傾圮，嘉靖四年，僧昌玉同阿國禎重建鐵瓦殿，萬曆己亥，僧性來募周𢡟和建二方塔，癸巳年，鄉紳曾化龍重修，康熈𢈏午，舉人曾學祖同僧學融重修，在三摩寺內，萬曆乙巳，直指沈正隆建，康熈𢈏申，僧德海，德壽重修，在聖峯寺內，古有鏡千百面懸於其上，今鏡失，閣存，在拈花寺內，天啟年，趙輝寰同僧普念建，在仰高亭上，在碧雲寺後，卽幻空靜室也，在鉢盂庵內，康熈甲子，僧普宜重建，在古雪齋內，大錯和尚題扁，取唐句連山若波濤，奔走似朝東之意，在九蓮寺內，在大乘庵內，在大士閣左澗中，天啟年，僧排清建，在猢猻梯上，萬曆間，僧可極建，今荒廢，在四觀峯二里許，嘉靖年建，今廢，在大悲閣之上，萬曆年建，今廢，在拜佛石之上，正德年，郡人李元陽曾讀書於此，今廢，在銅瓦殿左數十步，大石𥤮起，青石白紋，分爲條片，宛肖水田衣之狀，世傳迦葉晒袈裟於石上，故遺跡存焉，嘉靖初年，僧圓清結茆於此，後搆小閣，今廢，在迦葉殿旁，嘉靖年建，今廢，在西來寺之左，萬曆年，僧如唐建，今廢，在西竺寺內，萬曆丁丑，僧德林建，今廢，在寶蓮庵內，萬曆年建，今廢，在瀑布之上，大理周太守建，卽龍吟壑，今廢，在接待寺內，今廢，在四觀峯頂，觀風臺舊址上，康熈三十一年，總督范承勳，提督諾穆圖同建，在迦葉殿前，順治丁酉修建，上貯藏經，中奉萬佛塔，最爲莊嚴，其樓三層，而地形又最高，故名天咫，康熈三十年災，三十一年，僧慧文重建，樓僅二層，巡撫王繼文題額，在寂光寺殿右，內供藏經，達磨尊者不立文字，面壁九年，斯樓之稱，葢欲閱藏經者，觸目警心，不借文字爲津筏耳，在大覺寺正殿前，內貯藏經，樓以二觀名，取道德經有欲無欲之義，在傳衣寺佛殿右，萬曆年建，以貯藏經，樓前有大山茶一株，其高五丈，大七圍，花及萬朶，開時爛若堆錦，枝柯入總，朝暾初升，影映櫺檻，炫人瞻顧，其下又多種杜鵑，英燦繁麗，樓以此名，在四觀峯頂，銅鑄爲殿，外以金裝，梁柱窻壁，備極精巧，此殿原在雲南省城鸚鵡庵太和宮，崇禎辛巳，黔國公沐天波移建峯頂，因名此寺爲金頂寺，又名銅佛殿，在傳燈寺，正德間，北勝州土官高世懋與僧圓成重修此殿，因山頂風冽，嚴冬積雪，屋瓦凍裂，遂冶銅爲瓦以覆之，在華首門，嘉靖四年，僧昌玉同阿國眞建，今廢，在悉檀寺內，萬曆年，麗江土知府木增同本寺僧釋禪建，在華嚴寺內，康熈甲寅，僧照敏同庠生吳維相重建，在迦葉殿前閣，高二丈六尺，煉銅爲之，外餙以金，上鑄萬佛，最爲莊嚴，萬曆年，僧洪詔募造，今廢，在文筆山，高六丈六尺，四圍迴廊四十間，製搆精宏，遠近瞻仰，崇禎戊寅，麗江土知府應襲木靖同悉檀寺僧道源剏建，後道眞重加修整，鮮聖端崇，逈絕凡境，在華首門，左右對峙，各高二丈三尺，萬曆己亥，僧性來募周懋和建，太子閣正居其中，在牟尼山，高四丈，僧釋禪建，在華嚴寺內，萬曆間，黔府張，郭兩總管，奉沐國公命，重修華嚴寺，因爲沐公建長生祠於左，丁酉年燬于火，今故趾存焉，康熈辛未，僧照律重修，在大覺寺內，公劍川人，己未進士，任四川巴縣知縣，天啟元年，川中藺酋叛，陷重慶府，公死之，闔門殉難，贈光祿卿，謚恭節，寺僧爲立祠，在四觀峯金頂寺內，萬曆間，潘直指諱𤃒者，於山頂建觀風閣，至天啟年，朱直指諱泰禎者，復建天長閣，兩閣最爲偉麗，山頂由是香火始盛，合山比丘德之，爲立祠，肖像祀焉，在悉檀寺大殿右，木公諱增，號生白，麗江土知府，崇禎間，以輸餉助邊，加叅政銜，萬曆丁巳，公以母老祈壽，拜疏於朝，請建祝國悉檀寺，上可其奏，遂捐貲數萬，延僧釋禪剏建于大龍潭上，復于本寺門內建萬壽殿，以致祝國之誠，天啓戊辰，命僧道源入京請藏經，建樓供于殿左，寺僧因爲立祠，公又于本山華嚴寺建藏經閣，九重崖建一衲軒，文筆山建尊勝塔院，俱極精偉，山中修建功德，惟公爲最焉，在羅漢壁撒手處之東，懸崖萬仭，竹樹參映，累石架木，別具勝致，萬曆丙辰，僧洪詔建，先有寂光寺僧心宗持鉢盛八功德水傾於崖下，因以成泉，至今不竭，在西來寺之東二里許，屋止三楹，附崖而搆，窄處梯棧爲階，老樹修竹，交映左右，崇禎甲戌，僧性超建，在楊黼洞左，下臨懸崖，勢頗危仄，而結搆精好，左有小樓，坐攬雲山，別具靜遠之致，天啟甲子，僧廣高建，大錯和尚爲之題額，在楊黼洞傍，天啟年，僧還眞建，今廢，卽幻空靜室右，碧雲寺上，乃張直指與幻空老僧問荅處，在寶印庵之東，今廢，在停雲庵之東，今廢，舊名還眞室，在寶印庵西，僧還眞建，在半空庵之左，今廢，卽還普靜室，在半空庵之右，崇禎年，僧還普建，在普光庵下，崇禎年建，在體然室之下，崇禎年建，卽覺融靜室，在碧雲寺下，水井之上，萬曆年，僧覺融建，今廢，在水井之旁，崇禎年建，今廢，原名會心室，在碧雲寺左，僧元然建，今廢，在四觀峯西北四五里許，其下出泉，峯頂比丘汲飲於此，萬曆年，僧來秀建，僧廣和曾隱於此，今廢，在華首門西，古佛洞之下，今荒廢，在揷屏山崖上，萬曆年，僧幻空棲靜於此，今廢，卽魯擺靜室，在藏頭庵西，昔魯擺老僧棲靜於此，有老猿來爲之執㸑，今廢，在小桃源洞前，今廢，在兜率庵右，今廢，在伏虎庵旁，今廢，在軟瀑之旁，今廢，卽山東靜室，在收蛇洞門前，今廢，在猴子洞，昔大千和尚居靜於此，今廢，在放光寺西盤陀石上，石附崖而起，高數十丈，僧歸空結茆於上，架橋以登，俯視千崖萬壑，最爲奇險，今團標尚存，在飛鳳嶺之左，太古庵右，萬曆年，僧如琳居靜於此，在覺靈寺右嶺上，昔僧老古棲靜於此，穴土爲洞，人呼爲老古洞，在放光寺御藏閣之左，昔僧淵明閱藏於此，今廢，在放光寺左崖下，旁有怪石澄泉，萬曆年，有江南僧居靜於此，今廢，卽岳山靜室，在放光寺下三里許，岳山石洞之旁，清流激湍，映帶左右，昔南岳僧禪隱於此，今廢，在凌霄庵之下，鐵脚寶山居靜於此，今廢，在聖峯寺之左半里許，僧眞利建，在白雲寺之左崖上，僧定雲結茆於此，今廢，在白雲寺右嶺崖上，聖峯寺僧結茆於此，今廢，在紫栢崖西，僧眞利建，今荒廢，舊名法雲室，在聖峯寺左二百步，崇禎年，僧法雲建，今廢，在彌勒院左，兜率石傍，僧法行建，今荒廢，卽𦦨光室，觀音庵左，隔澗里許，僧𦦨光建，今廢，在楞伽石之下，萬曆年建，徽州僧居靜於此，今廢，在楞伽居之右，在補處庵下里許，崇禎壬申，僧周用建，在體如軒左，僧周正建，在體如軒右，崇禎間，僧周悅建，在體如軒之右嶺下，崇禎年，僧洪海建，卽自朝靜室，在補處庵左嶺下，僧自朝建，在燃燈寺後嶺上二里許，昔有羽人煉丹於此，今廢，在栴檀林玉霖軒右嶺下二里，眠獅石之左，天啟元年，僧覺明建，在栴檀林老僧崖下，左有懸瀑，天啟年，僧殊勝剏建，其徒學蘊叅禪於此，在積行庵右嶺，隔澗半里許，崇禎年，僧讀談建，卽年碍室，在玉霖軒左，崇禎年，僧無碍建，今廢，在栴檀林，崇禎間，僧淡惺建，今廢，在栴檀林，崇禎間，僧德明建，今廢，舊爲學弘靜室，在素雯居之上，崇禎年建，今廢，卽隔凡室，在老僧崖上，崇禎間建，今廢，原名大乘室，在栴檀林望臺之西，崇禎年，僧大乘建，今廢，卽了塵室，在半山舫西，天啟年建，今廢，在老僧崖右，崇禎間建，今廢，在老僧崖下，崇禎年建，今廢，在栴檀林，今廢，在獅子林前，有小樓，俯瞰萬壑，竹樹深映，境頗幽勝，萬曆四十七年，僧圓燦建，後有石漏泉，康熈丙寅，僧敎盛，真行募鶴麗鎭總兵王珍重建，在念佛堂之右，在念佛堂之下，天啟年，僧隱空建，在藏海蓮居之下，萬曆年，僧大力習靜於此，開闢獅子林，爲諸靜室之始，在獅子林左嶺，一名大靜室，天啟年，一明建，崇禎間，僧野愚擴大之，在念佛堂左，天啟年，僧玄月結茆于此，崇禎間，僧圓常就其址建一大艸閣，四圍搆六小靜室，故名，在六波羅密之左，崇禎年建，在獅子林吼天坪之下，天啟三年，僧念誠建，大錯和尚來遊，爲題是名，在圓明室後，崇禎年，僧玄谷建，卽無心室，在圓明室左，僧無心建，在獅子林六波羅密之右，康熈丙寅，僧寂法，照明重建，改顏東林精舎，在獅子林松月阿之下，今廢，在獅子林右嶺，崇禎十三年，僧道眞建，在鼻峯舎右，崇禎十二年，僧玄指建，在雪岸居右，崇禎十六年，僧玄聞建，卽慧光靜室，在雪岸居之上，僧玄竅建，在石彈軒右嶺上，今廢，在雲深處之右，天啟年間，僧道偕建，在和光室下，天啟年，僧性淑建，在垂虹居之右腋，在若野室之下，旁有湧泉，崇禎元年建，乃仙陀棲禪處，原名約宇室，在吼天坪之右，崇禎年，僧約宇建，在念佛堂之上，在太清居之上，卽石广洞之左，今廢，在倚天庵之左，前有片雲石，今廢，在普炤室之上，今廢，在守白室之上，前有壽星崖，今廢，在無心室之下，在無心室之右，在珠簾水之左，在松月阿之下，萬曆三十七年，僧寶峯建，在無宗室之下，今廢，在石彈軒之下，今廢，在太素庵之左，今廢，在容宇室右箐中，石洞邊，今廢，在曉天庵之左，石壁下，今廢，在若野室之右，卽容宇室，在曉天庵之左嶺上，卽永川室，在若野室之左肩上，卽惠然室，在虛白居之右，在獅子林之麓，幻住庵後里許，崇禎年，僧天香建，康熈丙辰，河南僧叅惺募翁大元重修，在九重崖，背倚高嶺，面俯西山，地宇宏厰，重閣相向，崇禎二年，麗江土知府木增同僧道源建，𢈏寅年灾，僅存後樓，在九重崖白鹿洞下，奇石怪樹，層繞左右，地不甚廣，而野花雜卉，頗極崖居之趣，崇禎元年，僧道乘建，在白鹿洞下，寒山樓之東，崇禎三年，僧玄悟建，今廢，卽應機室，在一衲軒下，天啟元年，僧應機建，在瑞雲軒下，天啟二年，僧讀宣建，舊爲文璽室，在法義室上，河南僧文璽習靜於此，二十餘年足不越戶，在一衲軒左，僧道眞建，今廢，在山月扉下，僧玄理建，今廢，在自得庵之上，僧玄象建，今荒廢，卽道本室，在枕流居下，僧道本建，今廢，舊名大定室，在自得庵之左，僧大定建，今廢，在山月扉東，今廢，在九重崖白鹿洞下，寒山樓之上，今廢，卽月庵室，在枕流居傍，僧月庵建，今廢，在白鹿洞下，寒山樓之下，崇禎年間，僧玄契建，在天池山下，鉢龍室前，毘沙精舎之右，砥石正當其前，左爲倒影池，居士曾沛霖建，康熈癸亥，僧凈徹重修，在白雲居右，崇禎年，羽士曾高明建，在天池山下，毘沙精舎之右，天啟年，僧瓊明建，在片玉山前，古雪齋下百步許，萬曆年建，今廢，在滿月山下，悉檀寺後，天啟元年，僧冲虛建，在五華庵上，僧寂定建，在圓凈庵左，天啟元年，僧洪時建，在圓凈庵右，崇禎十五年，僧三池建，卽無爲室，在法界庵之左，崇禎十年，僧無爲建，在法界庵右，崇禎四年，玄要建，卽恒然室，在五華庵左，僧恒肰建，在無我庵右，僧周璧建，康熈甲寅，僧廣䛿重修，改顏鹿野苑，在圓凈庵右嶺，萬曆年，僧釋禪建，今廢，在悉檀寺法雲閣之旁，在大乘庵右，崇禎年，僧淵明建，康熈丙辰，僧洪希同吳文華重修，改顏拈香室，在圓通寺左，僧玄修建，在卿雲庵左，僧玄頂建，在卿雲庵右，僧玄同建，在潮音閣內，在龍華寺內，在龍華寺左，隔澗百步許，嘉靖年，僧周徹建，在西竺寺後，在萬壽庵之右，昔有河南僧煉魔於此，今廢，在千佛寺左，僧學選建，在法華庵右，康熈壬子，僧洪紀重修，題顏兜樓室，在水月庵下，今廢，在水月庵內，天啟年，僧書佑建，在水月庵右，崇禎年，僧書奇建，康熙壬子，僧行照同吳文華重修，在法華庵右，隔澗半里許，萬曆己丑，僧寶會居靜於此，後遷建爲靈源庵，今廢，在燃燈寺之下，今廢，在雲海庵內，崇禎三年，僧性倪建，康熙甲寅，僧寂崇募修，在雲海庵右，萬曆二年，僧明眞建，康熙丙寅，僧仰黙重修，在華嚴寺後，檀溪崖上，崇禎辛巳，僧靈相建，康熙壬子，僧普胥重修，在大士閣左澗中，在報恩寺左，天啟年，僧昭印建，康熙壬申，僧抱璞重修，在傳衣寺後，崇禎八年，僧了愚建，在水雲居左，崇禎十年，僧覺悟建，卽定庵室，在水雲居前，天啟年間，僧定庵建，在圓通庵後，萬曆年，僧釋禪居靜於此，崇禎元年，僧空宗，寂光重建，在凈雲庵內，在凈雲庵內，在雷音寺內，羽士懷玉建，在九蓮寺左，天啟四年，僧覺用建，康熈辛未，蜀僧自證重建，卽彼岸室，在傳衣寺左箐中，今荒廢，在秋雪庵之左，僧雲谷建，今廢，在羅摩苴箐，萬曆四十二年，僧覺心建，舊爲無方室，在東瓜邑山，天啟年，僧無方建，今廢，在金華庵之下三里許，卽體微室，在翔龍寺之前半里許，僧體微建，在雞坪關，天啟二年，僧釋禪建，謝撫軍遊此，值沼生瑞蓮，故名，在牟尼山上十里許，僧釋禪建，麗江府知府木增重修，今荒廢，在大石洞山上十里許，僧釋禪建，今廢，在四觀峯，與善雨亭相對，今廢，在曇花庵內，今廢，在牟尼庵之後，天啟六年，賓川州守蔣爾第建，今廢，在放光寺門首，金剛石上，守州蔣爾第建，今廢，在羅李坊之上，直指周懋相建，久廢，康熈三十一年，僧慧輝重建，在四觀峯，今廢，在獅子林翠雨室內，在尊勝塔院後，振衣岡上，在銅瓦殿左側，舊稱爲一禪天，雙松爲柱，懸額于中，路經其下，今樹老而額廢矣，在迦葉殿左峽，仰高亭之下，賓守李世申建，考羅，李二先生，當是羅近溪，李中溪，此坊之立，巡按周懋相之命也，復建仰高亭於坊上，周有，載中，述景仰兩先生之意甚詳，後人誤以爲羅念庵，實非也，在聖峯寺門前，大理王治中建，今廢，在放光寺三門，在寂光寺門前，響雪橋之上，今廢，在悉檀寺三門，在悉檀寺門右百步許，在體一橋上，在大士閣左澗，在大士閣門內，直指周懋相立，在息陰軒右路旁，今廢，在傳衣寺門前，直指毛公建，在傳衣寺門左，在接待寺門前，今廢，在沙址村上，報恩寺之下，萬曆癸卯，直指宋興祖立，有修坊田，附在寂光，大覺二寺，康熈己巳，僧普宜同合山重修，在檀花箐，在四觀峯藏經閣之後，祀信時景帝土主，乃蒙氏所封金馬碧雞之神也，在迦葉殿內，祀沙音灼漠土主，相傳此神自西域隨護迦葉尊者至此，又稱為迦葉土主云，在靈山一會坊之右，其神即迦葉殿土主，土人每以血食享之，崇禎年，有陝西僧惡其污穢，告經巡道，移神于沙址，以便血食云，在下土主廟之下，其神即沙址村土主也，在九重崖後山，在華首門左百步許，僧正用建，在悉檀寺左，大龍潭上，僧釋禪建，在尊勝塔院之北，西顧山下，僧道眞建，在河子孔，有上下二處，在迦葉殿門前，祗陀松下，僧廣高建，在拈花寺右五里許石蟆江上，俗誤呼爲百接橋，考百接橋，原在拈花寺前，寺未建時，山道泥淤，土人以方木數十根連接其上，以便往來，故名百接，今旣成坦途，舊橋久廢，人遂以五葉橋爲百接橋，其順非有如此者，在雪陰橋右，在河子孔下，諸溪水合河子孔水，俱由此橋下出，今誤以此爲洗心橋，其實洗心橋別在此橋之東，人罕由焉，在九蓮寺前半里許，僧本達，性杲重建，在報恩寺上，葫蘆澗中，在悉檀寺前半里許，天啟四年，僧玄同造，在寂光寺下，大覺寺上，在華嚴寺路左，寶華池上，在華嚴寺路右，黃沙溪之上，甃亂石爲之，在大龍潭之前，在白沙嘴下五里許，麗江府造，在法界庵西，倚杖溪上，時大錯和尚修志片雲居，擔當老人隱居寶蓮庵，無盡禪師寓斷際處，恒與仙陀，眼藏諸衲子閒遊至此，倚杖逍遙，故名，在九子溪下，由首傳寺過燃燈寺處，在大覺寺內，軟碧池上，橫板相連，長一丈一尺，濶八尺，方正寛平，不爲斜陡，履道坦坦，足稱幽人之歩，康熈壬申，僧廣慈改修爲石橋，在白雲居門內，秋月池上，還源禪師隱於此者二十年，送客不過橋，一日，大錯和尚同眼藏來訪，還源不覺送過是橋，眼藏云，遠公乃過虎溪耶，三人大笑而別，橋遂以此得名，在象石村之上三里許，天啟年，鄧川庠生包大任建，在雞次坪下三里許，僧一心建，往來者因號名橋，至今相延不復更矣，在白沙嘴之下四里許，兩岸各有一大石負岸而起，對橫溪上，東西相接，闕處僅三尺許，往來者由焉，遂號爲天生橋，野史氏曰，於戱，地由人重，豈不然哉，滇南古屬西域，崇尚釋氏其來久矣，至文章禮樂之敎，則開自司馬相如，宋祖玉斧一畫，復淪於侏𠌯者數百年，故滇中人物，自明以前，槪難稽核，士生斯地，其亦不幸也，夫今考之輿志，徵之野史，以及故老傳聞，擇其可紀者著之，若夫耳目傳疑者，則姑闕焉，孔子曰，多聞闕疑，誠不敢屈筆以誣斯民也，志人物，鷄足古和尚，不知何許人也，名小澄，俗呼爲小沈，與二僧同住一庵，入城吃食，南詔問，識何法門，小澄荅云，我能使死者生極樂世界，南詔遂令國中，但有死者，請小澄起棺，如此十餘年，有讒于南詔者曰，小澄妄人也，云能超度死䰟，何所證驗，臣願入棺試之，南詔如其言，請小澄起棺，將至化骨處，起棺葢視之，誠死矣，懇之求生，小澄又作法，遂甦，死者悔曰，我已生七寶宮殿中，如何復來此，小澄遂還舊庵，見二僧，問食，二僧曰，汝從城中來，乃不裹糧，𨚫至此索食耶，小澄遂走，叩華首石門，門訇然中開，二僧追呼至石門，則石門閉矣，二僧悔恨，焚身門外，焚處生栢二株，有泣淚泉存焉，或云，小澄卽迦葉化身也，不知何許人，嘗在洱海東北青巔山峻石上禮迦葉，日課百拜，人名其石爲禮拜石，下臨不測之淵，濟後立化於石，今無有躡其石者，威楚人，三歲能誦佛號，入微溪山爲僧，嘗遊螺髻山，有虎伏崖下，後入九重崖，絕粒經月，一日端坐而化，茶毘之處，祥雲羃焉，禪師號德存，趙州人也，幼入鷄足山出家，遍歷講席，因問中峯和尚，于三乘十二分敎明得，與祖意是同是別，峯曰，你舉敎意來看，師曰，擬舉卽差，峯曰，恁麼則你講的經聻，師擬議，峯便喝，師不覺汗下，因茲服膺，峯爲升座示法語，有叅玄上上人，須識巧方便之句，後結庵山中，一日聞僧云，水自石邊流出冷，風從花裡過來香，遂開悟，河南人，至正年間來山，開羅漢寺，在大龍潭上，禪師號啇巖，得法于玄鑑，初住鷄山，爲土官高鳳請于姚安，創活佛寺，與總鎭繼軒沐公爲方外交，題師殿額曰眞如境界，後諸方學人雲集座下者七百餘人，聖峯寺開山僧也，弘治年間人，俗姓胡，曲靖世閫之弟，年十九棄俗，日食一餐，積久道重，人以白齋呼之，遂歷湖海印證，末旋滇，入鷄足山，先憇峯頂，後於明歌坪建寺，掘地得碑，有迦葉入定，八大明王歌頌相送之說，遂營緝成寺，大理人，長身修髯，始居凈土山，後入鷄足，歷九載，每入廛市，常依祠廟，置瓢神案，託食於神，人輙以食食之如神，後至白崖，忽一日謂衆，明日䖝蝗寺示寂，扶掖至塔所，趺坐說偈曰，吾三十年寂而常照，照而常寂，效此修得吾啖飲也，奄然順化，茶毘之次，忽瞠目曰，大衲與舉火者，此中有藥，當分，遂寂，號大機，圓信庵開山僧也，俗賓川人，姓趙，生於弘治壬子，初入鷄足山接待寺披剃，師体貌頎然，存心仁厚，嘗應禪期，累居首座，後剏圓信庵，諸山俱服其德，于嘉靖癸亥年無疾而逝，放光寺開山僧也，陝西甘州人，年十六出家伏牛山，後歷峨睂，五臺，遍叅知識，于嘉靖間至鷄足山，見華首勝蹟，誓建寺于下，李中谿遊山相遇，遂爲興創焉，惺道行孤高，三十餘年爲僧俗所歸，號定堂，尋甸楊氏子，嘉靖禮搖鈴山白齋和尚，叅萬法歸一有省，後住鷄足山金龍潭，屢見金龍出現，又見本寺椒樹放光，故初創庵名花椒庵，後方改寂光寺，師化時，書偈云，幾囘力盡心圓處，坐脫娘生鐵面皮，端坐而逝，老廣西者，鷄足山老僧也，名如正，廣西桂林人，俗姓周，萬曆丙子來止鷄足，人以老廣西呼之，住山四十年，棲隱艸庵，或趺坐空心樹下，在庵則捆屨，蒔菜以自供，或遺之錢，卽遺寺主，以爲供餽齋粮之佐，凡經行處，鳥不亂羣，獸不亂行，後趺坐而化，粤東羲印禪師銘其塔曰，師之生年，花甲四百七十有零，師之僧臘，水邊林下七七餘齡，木人花鳥，蘖苦氷清，雪衲補處，密行圓明，翻然示寂，空花死生，形影不弔，聲响分明，筆頭隻眼，舎利歸寧，窣堵坡前，山色青青，明明千秋，月照西陵，僧普荷題像贊云，嘗聞老廣西是個金剛漢子，今日見你，拜你，不過是個骨柮子，謂是行僧，便歇不下你擔子，謂是禪僧，又摸不着你鼻子，帶來底是敲破了半個魚子，打坐處是一科將死未死空心樹子，這便是你留與後代兒孫底榜樣子，請看這駝子，這墼子，咦，只恐還不是你，號月潭，鷄足山華嚴寺開山住持也，嘉靖初，自南京來，卓錫於此，故人以南京庵呼之，後弘爲寺，和尚不知何許人，居百接橋東土龕，日惟種圃，夜則跏趺，嘗以艸席爲囷，趺坐其中，囷形稍匾，故人呼爲匾囷和尚，人傳師持，時有闖賊之擾，殊不介意，後擾之甚，師笑曰，何乃如是，遂黙坐持咒，是夜，盜數人旋繞囷旁，至曉，迷謬不得去，盜叩頭求釋，師以手揮之，乃去，鼓山嘗有妖夜出，人不敢行，師以咒制之，妖遂息山中，僧衆豎降妖坊于法華庵旁，今故址尚存，鷄足山僧，嘉靖初，結庵袈裟石上，孤標峻潔，李中谿稱爲一山高僧之首，名道裕，聖峯寺凈月徒也，幼出家，行腳至南海普陀山，得定三日，一時名德莫不欽之，道行清玄，聲稱遠播，後歸鷄山，李中谿與之爲方外交，耆年無疾，端坐而化，名興徹，洱海人，初師鷄足定堂，誓立禪，永不坐臥，後往孤島寺，叅天竺和尚，竺與師鉢烙餅，連燔六枚，一一被訶，跪請曰，某素爲鄙業，所食不佳，願賜指示，竺曰，示汝耳，繼又入蕩山，學楞嚴于印光禪師，每定三日，光訊曰，得法喜乎，曰，然，自是翹一足立，無欹斜，住獅子山，一日向衆爲別語，香煙盡，我則去矣，迨香煙旣盡，聞空中佛聲，漸向西而逝，亦定堂法嗣，賦性孤高，不隨世緣，住山遇虎，白額掉尾而來，見之輙㐲，年八十餘而終，號古鏡，白崖人，自幼于龍華寺出家，後歷諸方叅究心地，囘結茅于寂光寺，名古鏡庵，一日，師補衲，有僧來叅，繞師三匝，師將衲擲地示之，僧便禮拜，壽至九十六而終，寂光寺僧，澂江楊氏子，年十五，詣千佛閣出家，從定堂得三昧法，棲金龍庵六載，因山無藏經，入都叩請，羅近溪遂爲請送寂光寺，師奉藏歸，結幻住庵居之，後坐化，號雪庭，趙州人，俗姓張，髫年習儒，一日閱般若經，慕釋氏學，遂出家，徧叅知識，後謁龍華寺佛心，師曰，某甲初進，乞垂開示，佛曰，近前來，爲汝說，師拂袖而去，佛深契之，後剏潮音閣，壽九十有五，寶山德住禪師，聖峯寺僧，劔陽人，俗姓張，嘉靖辛亥，於聖峯披剃，後依蔡關主究心宗學，脇不至席，一日，歷伏牛山，欲入堂，衆哂爲滇人足軟，師遂翹一足，立七晝夜，衆皆驚服，呼師爲鐵腳羅漢，名振遐邇，還滇，隱居幻住庵，聖峯遇災，師與妙峯重恢建焉，黙庵禪師，賓川李氏子，生而喜佛事，嘉靖癸丑，投師正宗，創止止庵，師初不識文字，日夜禮華嚴不斷，經六七載，頓開慧性，誦華嚴如夙記，遂叅匾囷和尚，中谿公請師三塔開堂，後建徧炤寺于白崖，建般若寺，萬松庵于洱海，著有觀無量壽佛經註，國母遣妙峯賫藏入山，賜師紫衣，年至七十有五坐化，分靈骨於雷音，萬松二處建塔焉，西來寺開山僧也，關中人，結茅于羅漢壁崖下，日禮法華，旣久，泉自崖根湧出，每齋罷，以手擎飯，念佛一聲，羣鳥集肩而食，修銅瓦殿下大路十七里，登山者便之，號無臺，大理郡守李華之孫，年十八，投聖峯寺白齋披剃，後隱波羅崖，艸衣水食，嘗七日忘飡，又叅定堂，接天二禪宗，中溪贈詩云，貝葉翻三藏，曇花作一燈，又送師歸凈雲舊隱，贈詩云，袖雲一旦別，蘿月幾時圓，後中溪請師白鷗社同居三年，至萬曆十五年九月九日，沐浴端坐焚香，命衆誦千遍，誦畢而逝，及茶毘，室有異香，號水月，昆明人，萬曆初年，禮古林爲師，後與朗目同叅，遍歷大方，海內宗匠無不印可，一日，至峨睂山四會亭，得璢璃三昧，後歸，主寂光寺，天台兵憲王公問師，日用事如何，師荅曰，鑿池不待月，池成月自來，號無心，大覺寺開山和尚也，承天人，俗姓舒，幼隨母至燕，不茹葷，遂辭母，祝髮法海寺，年十六受戒，大闡宗敎，萬曆己丑，慈宮頒藏鷄山，賜紫衣，與妙峯同賫至山，奉藏華嚴，師駐錫大覺，一山無不宗仰，號月輪，華嚴寺月潭法嗣，馬龍人，姓易，年十八祝髮，卽謂，萬行爲菩提初基，雲遊至燕，演習經論二十六載，請藏來山，兩賜紫衣，圓頂，與妙峯同賫藏囘山，重修華嚴寺，號徧周，大覺寺僧也，鶴慶李氏子，年十六入山依月輪，值妙峯，無心二師捧藏來山，議安華嚴寺，由是開閱藏制塲百期，于衆中選師披剃，侍無心老人，旣妙峯復命，而無心老人居大覺，師隨侍數年，感雲邑楊公後成大覺，法席卽隆，門下百人，如徹庸輩，咸其孫也，幻空和尚，北京人，初入山，住大覺前樓，次住迦葉殿崖上，又住羅漢壁石崖邊大樹下，後諸方宗仰，遂剏碧雲寺，師居山四十餘年，惟以叅禪爲宗，有來問法者，但隨機接人，時有直指姜思𧇩慕師道德，入山訪師，見師眞掛壁，師坐龕中，卽云，和尚和尚，業障業障，旣在龕中，又在紙上，此處爲眞，彼處爲妄，彼處爲眞，此處爲妄，速道速道，免喫吾棒，師從龕中荅云，業障業障，不止和尚，赤條床頭，冠裳輿上，這也不眞，那也不妄，眞則俱真，妄則俱妄，如此是說，請收尊棒，姜公改容禮之，遂爲建寺勒碣云，不知何許人，依印光出家，習頭陀苦行，檀花箐素爲盜藪，師獨結茅于路傍，晝夜經行三十年，盜賊感化，餽以香供，本鄉善士請爲建剎，師拈香祝曰，若此當興佛事，請示靈異，祝罷，金光炤徹山原半日，因建金華庵，師後于庵之東石洞中禮佛十三年，繇是大聖，翔龍等九寺，因金華之靈異，遂繼剏焉，臨終，師命門人具齋，邀諸檀越，沐浴趺坐盆中而逝，茶毘之次，覺有異香，禪師曲靖人，稚年入山，禮月輪祝髮，乃遊歷諸方，叅訪明哲，頓悟心宗，後結社廬山，四方衲子雲集，座下千餘衆，後不知所終，所庵眞澄法師，尋甸張氏子，年十五，企仰玉龍庵發光，師一日菓園摘柿爲獻，忽墮地，昏昏如夢中，赴發光座下，光曰，汝事辦否，師曰，已辦，及甦，五體猶仆墮處，遂悟生死不在色身，乃禮光受五戒，年十八，叅古梅曲江，梅告以遍遊天下，遂歷叅諸師，至千佛寺，禮徧融和尚，受法後，乃來往五臺，鷄足，弘演敎乘，爲近代法師之冠，建那蘭陀寺於鷄足之金龍潭，號法界，傳衣寺僧也，大理人，俗姓陳，于萬曆間出家，後歷諸方，至燕叅徧融和尚，歸滇，至響水關值虎，虎避，囘山主傳衣，延所庵開講，後寺災，師恢剏焉，朗目慧光禪師，曲靖人，姓李，曾住鷄足寂光寺，後遊海內，登天目蘭風之堂，風以見佛了生死爲問，每擬議，風輙呵，一日風肩柴次，遙見師，擲柴于地，曰，見佛了生死，師不言，直肩柴去，曰，見佛了生死，風深契之，後神宗李太后召開堂于北京蘆溝橋，復興安慶浮山，刻九帶集，因與衆說楞嚴，至同分，別業二種妄見處，忽下座告衆曰，緣盡矣，跏趺而逝，塔于浮山，有法句行世，號本無，昆明張氏子，博學有道行，初憲副馮時可擇鷄足勝處，建息陰軒居之，後麗江土知府木增復延建悉檀寺，幷開牟尼山，所著有風響集，老子註二卷，及楞嚴懴，禪宗頌古，俱行世，法名廣融，葉榆人，俗名李應霖，中鄉榜，萬曆年任知州，棄家祝髮于寂光，禮水月爲師，建三益樓，清凉閣，號大力，宜良人，所庵法裔，初入山時，四林茂密，人跡罕到，是時山中無住靜者，剏建靜室從師始，師素履朴直，舉止有古人風，初修苦行，後叅禪，專以凈土接引後學，年近六旬，夢生西方，現一池中，皆大蓮花，花上皆坐偉人，自身亦與焉，示寂時，合掌西向，禪師號野愚，雲南嵩明人，法嗣水月，行腳江南數十年歸來，著有頌古百則，漚花集一卷行世，逝於昆明，化時獲舎利數十粒，手骨赤如珊瑚，聚洲王太史以師禮之，臨終偈云，一句元無，踏倒太初，非凡非聖，萬象如如，塔於古庭之側，號如如，澂江張氏子，幼業儒，因看楞嚴，維摩諸釋典，遂有出塵之想，後棄家，投幻空祝髮，惟以叅究爲事，有叩問者，隨機應荅，著有三敎直指，金剛定衡，性學正宗等書，拈花寺乃師始剏也，號蘭宗，黔中畢節人，姓王，年十八，投所庵披剃，遍叅海內知識，精通敎典，住獅子林三十餘載，修華嚴法界觀爲宗，諸山耆德無不欽仰，端坐而化，茶毘之時，異香滿室，隣僧念誠聞空中有天樂之聲，徹庸禪師名周理，雲南縣人，姓杜，生於萬曆十九年，白氣出屋，鄉人異之，𦆵出襁褓，啼不止，有二僧登門，賜名慧九，九歲䘮父，十一歲入鷄山大覺寺禮徧周爲師，時周預夢，有大蓮花生於殿庭，明日師至，稍長，篤志宗風，有僧密藏開發叅禪之要，後歷諸方，得法天童密雲和尚，歸鷄山妙峯開堂，海衆雲集，以棒喝傳宗，滇南自古庭後二百餘年，祖燈再熖，實從師始，晚住妙峯，著曹溪一滴及語錄行世，臨終示偈云，生也如是，死也如是，夢幻空花，物恒順常如是，塔于妙峯山，號蒼雪，昆明人，出家于妙湛寺，歸鷄山，爲水月侍者，年二十五，行腳江南，住吳門中峯，爲一雨法師上首，紹長干十友講席者數十年，宗風凛然，詩名籍甚，大興支公道塲，著述甚富，海內宗之，後老於中峯，不知所終，號應機，雲南縣人，幼入鷄山，禮法光爲師，遍叅海內，叩朗目于浮山，旣歸石鐘，衆欲請師住持，師云，我事尚未了，寧能爲人乎，遂登九重崖結茅栖二十五年，將謝世，迎歸石鐘，方坐，乃云，這遭我坐家裡了也，合掌而逝，號艮一，宜良人，自幼投大方和尚剃落，後嗣所庵學華嚴法界觀，師戒行威儀，無可比者，號冲虛，昆明黃氏子，出家盤龍寺，初不識文字，遍遊海內，住峨睂山二載苦行，住五臺山九載，學盡諸經，後徧叅蘊璞，憨山諸大師，歸滇受具於所庵，建不二軒居之，後住傳衣十五年，專心念佛，誓欲往生凈土，將遷化七日前，邀山中耆宿告別，至七日，跏趺念佛而逝，河南人，年十三出家，往浙江叅湛和尚，問，何處來，答曰，牛山來，湛云，幹何事，答云，念佛，湛云，還要叅究，師云，怎麼叅，湛云，叅箇話頭，師云，某甲不會，後至湖廣叅黃蘖，請開示，蘖大喝一聲云，你看我這裡有個甚麼開示，師亦不會，又求請，蘖搊住脇下抖三抖，師亦不會，遂求話頭，蘖命叅父母未生前，誰是我本來面目，又十年，不契，乃發誓住山，天啟年間，來鷄足，住九重崖，不出戶者二十年，單叅一箇誰字，至不知朝暮春秋，一日，見撞鐘僧，問云，如何不撞鐘，僧笑云，𦆵放下鐘搥，又叫我撞鐘，後師道行旣高，接引愈廣，鷄山僧衆以老河南呼之，和雅眞利法師，雲南大樹營人，姓石，幼投徹明爲師，遊方至金陵，受戒于古心和尚，傳敎于三槐，蘊璞諸大師，談經三十餘會，律徒半海內，至楚，爲岷王師，後還鷄山，廣開講席，至八十而終，號雲聚，河南人，苦行自持，住四觀峯，剏建金頂寺，住山數十年，精勤不懈，崇禎末年，無疾而逝，自如寂定法主，劔川人，遊歷諸方，受戒於三昧和尚，叅顓愚大師，博通經典，後歸鷄足山，弘開法席，建斷際處，居數年，劍川段氏敬師名德，請開石寶山，遂終老焉，號傳燈，葉榆人，幼依大覺徧周出家，壯而遍歷名山，歸來，日夜念佛，不簡寒暑，忽一日，聞牆角西有喚聲云，當中品往生，師遂集衆，衆方至，師起，立牀前而化，手中數珠，拄杖不墜，後出茶毘，惟數珠不化，及視其珠，乃木盾也，首傳寺僧也，昆明人，與還源禪師交善，嘗于午齋後熟睡，還源曰，齋後卽睡，無碍乎，寛云，我睡在虛空，何礙之有，甲午年某月日忽囑寺僧云，我來日午時，當告別大衆，卽散其衣鉢，至來日午時，索筆畫蓮花，及畫完，乃一偈也，命僧徒送與還源，端坐而逝，行僧也，鎮南州白土城人，于本處出家，來山依大力，住獅子林三十載，夜遊念佛三年，居無牀榻，晝夜跏趺，頂上燃燈，計有三千餘盞，而頂骨瑩白如玉，年八十，終于石鐘寺，無住洪如禪師，定遠人，姓鄧，幼慕宗學，萬曆丁巳，同周芝公遇徹庸和尚，卽拜爲師，庸命叅狗子無佛性句，後就河南大千祝髮，復來鷄足叩徹庸，入白雲窩，苦叅三年無所得，一夜坐高樓，聞鐃鈸聲，忽然大悟，舉似徹庸，庸許之，陶不退問，叅何話頭得悟，師舉趙州無字，陶曰，無字聻，師曰，雪閣，陶深然之，先生者，永樂年間太和人，號存誠，隱居不仕，孝友好施，庭前桂樹扶疎蟠蹙，巢居其上，因別號桂樓，讀書不輟，一日硯水竭，欲下取之，顧視則水溢矣，自是有得，後入鷄山，栖羅漢壁崖穴中二十餘年，年八十，歸家卒，卒之日，家人見公從外入，曰，楊黼今日大事了也，凡所交遊盡見其至家爲別，又有人於安寧道中遇之，疑仙去也，所註有桂樓集，篆隸宗源，卒之日，又有人於貴州見之，寄語諸孫，計程，是日已過二千里外矣，山東人，舊居終南日久，萬曆間，入鷄足山，住獅子林，與山中名德結百期打七煉魔，後不知所終，河南歸德人，幼通三敎，尤精道德之旨，年二十五，雲遊方外，崇禎甲申至鷄山，後遊騰越，後竟隱去，諱宗本，俗姓曾，名高㨗，賓川人，崇禎𢈏辰進士，得第後，於南京叅天童和尚，言下有解，遂不仕，歸隱鷄足山天池齋，晝夜叅究，精勤不息，諱洪先，江西吉水人，嘉靖己丑狀元，隱退，遊域內名山，至滇入榆，造弘山廬夜話，走鷄足，李中谿跡其後，講道于賓蒼閣，諱贄，號卓吾，任姚安知府，萬曆八年，遊鷄山，寓鉢盂庵聽經，羅汝芳，號近溪，吉安人，進士，雲南學憲，萬曆丙子登山，詩賦標題，無寺不有，歸家，命子送藏寂光寺，諱圓易，廣東人，萬曆末年來遊鷄山，與如正等交，師精通宗敎，詩詞賦，落筆千言，道俗共欽，後如正示寂，爲製塔銘，載中，法名如清，襄陽人，萬曆𢈏申年，同雲石，王亨宇遊山，栖蘭陀寺二載有餘，諱元翰，寧州人，翰林，萬曆年間遊止鷄山，號語公，蜀梓州人，萬曆壬戌進士，于崇禎壬午入山，栖片雲居三月餘，片雲居卽公題名也，諱珽，進士，姚州人，萬曆間，寓鷄山大覺寺，號霞客，南京江陰人，生而好遊，欲盡繪天下名山勝水爲通志，遊遍京省，閱盡天下佳山水，崇禎𢈏辰，將遊鷄足，道經南京迎福寺，有僧靜聞亦慕鷄足之勝，徐遂攜之同行，及至廣西，靜文病且死，囑公曰，我志往，不得達，若死，可以骨往，徐憐其志，因焚其屍，取骨貯以木匣，負之入滇，及至山，止悉檀寺，欲于山中乞地葬之，以了其遊山之志，寺僧仙陀高其義，爲卜地，葬於文筆山之陰，建塔墓上，晉寧黃郊爲之銘曰，孰驅之來，遷此皮囊，孰負之去，歷此大荒，志在名山，此骨不死，旣葬旣塔，乃終厥志，藏之名山，傳之其人，霞客靜聞，山水爲馨，徐旣葬靜文，愛鷄山之勝，遂止焉，麗江土知府木生白聘修鷄山志，剏稿四卷，未幾，以病辭歸，太和人，郡吏也，有志節，不與胥曹偶，人餽之，必問所從來，或受十之一，凡有寃事，必力諍于庭，守怒笞之，起而復諍，久而知其無他，亦時時嘉納之，一時無寃民，冬月，其靴無襪，藉之以艸，役滿後，入鷄山，郡守物色之，不得也，燕京人，萬曆己丑賫藏入山，貯華嚴寺，後復命還京，栖五臺山，和尚不知何許人，萬曆間入山，或居庵門，或宿樹下，夜惟念佛經行，大覺寺徧周亦嘗叩之，乃爲建室，請講寶訓，後四年返蜀，開峨睂之洪春坪焉，燕京人，萬曆間來山，徧周留之大覺，嘗植一大木缸于鐘樓上，日夜趺坐其中二十餘年，崇禎丁丑冬，夜坐缸中，大聲念佛，次早往視，乃知化去，而端坐儼然，河南人，嘗豎高竿，頂上安一盤打坐，又於街衝坐一二月不動，萬曆年來山，住猴子洞，後至祿豐之獅子口建凈蓮寺，終焉，名廣和，杭州法師，天啟六年來山，寓悉檀寺，與本無爲道友，朱直指敬其道行，于四觀峯頂建天長閣居之，後歸南京博山，號不空，臨安府孝廉，初于雲南玉案山筇竹寺祝髮，名自度，後歸依徹庸，改今名，嘗隨徹庸住鷄山，僧衆以禪問之，惟荅以念佛二字，後於妙峯談律，門徒甚盛，臨終時，或問曰，和尚平日念佛，此時何如，師應曰，我自念佛，與汝何與，遂寂然而逝，諱元陽，大理府太和縣人，嘉靖丙戌進士，翰林院庶吉士，建賓蒼閣，讀書山中數年，開建放光寺，捐貲置常住田數百畞，山中寺院，凡傾頹者，無不修葺，兼爲撰文立碑，鷄山之盛，公爲首功矣，號印文，楚雄楊氏子，年十八，投法光和尚披剃，住石鐘閣，禁足持誦彌陀七十餘年，未嘗一日少間，德行孤高，重建敎義閣，徒衆數百，年九十而化，塔於本山之西，號知空，洱海張氏子，甫十歲，卽入山投水月和尚祝髮，住寂光寺，精修戒律，脇不至席者三十年，建玉霖軒靜修，後出山，於楚雄開創九臺山，學人數百，臨終三日前，集衆辭佛，對衆云，三日後，天必雨，雨時可相報，吾好去也，囑畢，遂入方丈，趺坐不出，至期午刻，果雨，侍者入報，師命衆念佛，隨出方丈，將己鬚掠入口中咬定，遶殿三匝不言，復入方丈，端坐而化，年七十七，塔於本山，號非相，迷渡孫氏子，年十八，投悉檀寺德周和尚祝髮，隨創雲溪庵，住靜二十年，後入水目山，叅無住禪師有醒，遂主席斯山，康熈𢈏午秋，師於七日前鳴鐘集衆，沐浴拈香畢，隨將本身衣鉢送入塔中，開視己塔，安龕於內，入龕跏趺不出，四衆禮足，哀請不已，乃出，與衆懽留二日，至三日昧爽，復入龕，訣衆偈曰，萬刦從今，萬刼歸古，幾根朽骨，寄入水目窣堵，喝一喝，入寂，時年八十有七，號擔當，晉寧州儒士，俗姓唐，字大來，以明經選，不赴，棄家遍遊，歸而出俗，叅水目山無住和尚，往來鷄足，點蒼間，師善書畫，索者盈門，康熈癸丑冬，一日，趺坐說偈曰，天也破，地也破，認着擔當便錯過，舌頭已斷誰敢坐，寂然而化，壽八十一，所著有翛園，橛庵二集，拈花頌百韻行于世，號達一，山東兖州曹氏子，生于崇禎戊辰年，遊南嶽，投學明和尚祝髮，後叅諾諾禪師有醒，康熈癸卯入滇，初至臨安府，修迎恩寺，𢈏戌歲，始住鷄足，重建迦葉殿，煥然一新，戊午冬，一日，集徒衆慧法，慧暉等，囑云，爾輩隨吾學道有年，誠能一切放下，大休大歇，暢快平生，庶不負多年勤苦，示畢，趺坐而寂，時年五十有一，塔於本山，號見月，滇楚許氏子，投寂光寺量如㳒師薙髮，後歷海內，遍叅知識，無不印可，受具，嗣㳒於金陵三昧和尚，主席寶華，戒律精嚴，門下嗣㳒六十餘人，戒子萬計，集有三壇正範，指作二持行世，康熈戊申，示微疾，坐化，號平若，尋陽洪氏子，七歲祝髮於寂光寺，受具，承嗣于鍾靈梵菴和尚，主席斯山三十餘年，名重兩迤，門徒廣衆，於康熈辛未冬十二月初二日，在臨安大乗寺集衆傳戒畢，辭衆云，吾今不待，爾等都來，將衣鉢付囑廣因等畢，喝一喝云，當陽一喝出凡塵，任運逍遙撒手行，吩咐精勤三學者，人天相外覓無生，吃茶一盃而化，號友山，滇姚高氏子，致仕，出家于大覺徧周，創曇華古佛林，精修梵行數十餘年，晝夜不輟，一切名山古剎，無不中興，凡有傾圮，皆賴修葺，于康熈己巳七月六日坐逝，塔于曇華山，號淵明，楪榆紳士楊春秋之子，幼年辭榮入山，禮無心和尚，出家，爲徧周禪師之徒，結茆放光寺左，閱藏五載，究明佛意，臨終，端坐而化，號印如，楪榆阮氏子，自幼入山，禮徧周和尚落髮，智性聰穎，深究敎乘，明直指姜公遊山，甚爲相契，有詩贈，因鑄洪鐘，至永曆聖主入滇，頒賜紫衣，號怡淵，楪榆李氏子，自幼禮徧周和尚出家，慕道叅禪，入獅子結茆修靜，十越寒暑，臨終辭衆，尅時沐浴畢，跏趺，寂爾定去，塔於正宗院後，號清宇，雲南縣楊氏子，丱歲入山，禮徧周和尚落髮，幹蠱叢林，續賜紫衣，時爲山中知識，紹繼紫衣，後付洪讓而傳育山，號一唯，定遠人，禮徹庸和尚爲徒，徧叅江南，與房公請藏，齎還大覺，同徹師開堂妙峯法席，主持四十餘載，臨行，鳴鐘集衆，上堂辭世，拋拄杖立化，靈蹟附，峯頂四觀，雞山八景，野史氏曰，子不語怪，吾儒尚矣，宗門恥言神通，儒，釋一理，夸誕非所貴也，但山川靈氣，每與聖賢遺跡相映，以垂不朽，域中名山，幽靈昭著，彰彰耳目，神道設敎，大易豈欺我哉，志靈蹟，佛光之現，各名山或有之，如五臺，峨睂，九華，種種不一，而雞足山獨異，每雨止雲收，朝旭將升絕頂之上，下視山腰，白雲瀰漫，忽有圓光現于白雲之中，山頂觀者不啻千萬，人人各見光中惟現己像，拱揖朝拜，無不相應，俗謂之攝身光，又或時現五色毫光，形如彩虹而周輪圓滿，又或絕頂遍現黃光，佛殿左右無不瀰漫，僧眾皆行坐于光中，經數時而始散，大約在夏，秋之間，天氣清爽，陰雨初霽時爲多，葢冬多雨雪，春多昏霾霖澍，則光不能時見也，華首門高十餘丈，其門中裂一隙，作兩扇，各濶三丈三寸，旁有眼藥水，水僅勺許，而旱曝不竭，相傳卽古二僧泣淚泉也，昔有僧名小沈，與二僧同住一茅庵，偶自城市歸，索食於二僧，僧曰，汝自城市來，乃索食於我耶，沈遂走叩華首門，門訇然中開，沈遂入，二僧追呼，至則石門閉，二僧悔恨涕泣，焚身門外，焚身處生栢二株，至今存焉，山下靈山一會坊右有土主廟，此神舊在迦葉殿，祀用血食，萬曆年間，忽有陝西僧人來山，將其神像負之而去，本寺僧衆大駭，逐而奪之，其僧曰，尊者道場，何可牲酒作汚，我已告巡道，准斥此神下山矣，寺僧以其誕，爭持之不釋，其僧不能勝，委其像於門外而厺，寺僧舁之歸，重不能舉，是夜夢神曰，我已爲某僧所訴，官命移下山矣，今無顏居此，宜送我山下，至次日，忽見山下沙址一帶，村農具鼓樂來迎，詢之則云，是夜皆夢土主神云，欲來山下卜地以居，故村老相約迎之，寺僧以所夢相符，乃聽舁下山，建立今廟，後細訪之，則前此陝西僧果於大理府，具詞巡道處，告土主神，牲牢酒醴穢辱名山，乞以法冶之，巡道曰，彼神也，我何能禁，僧曰，但求准我詞，僧自能治之，巡道乃批准移下山，僧遂來山强移神像，故其廟竟因之而遷，至今神甚靈顯，山下遠近皆敬祀焉，本山多產香艸，紅梗綠葉，遠近進香者取歸，能治六畜瘟症，俗名之曰仙艸，每歲春夏之交，有靈鷲鳥數百，其形類鵝而差小，來朝華首門，其棲止，多於獅子林一帶大樹上，此山雖多蛇，從來不傷一人，山有收蛇洞，俗傳昔尊者收蛇於此洞，故蛇不爲害，皷山下有白蠎，見者反以爲瑞，雞足山龍潭，靈泉百餘處，經敎皆傳迦葉入定時，有七十二龍隨來護衛，故山雖多龍，率皆馴伏，雖時現靈異，而絕不爲災，似受降㐲於佛法者，若悉檀寺前大龍潭，初水勢洶湧，林樹幽邃，人不敢犯，及建寺後，水漸微細，龍遂遠移赤石崖，卽石鐘寺左有赤龍潭，初亦嘗興雲雷，今寺址漸擴，龍亦遷焉，以至龍泉庵原有小龍潭，天池山下亦爲龍窟，建庵宇後，遂爲池沼，又山後華藏洞右有上石潭，嘗有小蛇遊行水中，時隱時現，青紅黃白，五色各異，土人皆知爲龍潛處，時以牲醴享焉，河子孔水在山之南金母山下，水從大石下涌出，合山上諸溪水，繇雪陰橋出賓川，其水清潔奔騰，雖夏秋之間，霖澍不息，山中諸溪水皆濁，而孔水獨清，雖與諸水併流，而絕不相雜，或云，昔有人繇大理渡海朝山，於洱海邊午餐，其食盒誤落水中，及至山下，小憇水邊，則見其盒自此孔中流出，乃知此水繇洱海透山而來，百有餘里，故俗呼此水爲盒子孔，後更名河子孔，葢洱海又名西洱河故也，白古通載，迦葉尊者繇大理點蒼山入鷄足，今洱海之東蓮花曲有大石一塊，上存尊者足跡，其深葢數寸許，鷄鳴時，山頂觀東方日出，千霞絢爛，別一景界，遊觀者每言，泰岱之奇正如是也，西域雪山去此山千里，每雲收霧歛，山頂望見雪山連亘霄際，玉峯瑩潔，晃耀心目，有如覿面也，西洱海正遶山麓，光平如面，蒼山相映，宛若畫圖，每雨收天霽，則白雲瀰漫，虛空佛光變現作種種相，洵山頂之奇觀也，鷄山正峯最高，仰插青漢，名天柱山，遊觀者至山頂，適遇風止雨收，則佛光現於山下，其變幻種種不一，詳具下，華首門當山之極高處，雷雨皆在其下，每見山下雲暗一方，雷聲殷然，則知其下澍雨，然山上日光四炤，晴明如故也，點蒼山積雪，冬夏不消，蒼素相間，烟雲繚繞，實宇內奇觀，而榆城近處山麓反不能見，惟此山正對，了了可畫，乃天造地設，以爲鷄足之景，非他處所能借也，洱水明凈，與點蒼十九峯相映，每風日晴明，烟嵐映帶，有非丹青所能繪者，惟鷄山全收其勝，非眞具山水勝情，老於此山者不知，尊勝塔院在文筆山，塔高六丈六尺，飾以堊粉，瑩白如玉，秋月當空，皎潔互映，加以院宇宏厰，廊廡清雅，山空夜靜，恍如濯魄氷壺矣，雞山遍產松樹，自巓至麓，綿亘數十里，加以此山深邃窈窕，松陰幽映，別一天地，逈與他處不同，清風謖謖，音韻悠揚，恨不令陶弘景聽之耳，山中瀑布，大小十餘處，而玉龍瀑爲第一，懸流千尺，掩映崖樹，有時烟嵐旋繞，隱蔽出沒，對嶺遙觀，忽疑中斷矣，九重崖居山之東側，壁立千仞，正對西暘，每當夕陽返炤，千霞𦔳彩，紅紫萬狀，自羅漢壁亘九重崖二十餘里，巖壁盡赤，樹石皆爲之改色，亦一奇觀也，野史氏曰，南中，蜀之苑囿，河圖括地象言之矣，豈非以物產之饒富與，每讀陸賈南中行紀，唐蒙博物記，稽含南方艸木狀，記載雖侈，無關風土，禹貢紀山川耳，併載璆，鐵，球琳，孤桐，浮磬，豈非驗土宜之高下，徵山川之靈秀哉，雞山百里之區，產物不多，鐘靈獨異，佛區祖地，信非偶也，志物產，在木香坪，拱朝本山正峯，遠近皆見，大數十圍，高不知幾百尺也，山中之樹，此爲最古，在西竺寺後靜室左，大數十圍，上可結巢爲居，故名，在補處庵前，高百餘尺，大可數圍，其下一幹，中分兩開，中可安蒲團趺坐，昔廣西老僧如正，嘗止靜於此，在慧燈庵上，其樹三株，列如品字，質古心空，嘗有遊山僧眾，坐臥其下，以避風雨，在迦葉殿門外，古幹叅天，不知歲月，僧衆依樹搆土地廟，相傳此樹有神憑藉，遊山者必致禮焉，在大悲閣前，高八九丈，大四圍，繇絕頂西北下，跨壑連岡，有長松數十萬株，鬱葱四十里，憑高一望，叠翠平鋪，若可晒經也，在銅佛殿前，上下參差數十餘株，高者千尺，大者十圍，依岫憑崖，虬屈各異，樓殿偃映，嵐霧褰迷，深秋氣爽，嘗有靈鷲百十連羣，翔宿其上，大小二株，在華首門前，在眞武洞下，二株相望，奇古異常，其大合抱，高七，八十尺，卽傳衣寺前古松也，茲山產松四五種，不下數十萬，獨此軀幹極偉，粗二十圍，一丈二尺之上，左右各分一大幹，後又出一小幹，枝幹細處亦且數圍，橫拿倒攫，屈曲魁詰，非特畫工難到，亦意想所不能及，似造物者有施設于其間，在曹溪水下，其大合抱，枝幹扶疎，有如偃葢周身，皮皺作紫金色，在松月阿右，樹可合抱，高與崖並，其頂上平正，竟可趺坐，在迦葉殿前，樹本三折，屈曲如人力刀鋸所裁，不似天植也，在安心處門外，昔老僧印宗將一樹手分作兩開，左右對種之，今其樹已大十圍，蒼老叅天，其心半空云，大小十餘株，在迦葉殿門首，奇古各異，在金剛石右，龍吟壑中，在暗香泉之前，有蒼藤如柱，盤繞其上，古梅一株，在九蓮寺寄寄齋後，形勢奇古，爲鷄山第一梅，其年代不可考矣，老松一株，在古雪齋之右，大數圍，高數十尺，橫拿倒攫，恍疑龍化也，出木香坪，花似玉蘭，而清香勝之，生華首門下，及袈裟石傍，其花葉俱似牡丹而差小，山中各寺，紅茶花有十餘種，而白者最少，惟大覺寺，龍華寺，白花山及傳衣寺者最佳，生山頂諸崖壁，紅梗綠葉而有異香，臘月間，艸木皆枯，而此更葱翠，土人採而市之，遠近進香善士，以錢易得，戴之於頂，歸以奉之家廟，經久其香不歇，能治六畜瘟疫，山中蘭有數十種，有紫蘭，有蜜蘭，有朱蘭，碧玉蘭，而以雪蘭爲第一，開於十二月，其色如雪，鮮潔可愛，滇中多產松實，而惟山中者最佳，產山之東麓，其實較他處獨大而味美，其形如鵝，每春夏之間，數十爲羣，飛集樹上，多在羅漢壁，獅子林等處，土人不識，呼爲旱鵝，後有西番僧見之，曰，此卽天竺靈鷲鳥也，其大如鸚鵡，每啼便作彌陀佛三字，毛羽蘆花色，形如鷓鴣而稍大，多宿松樹上，其聲咯咯然，若老人之咳且笑於山谷也，鸚鵡，滇產也，而此山尤多，葢山樹多松，此鳥獨喜食之故耳，其形似䑕，而毛色花紋可愛，多棲崖壁間，山多玄猿，較諸猴爲大，深崖積修之士多見之，山中有玄鹿，與常鹿異，非久住山者不恒見，見則主吉祥，山中松有二種，結子者，謂之赤松，其不結子者，卽謂之山松，當三月間，其花將放，比丘採之，取其花粉作餅，服之輕身延年，赤松花味甜美，其山松之花，味稍苦，宜和蜜食之，山中多種椒，其辛辣較勝他處，與蜀產等，生栗樹上，味如海菜，別具風致，山中產野橄欖，實小而圓，搗汁爲膏，味甚雋永，遠行攜之，可生津止渴，生上倉湖邊，味極甘芳，土人珍之，不多得也，野史氏曰，封禪之說，見於史記，七十二君之事，不可攷矣，然登嵩而呼萬歲者三，山靈與帝王之精神固相應也，况封山濬川，尚書紀之，雞山遠在荒裔，至明始入版圖，勅書煌煌，各寺寶藏，與山川俱永，甚盛典也，故志焉，朕惟佛氏之教，具在經典，用以化導善類，覺悟羣迷，於護國佑民，不爲無助，玆者聖母慈聖宣文明肅皇太后，命工刊印續入藏經四十一函，并舊刻藏經六百三十七函，通行頒布本寺，爾等務須莊嚴持誦，尊奉珍藏，不許諸色人等故行褻玩，致有遺失損壊，特賜護持，以垂永久，欽哉故諭，竊惟本躬彝倫天造，符命坤元，坐享清平，思惟感酬，乃自捐內帑銀兩，命司禮監漢經厰，造佛藏尊經二十餘部，散施各省名山寺院，延請課誦，以斯上荅蒼穹主德，恭酬祖帝洪庥，祝皇帝皇儲而永御萬邦，願臣忠子孝而敦崇治化，康及國庶，澤廕華彝，特命遣內宮近侍太監陳相傳，與勅賜盧芽山護國永慈寺禪僧福登，本安，齎持藏典，兼以幡首，供貲，特送雲南地方雞足名山，永爲供奉，以延國祚，福庇黔黎，爾其欽之勿怠，特諭，朕發誠心，印造佛大藏經，頒施在京及天下名山寺院供奉，經首護勅，已諭其由，爾護持及僧眾人等，務要虔潔供安，朝夕禮誦，保安眇躬康泰，宮壼肅清，懴已往愆尤，祈無疆壽福，民安國泰，天下太平，俾四海八方，同歸仁慈善教，成朕恭己無爲之治道焉，今特差御馬監左監丞高登賫詣，前去彼處供安，各宜仰體知悉，欽哉故諭，朕惟自古帝王以儒道治天下，而儒術之外，復有釋教相翼並行，朕以冲昧，嗣承大統，天下和平，人民樂業，仰思天眷，祖德洪庇，良由天公同善之因，况國初建置僧錄司，職掌厥事，葢仁慈清淨，其功德不殊，神道設教，於化誘爲易，祖宗睿謨，意深遠矣，玆者朕嘉善道可依，念傳布之未廣，爰命所司印造全藏六百七十八函，施舎在京及天下名山寺院，永垂不朽，庶表朕敬天法祖之意，弘仁普濟之誠，使海宇共享無爲之福，先民有言，一念思善，和風慶雲，一念不善，災星癘氣，夫善念以有感而興，無感而懈，是以皇極敷言，不厭諄諄，聖哲所貴，善與人同，古今相同，其揆一也，且善在一人，尚萃一家和氣，若億兆嚮善，豈不四海大和，此經頒布之處，本寺僧眾人等，其務齋心禮誦，敬奉珍藏，不許褻玩，致有毀失，特賜護勅，以垂永久，欽哉故諭，朕惟爾地僻在南滇，北鄰西竺，崇尚佛教，自昔已然，茲以木增奏稱伊母羅氏，夙好修持，捐貲建寺，護國庇民，命僧釋禪虔恭護持，奉請藏經，該部議覆，特允頒賜，爾等尚其益堅善念，率領合山僧眾焚修，導悟邊民，闡揚宗教，皇圖鞏固，聖化遐宣，欽哉故諭，野史氏曰，攷古徵今，實資文獻，宣聖言之矣，道德同，則文軌一，土壤閡，則風俗殊，宋三百年，棄滇雲爲異域，雞足雖名山乎，文獻無存久矣，王道貽阻化之誚，賢士鮮附驥之榮，豈獨地之罪哉，况兵燹之餘，簡編散失，蒐輯爲艱，雖苦心訪採，十不得一，聊存興創之略，尋遊覽之跡，附以詩賦，以俟後之補訂云爾，葉榆水東，陸行八十里，至白石菴，見一山聳出，平頂，南向，餘三方各有山一支，葢一頂而三足，故名雞足，由白石菴至河子孔，過福緣寺，由此上傳衣寺，謂此山乃佛大弟子飲光石門洞天，因以傳衣名寺，先君與僧徹空建菴，名淨雲院，院傍菴所，結搆皆清幽，由傳衣西南經萬松菴，少憇，西至蕐嚴寺，北行里許至龍祥寺，又西南行直趨放光寺，約四里皆由岡脊行，磵谷舂淙，崖壁在望，至放光寺，爲常年放光之地，上至迦葉石門，以風水向背言之，此爲胸臆之穴，餘諸菴院皆在山之肩臂矣，舊爲灌莾，嘉靖丙午，余與壻吳階州懋來遊，從大頂下瞰見之，因謀於山僧圓惺，以田金與之，閱十年乃落成，余三度來遊，皆在冬春，不見光相，此來正當六月，詣巖殿致禱，俄頃，見兠羅綿雲緬平一白，宛如玉地，有大圓光倚玉地之上，外暈七重，每重五色，環中虛明如鏡，觀者各見自身現于鏡中，毛髮可數，舉手動足，影亦如之，衆人同止，惟見己身，不見傍人，僧云，攝身光也，有頃，光沒，風起壑中，雲氣散盡，林巒改色，鮮妍奪目，復出一光，如大虹霓，然虹霓半缺不圓，此光圓瑩如水晶映物，僧謂此光乃佛現也，極難得遇，須臾乃收，同遊有老人云，昨見平雲上現二銀船，檣柁皆具，往來江村沙浦之中，如人掉之，但不見人，肰則光非一狀也，寺西北六十里，有化麓等七寺，皆大梵剎，遊人罕至，余昔歲曾遊，今彷彿在目，不能再往，遂登迦葉殿，此殿有伽藍神，甚靈，余初年來遊，只單騎入山，僧多不識，是夜，此殿鐘不扣自鳴，僧起視之，重門皆閉，不見人，謂其徒曰，土主報鐘，必有異也，曙光初昇，余至寺門，僧迎見，顧其徒曰，鐘鳴以此也，余詢之，誠肰，殿北崖龕，爲楊黼仙人修行處，又西上兠率菴，爲行僧蔡關主所建，集僧煉魔，今道月居之，不失其舊，菴北石下出冽泉，上下諸菴皆賴之以食，又至銅瓦殿，殿後有袈裟石，青石白筋，如袈裟之製，余玩坐至夕，臥不解衣，人言此處五更見日出，驗之信肰，雖無雞漏，肰四望沉黑，東方未白之時，已見紅光如火焰，假寐有頃，乃見紅日徑丈許，躍肰而起，須臾，卽漸減小矣，此與衡嶽日觀峯相似，凌晨，上猢猻梯，手攀足躋，時覺石動而未嘗落，足每近手，膝常點胸，後人之帽嘗觸前人之履，梯盡處有大悲閣，僧曰，且止，此處風軟，可以四望，過此則風勁不可久立矣，如其言，班荊而坐，蒼洱塔廟在空濛中，如世外壺天，五百里外山川皆在足下，旣至大頂普灮殿，出殿而西行，於罡風灝氣中，歷虎跳澗，仙碁石，過一艸菴，西南至拜佛石，下臨千仞，可坐不可立，余正德間嘗築室讀書于此，今故屋在焉，辭僧下臺，至曹溪水，上有曹溪菴，菴前小坐，囘望拜佛石，令人有飄肰遠舉之想，又東，有八功德水出飛崖下，僅容一瓢，四時不竭，世傳羅漢修行處，東行有石竅，古老云異人以咒術收蛇此中，又前至迦葉門，卽尊者守衣入定之洞天也，俗呼華首門，聲之訛也，高下有二門，皆彷彿城門之狀，以今觀之，則聳肰一壁耳，野史載，唐時有神僧小沈者，訶門，訇肰中開，入已復閉，其語雖若不經，及觀記傳所載，洞天褔地皆在人境，肉眼不識也，嘉靖間，有行僧自遠來，徑投石門，結艸菴以居，自約苦行，住三年滿而後去，期滿之夕，夢石門忽開，中有多僧，延之入，見殿宇金碧，門上各有金字對聮，惟正殿鎻不開，右堂僧衆皆黙坐，左堂如齋厨設供，謂僧曰，汝勿厺，得乎，僧曰，吾有願，欲遊名山，未得住也，言已而寤，猶記對聯，識而藏之，迦葉門崖畔有金雞泉，僅容一盌，日有異鳥飲之，鳥來必雙，至二十雙而止，四時皆肰，鳥無增減，水無盈縮，嘗有僧貼壁結樓，取水自供，夜夢神人曰，此是金雞泉，爾不宜見擾，明日而樓災，遂不復搆，余與客藉艸坐，茶罷，遵舊路至玉皇閣，遂過宿，明日，歷海會菴，觀音菴，寂光寺，千佛閣，乃至龍蕐寺，此寺殿閣宏麗，寺傍菴所十餘處，因止宿徧觀焉，又東五里許，至石鐘寺，乃一山總會處，寺東稍南有茶房，有瀑布水，東有鉢盂菴，北行里許爲五華寺，一名小龍潭，東五里爲羅漢寺，一名大龍潭，東北三十里有二洞，皆名迦葉洞，一在山麓，二月土人作會，一在山腰，艸木蒙蔽，非土人指引，不得其處，二洞各深百餘步，奇石萬狀，雕鏤巧妙，如人爲者，至此爲鄧川界，遂由此趨上關而囘，路人云，初入山，由河子孔以上，一路至石洞，林藪雄㴱，正對崖面，其石山有古人朱篆，至今不滅，余倦不能往，假我數年，更卜重遊耳，余少時則聞滇中有金馬，碧雞，雞足諸名山，爲西南壯觀，金馬，碧雞乃漢人之所望祭，而雞足則釋迦佛大弟子迦葉之所藏修也，然金馬，碧雞在昆明池上，凡至滇者，近得之指顧間，惟雞足僻在一隅，非有事迤西不得遊，余始至滇中，適有詔催徵取礦甚急，行部迤西至大理，而故人戶部主政野亭羅君自姚安至，相擕爲雞足之遊，已而問左右所從往，曰，由海則徑，由陸則迂，余曰，登山而不觀海，非勝遊也，戒舟楫，十月十六日早出郭，彌望皆良田，直抵海上，而點蒼之麓，又往往多水泉，下注田間，入於海，行六七里，至柴市，又百步，至海神祠，前有閣，曰浩肰，惟時天風拂拂，高浪洶湧，少焉，海氣上騰，旭日東昇，霞綺練光，絢爛奪目，野亭因問洱海所由名，余曰，因水影如月抱珥，故名，宋人聞道牂江空抱珥，是以洱海爲牂牁江也，肰牂牁發源四川烏撒府，東南流，去洱海千里而遙，安得混爲一耶，又有以洱海爲黑水者，不知洱海之源甚近，而黑水出雍西，西流又折而南流，復東南流，出永昌，而洱海則西南與黑水合，又同入於南海，則以洱海爲黑水者，亦非也，舟行約二十里，抵東岸，地名魯擺山，行二十里至下倉，兩岸對峙，石勢穹窿如欲墮狀，傍有小澗，藤蔓覆之，惟聞水聲潺潺，至百接橋，又三里至白石崖，崖畔有菴曰白石，又二里至洗心橋，又一里至沙址村，時已薄暮，又二里至山，前後持炬火，穿林薄澗，余睡頓輿中，忽聞水聲從空中瀉下，如轂雷鳴，問左右，曰，此瀑布泉也，嘆息不及白日看翫，以爲恨也，而復睡盹如前，肰則土人所称，此中蹬𨃞者九，灣轉者十八，半從夢中度矣，醒後，過白水菴，又一里至石鐘寺，乃止宿焉，明日，寺僧曰，西下二里許有大龍潭，每潭中龍吟，必有老僧入滅者，余與野亭步往觀之，潭在崖前，幅員百餘步，二面列樹，潭邊淺艸茸茸，水平布艸間，僅寸許，彷彿若葑田，予試踐之，浮浮欲䧟下，僧急止余曰，昔有道人見潭畔有異艸，前往取，忽水湧高數尺，道人幾不免，余曰，是眞有物潛伏，不可犯耶，近潭多古松，山高不聞鳥聲，忽格磔數聲出松間，問僧何鳥，曰，此松雞也，行二里至龍蕐寺，夾道皆古木，木杪有絲飄瀟下垂，如緣髮，長數尺許，土人謂之樹衣，登山者多取而佩之，又三里至雲海菴，又一里至龍祥寺，又二里至海會菴，又一里至玉皇閣，又五里至迦葉殿，東有楊眞人洞，洞在崖畔，陡絕不可至，出殿後東行一里許，穿深谷而上，緩步支離，行二三里，凡數憇而後至兠率菴，又二里至銅佛殿，時天未暝，乃同出殿西之高臺，憑欄送目，指點西崖幽絕處，已而登觀音閣，復踞閣前虎石俯瞰懸崖，嘯咏久之而散，明日，出殿後一里許，爲猢猻梯，石芒齟齬，落手投足，始得進步，如此二三里，至土主殿，則山之絕頂也，絕頂有塔，遶塔四望，見是山之形，前出三支，後出一支，誠若雞足四趾肰，西望點蒼，隱約與是山高等，而點蒼實高，葢彼有積雪而此無之，是其證也，西北望見一山，純白色，狀如屏風，高際天，橫亙數十里，余指謂僧曰，豈非雪山耶，僧曰，彼山厺此將千里，在麗江境內，山純石而石色純白，非雪山也，肰據古滇志，麗江西北有玉龍山，一名雪山，雪貫四時，玉立萬仞，千里望之，若在咫尺，與松潘諸山相接，豈余所謂雪山者固是，而僧未知之耶，還下土主殿，遵山之後趾，行二里至虎跳澗，又一里至捨身崖，又一里由西崖穿石峽而下，崖下有仙人石碁枰，有三十二子，峽徑多流石，歷落擁足，下步欹側，不能自持，又一里至禮佛臺，至此上下皆絕壁，橫通一徑，余與野亭各手笻杖，側足而行，下臨大壑，又一里許，至曹溪菴，二僧居之，僧取曹溪水煮茶，茶罷，行一里至八功德水，又一里至華首門，則迦葉安禪處也，石壁㴱入丈餘，高十餘丈，廣如高之數，又其上石出二丈許，如飛簷，故謂之門，正中有佛像，左有磨崖字刻二處，不可辨，還至銅佛殿，直下玉皇閣，乃折而西，行十餘里至三角坊，過檀花溪，乃遵山足右趾而行，又十里至傳衣寺，明日，下山二三里至河子孔，上有龍祠，山中大龍潭，檀花箐諸水，皆會於此，又八十里至賓川，明日，至下關，又明日，至大理，余惟昔釋迦佛生周昭王之世，迦葉爲之大弟子，是時滇中爲西域之境，未與中國通，故迦葉得占雞足爲道塲，及二十八傳至達磨，持迦葉所傳衣鉢入中國，六傳至盧能，則唐之中葉也，其時南詔尚僣稱王，與中國抗，天下雖知有雞足，肰以限隔之故，欲遊不可得，方今華彝一統，南詔爲衣冠文物之區，四方遊雞足者踵接至，雞足山峙賓川境內，面南，卓立萬山之上，前紓三距，後伸一支，若雞足然，佛弟子大迦葉奉金縷衣入定待彌勒處也，四周多童岡荒阜，獨是山松杉鬰盤，雲霞所留，且饒名花錦卉，祇園寶剎，余以行部蘭滄，渡金沙江，緣山百里，由東南支入，始爲石鐘寺，寺東數百步有黑龍潭，水㳙㳙從葑田中流出，石鐘西爲西竺菴，西竺後爲龍華寺，寺與菴咸有傑閣翬起，龍華後爲大覺，過大覺，則行穿萬松，又一里，爲寂光寺，寺西百步爲水月菴，去而之勝峰寺宿焉，晨起，由勝峰上迦葉殿，謁尊者像，山自此純石叠綴，輿者行磵道中，步步喘息，前後人膺趾遞承以上，過兠率菴，袈裟石而後至銅佛殿，西出可平達華首門，東乃走險上猢猻梯，梯無路，僅僅崖石礌垂，俯深箐，絕處架木接之，猶非梯也，梯乃石齒齮齕，其芒上出亷，利侔劍戟，承足石芒，內嚙其半，半踵懸外，惟瞰㴱箐，故可上而不可下，上亦牽挽蟲縮而升，里許方至土主廟，則山之巓也，入廟，西北指則雲間見麗江雪山，西指則點蒼十九峰雄據，洱海蕩滌其前，東南巒麓參差，咸在杖底，循後距北一里爲文殊閣，又二里，經束身峽，流石，投足拄杖不能留，過石碁盤，至伏虎澗，又半里，上禮佛臺，下出一洞，乃東跨偪仄，三里而度曹溪，又東二里，嘗八功德水，迦葉所卓錫處也，又東二里而謁華首門，門距山半，石規十丈，如半月，而簷外飛出，迦葉入此安禪，余與僧無心屈指，龍華尚餘八百八十萬年，因題詩石上而厺，還入銅佛殿，又下十里，轉西南入華嚴寺，五里，下圓信菴，宿八角菴中，次日，復下接待寺，度洗心橋而抵賓川，自華嚴下山，松隂空翠掩雲日者，又十餘里，軼大覺路，輿行其下，不覺神思之欲飛也，六月丁亥，自賓川至煉洞，初過和尚庄，人家𠋣樹夾水爲庄，亘以平梁，寒漪芳藻，相映交媚，枝禽谷響，宛然江南風物，行可二十餘里，循山徑入林谷，石色藹藹，水流淙淙，樹隂如幄，良久，至天衣橋，樹益巨益古，飛泉益猛，至接待寺，望見大士閣，巍然天表，殘雲斷靄，煥漫層崖，從林中三四折乃至，前復有小閣，諸山環其前，重叠圍繞，自此，山愈深，樹愈茂，互相虧蔽，流泉鏦錚，鐘磬互荅，對山有茶房，煙堂霧室，半出樹杪，其傍渫水，懸瀑千仞，嵐光飛映，良久，至石鐘寺，岡連隴凑，包孕重重，古樹叅天，葱菁峭蒨，鬱肰無際，又數折，至西竺寺，當山缺處，望見賓川以外諸山，旗導羽隨，巨者與雲爲翮，細者與林爲毳，已，過龍華寺，松杉尤巨，去里許，至大覺寺，遠望百里山川，旛如幢如，至此山形已高，茂林㴱箐，似在屐舄下，良久，聞窗外瀟瀟刀刀，以爲雨也，推戶一視，星河燁肰，葢僧徒激泉，自下而上，其響軋軋，乃就寢，而圖次日遊，己丑，曉起倚檻，覺雲氣盡撥，遠近諸山，次第呈露，喜謂晴徵矣，忽霧氣四合，如在混沌，比丘導余遊傳衣寺，出門可里許，過滴水澗，水聲嶒嶸鍧平，濤翻雪湧，已，上高坡，喬木干霄，在雲霧中益見雄俊，數折而下，皆行山腰，俯臨大壑，對面諸峰，青翠相接，綿雲片片，若可挹取，屢折而屢見，已，歷般若菴，雷音寺，淨雲菴而至傳衣，此寺初名圓信菴，右有精舎，位置亦雅，雜植異卉，出門閱古松，其枝夭矯偃蹇，甲鬣開奮，若怒虬相攫，左爲八角菴，棕櫚夾道，已，入淨雲諸寺小憇，可四五里，又復數折，轉入㴱樾中，至華嚴寺，寺甚幽邃，後爲藏經閣，聖母所頒大藏置焉，門前平臺，俯瞰諸壑，右折而下，過一橋，大樹合沓，奔泉飛馳，聽若驟雨，玉塵珠沫，時射人面，已，復數折而上，至首傳寺，內亦靚深，左有園，羣英斐亹，折而東，入寂光寺，殿後奇樹與峰爭高，互相交轕，天光不漏，右有齋，亂葩爭吐，紛紅駭綠，有山丹，石竹子花，又有槐葉花，其葉似槐而花如芍藥，微風乍搖，掩苒蓊葧，香氣徹坐，折而右，不半里，爲水月菴，前有偃月池，內有清涼閣，供大士，此處山徑，開爽清秀，其右了幻亭，亦有小池，泉聲隱隱，池畔蕭颯峭愴，清骨凄神，右折而下，多㴱樹，翠染衣裾，復還大覺寺宿焉，𢈏寅，由大覺寺右過萬松㴱處，經寂光，首傳二寺，可五里，至勝峰寺，僧寮弘廓，飛甍相屬，殿後有閣三重，祀天神，亦名玉皇閣，雞足諸山，非怪石崛起則鬰葱相蔽，至此忽厰平坡，由寺右至彌勒院，又三里餘，皆度㴱林，蒸嵐凝雲，彌見其幽，良久，至放光寺，近寺多古木，其枝垂條，如絲如線，土人謂之樹衣，或名龍髯，亦開細花，登山者取佩之，辟不祥，殿後有閣，今上命中涓高登賫大藏於中，後負絕壁，上爲華首門，每歲七八月，佛光先起于此，有老僧居此，見放光四，五十度，初見兠羅綿雲，平鋪如玉地，大圓光𠋣其上，外暈七重，每重五色，環中虛明如鏡，觀者各見己身現鏡中，毛髮可數，舉手動足，影亦如之，傍人卽並立，不能相見，所謂攝身光也，有頃，光沒，風起壑中，雲氣散盡，林巒改色，鮮妍奪目，復出一光，若大虹霓，圓瑩如水晶，此爲佛現，又有見平雲上現銀船，檣舵皆具，但不見人，須臾遂收，此非佛地，何以有此，寺左有峰干雲，入門時尚相賓主，及出，遂爲霧障，庭前有大石如廪，憇良久，歸宿勝峰寺，辛卯，細雨如絲，氛霧四塞，出門行二里，至迦葉殿，開山古剎也，右土主殿，殿西數十步有獅頭石，可坐數人，正殿後爲挿屏山，出門又轉陟石梯，攀蘿而上，絕壁㴱谷，懸泉百道，山傍多古樹，輪囷離奇，其枝幹上縱若虬龍，下蟠若蟒虺，交觸若相搏相噬，風葉簌簌，與鳴泉相應，其巓有陀頭，倚崖結靜室，廣僅尋丈，問無名姓，以自北京來，稱北京師，居此數年不出，神氣逈別，與語，似能解而不能解，又行二里，至兠率菴，上爲傳燈寺，上猢猻梯，又一里，至大悲閣，後爲普賢閣，一里，至普光殿，殿後爲普光塔，則絕頂也，初登梯，雲忽開，至頂則雲團天頂如承塵，四傍盡徹，千里在目，僧指其下隱隱成抹曰，此鶴慶諸山，此葉榆諸山，如追如走，皆望風遜伏，獨點蒼趐擘鷲翔，點翠霄漢，若負不肯下，西北一山絕白，狀如屏風，僧曰，此麗江玉龍山，其東有微白滉漾，挾日色作金蛇，以爲洱海也，良久，雲霧復合，了無所見，從塔左行，道甚平，睨其傍，皆萬仞懸崖，有特出更峻者爲捨身崖，更二里，至文殊閣，其前兩崖崛起相對，中復一臺，相厺各丈許，下臨㴱澗，爲虎跳澗，臺上有仙人碁，石甚方整，從崖間下坡，爲蛇褪皮，扶腋而下，爲伏虎菴，菴右一石特起，上方而平，爲禮佛臺，亦下臨㴱壑，一里，至曹溪菴，有泉泓澄，可數顱髮，一里，至八功德水，㴱碧，皆流瀑所注，又一里，至華首門，仰眺絕壁，下臨萬壑，從者莫不駭嘆爲奇，此迦葉安禪處，壁㴱入而巓飛出如簷，故謂之門，崖畔金雞泉僅容一盌，日有異鳥飲之，鳥來必雙，至二十雙而止，四時皆肰，鳥無增減，水無盈縮，過華首門，霧翳開豁，輕雲如濤，如奔馬，宻雲如絮，如席，如屏，欲頺不頺，欲動不動，已，還迦葉殿，雲團團起，作山峰樓殿形，其四遠則豁肰盡撥，下視諸山及州城，葐蒀罨靄，諸溪如練，縈青繚白，眺望甚適，是夕宿微笑閣，雞足山三支並起，鼎峙若雞足，羣峰拱列於外，叢林棋布於中，艸樹蒙茸，崖石幽峻，而烟雲變幻，倐忽陰晴，登山，宿石鐘寺，簷間滴瀝徹曙，山乍雨乍晴，所目涉者，若西竺，龍華，千佛，寂光，華嚴，放光名剎，而大覺寺二觀樓尤自勝絕，夜抵玉皇閣，漏下三皷乃就寢，明晨，起視天宇，初日杲杲，霽色可餐，遂躡山之巓，羣峰起伏，如在平軾前，雨後蒼翠欲流，旭日映之，紫綠千狀，三里至迦葉殿，取徑登銅佛殿，迹所謂袈裟石，叩華首門，俗傳迦葉尊者入定傳衣處也，後入榆城，由雞足山之陰，歷淨土，懷恩，五福三禪林，各少憇，將躡鄧川境，坡陀上下，蒼洱在目，茲行，登涉幾五百里，重遊屬厭，竊有請于山靈，先援毫而爲之記，雞足山在賓，鄧兩州界，雖深山，實孔道，辛亥季秋，余將行部賓川，日晡，宿官署，丁未，飯五福寺，再飯懷恩寺，竟日晷始至廣恩寺，乃施榻，寺在茂林中，後倚雞足，前列鶴慶諸山，如設屏焉，日將入，晚霞弄影，雲色㴱翠如列眉，令人𠋣欄支頤，不能已已，戊申，入觀音寺，歷金華菴，境亦幽邃，將至放光寺，經絕壁下，峭立通霄，午憇大覺寺，傳衣寺，從間道走石鐘寺，松杉鬰盤，從石鐘左至鉢盂菴，又從西竺菴左至圓通寺，兩處徑路紆杳，臺殿㴱藏，西竺後爲龍華寺，咸有傑閣翬起，其隔林爲極樂菴，萬松中斜陽蔭映，人面皆綠，還至大覺寺，見山下一派白雲如綿，日色晃耀，若大海波濤，流欲不流，其外遠雲皆作奇峰，與諸山競立分爽，良久，遂至寂光寺，小憇，而還宿大覺，己酉，出門至勝峰寺，自此行樹陰中，樹窮則萬山若浪，奔騰杖底，由勝峰扳迦葉殿，忽嵐霧四起，良久，白雲瀰漫，不別天地，從者咸謂不可登矣，忽疾風如掃，雲翳盡撥，乃相與扶曳，過兠率菴，觀袈裟石，至銅佛殿，緣猢猻梯上至頂，右望麗江諸山，左指點蒼十九峰，若爭雄競據，不肯降伏，至文殊閣，經束身峽，過石碁盤，已，上禮佛臺，下有洞，出風瑟瑟，生寒逼人，又三里過曹溪，又東二里嘗八功德水，又二里至華首門，憇亭中，彩雲忽現頭上，紅綠黃白相間，如披天孫錦，到水月菴，彩雲始沒，登三一樓，落照弄晴，天光如玉，遠近雲山，幻出奇變，至寂光寺，松際露月，池畔流煙，北還大覺，則雲空靄盡，皓月千里，𢈏戌，往蘭陀寺，寺在大覺後，入林更㴱，而山門踞高原，雲朝霞拱，俯視萬象，齋罷，徃華嚴寺，寺倚高峰，下臨㴱箐，松枝石骨，相倚絕巘，寺後爲毘盧閣，迂道往憇，歷歷青葱中，由間道還歸大覺，月色如昨，但風露凄冷，不耐眺賞，還宿小樓，坐聽鳴泉，久之始寐，辛亥，下山，經萬壽諸招提，長松歷落，濃翠欲滴，掩映初陽，過大士閣，兩岡合沓，陰陽異狀，若入窮谷，已，至賓川等處，拮据吏事者七日，己未，復從山歸，入牟尼菴，禮佛菴，界兩峰間，過此爲叠水澗，惜爲雜樹蔽虧，不得素蜺縱橫狀，過大覺寺，霞靄沉沉矣，遂宿寂光寺，𢈏申，過首傳寺，東西齋多五色菊花，皆名品，石竹子花亦五色，刺桐，丁香皆盛吐，刺桐宛如芍藥，丁香不減海棠，又有茄蓮花，獅尾蘭，陸離庭際，越前遊八十日，往以雨，茲以晴，故所得各異，還至官署，書爲記，嘗覽山經，見渤海中有方壺，瀛洲，蓬萊三神山，而岱輿，員嶠流乎北極，不得比焉，至五岳亘峙中州，而他名山以奇僻幽勝擅美一方者，卒遜其雄烈，何也，葢古帝巡狩，弗踰四岳，神禹窮源，不越岷山，穆滿荒遊，但過黃竹，秦皇東封，漢后西祀，亦惟汾陰，社首，而荒徼無轍跡焉，又况文人墨客之不能及遠者乎，是以鬱鬱遐荒，不特下土之奇士爲然，而名山亦有之，余遊雞足，考前賢紀述寥寥，夫亦有故，葢滇舊爲西域，未通中國，周時迦葉占雞足爲道塲，二十八傳至達磨，持迦葉所傳衣鉢入中國，六傳至盧能，則唐之中葉也，是時南詔尚建號一方，與中國抗，𨿽欲來遊，烏可得哉，至宋祖以玉斧畫大渡以南棄之，故宋臣撰洞天福地記，滇南名勝見斥不錄，迨元始入版圖，而登臨題咏，不見輿記，得非茲山終以僻遠，阻文人之駕乎，則前此相如，賈島來遊金碧，賦咏不及，無足怪也，按茲山一名九曲崖，三峰偃仆如雞足然，頂有石門，儼若城闕，世傳佛大弟子迦葉波守佛衣於此以待彌勒，卽俗稱華首門也，山巓有迦葉卓錫成泉，名八功德水，登峰處石磴稜層，遊人匍匐而升，嘗得見佛光五色，則覩光梯也，山兩崖霞圍霰集，崒嵂𡺈崿，則迦葉馴虎之澗也，其間院宇莊麗，自傳衣，石鐘而下，大者七十二所，塔院規天矩地，制度虛厰，餘皆淨室，精舎，而結搆于羅漢壁，獅子林者爲尤勝，兼之松風萬壑，花馥四時，溪澗迴複，流泉遍山，宜增福地之修，以補宋臣之闕，不肰，佛教流傳入與周孔之道宣揚中土，而使佛地鬱抑，不得進與泰，岱，衡，華之秀頡頏神州，豈非文人之過哉，是爲記，甲寅六月，鹿泉李公以赤石崖宼巡行至賓川，余亦踵至，戎務稍戢，謀爲雞足之遊，十九日，約騶從，裹餱糧，出賓川北門，行一舎許，見遙岑紫翠，僕夫指點，此雞足山也，二十里至煉洞，午餐，五十里度洗心橋，歷沙趾村，西折二里許至圓信菴，丁香爛熳庭際似夭桃，散步靜雲菴，轉入僧寮，盆蘭敷華，皓潔如雪，鐵線牡丹，纏枝小屏，羈人乍見以爲奇，此地乃恒有耳，是夜宿菴中，晨興，由靜雲菴左行登山，晴旭方升，清霜塗艸，夾路青松，細竹，八九里，越龍翔寺，至勝峰寺，登玉皇閣，望煉洞河，四山環碧，白雲千里，復行里許，山坳奠海慧菴，古樹虬曲摩霄，飛蘿緣生，垂絲結綺，樹皆倚崖懸谷，高下爲林，大抵數百歲物也，石壁有眞武洞，不可登，憇迦葉殿，出門北折，樹益古，石益奇，路益峻，輿人益勞，兠率小菴，綴于崖旁，恒有落勢，憇銅瓦殿，或以前進陟䟦，兩人奮决不顧，猿攀石梯，二十步輙一息，計八九息至土主廟，乃絕頂也，兩人閉目坐一小室，移時氣復，山引派疎脉，如雞信距，故名，久之，躡級而北，甓塔半圮，經捨身崖，雪山露峰，金沙橫帶，點蒼，洱海，掩映流注，聞北崖有二虎跳澗太子藏頭處，險遠不宜登，乃西折蟻附而下，見二仙石枰，徑甚險峻，至曹溪菴，仰望捨身臺，青壁千仞，崖畔細泉下注，爲八功德水，太子藏頭，曹溪，八功德水，皆託名耳，至華首門，方憇其下，或云上時有飛石，遂南，方百步許至銅瓦殿，循故道至迦葉，鹿泉置酒酌于松間，飲竟，過勝峰東北折，長林豊艸，蔭翳蒙宻，景最幽絕，八九里，至花椒菴，僧不守矣，度小梁，泉自蘙薈中出，玉聲淙淙，沿溪不徹，少選，越龍華寺，復越了空菴，至石鐘寺，樓下薔薇盛開，經霜不歇，兀坐襌堂靜息，久之，聞了空菴有禪，步行百武訪之，禪抱病，鹿泉扣之，無甚見解，惟云念念歸西，鹿泉笑曰，西天路何處，乃還石鐘，明發石鐘，越茶房，對崖有白水菴，移時，遵陸復度沙址，洗心橋，聞白石菴，攀磴而入，殿宇皆嵌石壁，小坐閣中啜茗，乃迴輿入賓，月日已暝，余謂茲遊假戎務而躋靈壤，亦良遘矣，雞足山在賓川州西北境上八十里而遙，世傳佛大弟子迦葉尊者守佛衣入雞足以待彌勒，其上有迦葉門，迦葉入而門遂合云，侍御江陵劉公以𢈏辰春仲將按賓川，則先期訂雞足之約，余先四日至賓川，叅政李君文續，都司江君𤃒以入賀謁辭至，副使馬君顧澤，叅議駱君問禮，僉事胡君僖並從公至，乃以月之丁酉發賓川，各減騎從十之七，出自城北門，稍西行，行三十里，村曰牛井，憇而飲焉，又二十里，所抵一村，又飯，過此則漸行陂陀，岡嶺間時聞水聲淙淙，兩山漸逼，林木虧蔽，輿馬出入其間，西望亘空而起，若夏雲蔽天，則雞足左峰，而稍南一峰，上挿霄漢，則其巓也，行可二十里，過白石菴，菴有懸崖，石壁，古洞，道傍巨石橫溪，水泉湧出其下，又有小水自箐中來合流，橋橫溪上，曰湧泉，度湧泉橋稍上，過土主廟，僧遮道獻茶，接待寺在山之麓，以路迂，不復入，上山里許，忽見瀑布下南山巓，可數丈，沒入深箐中，箐㴱不可測，斜日穿雲，作五色，橫抹樹杪如畵，自山麓抵石鐘，可十餘里，日將晡，諸君先後至，各就寺宿，明早，旭日吐東山，光芒在萬樹間，如碎金洒地，雲氣受日色作態，山鳥時有好音，矜龍華之幽勝也，及會諸君，遂先後取道上，余從李君，駱君行，穿萬松，可三里，過寂光寺，寂光寺者，駱君所止也，自此而上，徑漸窄漸峻，其視下，或爲坡，或臨絕壑，百里內外，遠山漸出，皆在足下，南山諸寺宇，樓閣出沒松杪，仰面視，嚮所謂亘空起者皆削壁，延袤可數里，謂之羅漢崖，殊奇絕，相傳仙人楊黼修行處也，愈上則愈見絕，頂峭直不可上，一白殿冒其巓，如仙人銀闕，勢欲飛動，道傍時時有花，或滿樹，或點綴樹間，問其名，曰山茶，而艸間花輙五色，種種不可辨矣，又上數里，至勝峰寺，雄敞壯麗，金碧奪目，其後有玉皇閣，閣凡五層，登其上，覺身在霄漢間，恍然遺世，已，復上，可五里爲迦葉殿，殿後里許，山忽張兩翼，一路懸其中，殊險阻，以數人從傍翼之，艱難行亂石間，每步輙重足，後人顚常觸前人履，如是者可二里許，乃稍平，得兠率菴，又上爲銅佛殿，率面諸山，以爲勝，每至一所，輙小憇，眺望景物輙變，而余與馬君，江君至銅佛殿時，侍御公登絕頂已久，其三君亦已上，上當由銅佛右，所謂猢猻梯者，直立可三十丈，亂石槎牙，齧空而出，若東海虎頭鯊齒者然，以十餘人上下左右牽挽挾掖，乃能步，步所著石受半，足趾常懸空，佐余行者，恐余視下益險則足益卻，乃嘗以衣蔽險處，不使見，而余輙從衣動處竊視下，則景益奇，旣上猢猻梯，得稍平，與馬君相對趺坐，喘未定，輙吳語爲詼諧相勞，已，復扶掖而上，行鳥道二三里至巓，巓平阜，廣二十丈，前曰土主殿，後曰普光殿，最後爲舎利塔，獨立四顧，則鄉者峰巒崖洞，棟宇花木諸勝，悉下伏無所見，而遠近諸山，以千派騰湧，若大海碧波，仰視蒼蒼無際，氣與混茫接，西揖點蒼，若相向爲賓，洱海一衣帶水耳，稍西北，若白雲縹渺在天際，或曰，此麗江雪山也，會小鳥十數來集殿前，狀如鴳鶉，又如海邊沙鳥，不鳴而飲啄自如，僧曰，此鳥產此山巓，它處無有，鳥亦不復它，自巓稍西南行，巨石臨絕壑，曰捨身崖，俯石下望，杳然不知其幾千丈也，巓之行而西南者，廣可數丈，長可二里所，漸坡而下行盡巓，忽落一澗，曰虎跳澗，路斷蝕，縣澗邊，委身而下，手挽足投，若猿引，視下則垂垂欲墮，而夾澗老檜以百數，幹古而葉團，結若繡樹，樹作烏鸞舞，其態百出，余心擬之，非戴文進筆不能及也，久之，得路稍平而窄甚，上下望，皆削壁不能前，至拜佛臺，立以待諸君，諸君見余至，則皆杖龍頭竹而來，至曹溪菴，面階坐，啜山茶，乃又發，行二里至迦葉門，門高十餘丈，嚴整天鑿，葢石崖中虧，其狀若門耳，迦葉入此哉，余坐迦葉門，有頃，下見寺宇整潔，與石門相直，問之，則曰放光寺，葢大理李中谿所建，名放光者，云時時有佛光現也，余至迦葉門，而侍御公業已還憇銅佛，余於是挾兩人踉蹌走，促還銅佛，相與飯其前閣，自拜佛臺至此，並一徑，下臨絕壑，南山諸景稍復出，覺足苦楚而目媮快也，飯已，直下山腋峻坂，微雪乘風灑面，肌凜凜有栗下，過勝峰寺，不復入，乃西南折而趨華嚴寺止宿，明日，舎乘輿，行南山坡嶺間，往徃穿竹樹，囘顧昨所經遊地，又復出沒作景，下山麓，出故道，歸抵賓川，日甫高舂耳，還賓川之明日，養謙受公命，不獲辭而爲之記，肰雞足寺宇凡七十有奇，又有大，小龍潭，崖洞飛瀑，非數日可遍，其後山景更幽，由大理泛葉榆水而來，益復奇勝，山入鄧川界，自鄧川來，又不知道出何所，曰雞足在賓川者，志所從也，繇明歌坪而上，五里至迦葉殿，遙瞻天柱山，聳秀獨異，蒼崖古樹，離離鬱鬱，遠出霞氣之表，東望楊眞人洞，高峻難陟，山路皆石級，不可車騎，扶杖而行，過眞武洞一里，至兠率菴，轟崖突壁，虧蔽左右，中徑若刳，巒岫互嵌，遙視前峰，似已無路，更轉更睇，磴級復通，窅峻幽險，一步一曲，倐忽互換，甚惑瞻視，路旁奇石危削，古樹離奇，更增駭愕，又一里，至銅佛殿，東側三十步有袈裟石，青石白筋，宛然水田衣狀，云，尊者曾於此晒衣，遂遺勝跡，轉殿後，卽猢猻梯，因石鑿磴，僅容半足，陡矗阻面，下臨無際，捫石而登，手每近足，膝或拄胷，所謂，後人見前人之足，前人見後人之頂，如畵重累人矣，過此梯，路又稍平，再里許，至四觀峰，峰有羅城，城內前爲金殿，殿後又有佛殿，旁有兩廊，頗宏厰，後有閣，城後有土主廟，峰頂平處，東西一里，南北二百尺，城四隅，東曰日觀，觀日出也，西曰海觀，觀洱海也，海水光平如面，正當山麓，洱海之西，蒼山橫亘，山頂積雪，四時不消，翠白相間，纓帶雲霧，最爲奇秀，然俯視崖岫，如几案間物，可籠而有也，北曰雪觀，西域雪山正當西北，干霄挿漢，瑩潔如銀，晃耀心目，自非煙褰雨霽，不辨此遠山矣，南曰雲觀，夏秋之間，天氣明爽，有時白雲布滿空界，恍如銀海玉地，嘗現大圓光於雲氣之上，外暈五六重，每重五色，中虛明如鏡，同觀者雖千百人，各見己身，不見旁人，是謂攝身光，又或現圓光如虹霓，又或現白毫光，周圍籠映數十里，又或黃光，布滿峰頂，種種奇變不一，觀者但以爲佛光而莫窮其故，峰頂四望，上攀霄漢，下俯雲雷，五百里山川，俱歸杖底，左右連峰迴繞，旗導羽隨，若奔若拱，𨿽峻嶺危巒，亦偃伏如培塿，惟點蒼對峙，若桀亢不相下，至大理賓川城郭村落，如蜂房蟻垤，水田相間，縈青繚白，攢簇累聚徑寸間，葢不知里畝幾許，審視茲峰之頂，絕無高木巨材，當由地逈風凜所致，由土主殿後行，道頗平，睨其旁，皆懸壁萬尺，西南隅更險者爲捨身崖，崖巓突出數尺，下反凹入，若飛梯躡空，𦆵目顧，已心戰，不復知下之仍有地也，又一里，爲文殊崖，其下舊有文殊閣，基址存焉，又一里，經束身峽，兩崖對聳，中過一徑，流石歷落，足不能留，崖下有仙奕石，石方正如枰，傳爲仙人對奕處，舊有三十二子，今亡矣，過此爲虎跳澗，原有伏虎菴，尊者曾伏虎於此，少過爲拜佛石，下臨千仞，可坐不可立，山中比丘曾於此石上禮佛，非苦行捨身者不能矣，過數十步至玄關洞，側身仄步，穿洞而過，洞上奇石累叠，爲鬼工石，怪譎險側，欲墜欲倚，下俯萬仞，神搖目眩，不敢暫停，又一里至曹溪水，又東二里至八功德水，水出飛崖下，迦葉卓錫處也，從此東南轉二里，卽華首洞，翠嶂千層，懸崖萬仞，雞足之奇，至此觀止矣，因慨古今遊人，不知幾何，遊必有詩文以記其勝，究竟山水之奇，未開生面，豈山水之不幸耶，抑山水之靈有待而後獻耶，余茲未敢任也，請以待後之遊者，自銅佛殿西緣壁而行，路濶尺許，窄處僅可置足，且欹側，多細石軟沙，足不易停，上倚陡壁，下臨絕壑，扶杖而行，不敢俯視，數十步，至華首門，矗崖千仞，非仰面上視，不見霄漢，崖根有平地，濶十丈，深亦如之，倚崖搆小閣，上供迦葉像，崖壁平削，如工人磨琢，上簷飛突數尺，下剜入如門闕，中裂一隙，門作雙扇，各濶三丈三尺，高十丈，經典皆言尊者肉身入定於此，以待彌勒下生，阿難來朝禮，石門曾開，去已復閉，夫羅浮二岫，風雨合離，蓬萊三山，隨波上下，宇宙大矣，誠未可以淺見測見，從門仰觀，直至峰頂，不可丈尋量，皆直削而上，崖壁之奇，固目所稀遘，及俯視崖下，復陡絕眩目，又不知幾千丈，見放光寺左右諸巒，僅培塿如蟻垤，連抱之樹，有若薺然，復從他道轉至放光寺前，仰睇華首門又在天際，高廣不過尺寸間耳，自華首門而下，崖級尚四，五層，有小華首門，金猊，白象，屏風諸崖，肰級磴未及尺許，而危壁陡峻，一削千尺，每級生瘦樹勁艸，連以雜苔，層叠而下，如垂綃懸幙，摺疊爲細紋，紫翠黃白，高下相間，𨿽丹青妙染，未可圖繪，土人樵採者莫不援蘿騰岑，捫葛降㴱，從下遙睇，止見人如豆粒，貼附危崖，宛若蟻之緣壁，絕不覺其動履，少頃，或移尺寸，懸揣之，已過里許，其險絕處，雖飛猿㨗猱，未免艱于登陟，而行險者安之，人世間事，固非繩趨尺步之士所能忖度，類如是也，放光寺門左側大石，高九尺，四周五十七圍，突兀雄偉，名金剛石，頂平正，可坐十人，上有四無亭，今圮廢矣，石南面有空凹，可容跏趺，石頂突出，正覆人頂，左右相去百步間，大石數十，高者百尺，小者丈餘，或負土而出，或倚樹而立，或如正士偉人，危立端坐，或如武夫介冑，冠劍而侍，或如山叟幽人，箕踞倚嘯，其他斜倚橫側，如屏如几，如囷如舟，又或鶱如鳳鸞，或蹲如虎豹，或如熊羆之摶擊，虬螭之盤舞，牛馬之奔突，又或如奇鬼猛獸，森然欲摶人，或如金翅劈空，神龍戯海，極騰舞奔躍之勢，余總題之曰謫星石，聞之星隕爲石，是石獨秀而多奇，其殆星之偶謫者與，又寺後循崖西行，上坡漸高，二百餘步有一石，高七尺，尖唇吐突，作青白色，狀似魚頭，爲魚頭石，從此路漸陡仄，行一里許，頑石塞路，不下千萬塊，比丘居靜者結石爲路，雖稍有層級，而絕無端整，石齒如鋒鋸，履其上，若蹈芒刅，扶杖而登，又一里，有大石二，爲小盤陀石，高數十尺，廣丈餘，兩石枕倚崖畔，旁有大樹三株，皆廣十圍，森踞奇險，不可嚮邇，此厺再上，路愈窄，扶掖行二百步，又得一石，爲半落石，大與前類，危突崖畔，勢若半墜，上亦可踞坐，肰下視陡澗，不易措足，又行四十步，有大樹並崖而生，樹旁路僅容半足，攀樹側轉，崖半有平地，深一丈三尺，廣二丈六尺，舊有茅菴，久已荒廢，菴址之前，下臨千尺，有大石附崖而起，離崖丈許，高七，八十尺，亭立如柱，頂與崖並，其上平坦，周圍廣四丈八尺，可坐十餘人，茅菴老僧橫木爲橋，躡之而渡，上搆茅亭，趺坐其間，故名盤陀石，坐此石上，遠眺丘壑，左右數十里，嶺岫迴合，溪澗叠映，林樹叢雜，烟嵐變幻，頃刻異狀，目不周賞，盤陀石之上爲藏頭菴，崖石更怪，險不可登，惟恣意睇望，神遊而已，嘗怪扶輿靈淑之氣，或鍾于人，或鍾于山石，滇南崖石之奇，甲西南矣，秀氣所鍾，應有人應之，而卒未見也，柳子云，楚之南，少人而多石，余于滇雲亦云，雪陰橋南一小亭，有石碑，載河子孔事，語焉不詳，循溪東行三十步，見一亭虛架亂石上，古樹數株，前後圍繞，陰森幽靄，境甚寒冽，亭下大石支起，高七八尺，大數十圍，下空如張吻，左右又有大石五，互相撐倚，率犬牙叉嵌，大樹倚石而生，根蟠石隙，夭矯屈曲，水從大石腹中迸湧而出，各石皆隱，竅穴噴出作聲，與大石下水衝滙崩騰，怒發齊瀉，石腳又多小亂石，與相嚙激，橫注斜射，時或囘衝倒捲，驚而爲濤，激而爲湍，旋而爲瀾，或又泛濫爲波浪，瀠洄停折而爲渦沫，兩岸之窪及石窟多水藻苔衣，沿遡蕩漾而成漣漪，漱藍涵碧，莫可窮狀，又石多空竅，吞吐鏜鎝，音響各異，盪觸作勢，奇爲壯猛，或云，此水自西洱海穿山百里而來，土人浮糠驗之，往往不爽，每夏秋之交，雨澍浮潦，他水皆濁而此獨清，故名河子孔，若句曲之通蛾睂，地脉皆然，不足怪也，石上之樹，與蔦蘿雜卉，披離森映，時或狂飈振動，翠黃紛駭，周迴瞻視，倐忽變態，應接不暇，同遊者爲道友無盡及廣安許昌言，咸以爲得未曾有，各踞一石，嘯咏移時而後去，由拈花寺循山麓東北行二里，轉東入山徑，又一里，依山岡南折，至白石崖，遙望懸崖陡起，仰挿霄日，崖石華如䥘綺，冠以青林，與雲霞亂采，及至崖下，則崖根剜剔深凹，多竅穴，峰巓高數百尺，飛突倒覆，空嵌叉互，如懸針垂乳，石色瑩白，少雜赭翠，其紋理或斜或橫，巒岫瘦透，石骨玲瓏，洞穴互通，丈尺之間，迴折屈曲，出沒隱現，類有鬼工施設，崖左小樓三間，東北向，正眺雞足諸峰，惜當崖面，連架層閣，蔽崖之半，使奇秀空幻之壁，爲陋室所掩，比丘之俗，固其本色也，雞足峰崖，或㧞地挿天，或橫空阻日，高或百仞，長或數里，獨此崖廣僅百步，高亦不踰數百尺，而千巒萬壑，極天鏤神劃之巧，惟是僻處西南山外，逰觀者徑循大道登山，輶軒不臨，品題者少，故崖前雖結小菴，而傾頺莫治，僧徒寥落，使此崖介乎通邑大都，經名人贊詠評品，不知列于何等，不幸沉淪南徼，又居名山偏僻之地，𨿽搜奇攬勝之士，曾不一過而問焉，猶幸余以修志住山，搜訪名勝，兩過此崖，始知其幽邃奇古，別一洞天，因援筆爲記，繇悉檀寺下，過大龍潭，伏龍橋東行，山徑平彝，松風謖謖，耳目爲爽，不三里，至文筆山，山有塔院，內建尊勝塔，高六丈六尺，制度精美，四圍虛廊四十間，比丘蘭若卽寓其內，宏厰明淨，俯仰周步，足散人懷，廊東北出，有小池，主僧引水畜金鱗其中，流動可愛，此水自西顧山來，飛流曳雲，傾濤濺雪，兩山𥤮起，中夾大道，卑凹三百尺，僧冶瓦爲筒，引水從低處逆升而上，𢚩注倒射，迸出高阜，滙爲池沼，以資瓢鉢，激而行之，可使在山，孟子豈欺我哉，廊西南出，後有小靜室三間，南向，修竹名花，掩映左右，又西越土垣數十步，橫岡斜亘，爲振衣岡，岡上有長松巨石，可𣣱倚踞坐，岡之盡處，下臨萬仞，嶄塹陡矗，不敢俯視，遠觀金母山，白石崖，俱在對面，而甚卑伏，左右指顧，不下百里，山川之奇麗，林木之葱鬱，皆奔赴杖屨間，嗟乎，山水之靈，與人文相映發，不遇知己，淪沒何限，李之采石，蘓之赤壁，前此未嘗不在天地間，而必待兩公以傳，茲山之勝，固不止此，而冺冺無聞，豈山水之罪哉，遊畢爲記，期以解夫罪我者，自九重崖後東下十五里，至悉檀寺田庄夜宿，次早，同無盡，法潤，仙陀，眼藏，還朴，古道俱從庄後北行，百步，得一大山，勢甚巍峻，由山麓西折一里，過水田，又一山穹窿對峙，傑立爭高，循山趾北行，左依崖壁，右臨溪田，於時新水方溢，秧針乍齊，縈青繞白，別具幽致，循山一里，則山壁排峙，高者數十丈，卑處亦不下八九仞，皆直立如削，但少有凸凹嶙嶒，大約如黃子久斧劈皴，崖石作黃白色，少間青黑，一望五里，迤𨓦不斷，其中起伏三峰，一峰圓而高聳，有如擎甕，正當夾凹處，過此半里，踰小溪，上高坂，東望石崖雄列，青黃䥘雜，而紋俱下注，如飛溜懸瀑，及至崖下，洞門宏厰，高九丈三尺，濶五十六步，門上及左右石乳飛懸，倒薤流珠，貫引凝結，大小長短，千百異狀，因與諸衲子少憇洞口，命沙彌自新煑茶，飲數甌，策杖緩步，升陟幽探，稍進，則路漸高，歷級數層，進五十餘步，洞之右別有一洞，高二丈三尺，廣九尺，深六丈所，中亦具石柱，石磴，石龜，石螺諸器具，及崖穴突凹，雲奔霰落之形，余以爲得所未見，而㳒潤，仙陀以爲奇未足也，於是更進，過小洞數十步，則洞穴奇分，路徑岐雜，斜穿倒迴，𢚩難辨認，石髓滴注，凝結氷雪，嶙峋爲笋，爲柱，爲劍，盾，矛，戟，森列䥘雜，或聳爲塔，高者一二丈，大八九圍，或結爲芝，蟠爲菌，纒絡牽引，已極奇變，更睇更進，路漸昏闇，命村農秉炬導而前，徘徊縱觀，石狀愈奇，凝結其上者爲幢，爲幡，爲纓絡，爲旗幟，爲車馬葢，爲流蘇寶結，針懸乳滴，或迴旋瀠委，如波翻濤捲，電舞虹飛，而其羅列于下者，或直而豎，或斜而曲，高下巨細，有突者，瘇者，偃者，銳者，斬絕者，人而踞者，仙而飛行者，佛而跏趺者，牛而飲者，犬羊而眠者，又或蹲而獅，或怒而猊，或搏而虎豹，或盤曲飛舞爲虬龍，鸑鷟及諸蟲魚變幻之形，而其最大者，則如庭，如堂，如廊，如臺，如几，如屏，如臼，如車，如舟，如廪囷，入洞半里，愈暗，列炬數十，四散洞中，如列星亂墜，人語嘻笑，音薨薨空響，相荅不可辨，洞左測懸石，大可合抱，從頂上倒垂而下，長七尺四寸，狀若懸鐘，以石筳擊之，噌吰遠震，其音四應，又其傍石脉張突，高二尺，厥狀類皷，俗謂之石皷，擊之逢然，聲振一洞，其下有石田，畝澮塍溝，界畫方整，若可菑畬，更進，有小池，水常注之不竭，洞之盡處有一小穴，人不能入，葢其㴱不可測也，大約此洞㴱一里所，濶狹不等，濶處可百步，高處三十丈，周迴三里餘，而其旁小洞潛通，別穴曲透，則不可窮紀，至于石乳凝滴，山氣孕結，其中形狀怪譎，偶有象類，如千花散采，𨿽鬼斧神工，不能窮其巧妙，凡人世所有，固已無不備具，而其不可名，似更有舉世所不能槩者，余止雞山八，九十日，探幽歷險，無奇不搜，以爲山川之勝皆我有也，而孰知茲洞之奇，更出意外，旣歸而記之，所以著意外之遭也，由華藏洞口南行，下坡一里，至上潭，潭上有龍王廟，廟前六步所，有石坎，水從其下湧出，分爲兩派，一流而西，一流而南，清徹可鑑毫髮，潭中小魚數十頭，土人不敢取，云爲龍窟也，又云，田農遇旱祈賽，潔誠禱之，則有小蛇現水中，長不踰二尺，青黃五色，時或變易，人試祈請易色，蛇便入穴，少頃，果另易一色而出，驗之不爽，故土人神焉，潭上大椿二株，一直立潭北，一斜倚其東，潭北椿大二十圍，東岸者倍之，其枝多橫斜，蔭覆潭上，最下一小枝，上可踞二十人，其大者則橫空參天，未易揣量，樹根迴裹岸石，濶丈許，高六尺，乍見者以爲崖岸，不辨其爲樹本也，旁有小樹數株，亦大十圍，多懸蔦蘿，風過飄揚，如纓帶拖被，潭中沙磧湧積，上列大石數塊，水環繞上下，因與法潤，眼藏，仙陀各坐一石，取潭水烹新茗，飲之，味甚芳冽，還朴云，下更有二泉，佳美相敵，山水多奇，眞未易窮也，從小石潭循山麓南行二里，下陡坡一百六十步，見佳樹森蔭，溪聲吰嗒，𢚩赴之，則下潭也，水出小溪中，大石亂叠其下，故水勢湧沸，音響時變，𢚩湍迴咽，較上潭爲勝，溪旁佳樹扶疏，凌空交合，其下積陰重覆，希見曦景，循溪而下，橫石數層，波流層折，蘋藻交映，又下三十步，滙爲小潭，莓苔被石，翠碧淵澄，旁生雜卉，披委淪漣，大堪娛慰，溪潭以西，悉皆平疇，秧苗簇生，遠風時交，丁壯在田，耒耜並修，農事之美，馳目神往，恨不身親，由放光寺西行一里許，入檀花箐，此處原有青檀樹一株，大數十圍，高十餘丈，故此山名青檀山，箐亦以檀花名，後其樹旣伐，土人遂訛爲桃花箐，箐深數十里，多古樹巨石，入箐二里至嶺巓，路迴折崎嶇，旁多枯木敗竹，橫側相礙，遙望峰頭崖壁，橫展數里，矗入青漢，險峻奇危，聳人心目，由嶺西下，樹愈老，竹篠愈宻，老樹或禿，或空腹，或半朽，益以怪石，更奇古，行二里許，聞水聲潨然，如鳴環珮，如奏箏瑟，肰以樹竹叢宻，不見泉脉，循嶺再下望，山後崖碧綿亘數十里，樹石飛綴不可名狀，此間林木旣茂，希見曦景，珍禽異獸，寒鳴相和，加以危崖懸樹間，高猿長嘯，凄異清冷，崖谷傳響，哀轉久絕，最爲感人，又十餘里，至金華菴，菴荒廢，無香火，又二里，至一道水，其水自南而北，橫截大道，民橋其上，過此半里，卽二道水，水更清𢚩，入路傍大溪與一道水合，溪水益宏壯，潺湲洶湧，乍大乍細，音響屢變，再半里，爲大聖寺，由寺左行百餘步，則水漫流，自北而南，滙三道水，復截大道，自南而北，至此，則溪壑漸濶，中多亂石，激盪之聲，奇爲壯猛，人皆行水聲中，語言不可復辨，又三百步，至翔龍寺，另有一泉，自寺後流出，卽天隱泉也，寺前望後山懸崖，不知所屆，上有大石洞，可容百人，土人昔避兵于此，肰道狹不易登，下此三里，則竹樹漸少，溪流益濶，多荒山大丘，不可窮也，自華首門西，緣壁行二里，循崖下，鳥道陡仄，溜石流沙，隨足而注，莫得暫留，巒勢縵迴，崖谷深邃，視不見底，過此，路稍平，樹下少憇，復支筇，歷石路百步，道旁有立石二，廣皆三尺，高六尺，倚崖並峙，天然平正，因號曰無字碑，再行八十步，路左有小峰獨出，不作危險，而幽奇秀麗，別于羣峰，從此左折，荊棘蒙雜，杖撥手披，攀躡而上四十步爲仙掌峰，縱目環視，左右崖壁，相翼諸峰，皆來朝拱，其上洪崖鉅石，玲瓏嵌透，重磊摺叠，勢若欲墜，大樹倚崖而生，紛披夭矯，屈如鈎曲，伸如虬攫，盤踞危石，倒掛峰巓，險怪之勢，可駭可愕，由此仰睇，四觀峰尤孤危峭峻，矗刺青漢，鬱鬱蒼蒼，雲霞亂采，峰西，隔㴱澗大壑，降望檀花箐，林木層㴱，樹色遙綠，連綿數里，東南下數百步，皆行老樹，亂石中，藏頭菴故址存焉，後上三十步，有崖嶔崎𡽡峻，縱橫倚凸，峰巒數十，高廣者丈餘，低小者七八尺，嘗有玄鹿遊息于此，因題曰玄鹿崖，右五十步有穴，爲玄鹿洞，其間素壁百尋，一望可四里，其上別有峰，高十餘丈，廣四五丈，崖作翠色，宛若列屏，乃命曰翠屏峰，與仙掌峰相望，競秀爭奇，各有好勢，其他層巒斷崖，指顧森列，不知幾許，大約雞足之奇，華首一帶爲最，李中谿屢言之，特以處境荒僻，不甚著名，又山徑險峻，遊覽者未嘗適足，偶因眼藏，把茅邀往縱觀，始盡領其勝，由法界菴後土坡斜上，路徑欹側，策杖而前，松濤響谷，山翠侵衣，西北行四里，仰望樹林深秀，崖壑尤奇，泉流汩汩，鳥聲上下，再進五十步，至獅子林，從此，路愈陡峻，欹仄斗折，十步一迴，攀援而登，東轉數武，忽遇一崖，橫突礙步，苔蝕累紋，高削瘦皺，崖頭狀若大士像，是爲觀音崖，濶八尺，長十步，高丈餘，上可坐五六人，崖後有小靜室，松柏環合，翠蔓蒙綴，崖下一石，爲跏趺石，嘗有行僧趺坐其上，因名焉，過此，捫壑而上數百步，竹樹間見茅屋，卽念佛堂，石徑紆迴，松竹交䕃，梯石而入，佛像莊嚴，堂廊精潔，前有小樓可四望，右有茅亭，亭面有平地丈許，下臨㴱壑，亭之上又有石，石左有泉，水從石竅瀉出，大䥘和尚題之曰石漏，左隔茅屋，東北隅十餘步有洞，高六尺，濶四尺，㴱一丈二尺，雜樹森翳，水從洞中流出，清冽明潔，名石漏洞，自此東南行二十步，左折上坡，入㴱林，臨小溪，渡木橋，稍北上三十步，得一石，廣裁丈餘，厚二尺所，上可坐十人，其石青白色，如雲之覆地，因命曰片雲石，西去四十步，又得一洞，昻突而起，高丈所，廣五步，㴱七八尺，大樹盤踞洞門，名之曰雲歸處，又呼爲石广洞，昔爲禪棲之所，今荒蕪無人矣，大約林間靜室四十餘所，兵燹之後，隳頹過半，其尚存者，皆依崖鑿石，架木梯空，不避奇險，然比鄰相接，高下往來，不過三，五十步，風雨之音，動靜相引，靜室之旁，清泉，怪石，修竹，名花，偃蹇突兀，鮮美精潔，俱堪娛玩，林周四十里，其中幽洞奇石，危崖陰澗，筆不能述，茲林之勝，殆雞足首冠矣，余嚮遊羅漢壁，登四觀峰，華首門，凡山川之勝，林壑之美，以爲皆我有也，而竟未知茲林之幽勝，則人世間事，其遂可意見測乎，是爲記，𢈏子春三月八日，遊獅子林，宿念佛堂，次晨，從東北行百二十步，南下陡坡，穿林蒙葛，又百步，于深澗中得珠簾水，崖壑怪險，竹木森宻，四圍陰翳，仰視不見雲漢，水從樹根迸出，莫知其源，崖濶八尺，高丈所，其巓突出二尺許，水從崖頂漫下，不與崖附，緩注不𢚩，飛濺迸散，作千絲萬珠，淅瀝瀟洒，恍若垂簾，水離崖二尺，其中冷然虛道，人順崖穿過，衣不霑濡，其飄蕭之狀，如涼風細雨，又如寒月霜霰，縱玩久之，怡目遜心，莫能自絕于其際，崖上多生長卉細樹，披拂崖巔，其下又有軟艸亂石，雜生綠苔，水濺其上，別起花采篆籀之文，亂人心目，其凄冽幽邃，每令人骨寒神悚，非躭奇絕俗，玩物遺身之士，未易領其勝也，九重崖，高五里，橫開四里，從片雲居後上集賢山路之中也，自下及上，樹木若一，而尤多細竹，小筍，路徑縈委，十步一折，盤腸數十曲，始至純白室，由室東上梯石百步，過山月扉舊址，石垣，石扉，石池，石竈存焉，此處林木愈深，竹篠愈宻，蔽雲闇日，清冷幽邃，苔徑嶮狹，僅可容足，倚杖而行，莫敢下視，而微涓細流，前後齊發，清響相荅，如奏管絃，洞穴石隙，蘭蕙生焉，藉艸而坐，清風驟至，煽動崖根，泉石俱馥，復覓路前進，穿林披葛，上高崖，北轉峽口，攀木緣蘿，西北上，九迴乃達崖巓，嶺濶丈餘，起伏委折，烟嵐繚繞，巨石橫亘，古樹欹立，崖連九疊，故有九重之名焉，崖上踞坐俯視，遍山諸梵剎菴院，一一可數，其間峰嶺崖嶂，俱如蟻垤培塿，趨赴其下，崖右有峰，頂平可一𤱔，四週丈尺合一，石紋皴皺斑剝，厥狀類鼓，其旁雜樹森翳，所謂石鼓峰也，崖壁𨿽險，下臨千仞，而其上則大道平直，徑通四觀峰頂，𢈏子春，大䥘和尚纂修雞山志，命余偕道友知空徧探山水名勝，凡茲山之峰巒崖壁，澗壑溪潭，樹石洞泉，斷橋古碑，荒亭廢閣，無不搜討，而景之奇勝幽險，則瓊樓山一帶爲最，山自放光寺後直上，至四觀峰，挿空矗起，凡十里許，仰面上視，壁立萬仞，莫可攀躋，及披蓁篠，穿古木，援蘿捫崖，則微有磴道，沿謫星石西行二里，至磐陀石，溯一滴泉，過龍吟壑，上小猢猻梯，半里，爲東峽瀑，又西一里，爲落伽洞，昔行僧大千居靜之所，此處攀躡陡崖，下臨千丈，𨿽飛猿㨗猱，亦艱于登降矣，復折而東，登小澄臺，於藏頭菴畔見玄鹿二，呦鳴而過，又西上一里，爲魯擺靜室，北過藏書峽，陟楞伽崖，上爲羚羊洞，洞左東行百步，爲收蛇洞，又東過二百步，爲叠書崖，上懸軟瀑，細而無聲，再百步爲小華首洞，東行里許爲小桃源洞，昔有避世之士，隱棲于此，至今洞口山花盛開，彷彿武陵溪頭也，自此登長離崖，上鳳頭峰，眺阿難臺，過華首門，踞阿闍石，又西行里許，爲古佛洞，其下爲八功德水，又二里爲漕溪水，上卽漕溪菴，更西一里爲爛柯石，伏虎菴，拜佛石，玄關洞，隔澗爲妙高臺，玄關之上，有賓蒼閣舊址，乃李中谿先生讀書處，由玄關順崖而下，大石二塊，直立如碑，高一丈，廣四尺，卽無字碑也，此時夕陽銜山，暮雲歸岫，探討之志，尚或未倦，將過流雲石，躋仙掌峰，窮極乎雲深不知之處，倐焉風雨驟至，加以崖徑愈仄，不可復進，遂偕知空曳杖而囘，故此處又云囘杖處也，由明歌坪西行山徑，松陰外蒼崖萬仞，積翠含烟，不二里至放光寺，寺門有石，高一丈二尺，周五十圍，上可踞十餘人，名曰金剛石，由寺右踰西崖下，石路迴折，荊蓁叢積，窮泉之源而行，三百步外，林木旣邃，路復險仄，人跡罕經，有大石矗起崖側，名磐陀石，其石高五十尺，周圍四丈餘，上下如一，面平正若圓鏡，𨿽倚崖並起，而不與崖合，架木爲橋，度空躡其上，上有小亭，昔爲修靜者所居，亭外有古木數株，皆虬枝禿幹，懸掛蒼藤，大石左百步有小石二塊，各高丈許，亦如大石狀，名小磐陀石，石右又得一石，曰半落石，兩旁皆亂石攢簇，叉牙磊落，積蘚凝苔，千狀萬態，又西行八十步，隔深樹聞水聲潨然，緣壁下尋之，壁高六丈，飛瀑懸焉，其流𨿽細，響若鳴琴，對之令人神清骨寒，從此踞石上望，則懸崖削壁，不可窮也，夫子序五倫，而獨於朋友增一交字，則知五倫之道，皆賴朋友以相通也，然則人生于世，亦何可一日無友哉，余徧遊海內，足跡所至，聲氣至焉，獨來滇南三載，求一共語者不可得，每疑朋友一道，至此而窮，歲𢈏子，遊雞山，兼有修志之役，探訪泉石，無隱不歷，無奇不搜，自春徂夏，乃于茲山得四友焉，四友維何，華首門，吾奇友也，門高十三丈，廣六丈，飛簷突出丈餘，中裂一隙，宛肰雙扉，佛經皆云，迦葉入定此中，門狀旣奇，而崖壁直削，上仰千尺，下俯萬仞，橫開四，五里，矗直陡立，雖猿狖登陟，亦窮于攀緣，天下山崖之奇，目中罕見其埒，生平結納之奇，亦未有奇于此友者矣，若玉龍瀑，則吾清友也，山中瀑布五六處，而玉龍瀑爲最，懸流千尺，電散雷輥，自解脫坡望之，眞如玉龍翔舞，隨風飄掣，烟嵐隱現，山林掩映，出沒斷續，觀之不足，不謂之清友不可也，又傳衣寺前有古松焉，吾老友也，松身大三十圍，高十餘丈，斜出三柯，飛霄蔽日，虬屈萬狀，歲寒之盟，非此老友，其能後凋也哉，得是三友，以爲交道廣矣，可以洩荒裔之恥矣，乃最後得一奧友，則華藏洞是也，洞在山後二十里外，深一里許，其中，石乳凝結，大小高下，多所象類，凡人物器具，花艸蟲魚，幡幢鐘皷，牀廊塔宇，無一不僃，而幽窅奧曲，絕出意想揣摩之外，友至是，亦非生平要結所能至，是四友者，殆與余有夙緣乎，嗟乎，遊滇三載，不能通一聲氣，自嘆交道之窮，肰窮則變，變則通，乃於山中得良友四，豈偶肰哉，嗚呼，今之友，非名利相高，則聲勢互倚，甚至假道德以標榜，借文章爲援引，是固吾四友之所羞也，當今之世，其有能與吾四友把臂訂交者乎，余殆將師事焉，以爲聲氣重矣，非是，則有絕交論在，余在蜀時，卽聞滇雲有山，名雞足，心甚慕之，歲戊戌，隨大䥘和尚至滇，遊蒼洱，住三塔寺，數月，浮海東過賓陽六十里，長松蔭岡，松下有橋，名五葉橋，橋前三里許爲拈花寺，寺後有山，名蒼波山，重叠層涌，有若波濤之東注也，左折三里爲白石崖，崖畔樓閣參差，洞穴幽秀明潔，又二里爲雪陰橋，橋左三十步，有亭臨于亂石上，石下亂水湧出，吼聲如雷，名河子孔，橋前一里入靈山一會坊，過此七八里，深松馳道，道旁梵宇間雜出沒，遙望西崖，有瀑布一泓，順崖飛下，衝激作響，有冰車，鐵馬之聲，已，上鉢盂峰，左過鉢盂菴，悉檀寺，寺後里許，爲片雲居，䥘師掛錫於此，右鄰古雪齋，西去數百步，卽白雲居，斷際處，而法界，大乘，淨覺諸菴，皆環列焉，由石鐘，大覺，過寂光，勝峰，上迦葉殿，躋石磴數里，繞銅瓦殿，緣猢猻梯，歷三禪天，登四觀峰，峰頭四觀，千態萬狀，望西域雪山，聳挿霄漢，點蒼十九峰，積雪如畵，洱海，金江環前後，一衣帶水耳，頂上重樓高閣，金殿古佛，森嚴鉅麗，足厭遊目，䥘師題額其上，曰西南第一名山，然哉，從頂西轉華首門，石扉高廣，兩扇中裂一隙，僧云，尊者捧衣入定時，石門自開，定後復合，以待彌勒，有雙塔立于門旁，虛閣倚于崖上，俯視放光，絕壁嶙峋，不計其幾千萬仞矣，左右飛泉濺激，松濤應響，夕陽銜山，白雲滿衣，遂下長離崖，旋明歌坪，訪白井菴，與南無禪師徘徊月下，援筆記之，庶幾無負斯遊也，栴檀林在文星峰下，右去一里，隔鳴琴溪爲補處菴，白雲寺，溪頭西望，卽羅漢壁，陡削千仞，險峻嶙峋，攫雲搴霧，連亘數里，爲一山奇觀，左厺里許，隔栴檀溪卽獅子林，其間長松芳艸，修竹名花，山靜林幽，另一天地，以路徑迂僻，故遊軒罔臨，衲子習靜者，多或結廬於此，栴檀林佳處爲烟霞室，山勢開敞，後結小樓，三面環以禪室，野花山茗，竹徑泉池，周映前後，右厺百步，有眠獅石，高一丈六尺，廣九十圍，層叠兩級，攀附而上，可坐十餘人，石隙生大樹，蔭被此石，籠罩娑婆，實具奇致，由烟霞室東北斜穿山徑上二里，爲玉霖軒，卽余禪棲之所，近軒數百步內，有止月廬，畢婆室十餘處，今皆榛莽荒涼矣，軒北石路迴斜，約三里，上有老僧崖，高數十丈，宛然老僧危立，崖上有石壇，栴檀溪源從崖而下，至軒左爲栴林瀑，橫斜下注，激湧作勢，牽曳烟嵐，搖蕩林影，夏秋之間爲最勝，至冬春則凝冰積雪矣，軒勢面南而門東向，葢爲觀瀑設也，軒中則講席禪榻，夏臘不廢，而遠峰白雲，幽崖叢柯，迴映負險，加以㴱洞迷嵐，飛流截嶂，幽隱窅邃，人跡罕交，自非一念精修之士，鮮或託勝怡情矣，雞足山崖壁之奇，無如羅漢壁，自西至東，橫開四五里，上下直削，其高不知幾千尺，挿漢干霄，古木陰森，雲霞變幻，下有三徑可通，中徑從白雲寺後而上，右徑從仰高峽來，西徑則由獅子林而達，余同古道，眼藏，從念佛堂西，穿深樹，陟危巒，緣嶺而行，不二里，俯視栴檀林諸靜室，俱在其下，有崖突出嶺上，高十丈，勢若老僧危立，名老僧崖，去崖百步，有泉流瀉，潺湲作聲，卽栴林瀑之源也，再里許，至碧雲寺，寺後百步，倚崖搆室，奇險難陟，爲幻空室，室左崖爲碧雲洞，復踰寺西，石路迴折，松柏交映，望之石壁更奇，紫翠相間，幾一里，至西來寺，寺左八十步爲安心處，寺後五十步爲鳳眼洞，洞右爲太華室，室內有泉，沁崖根而出，廣可五尺，㴱如之，其水清澄，冬夏不竭，從此緣壁下數百步，至撒手處，右壁下有洞，高八丈，㴱丈餘，上有趺坐石，昔仙人楊黼修眞于此，洞旁皆老樹怪石，不可名狀，大約茲壁陡矗直起，削岸無階，比丘靜室數十處，皆梯木架空，附崖累石，久居者習爲安宅坦途，乍遊者未免臨之目眩，望之卻步矣，片雲居在九重崖，集賢山下，崇禎辛巳，僧弘辨所建，佛殿三間，左右小房爲僧舎，前有平閣，屋宇不甚寛大，而雅潔明淨，爲一山冠，登閣展眺，則九重崖迴抱于左，松杉蔭宻，隱天阻日，橫琴岡正當其前，尊勝塔峰隱現于烟嵐樹影間，與金母，蒼波諸峰，點綴掩映，最爲奇麗，閣前有古梅一株，及千葉桃，垂絲海棠，丁香，杜鵑，刺桐，玫瑰等花，繁茂綺豔，四時不絕，左帶迴溪，溪上有泉，名點雪，涓流不息，下注溪中，聲潺湲嗚咽，與鐘梵相亂，順溪而下，有小潭名迴龍泉，每天欲雨，則潭中雲起如車葢，升至山頂，則雨隨至，山居者候之，往徃不爽，右隣古雪齋，西去四百步卽斷際處，無盡禪師寓焉，主僧號惟聖，乃法師自如之高足，葢楚人也，稍北上小坡，卽白雲居，後倚天池山，左有霹靂石，伏虎石，又有綠淨山房，爲還源禪師潛修處，南下半里，卽悉檀寺，偉麗莊嚴，實禪棲勝境，此處周迴不過里許，樹林森茂，山徑幽僻，溪泉竹石，與菴院棊錯，朝昏課誦，梵唄相引，𢈏子春，余與無盡，眼藏，子眉及古道，古笑纂修山志，棲息半載，凡陰晴風雨之變，花月雲霞之景，無不瞻眺遊賞，徘徊賦咏，慷慨悲歌，俯仰今古，牢籠百態，輝麗萬有，文章之變幻于是乎極，則山水之奇亦于是全收矣，諸子習焉不察，視爲固然，適古處自黔來，嘆賞累日，曰，是未曾有也，不可無記，予因述數言，命書之，以貽後之好事也，雞足山爲滇西名勝，相傳卽世尊大弟子迦葉捧衣入定處，予制滇數年，未獲遊之，辛未冬，奉旨巡歷金江，與提軍會於賔川，山在賓川之境內，相望數十里，因便道一遊，時仲冬朔有三日也，自賔川携諸友西行五十里，宿甸尾村，已近山麓，望山頭諸佛剎，隱現滅沒，恍若圖畵，朔四日天明起，行二十里至拈花寺，又十里至靈山一會，此乃雞山總坊也，至坊前，僧衆俱迎道左，少坐一茶，卽上山，十里至大覺寺，寺爲雞山大剎，向來迎駐遊山官客者，入寺，進重門，有水一池，板橋渡其上，池中藻荇交橫，錦鱗游泳，頗有可觀，上殿礼佛畢，住持僧引至客樓，樓前亦有水花池，池畔丁香花盛開，布置楚楚，卽坐廳事，午飯畢，攜友乘馬同遊各寺，初至石鐘寺，懸前制軍蔡仁菴，撫軍王在茲諸公扁聯，甚麗，茶罷，上寺前鐘樓遠眺，少頃卽下，至悉檀寺，爲麗江木土官之祖木增所建，左有藏經閣，頗幽邃，又至古雪齋，傍有片雲居，皆極靜僻，未久，卽上白雲居，松徑陡甚，諸友皆下馬，步而入菴，中亦有池，頗寛，水清甚，游魚蝌蚪，歷歷可數，心樂之，因命酒，同諸友坐池頭，令歌童打十番皷，唱清曲以侑酒，薄暮，仍囘大覺寺宿焉，初五日，侵晨上山，未里許，過寂光寺，寺僧迎于馬首，入寺一觀，茶罷復行，路皆盤迴而上，人馬行松隂中，耳目俱靜，萬籟無聲，所聞者惟馬蹄聲耳，約十里，至玉皇閣，前佛殿數層，悉被囘祿，惟一閣巋然獨存，下馬登閣，與諸友茶話，移時又上，三里許，至迦葉殿，卽此山之主寺也，數年前亦被囘祿，殿堂客樓，皆新搆者，下馬，至殿上禮迦葉畢，寺僧導至客樓，坐而獻茶，茶罷，登樓一望，因前有小屋遮之，甚覺不爽，特囑寺僧，令其將來拆去，以舒眼界，少坐，下樓上山頂，危徑陡絕，約四五里，必攀蘿捫石而後可上，余乘小輿，諸友皆步行，扶杖而登，數十步一坐，揮汗如雨，甚覺艱苦，至銅瓦殿，後卽猢猻梯，小輿亦不能前，遂舎輿而步，先令二人引繩而上，余尾其後，援而登，至絕頂，俯視衆山，千峯萬壑，皆在眼底，山頂有銅殿，爲明黔國公所造，階砌悉蒼山石，近爲火燬，欄楯俱壊，惟銅殿獨存，坐而飲茶，隨至佛殿，殿後舊有天長閣，今亦燬，寺僧謀再建，余問天長之名，僧云，山乃火星，以水制之，取天一生水之義，數年前，有遊方僧野竹者，募建塔于山頂，堪輿家言，火星益熾，以故，山中各寺多遭囘祿，欲拆去此塔，又恐見責於地方官，甚難之，余感此言，因許其建閣，更名天一，且爲大理賓川守牧言之，許其燬塔，僧感甚，更至殿後，四望此山之景，來龍千里，萬山環拱，金江繞其左，洱水明其右，點蒼相望，若輔車之相依，信爲福地，遂與諸友席地而坐，命歌童臨風度曲，山高風勁，百體生寒，促令煖酒，各飲數盃，飲罷，僧復導引，由後山虎跳澗緣崖而下，其險不亞猢猻梯，而曲折過之，行三里許，至曹溪泉，僧云，其水，雨不盈，旱不竭，汲而甞之，潔甚，又行里許，至華首門，卽相傳迦葉守衣入定處，新建小閣，塑迦葉像，閣後石壁如鐵，崖影若門，崖上有嶽外一尊四字，爲臬司許無功所書，至此，足力少疲，坐而飲茶，茶罷，又行里許，仍會銅瓦殿舊路，遂乘小輿而下，復至迦葉殿午飯，飯畢下山，至大覺寺，日已入矣，次早下山，北行九十里，卽抵金沙江岸云，自黃鐘定，而萬事萬物於是起焉，鐘之用大矣，然宮禁設者，集朝會也，寢庿設者，協宮商也，城府設者，嚴更漏也，乃若名山勝剎，崇觀靈祠，設意固別有在，夫人汩汩于利名，如夢誰覺，沉迷于情欲，如酣誰覺，夢也，酣也，無由覺，無由醒也，故鐘昏振之，使聞者清夜氣，晨振之，使聞者作旦氣，鐘之設于名山勝剎，崇觀靈祠，其用又如是，雞山迦葉殿舊有鐘，燬于回祿，僧慧聞謁余，請復所未偹，爰可其請，選匠購銅，歷月餘而釁成，所謂大叩大鳴，小叩小鳴者，非耶，爰記之，以冀夫從聞思修者，嘉靖二十六年，余遊雞足，將至袈裟院三里，有老僧執爐遠迎，余問，何以知吾來，曰，夜三皷，殿鐘不擊自鳴三聲，以往來占之，當有吉祥事，故出山探聽，果有大貴人登山，此山靈預報耳，及入殿叅禮，見空碑臥地，曰，先師欲請大人作文，日復一日，因循數年，先師去世，衆徒望門逡巡，遂至今日，余嘆曰，此鐘鳴之因也，乃援筆，爲書院之本末於石，院在山半，厺大頂六里，永樂間，羽人結菴，成化間菴廢，僧圓慶始創玆院，以此山爲迦葉尊者守衣之處，故名袈裟云，歲元旦，四方慕聖蹟而來者以萬計，未至石門五六里，山益峻，磴益陡，遊人至此，騎者止，徒行者息，饑者待餔，渴者求漿，然岩傾屋狹，置炊無所，客頗病之，慶乃鑿岩拓地，爲殿，爲樓，爲門堂，爲厨湢，置陶甓，作旨蓄以供客，于是賓至如歸，遊者日以衆，慶傳可義，嘉靖間添置常住，接待雲遊，院用興盛，可義傳悟成，萬曆間瀉銅像，重修寺宇，悟宇，悟教亦相與戮力，玆院遂與大剎並稱焉，雞足遊觀之勝，在華首一壁，然遊者徃徃並壁而行，視壅于壁，得其十之一，而不見壁之全勝也，大頂西南行里許，有磐石出于絕壑之上，可以坐嘯，又名拜佛臺，一登此石，則華首千仭，蒼肰起於東北，令人意動神竦，全壁之勝，擧在目中，遊觀之奇，無有出其右者，陽旣于大頂建釋迦殿，至此募人出貲，授僧眞淨，命建一閣，將讀書其中，頃之閣成，趙雪屏題曰賓蒼，陽嘗徐物色之，其橫絕地維，如細柳淮淝之陣，示人以勇，其頓挫起伏，千態萬狀，如，之賦，示人以文，其峻拔不可徑而造，又如陳蕃之榻，李膺之門，示人以介，其正色不阿，如古純臣之立朝，示人以忠，其靜默不言，如古聖賢之相授受，示人以道，登此閣也，則此賓蒼肰而來，泉聲，樹色，無非示我周行也，大哉賔乎，命童子識之，天地之中，有山曰須彌，環山爲四州，南曰閻浮提，今之中國與五天竺是也，其地向離，故其人剛徤明利，非他洲比，誠習之以善，救之以道，其入聖可立待也，故諸佛興慈，以次降生焉，釋迦佛後，應補佛位而降生者，曰彌勒，釋迦命大弟子迦葉持佛衣，待其出而授之，飲光入定雞足山，葢正，像，末三法未竟，故俟時也，先佛在靈山拈花示衆，獨迦葉微笑，深契佛㫖，故命之以傳衣，傳衣者，傳諸佛之心，此皆夲實之語，非誇誕也，按內典，雞足與耆崛山相鄰，此地在唐以前，原屬西域天竺界內，况世傳小澄之事，石門訇然中開，實爲靈異，且聞嘉靖間，有僧棲石門三載，嘗於定中由石門入，見殿宇紺碧，沙門衆多，榜匾聯偶皆金，歷歷記憶，𨿽世間老于文學者有不及，謂非佛祖靈地，可乎，石門之下，時見光瑞，或圓相，或攝身，與五臺，峨睂大都相似，余卽其地建創精藍，因字之曰放光焉，枕崇崗而列屏嶂，襟抱比密，風氣翕藏，至其地者，則見諸剎皆在山之肩背，而放光獨當胸臆之穴，爲可嘉也，余乃白諸名衲，上自大頂，下至寂光，勝峰，合諸剎而爲伴，從放光以爲主，歲祇一期，長者百日，短者半之，又短者又半之，歲恒一週焉，庶通假有借無之名而入實相，忘體空折色之跡而造眞源，當有入彌勒之寶樓，𢍆迦葉之笑，拈世尊之花者矣，雞足山巔舊有浮圖，俗傳迦葉尊者入定其下，毎遇風雨，則灝渺籠葱中輙放光𦦨，似霞非霞，似火非火，自塔而起，旋繞峰巒，照耀林木，故俗呼爲放光塔云，歷年旣久，圮廢因之，𢈏子春，余遊此山，自勝峰而上，履崇崖，陟危梯，達塔所小憩，見塔僅存舊址，嘆息久之，數老衲向余言曰，此山爲西南名勝，與五嶽，太華，峨睂諸山同稱，其間梵剎以百，皆美輪美奐，金碧輝煌，漸至山巔，則景象蕭瑟，僅僅一塔，猶然隳頺，且山之名勝，謂是迦葉道場，使迦葉間居塔下，顧坐視其隳頺，而各剎則巍肰煥肰，極其美麗，是剝本實而茂枝葉也，遂與二三同志議修復之，舊制短小窄狹，且以頑石實其中，故隨築隨壊，玆則以石爲基，以甎爲骨，以銅爲頂，結搆管束，類以鐵爲之，中虛外直，七級四方，方各丈許，高可百尺，玉柱標空，金精耀目，自下方觀之，不啻如在天上，卽阿育王般若塔，莫是過矣，所以壯雞足之偉觀，舒迦葉之靈氣，不在玆乎，經始於辛丑三月，六載未就，丁未仲春，侍御周公懋相西巡登覽，厚助之，刺史李公應霖捐俸，委官刻期督率，遂落成於是歲五月，故援筆記之，雞足乃西南靈山，釋迦大弟子藏衣處，卽所謂華首門者是，余爲諸生時，聞近溪羅公以綿裹膝登其頂，竊意此必非人跡所可至，歲之春，余巡滄洱，事竣，取道鄧川入山，雨聲淅淅，心訝山林其無意我哉，過放光，寂光二寺，宿於大覺，抵夜，雨霽，詰朝，乗肩輿過補處，有西粵苦行僧如正，年八十餘，進而叩之，大都多勸爲善語，爲題雪衲苦修四字，上至迦葉殿，履石磴，爲兠率菴，門垣逼路近尺許，下臨絕壁，稍上，至銅佛殿，又東，爲袈裟石，衣履跡宛然，僧云，此處可觀日，從此上猢猻梯，石芒外露，履納其中，攀緣而登，手恒在頂，膝恒在胸，所謂前人之足觸後人之帽，非虛語也，數息，乃至頂，點蒼如豆，洱海如盃，五百里內山川皆在目中，印土雪山咸臨几席，翛肰有御風馮虛之想，從此下束身崖，禮佛臺，東過曹溪，功德二菴，以水得名也，又東則華首門，東爲羅漢崖，下卽楊黼修真處，又東有靜室，乃關中僧如唐所創，遂循故道下，抵大覺宿焉，次晨，過龍華，石鐘二寺，入大士閣，額曰西來第一山，是遊也，履跡所到，僅涉玆山十之二三，肰其大端可觀也，是山羅，李二公題咏頗多，余惟宇內名山不少，往往以人見重，蘓之赤壁，杜之艸堂，李之采石，尚使人景仰，况濂溪，考亭，千載艸木猶香哉，二公皆闡繹聖真，斗山後學，而先後遊此，可謂非濂溪，考亭也歟哉，乃爲樹亭于要路，曰羅，李二先生遊處，題之曰仰高，并爲紀玆遊與所以樹亭之意，使後遊君子，知探奇覽勝不足爲山重，要有所以重此山者，葢聞大道先天，妙啟無生之秘，靈根出地，頓登有覺之門，積著成迷，陶鈞不能運其變，緣聞入悟，欣厭無所介其懷，固非方隅可得界域，意想所能思議也，粵自帝車南指，揭七耀于崑彌，佛鉢西來，絢五雲于震旦，經駝白馬，雒陽徵神旭之祥，剎建青龍，新渚感浮楠之瑞，歸依練若，彝漢同風，咫尺耆闍，山川特異矣，雞足山者，益部之神丘，金方之福地也，崖盤九曲，峰偃三支，絕壁雲霞，映藤蘿而散采，諸天日月，耀若木以恒明，洞藏振海之潮，篁濤捲雨，峽度慈雲之徑，石闕行空，靈山雪嶺，讓其清幽，龜島雒伽，同于培塿，故迦葉波守衣以待彌勒，湼槃之雙樹猶存，曁僧小澄起尸以化蒙彝，華首之半門自闢，仙居從天竺飛來，香阜分儴佉王氣，然而黃金未布，卓錫無期，團焦兩燬于鬱攸，無雞漬羽，棟宇久隳於禪窟，有鹿爲塲，歲月已淹，葢有年矣，麗江世授太守加叅知政事木君，體玄邁種，味道忘餐，現護法宰官之身，具大善知識之力，超肰遠覽，慧居六度之先，卓爾澄心，義徹四觀之奧，相陰陽以開福梵，結因勝而考蓍龜，菲食惡衣，賦集三千緡，累黍摶沙，經營二十載，乃致子來之衆，庀毛聚之材，約椽轟鳴，不假閻浮驅萬鬼，輪囷煥起，無煩喑啞助千工，鳥斯革而翬斯飛，山爲礪而河爲帶，題曰，祝國悉檀禪寺，其前丹樓五楹，紺殿十笏，歲時祝延之所也，鴛藍門外，銀牓昭囘，龍尾道中，璇臺爽塏，借西方極樂之土，爲北辰環拱之區，三界百祇，率龍象而拜舞，千峰萬壑，隨嵩華以懽呼，所願宸極昌熙，永歛箕疇之福，皇圖鞏固，上同兠率之天，此則葵藿之精忱，亷陛之大義也，豈與尋常雜宣室之𨤲，扆叅香城之位者等哉，於是珠林䥘落，寳所聯翩，月殿雲階，拱金姿而映發，錦磗縹瓦，翼猊座以高趺，天王示變化之端，如來現慈悲之相，講談席布，晨昏諷誦之音，經閣旛飄，遠邇蛟螭之影，耆舊學者，把臂入林，搭掛道流，隨心結夏，香檀舒蔭則羣暍咸蘇，㳒炬懸光則重昏盡曉，至于烟霞佳趣，山水清音，遠岫疏林，夜發魚山之響，靈湫伏瀨，寒抽蛇壤之泉，松風共寳鐸齊鳴，嵐翠與天花並落，牧歌樵唱，韻遶精寮，忍艸優花，香瀰叠嶂，四山積雪，吹凉火宅之魂，百里洪鐘，敲醒塵勞之夢，信仁祠之鉅麗，柰苑之奇觀也，是役也，經始于丁巳之嘉平，告成于𢈏申之林鍾，適余方有入賀之行，而衆以徵言爲請，夫省方登封，臬臣之惟職，揚休祝聖，五服之同心，遂倚脂車，粗陳梗槩，蘓長公嘗言，古今畫水，多取平遠細縐，其善者不過能爲波頭起伏，與印板水祗爭工拙于毫𨤲間耳，唐廣明中，處士孫位始出新意，畫奔湍激瀨與山石曲折，盡水變化，號爲神逸，夫論水者，無不之江，之河，之海以爲大觀，而孫位之畵，子瞻之評，乃在於是，不亦奇乎，雞足泓崢蕭瑟，名聞海內，而諸峰秀峭，挿于雲表，固不可名狀，至崖際懸泉，更洞心駭目，令人徘徊不能去，葢洄者縈，奔者漱，其垂而下者，如飛烟匹練，懸掛千章之木杪，試與九嶷五洩爭勝，山中諸泉，大概會流于茲，泉上石平，可𤱔許，若席若堂，水流約畧石隙中，又若斧鑿然，稍右數武，爲攢峰叠嶂，若限閫奧，折而左，崖石陡峻，若獅蹲虎伏，壁立千尺，勢不可少待，閣據泉上游，其中洞肰若城欄，其下流聲瑟瑟若津梁，其上供白衣大士金像，弘敞四達，入之可以觀泉之來，出之可以觀泉之往，奔騰直瀉，墜之潭，有聲潨肰，而兩崖烟霏霧箐，卽六月盛暑，猶寒氣逼人，閣前崖置亭，以便觀憩，坐對之久，覺朱藤綠樹，與金碧素流映發，卽孫處士染毫伸素，當不過是，夫玆爲迦葉道塲，輶軒之至無虛歲，名僧卓錫，開士幽居，詠歌點綴，幾無剩賞，斯泉獨蒙茸艸昧，至今始發其靈，豈有待而肰耶，仲尼亟取于水，歸諸知者之樂，彼有所契也，余非其人，姑記之以俟來者，世傳雞山迦葉，非迦葉佛也，乃大迦葉波受文佛傳衣以待彌勒也，於稽郡乗，位置耆闍崖東北，後支如距，前支如爪有三支焉，中支之半亘有梵剎，崇奉迦葉，號迦葉殿，直指張公登山四顧，指猢猻梯曰，觀絕頂，奇氣籠葢此梯，人馬愁度，天所以限仙凡，徘徊樓臺錯落如掛，似非人跡所到者，肰則，迦葉之殿當建此頂，命僧繪圖來觀，乃于天長閣前，薙其灌莽，平其坎坷，得佳地，建殿五楹，山門一座，耳廊各三間，外築以城，高八尺，周圍一百餘丈，四正有樓，按圖經營，鳩材于山，陶缶于麓，登登丁丁，聲亂飛瀑，計落成凡幾閱月，金碧輝煌，兀突天半，稱雞山叢林第一云，由是至止者皆曰直指功德無邊，迦葉法輪常轉，使永傳而顧祖，歷浩劫而難灰，天工陪奉山遊，與聞巓末，恭承命記，因次當日語，付之石焉，夫談滇中名勝，必曰雞足，其山形紆折，林木鬱葱，諸禪宮貝宇，森嚴繡䥘，居然上方佛地也，獨一絕頂，寥寥亭臺，爲風雪所侵，幾成猿猱之窟，羽人不堪棲身且棄去矣，遊此頂者，歷天肰石級而上，舎輿而武者，可半里許，旣至，不免氣喘汗浹而靡，一稅客處，觱發刺骨，卽炎暑，不啻朔風肰，羽人獻一茗，不移時，循級下矣，余方經營謀度，使棲神有宇，聚衲有房，停車有所，爲此頂長久計，而說者相與難之，謂安在削壁之上，而木石丹堊致其巓也，會直指朱公登臨選勝，感碧嶺之荒落，發贖鍰，于林取材，于山取石，取瓦于近麓，算工給直，併力料理，舊有觀風臺，直指潘公所建，仍而不改，所益者，大士閣護法門及東西兩廡，閣之上，戶牖四徹，可遠眺，閣之下，砌築堅密，可休可憩，以丙寅二月經營，四月落成，報命于直指，嚴其門曰天長，葢爲國祝𨤲至意也，復奉憲檄徵他州贖鍰，買百金之田以爲常住，命僧來秀主其田，以供香火，是爲記，雞足爲滇名山，海內有聲稱焉，余奉檄賓川，而玆山界在封內，每政暇輙登眺，梵剎森列，各標其勝，白雲杳靄，蒼翠凝叠，未嘗不冷然有出塵之想，歲乙巳初夏，直指沈公按大理，過而遊焉，𨚫輿履行，攝衣履險，踞華首之頂，一指顧間，風嵐海色，爭奇炫秀，清磬梵響，時隱隱遠散林表，疑脫世氛，從天際行也，旣，旋命士伸卜一勝區建閣于上，以供大士，擇緇衣實行者崇祀，冀昕夕祝𨤲，上延國祚，黙以袪災釋患，爲生民造福，伸徃得形家者言，山岐，而大枝三，唯一小而卑，圓而長者峙于中，葢爲玆山大關鍵，曰，山之前足，當其勝矣，繪圖以呈，報曰，可，於是捐貲四百金，命伸董其役，且徵得一老僧古言者，戒行如一，人樂歸從，玆爲勸募，遂于八月經始開山，採木鳩工，爲高閣四丈有奇，前樓二楹，左樓右堂相對翼如，棹楔題額，香積蔬圃，罔不周悉，圍垣七十丈，越次年丙午告竣，金像隨亦焜耀，錫名曰三摩禪寺，以大士所證入而名之也，㫖哉，閣與山稱，僧與閣稱，則凡住持此山者，未有不思自利利他者矣，雞足，滇西名山，與蜀之峨𡼴，晉之五臺，海內並稱勝者，傳衣，雞足首剎，山形尤奇絕焉，記謂，釋迦入湼槃，令迦葉波守衣此山以待彌勒，華首門卽其入定處也，此傳衣所爲取乎，苐傳衣，故圓信菴，大機上人所創，嘉靖間，中谿先生與賓川朱守山游，秣馬於此，夜復對榻譚禪，大機一達宗㫖，且與其徒印光戒律並嚴，二公重之，遂捐金復創招提，前起高閣，題曰天下第一名山，望中林木青葱，雲山迴合，可以滌塵襟而縱遠目，真奇概也，直指諸使君按部地方，靡不爭覩其勝云，法界上人名曰寂觀，印光之徒也，徃承衣鉢，棲跡玆山，戒律一如其師，尤多證入，曾建藏樓貯經，葢行僧乎，又舉高僧所菴名真澄者爲上首，余殊禮致之，方議春秋開講，居無何，忽有囘祿之變，時萬曆辛丑元日也，明年㳒界詣余，請曰，寺已災，不忍見此煨燼，無亦劫數然乎，所賴明公鴻力，一興復之，庶福地不致丘墟，山靈幸矣，余喟肰曰，厥功甚鉅，肩任之難也，云，一水無以和羹，一木無以搆室，誠得有力者贊之，庶幾哉，隨謀于慎吾楊君，君曰，再創禪林，勢自難已，苐所乏者，財也，公倡之，余贊之，不足者募之，可乎，余曰，得之矣，遂自肩厥事，爲之經始，議採木於諸山，慎吾亦有所助，正殿鼎建諸費，余悉佐之，又募諸縉紳及境內善信，共貲若干，未足也，㳒界復以自置田易價充之，逾年，大功落成，規制視昔甚弘麗，計正殿三楹，高七仞，斗拱錯陳，上凌碧漢，中殿五楹，高三仞，棟宇巍峩，成以良材，左作大方丈，右作大禪堂，各三楹，俱與殿稱，左後爲香積，爲寢室，爲經樓，前爲寺門，爲寶坊，不一而足，殆一時之鴻搆乎，殿塑三如來，皆銖衣瓔珞之像，中則余與慎吾莊嚴之，左右則洱城世官楊如檟，龍關八十老人蘓得賢所發心也，阿難，迦葉則自全忠爲之，其未竟功德，又不能不俟諸善信焉，諸山謂寺成，余應有記，余曰，寺之廢興，數也，數應廢，不能卻劫火之不焚，數應興，自能致天人之恊應，卽紺殿之巍峩，龍象之赫奕，雖出諸檀之𦔳力，乃冥冥中幽贊其成者，豈不微也，異日有總持爲空門之謢㳒，復得任事之僧如大機，如㳒界焉，則香火常新，秪林有賴，玆寺與玆山同其悠久，可以寄吾心于百世之下，脫或蹇力，不勝香象之負，祗有踣蹶耳，豈余所望于後之人哉，噫，覩玆剎者，當知所興起矣，古者天子諸侯祭望山岳，以其能興雲雨，濟化育，厥功茂也，而當世所稱四名山不與焉，然而天下士庶，無愚智賢不肖，奔趨瞻慕，彷佛靈跡爲奇特，轉相告語，有恨不及見者，豈眞佛法弘妙，感服固如是乎，昔大雄氏四十餘年，導引無邊，及其末，以正㳒眼藏獨付摩訶迦葉，葉入雞足山以定，阿難尊者以寶香貌之，至於今弗替，然則雞足當首四山而又不與，何也，曰，遠也，自須彌山王分枝擘脉，徧四天下，崇峯邃谷，莫知紀極，以其遠也，祭望缺焉，卽雞足爲宗㫖淵源，猶或遺之，况夫人七尺之軀，百年之寄，道業深厚而踪跡隱约，名限疆域者豈少耶，是山有八大剎，有賜藏四，兵燹迭罹，半付刦灰，僧慧輝爲破山老人四世孫，住持迦葉殿，覩其厄，傷焉，爰走姑蘓，苦募四寒暑，遂得正藏三百三十函，爲卷六千七百六十，貯以十四箱，并諸佛像，莊嚴以歸，而遠乞記於余，或謂三教聖人，皆以無言爲宗，當尊者拈花時，寧有點畫塵屑齒牙間，數千年惟藏是崇，忽而御賜，忽而烟消，未聞西來眞意有此起滅也，况如來宻義不可思惟，結集以還，編次重譯，已稍履迹之間，展轉論釋，辭意哤雜，有識者嘆之，恐微笑者今且大笑也，李子曰，夫天不言而四時行，道無名而文字通，謂文字非道，猶舎四時而言天也，且夫虛空之中，莫非水火，人奚見之，及索以陽燧則熾，承以方諸卽液，一切典章，𨿽若塵積，其實等虛空也，人恨不持陽燧，方諸耳，何懼不遇水火哉，當今末㳒，行願疎薄，各矜少得以爲貴，及夫同道分鑣，拆正無術，外者橫加排斥，卽偏師左次，正緣寡陋積習，無復廣學多聞者融理事而具辨才故也，古人謂，益人神智，罔過于書，般若精進，曠刦莫殫，中華之教，以簡奧爲體，學者徒以一二字訓釋，輙云貫攝，甚有訛謬相承不自覺者，內典之妙，從象胥中，不厭詳密，鼓吹斯道，良非一端，斯所謂智慧泉也，肰則輝公是舉，豈獨揭人天眼目于洱海天南，卽其所經涉應求間，無量善信資助傳說已，莫不知有正㳒眼藏所從來，固知賓川之松，望風囘指，㳒寶之氣，燭井，鬼而光徧河沙，雞足一山，當自立名，雞足山相傳乃迦葉守衣入定處，雖荒唐不可考，然此山爲六詔名勝，其來已久，余制滇數年，思欲登之，無由也，辛未冬奉㫖廵歷金沙江，至賓川，會提軍諾公，山在賓川境內，相望數十里，遂得便道以遊，信宿而登絕頂，因見山中菴院多被火者，絕頂亦然，惟銅殿巋然獨存，殿後新建佛堂三楹爾，詢其故，僧云，山頂乃火星，有遊僧謬爲建塔，以故火益熾，十餘年來，災疊見，舊有高閣，培水星以鎮火，今以燬，欲毀塔，恐阻於官，欲建閣，苦綿於力，余爲諭州牧，聽其毀塔，且商之諾公，各捐百金以助閣費，三閱月而閣成，僧來請記，余惟雞山之勝，幽崖邃壑，各有其奇，然而大觀皆在絕頂，其南則賓川烟火，洱水浮杯，其東則金江奔濤，漰湃千里，點蒼西拱，雪峰北峙，誠勝槩也，吾知登斯閣者，凭欄四望，山川之形勝，民生之休戚，邊塞之隱憂，必有動乎其中而思爲國家賦澄清，計久遠，不僅以登高作賦，侈遊觀而矜逸樂已也，余旣因廵歷而登此山，又因山之勝槩而同諾公建此閣，更思閣以鎭火，遂取生水之義，名之曰天一，是爲記，余讀中秘書時，卽知滇有雞足山也，自迦葉奉佛金縷衣入定是峯，其名遂顯，雲霞掩映，鳥翬具瞻，屏巒之所迴合，泉流之所答響，賢士大夫贈詩作賦，見諸載籍者，汗漫縱橫，咏誦之餘，神相徃焉，每欲一至其地，以徵當否，今幸奉天子命，兩撫是疆，自謂夙願可酬，又因距省尚遙，未遑躬探幽奇，且惟民事是念，家絃戶誦，較重於貝葉曇雲，上原下隰，加切於高山流水，余日事其所當事，而意中具雞足觀也，戒僧淨極者，振錫此山，慨迦葉院藏經燼于劫火，偕其徒慧暉，携瓢荷杖，足跡遍天下，歷九年，購經貯之，所謂三車萬軸者，罔不具備，因請記于余，兼爲余道玆山之景，乃與昔時詠誦無異焉，夫佛之教，無言可傳者也，何有於經，卽托之經，亦可因什一以推千百，又何有於藏，淨極之爲，其於靈山拈花示眾，破顏微笑之㫖，或未貫乎，雖肰，教以無言而傳，亦以有言而悟，學佛者宵中香浮，夜分鐘盡，無不可卽象以見性，况乎白馬駝籍，黃檗闡微，諸維摩所現身設㳒，得以廣紀博采，其爲昏衢慧燈，眞未可量，淨極之爲，亦云盛已，余願居此山而翻研者，不當使迦葉專美也，是爲記，天下名山，葢如五台，峨嵋，乃大菩薩應蹟道塲，惟雞足山卽我迦葉初祖入定華首以待慈氏之勝蹟也，攷自周孝王十四年丙辰歲，尊者持僧伽黎叱開石門，捧衣而定，至大唐間，神僧號小澄者，朝遊榆城，暮歸華首，國人欽其神異，始創精藍而崇奉之，卽迦葉殿也，其華嚴來脉，自大頂而下，中距一支，貫絡連珠，蜿蜒數里，岑巒拱翠，展誥舒文，龍虎交蟠，雄開大嶂，昔爲熊豹之藪，嘉靖初間，月潭和尚卓錫南來，德馴猛獸，草創成規，而上足月輪禪師，遊化京都，道聞內闕，欽承神宗皇上，奉慈聖宣文明肅皇太后懿㫖，勅頒龍藏，特賜紫衣，奉命還山，乃萬曆𢈏寅年事也，有大善長者張公諱舉，郭公諱子榮從而鼎盛，麗江府方伯木生公卽爲建毘盧藏閣，置捨福田，四事悉備，雲水麏集，鐘皷交叅，道風日著，偉哉，雄冠一山，豈憶明季戊戌春，祝融爲祟，一夕攝去，然造物𨿽有廢興，而道德原無隆替，良可愼歟，頼有同志抱道耆德數軰，堅心株守，屈指十有六年，誠格佛天，善緣頓際，于康熈癸丑仲秋月，遂感檀越吳公諱文華，乃豫章名族，旅泊滇南，菩提有種，生知從善，無異給孤之誠，有闍提之効，一力擔荷，曾無膩意，建大雄紺殿，供三世如來，左右廂樓曰雲堂，曰禪室，過道，山門，皆公獨荷鼎新，隨置香燈田莊，鐫之碑隂，而寺衆各各出手，竭蹷從事，修廚庾，搆寮舍，補殘缺，緝弘規，僅一甲週，遂成弘鉅袛園，𨿽曰人力拮据，皆因地勝龍靈，始能恢弘若是，詎知今日之大成，實乃千古之壯麗，惟榮惟粹，獨耀獨彰，宛然帝網莊嚴，華藏世界之一大觀也，葢華嚴之極談，談斯道也，佛祖之所傳，傳是心也，苐居是山，住是寺，當何以用心哉，孜孜如履氷載道，念念體究無生，出亦此法界，入亦此法界，理事全彰，戒乗俱急，晨昏鐘皷，祝釐無疆，曉夜佛聲，自他俱益，則四恩總報，三有齊資矣，今大功告成，寧不叙諸大綱以紀厥勝，癸亥冬，知恒公繭足千里，造九台見訪，云，今華嚴梵宇創畢，請師椽彩一記，以垂不朽，余曰，作記猶易，爭奈山居無文，何公曰，正需無文而不可得，故直叙其始末云爾，大理府鄧川州爲祈天垂慈，復新香火，普霑恩澤事，奉分守金滄道批，據雞足山各寺住持僧吉祥，儒能，排寂，周輝，悟寬，如滿，道慈，歸恒，如堂，普惜，普合，性讓，元炤，玄冥，智元，普林，普潤，通文，如常，普勝，超塵，性學，德符，智印，體一，妙定，通泰，周賔等連名訴前事，訴稱雞山各寺院宇所有常住，俱皆十方檀越捐資置捨，奈因節年錢糧，各僧戶完納不前被，康熈元年，內里排將僧等，妄扳置日夫馬雜差，前蒙本州于天啟年間加察，詳奉院道府老爺批允，賞立直𨽾勒碑，蠲免一應夫馬雜差，以救香火，年久無異，俯炤舊例勒碑，仍賞蠲免雜差夫役，香火得以重新，永禁奸宄扳扯等情，奉批雞足古佛道塲，寺中之產不過以供香火，贍僧衆，兵燹之後，佃民寥落，不致盡成荊棘者幾希矣，相應稍與寛恤，仰鄧川州查例，免其雜差，報，奉此，又奉欽差分廵金滄道沈批，仰鄧川州查例，具報，奉此，又奉本府批，雞足僧戶糧重田輕，一切雜差，久已勒免，楊暎等忽行科派希圖肥己，何其塵根深重，獨無香火情也，仰鄧川州查例，具報，奉此，又奉理刑府批，仰鄧川州酌議，應否另立僧戶，務得公私兩妥，并候院道府批示，報，奉此，依奉差役，行喚各寺住持到州，該本州知州劉詳看，得雞足山僧常住田地，原額稅糧共壹百㭍拾伍石肆斗叁升零，悉係檀越施捨，田輕粮重，隨在里甲，至天啟初年，適院道廵臨雞足，僧人吉祥等具訴，被里排科𣲖侵收，返殃賠累，准改直立僧戶，輸納正賦，其一切夫馬雜差，奉文優免，勒碑石尚存，自定鼎之後，大兵雲集，公務浩繁，此見役排年楊映等，在于前官具呈扳扯同辨，今僧人吉祥等，復援往例，籲懇新恩，連名控訴，本州敢不仰體大乘慈悲，與之寬恤，以昭憲臺菩提之念，相應從前舊例，再沛新恩，其碑內原額併近置一捨，餘石之夫馬雜差，所當一體蠲免，候詳允日行僧遵照，永禁𡚶扳，重新香火，以垂憲恩扵不朽者也，業經具由申詳，欽差分守金滄道紀奉批，旣有舊例可從，如詳發落繳，奉此，又奉欽差分廵金滄道沈批，如詳行繳，奉此，又奉本府批，如詳行，仍候守巡二道臺批示繳，奉此，又奉理刑府批，仰候各上司批示行繳，奉此，遵將雞足山各寺住持僧糧，每年僉僧二名，輪流便換應役，自行催辦，舊管稅粮壹百㭍拾伍石零，并近置新收稅粮壹拾㭍石有零，免其額外置日雜差夫馬等項，以成善果，以供佛天香火，里甲不得再行扳扯，至於正賦應納稅粮，本折金價各款，與民間一例輸納，不得借此藐州抗法，肆行拖逋，亦不得通同俗戶，假借名色，稱置常住，將俗粮詭入僧戶，希啚蠲免雜𣲖，倘有故違查出，僧俗一并究治，相應永禁合行，勒石州前遵守，大理府賔川州，爲懇天循例直𨽾僧戶，以永名山香火事，奉本府信票，奉雲南等處承宣布政使司批，據雞足合山住持僧月潭，可春，道涵，法光，源霔，純了，如全，守禮等訴前事，詞稱，情緣雞足山常住田𤱔，俱係遠年檀越施捨，非粮重卽荒蕪，正供難輸，兼以夫馬雜差，粮丁之苦，僧衆遠逃，一山棘莾，爐烟寒冷，佛面生塵，幸蒙本州清廉父母垂憐，猶恐錢粮拖逋，遂照滇省諸剎事例，將山門稅粮剔出，另立直𨽾僧戶，自行輸納正額外，蠲免夫差雜派各項，招集數僧辦納錢粮，庶賦額不失，幸際天星坐鎮，千載竒逢，僧等具訴，批賔川州勒石，以垂永久，庶里甲不致混扳，佛僧霑恩等情具訴，奉批，仰大理府查報，奉此，備行，本州卽查雞足合山稅粮，果否照滇省事例，另立直𨽾僧戶，其正項之外，夫差雜𣲖應否准與蠲免，其中有無明避虧額，逐一細查妥確，并將另立直𨽾稅粮數目，造冊報府，以憑覆查報司，酌奪施行，事關錢粮重務，毋得違錯等因，奉此，該本州看得雞足山，𨿽不比他處名山，乃滇中之巨觀也，承平之日，每有高賢貴客往來遊覽，多捐資斧修葺，以致合山僧衆易於支撐，毫不以錢粮差役爲累，奈近因遭兵火之後，糧差之外更加召買，僧人迯竄，田地荒蕪，寺宇傾頺，神顏敗壊，眞所謂十寺九空，人烟寂絕者也，共計本州稅秋貳百餘石，卽正項猶恐拖逋，難輸其丁粮，差徭安得望其支應，𨿽經卑職於十八年見此光景，准照通省之例，將各里錢粮剔出，立一僧戶，止納正項，豁免雜差，此猶可甦其困苦於萬一也，但僧人慮其官之去留無常，事之更變甚易，乃勒石哀請恩垂永久，是誠共保名山之盛舉也，除將夏稅秋粮另冊開報外，伏乞憲恩，俯念佛天香火作功德主，慨賜轉達批示，庶便遵炤等因具詳到府，據此，該本府看得雞足山，滇中称爲名勝，往往有奉佛僧眞之士棲於此，近因粮累僧迯，以致山門荒廢不足惜者，今賔川州將僧戶另立，免其雜差，旣無誤於國賦，復有裨於山門，誠爲兩便之道，今據該州查報前來相應，俯准勒石垂久，倘蒙俞允，則憲臺功德當與山石俱永矣，等因具由，於康熈叁年正月二十九日申詳布政司，奉批准如詳行繳，奉此，康熈叁年伍月初三日，又奉分守金滄道批，據本府申詳亦同前事，奉批雞足山，近聞粮累僧迯，名山勝地，幾爲荒廢，准如詳速行，該州勒石永久可也，此繳奉此，合行知照爲此牌，仰該州官吏，遵照來文內事理，卽將雞足合山稅粮剔出，另立直𨽾僧戶，其正供應納之外，一應夫馬雜差遵照憲批，准行豁免，仍於州前勒石垂久，務須極力招集僧人，照舊歸山，辦納粮賦，勿致荒廢所有，另立僧戶，稅粮数目，造冊報府，以憑轉報布政司糧守二道，及本府存案備查，亦不得將里甲民糧混入僧戶，如違未便，奉此，合行給帖外，仍於州前勒石，仰合山住持月潭，可春，道涵，悟高，源霔等遵照，凡有僧戶常住田𤱔遵照詳允，另立直𨽾僧戶，自行照額輸納稅粮外，其一應夫馬雜差等項，悉行豁免，如有里役人等，混行扳扯起𣲖，許執帖赴禀，以憑查究，俱毋違錯，鐫石永久垂銘，大理府正堂加一級王，爲祈天超釋置日廣濟香火事，康熈二十一年六月初四日奉欽命綏遠將軍總督雲貴部院加一級蔡批，據本府申詳，康熈二十一年四月初十日據鄧川州申詳，康熈二十一年三月十一日奉本府批，據雞足山直𨽾僧吉祥，儒能，排寂，悟寬，周輝，如滿，圓炤，性讓，普勝，道慈，超塵，普合，如堂，普潤，智元，通泰，玄冥，普惜，性學，德符，可春，如常，妙定，會燈，周賔，通文，慧輝等連名具訴，豁免置日夫差緣由，該州備由加看，申詳到府，據此隨詳批，仰候轉詳繳批行，去後，復據該州詳称，卑州遵批事理，當卽將僧戶置日蠲除免應，各戶僧人尤恐異日紛更，又于本年四月初一日，復據山僧吉祥等連名，訴爲籲憐苦極，叩請新恩，重輝香火事，詞称竊唯雞足，滇南香火，各寺菴院，昔蒙先檀鼎建，稍有常住田地，俱皆衆檀置捨，或因粮重，或係山岡，送入山門，作爲常住，當時錢粮在于里甲，輸納切被里排科派之甚，于萬曆年間，蒙先任本府，電察名山疾苦，詳明院司道賞爲直𨽾，自行輸納，蠲免雜差，勒石府州儀門，永無更異，至康熈四年，本州劉父母官，奉文清丈田地，于額外新加稅粮八十三石，當卽具控積弊，牢關民隱，不得上陳，自逆政以來，萬苦難言，賦稅百倍，歛徵雜款，千層科𣲖，佛爐殆盡，十寺九空，佃逃田荒，凋殘至極，古佛道塲，悉爲荒山冷廟，州前店房，盡成羅剎地獄，葢由里甲不遵憲檄，亂法紊規，拔當置日科𣲖，雜差雜泛浮於正供，但錢粮賦役，僧俗宜辦，在俗當差，有人丁，有手足，僧充俗役，孤貧釋子干遭鞭撻，俗應下程居家者有，僧應下程出俗者無，十倍購買，種種痛苦，哭訴恩星，目撃垂憐，申詳本府，已蒙批允在案，誠恐猾里，陽奉隂違，更加虐害，賞將輿情，再行轉達督撫司道各位太老爺俯准，照例蠲免置日一應雜差，復行勒石，鼎祝新恩，以垂不朽，等情具訴到州，據此該本州署職知州魏榮，復加查看得雞山僧戶，因里甲扳害，於昔年訴經院司，批行道府准另立直𨽾，自辦自輸，凡有雜欵槩與除免，府州勒石見存，近年以來，正欵有額，雜務浩繁，僧弱民刁，扳扯有之，且租少粮重，正供輸措不前，再加雜泛隨徵，僧焉得不迯，田焉得不荒，卑州蒞任，經徵召，買秋粮本米，條編欵銀，勸諭僧人，勉強完功，訴及置日情由，原非全書欵目，不過巧立名色，實乃病民大害，故此，斗冐代籲，請豁蒙批，准免在案，今復再加哀訴，慮恐後日里民罔遵，泣切轉詳，是欲再行勒石，杜絕扳害，鐵案仰叩憲恩俯准，轉達院司道，賞將置日刪除，准其勒石，德造名山，恩垂永久，等情詳報到府，據此，該本府查看，得鄧川州雞足山，爲滇西名勝，莊嚴古剎，釋子焚修數百年於茲矣，各寺俱有檀信，捨置田𤱔，其錢粮正供，歷年自行輸納，一應雜差悉奉院司道批免，勒石碑記現存，緣吳逆叛亂以來，橫徵苛歛，波及僧伽，遂有里甲扳當置日陋規，如下程雞酒購買官物之類，僧應俗差，清濁莫辯，本府痛革前弊，嚴行豁免，今該寺住持僧等，恐日後不肖官吏，仍蹈前轍，具訴該州，詳前來除正項錢粮照額完納外，所有置日雜差伏乞憲恩批示，俾之勒石山門，永爲遵守，不惟佛日增輝，而功德誠無量矣，等因申乞照詳，奉批，仰照舊豁免雜差，仍飭令勒石，永示遵照繳，奉此，又奉廵撫雲南都察院加六級王批，同前由，奉批，據詳，雞足山固屬滇西名勝，莊嚴古剎，常住錢粮八十三石，於中恐有包攬情弊，仰府轉行該州查明，本山，本剎實有多少粮石，准其置日雜差豁免，其餘毋得濫行豁免可也，此繳，奉此，又奉布政司批，仰候督撫兩院批示行繳，奉此，又奉糧儲道批，仰候督撫兩院並本司示繳，奉此，又奉分守永昌道批，旣經通詳督撫部院并本司粮道，仰候批示行繳，奉此，本府猶恐不實，復行鄧川州查僧戶錢粮，果否八十三石，其中無有包攬情節，確查具報，去後，玆據該州詳称，僧戶常住因康熈四年內署事知府劉登雲奉文躧丈等，則上下肆易抵昂，僧未獲週知，故雞山錢粮於舊管內，多八十三石是實，查僧人常住𨿽屬州境，田地坐落羅川，而里民與僧田相隔二百之遙，有無包攬，豈得而知，卑州再四思惟，不若取田鄰及鄰近村庄，互結除取，據羅川羊塘里約總孫祚，鄉約阮應禎，並百十長，田隣互結存案外，合就據實囬報等情，詳報到府，據此，除本府備由加看，詳覆廵撫都察院外，合行勒石，永禁遵守，爲此示，仰雞足山住持僧吉祥等，遵照嗣後輸納錢粮，止許本山，本剎田地，不得分外包攬，其一應雜差置日悉行豁免，至于里甲人等，不得再行扳扯，敢有故違，許尔等赴府陳告，以憑究治，各宜凜遵，勿貽伊戚，須至勒石者，大理府賓川州正堂周，爲叩請新恩，急甦困累，重興香火事，康熈貳拾肆年貳月初拾日，奉本府正堂加二級王信牌，康熈貳拾叁年拾貳月初伍日，奉欽命綏遠將軍總督雲貴部院加至正一品仍帶餘級蔡批，據本府申詳，康熈貳拾叁年十月初六日，奉本將軍部院批，據賔川州雞足山八寺住持僧普宜，妙枝，道悟，照彥，源嵩，海聚，慧輝等連名訴前事，詞称，竊惟雞足名藍，滇南香火，昔釋迦文佛之大弟子摩訶迦葉尊者，於多子塔前分燈，奉命入定於雞足華首門，其由遠矣，彼時無有梵剎，行僧多岩居處，至宋，元間，方啟蘭若，遐邇欽風，節連開達，俱成大剎，重樓殿閣，金相巍巍，檀那植福，有無盡之莊嚴，以致年深寺古，日漸蕭條，歷滄桑之後，凋零至極，葢因門差之擾，不時采買食椒果，䗥油，椒油等件，兼有考塲造備棹橙，若逢科塲之年，更加謄錄之苦，且是前應用木植枋板，伐盡風脉，株林供應抬送，種種困累，萬苦難言，在上恩視爲微末，在小民實以難當，此寺傾僧散之餘，各寺些須錢粮，旦夕難撑，再加門差困累，死徙無日，幸際爺爺福星照鎮，眞爲千載奇逢，蟻僧等不憚千里，奏請鈞示，永鎮山門，叩勅府亷所屬嚴禁，倘蒙邀恩，不惟佛日增輝，而功德共成無量矣，爲此，匍匐救命，上訴等情，奉批，仰大理府查報，奉此，隨差皂楊應美行異雞足山合寺住持僧普宜等到府，當堂查問，據普宜供称，雞足山舊有八寺，今只有五寺了，玉皇閣被火燒燬，當家僧海聚已故，下剩的逃竄，寂光寺已爲錢粮有累，也迯竄了，迦葉殿也迯竄了，因是當日佛弟子古剎，我們衆寺裡僧人現在募化修理，剰只有五寺，其香火田土，俱係衆檀越施捨的，好田未必肯捨在寺裡，都是荒蕪薄田捨在寺上，其差徭俱隨田轉，俱照民例，一例當差，寺上僧衆俱係托鉢募化，非在家者可比，懇老爺正項錢粮照例完納，止求門面雜差賞免，又問妙枝，道悟等，所供相同等情，據此，該本府查看，得雞足一山原滇南名境，其山中花椒，蜂蜜，木植等物，向來該地方官或別採取辦，於彼情亦有之，然曩時僧多寺廣，可以衆擎易擧，若今日寺廢僧迯，艱於應辦，自應悉除，阻官以安僧，無至於雜派，業蒙憲臺頒立碑文，已經永遠禁革矣，則雞足五寺常住錢粮，除正項照額輸納外，所有一應雜差及謄錄，寺須此照水目山例，悉行禁革，俾衆僧得以安然焚修，以綿香火，頂祝鴻慈於不朽矣，是否允從，伏候憲裁批示，等因申乞，照詳奉批，如詳禁革，仍給示曉諭繳，奉此，除勒石永行禁革外，合行知照爲此牌，仰該州官吏遵照本府詳奉將軍部院令批，奉理雞足一山錢粮照立，僧戶正項照額輸納外，其一應雜𣲖公務採買謄錄等項，永行禁革，不許行𣲖累，如有查出，定行重究，仍具不違，遵依報本府，以憑轉報查考施行，俱毋故違，除鄧川知照奉，因此本州除具不違，遵依報本府轉報外，爲此示，仰雞足山八寺住持僧普宜等，遵照本府詳奉本將軍部院令批，事理雞足一山錢粮照立，僧戶除正項照額輸納外，其一應雜差，公務，採買，謄錄等項，勒石永行禁革外，其里甲無知諸色人等，不得妄扳，如違，許僧人赴州陳稟，定行重究，決不寬貸，須至碑者，大理府爲敬陳輕徭之議等事，崇禎十年二月初十日蒙廵按雲南監察御史張批，據本府署印同知王呈詳，雞足山悉檀，寂光，聖峯，石鐘，大士閣，幻住，華嚴，迦葉，會靈，寶蓮，懷恩等寺，住持僧吉祥，儒能等，常住田地坐落羅川，稅粮屬于羊塘里輸納，先年周知州條議，十二里夏稅秋粮二項，稅粮條編一項，均徭條編一項，金價一項，編爲合徵，責令細戶自納，不許里長包攬，具文通詳，彼時吉祥等，赴院訴准批州，并將雞山僧戶稅粮一百二十七石，另設直𨽾僧戶，親自輸納，不在羊塘里內徵收，至于修理，恊濟，雜派，夫馬，人丁，因上司廵臨雞足，荅應悉行蠲免，詳蒙廵按羅批允勒石，嗣後里書卞養正，李正學，將各鄉紳稅粮，混如直𨽾僧戶數內，閃避雜差正賦，歷年拖逋攤累，十二里士民，有嘵嘵不平之忿，至崇禎九年署印陳經歷遵奉守道信票前事，仰州卽將奉旨酌免，存留錢粮編丁則例，作速議妥詳報，立等通詳批示，彙總囬奏，等因該州編審人丁，查此弊竇具由申詳，廵按李批，直𨽾之名，卽自納戶也，該州何時設此，仰大理府細行查核利病，速報本府，將作弊里書卞養正等，并逋粮人戶，行提到府，細加研審，僧戶吉祥等稅粮，歷來完納無欠，仍准照舊直𨽾，自行輸納，彭惟梓，孫存壽，張奇，張彥等，歷年拖逋，斷歸本里催徵外，革去里書，日後不得再蹈前弊，混入直𨽾錢粮，里長猾保，不許包攬科歛，將養正等究招，呈詳本院批，卞養正等七名，作奸詭粮，拖逋日甚，不一創懲，何所底極，依擬贖决發落，吉祥等三十四名，免紙餘如照實收繳，蒙此，除行鄧川州發落遵照外，今據吉祥等具訴，直𨽾僧粮，本州先經詳明勒石訖，誠恐將來弊竇復生，乞照詳允，再賜本府勒石，永垂遵守鐵案，庶免奸豪覬覦更張，以廣國恩，勅賜皇藏祝延，焚修愈壯，鼓舞名山幸甚，等情到府，據此合就勒石，永垂恪遵，倘後里書再蹈前弊，串同豪佑作奸，未免貽累，許卽指名赴府首告，以憑通詳，依律究遣，決不姑息，一詳允雞足山僧戶吉祥，儒能等，俱照舊仍爲直𨽾戶，錢粮自行輸納，一革里書，日後不得再蹈前弊，混生直𨽾戶口，一禁里長猾保，不許包攬科歛，繄玆山之岠岟岠，音巨，山宏大，岟，音央，山高也，遂雄鎮於南區，旣屹崪而窈曲屹，音乙，崪，音碎，山高貌，亦岦岌而崎嶇岦，音立，岌，音及，山危險貌，惟僻處乎荒遠，乃阻隔乎舟車，余也，塵情旣絕，空門與徒，探嵔嶉而不厭嵔，音畏，嶉，音嘴，嵔嶉，山曲也，索嶄巖以自娛嶄，音斬，平聲，山高也，遘玆峆崉峆，音合，崉，音沓，峆崉，山貌，駐足躊蹰，每登眺而有得，卽載聿而咨且聿，卽筆也，楚謂之聿，吳謂之不聿，燕謂之弗，秦謂之筆，山川奇麗，誠難爲名，井鬼分宿前漢書，滇中分野，在天屬井鬼，入參七度，，中台麗星宋書，滇分野，麗中台上位北斗開陽一星，，枕倚番，緬畨，西畨，緬，卽緬國也，控引川，秦，襟帶犍，牂犍，音乾，乃犍爲郡，在川南，牂，音贓，牂牁江，在滇黔之界，沿遡昆明，金馬輔瑞，碧雞翊靈，下植坤維，上承天根，望之霄掩，卽之雲昏，若夫危峰上聳，阻日干雲，橫青漢而㟎㠑㟎，音腿，㠑，音罪，㟎㠑，山高也，插玄霄而嶜崟嶜，音爭，崟，音吟，嶜崟，高銳也，懸怪樹兮歷落，叢修篁兮紛綸，方爭高以陡𡷞𡷞，音起，高也，復嵥頏而離羣嵥，音桀，繞電虹而濯影，霏霞霰以騰紋，矜巇嶮兮千仭，羨崒嵂兮萬尋，至於重崖峻立，絕壁凌空，下俯原𨻋，上接蒼穹，直如斧劈，削若鬼工，蛇虺仰瞻而𨚫步，猿猱俯睇而歛躬，或有靜修之士，好僻躭幽，攀蘿葛以登躡，援柯枝以相求，傍屻屽以搆棟屻，音刃，屽，音岸，山高貌，依𡵗岊以結樓𡵗，音食，山貌，岊，音節，山之陬隅高處曰岊，鑿石溜以溉濡，倚危峉而優游峉，音額，山高大也，乃更怪石百狀，擬似莫舉，端若危坐，側若𣣱舞，偃若倦息，突若武怒，尖若刺雲，利若割霧，聳若騰蛟，蹲若臥虎，時整齊而行列，時崎砑而齟齬崎，音奇，砑，音牙，石相格貌，又有巒透岑虛，洞穴迴曲，門闥虧蔽，廓肰空腹，側身而前，引以炬燭，漸進步而寛平，倏𡻪𡻙而曠谷𡻪，音聊，𡻙，音郭，𡻪𡻙，深谷貌，忽峻崿而𡺫崖𡺫，音坎，山險也，忽坦彝而廣陸，忽渠逝而迷源，忽川納而韞匵，忽涵滀爲㴱潭，忽奔洩爲懸瀑，又且乳滴凝珠，髓注文𣪺，連引纏綿，糾絡斷續，或倚葢爲幡幢，或豎展爲旗纛，或蹲踞爲麕麟，或飛舞爲鸞鶴協胡沃切，或奇逸如仙鬼，或朴野如樵牧，或樹叢而卉茸，或竹笑而花簇，或欹倚爲舟囷，或曲直爲衡軸，或陳設爲牀几，或開列爲廊屋，駭象類之多奇，咸凸凹以相屬，豈天劃而神鏤，抑仙化而鬼斸，及乎淵泉星涌，滙洕爲河洕，音引，小水也，千溪導㳹㳹，音往，大水也，萬壑摧波，旣拂拍而涌浪，亦汭洑而洄渦汭，音芮，曲流也，渦，音窩，水瀠洄，方繞嶂而濕雲，忽注石而濡蘿，高則噴珠而潄玉，卑復激電而旋螺，香積接筧於𡶋𡶮𡶋，音掬，𡶮，音郁，𡶋𡶮，山之閫奧也，花圃引灌於岥岮岥，音坡，岮，音陀，岥岮，山不平也，或者迴溪複澗，亂石礧砢，盪觸嗚咽，鏜鎝咿哦，疑折竹而裂繪，恍曳珮而鳴珂，𨿽水聲之多變，亦石竅之相摩，以至衆流合注，迸出高嶺，懸爲瀑布，飛空掛影，聲逢音彭轟而震盪，氣奮迅而汹猛汹與洶同，落銀河於九天，駕白虹於㟽頂㟽，音票，山巔也，曳素練而不收，掣玉繩以長引，日照而雷輥萬壑，天晴而雨飛千頃，若乃乗風擺曳，映月晶瑩，千珠錯落，萬霰紛零，或觸崖而迴折，或灑樹而渟瀠渟，音亭，或驚飈而旋舞飈，音標，飃風也，或抵石而泙澎澎，音彭，泙，音平，澎泙，水聲也，或霞光之絢綵，或嵐影之羃陰，或飄掣而中斷，或激散而霏騰，或注潭而倒沸，或穿林而杳冥，時或夏秋霖澍，彌月不休，千波快瀉，萬派爭流，至若澄潭停蓄，清淵泓瑟，神龍伏藏，頑蛟遁匿，境幽險以愴邃，氣蕭森而寒凓，巉巖飛突而蔽影，古木叢陰而映色，千峰影倒於澄波，萬樹光涵於空質，且也，老樹奇古，叢木繁茂，阻日蔽霄，號鼯隱獸，加以篔簹落翠篔，音云，簹，音當，篔簹，大竹也，桂箭排青竹之大者曰桂，小者曰箭，間文石以分秀，繞流泉而漱清，又復名葩點綴，珍果錯生，茶梨春發，橙橘冬榮，荷芰懐風，蒲萄結陰，燦爛不愆于霜雪，芳菲無間于冬春，蕙芷蒙茸而葱蒨，蘭茞郁馥而繽紛，以至珍禽翔集，怪獸伏藏，杜鵑喚歸而啼血，鸚鵡巧語而如簧，鶖鷲朝舞于華首，松雞啼嘯于石梁，孔雀巢依於笏殿，翡翠棲息於繩牀，寒猿突豕，玄鹿斑羊，依㟹嶆而穴處㟹，音聊，嶆，音曹，㟹嶆，山㴱空也，憑㮑𣖭而囂張㮑，音柝，𣖭，音濕，㮑𣖭，林木㴱貌，猩猩啼烟而嘯雨，狒𥝈吼月而驚霜𥝈與萬同，音吠，周成王時，州靡國獻𥝈，人身，反踵，能食人，得人卽笑，笑卽唇掩其目，人因而擒之，左太冲云，猩猩啼而就擒，萬萬笑而被格，爾雅云，萬如人，被髮迅走，一名裊羊，，偶怪厲而震恐，亦愴悴而悲凉，蛇虺遊霧而多變，蜥蜴咀雹而布殃，毛羽卵胎以蕃孕，介鱗出沒而騰驤，抑更寶藏富興，物華㴱毓，雲精影爍雲精，雲母也，入地萬歲不朽，石青翠沐，金礦沙封，銀苗筍簇，璀璨陸離，英升光燭，琥珀孕精于松根，瑪瑙茹華于石谷，丹砂結胎于雲房，水銀流魄于芝足，鉛錫育兮鋼鐵凝，寶璣錯兮紫英伏，免絲飛光于木杪，樹衣蒙絡于枝曲山中老樹有絲蘿懸綴，謂之樹衣，土人取而佩之，以辟不祥，鍾萃日月之精華，煥發扶輿之清淑，乃至寺院輝煌，梵剎巨麗，飛棟雲興，雕甍霞蔚，金鋪互映，玉題交媚，綺窗列而瞰江，高軒厰以臨隧兩阜之間曰隧，左思云，開高軒以臨山，列綺窓而瞰江，，閣道緣崖而層架，廊㢍附嶺而迢逓㢍，音影，長廊也，禪堂蘭若，靜室精藍，紅塵不到，白日長間，天香披拂乎精舎，松月籠映夫石龕，靜士緲緲而達觀，釋子修修而掩關，何道念之不永，何塵情之不刪，惟精進以終夕，庶無玷于名山，有時禪誦朝暮，梵唄聲高，威儀肅𥡆，器鉢精饒，燈明方丈，塔掛青霄，人天合十而頂禮，龍鬼囘向而注翹，經咒懴律，皷磬鐘鐃，疑雷殷而雨驟，恍天風而海濤，異類聞音而解脫，宿業得法而除消，或者佛辰佳節，勝會良遊，積願瞻禮，香信虔酬，遠千里而不憚，先五夜而精求，土漢錯雜，番落比逑，哀牢鶴拓永昌府，古哀牢國也，蒼山，洱水之間，古名鶴拓，猓僰卭酋猓，音魯，僰，音白，卭，音窮，皆彝種，酋，君長也，雕題金齒，九譯百郵，白濮紅巾而繫箭白，白國也，阿育王第二子王鶴拓，奉佛不茹葷，日食白飯，人稱爲白飯王，是爲白國之祖，今地名白崖卽其舊都也，濮，音僕，大理地曰，百濮，春秋時屬楚，國語曰，叔熊逃難于濮而蠻，，冉駹彝唱而旃裘冉，駹，卭，笮，皆西南彝，見前漢書，蠻姑桶裙而賽禱，蒲玀鳴角而優游蒲，蒲蠻也，與猓玀皆南彝，侏𠌯韎韐，椎結鈎緱緱，音溝，劍頭纏絲也，哈喇梯山以擎跽，交緬航海而誠投交，交趾也，緬，卽緬國，卭笮占風以頂禮，邏獠候月而歌謳，士女迭進，童叟混儔，僧俗互市，賔主淹留，吹蘆擊筑，戯馬蹴毬，魚龍角觝，貫索垂鈎，聚遠貨以逐利，呈百劇以遨遊，復有登高覽古，慨念荒遐，旅人去國，遊子懷家，賦詩見志，啖藻摛華，極人文之盛美，映景物之清嘉，若夫天柱山頂，四觀峰頭四觀者，山頂名四觀峰，東曰日觀，西曰海觀，北曰雪觀，南曰雲觀，濃陰旣歛，宿雨初收，雞鳴而東方影白，星沒而朝旭光浮，明霞散綺於六合，高暾升采於九州，西觀洱海，勺水浮漚，褰裳可涉，衣帶安流，島嶼螺點而出沒，舴艇萍散而漂游，惟點蒼之環峙，展圖畵于春秋，囘首北眺，西域雪山，連峰九叠，萬仞莫攀，聳瑩白于天半，耀銀晶于雲間，望高寒之危峻，懐古行之瞿曇，蘆芽穿膝于趺座，鵲巢貫頂于茅菴，縱目南觀，佛光隱現，白雲布空，五彩暈絢，上下太虛，光華變炫，𨿽炤耀乎大千，實攝持于一念，集萬衆以同瞻，惟各身之自見，任禮拜而蹈舞，畢肖像于對面，是曰攝身之光，實堅善信之願，又或白光瀰漫，映若牟尼，周帀三界，普炤四維，籠山河之影像，映大地于琉璃，時徑寸而千里，現芥子之須彌，惟四觀之奇異，徵峰頂之𡷧峗𡷧，音吟，峗，音危，𡷧峗，山高聳而險也，周迴四眺，萬嶺畢伏，目極裔表，勢盡川陸，郡邑山水，點落攢簇，巨阜大川，一抔一掬，曠野平原，一區一曲，培塿青帶，東山峙也，波流碧繞，金沙逝也，牛涔洼注，倉湖盈也，蟻垤連穴，葉榆闉也，東西黑子，賓鄧城也，微黃數點，三川豐矣，蜂屯蠅集，互市通矣，粉黛幾抹，蒼山雪矣，兒啼嚶嚶，雷震叠矣，濃雲半席，雨霑足矣，燈影一瞬，電旋麓矣，箕踞下視，八荒咫尺，河漢平臨，星斗可摘，思憑虛而御風，期補天而浴日，至若峻嶺迴複而凌厲，曲岫修阻而窈㴱，連岡婉折，絕巘崚峋，奔濤漰湃，大壑淵澄，老樹參天而虬屈，修竹叢薄而蕭森，加以雲亭風榭，帶阜纓岑，明燈石塔，映谷藏林，翠微縹緲，菴寺縱橫，晨鐘荅響，暮皷警昏，俗士歸誠于象教，比丘止觀于聲聞，羇客尋幽而𢍆集，遊人攬勝而賞心，於時春也，物類欣適，景明風和，嬉遊雜遝遝，音踏，雜遝，行相及也，花事繁多，栢子香含於蒂萼，松粉黃落於枝柯，羨韶光之明媚，故登降而摩婆，躭丘壑而窮幽異，倚篁石而蔭薜蘿，禽鳥嚶鳴而喚友，猿鹿馴擾而經過，山溪借色于題詠，梵宇增輝于嘯歌，於時夏也，山峻泉幽，不知煊暑，綠樹重陰，竟忘亭午日正中曰亭午，蔭新篁以盤桓，濯清溪而容與，聽松濤以獨怡，酌流泉而自煑，更復廣剎虛殿，曲徑迴廊，疎𣠄曲檻，飛閣凉堂，蔽曦暘而若翳，映酷日以相㤀，揮玉麈而偃仰，欹竹榻而徜徉，仰視飛雲，奇峰倐變，夕陽遠流，明滅互絢，㤀日長之小年，惟披襟而娛宴，樂山中之壺天，笑塵世之眷戀，於時秋也，山空霧淨，天宇皛明皛，音杳，明顕也，風疎氣爽，林壑肅清，烟嵐澄徹于嶺表，霖霂靜歛于岑陰，佛光晃耀于㳒界，雪山昭瑩於化城，加以霜華著樹，變綠爲丹，楓柏錦䥘，紅紫萬端，較春花而更艷，紛綺繡于林巒，又或晴天夜靜，皓月千里，銀漢無塵，碧空如洗，覺身世之明淨，若冰壺之映水，於時冬也，玄冥司令，朔風凝寒，嚴霜肅殺，萬木凋殘，石骨瘦削而挺露，崖根剝落而改觀，惟松柏之蒼翠，獨秀色之可餐，至若彤雲宻布，素雪飄零，千峰積玉，萬壑堆銀，琪樹連枝而皎潔，瑤華眩目而晶瑩，任四時之代更，羨茲山之幽麗，烟霞百變而長新，草木籠葱而多致，林泉秀雋而可懷，岣嵧宏窅而堪憩岣，音苟，嵧，音留，岣嵧，大山高峰也，嘗竊聞之，區內巨岳名山五千三百七十管子云，凡天下名山五千三百七十，，脉絡固爾潛通，地軸復時呼吸，河圖括地象云，地下有八柱，柱廣十萬里，有三千六百軸，互相牽制，名山大川，孔穴相通，况乎洞天福地，竅穴相聯，八荒九州，仙佛飛騫，獨華首之奇異，削萬仞而陡懸，飛簷迥出于雲半，石門暫啟而常關叶，圭玄切，感尊者之㴱隱，悟山水之因緣，知地脉之隆盛，駐佛祖而不遷，開宗門之五𣲖，分震旦以流傳，闡心性之微㫖，實獨𢍆乎先天，𨿽達磨之授受，實迦葉之本源，笑何時而再見，花何自而重拈，亂曰，望千峰之𡸘嵎兮𡸘，音疽，𡸘嵎，高崖也，峙宇宙而獨嶐，攬扶桑於日出兮，挹虞淵之泓溶，掛斗牛於眉際兮，引河漢於虛空，蒙岑遏日而蹴月兮，溪泉分𣲖而西東，布雲霞以爲衣兮，叢卉木以爲裳，密經緯於陰陽兮，知包括之綿長，建佛祖之靈域兮，故體鎭乎要荒，又爲之歌曰，天地未剖，一氣不分兮，茲山𡼗嶠，於何託根兮，天爲之根，闔闢無門兮，地爲之門，出入無垠兮，余惟山川之秀，在於天，不在於人，然天開之，未有不因人以成之者也，雞足山以山形得名，界賓，鄧二州，屬大理郡，古爲西域地，故多佛祖神奇事，漢以前不與中國通，自相如後始通聲敎，亦僅羈縻之而已，以及唐，宋，䝉段竊據，終梗化外，迨元至明旣歸版圖，於是遊踪宦轍輻輳，其地聲華流佈中夏，其名勝之槪，靈奇之蹟，遂膾炙人口，殆與九華，峨𡼴諸名山競勝矣，余心竊慕之，然以相距萬里，欲一探而不可得，亦徒托之夢想間耳，歲丙戌會稽章公奉命守葉榆，與余善，因偕之行，冀欲成初志也，抵榆後，未得卽往，越明年正月戊午，命肩輿由陸行，三日抵山半之大覺寺，宿焉，其入山之徑，所經歷者，則自拈花寺始，過洗心橋，山麓一村名沙址，有土主廟，接靈山一會坊，卽登山至大龍湫，折而上大士閣，石鐘寺等處，而紺殿琳宮，固已不勝紀矣，明日由大覺過寂光，首傳二寺，歷慧燈庵，玉皇閣，遂至迦葉殿，瞻禮久之，卽捨輿，徒步杖藜而登，盖至此則山愈高，路愈險，不可復通輿馬矣，到銅瓦寺少憩，由寺後躡猢猻梯，冠履相接，手足偕作，約里許，遂造絕頂，徘徊四望，而一山之全體，盡在目中，而金殿輝煌，香爐洪壯，天一閣之崇高廣遠，令人低佪而不能去，瞻眺凡二三時，寒風刺骨，不可久竚，遂從山後西折而下，由束身峽過虎跳澗，捨身崖諸處，以至華首門，其導行師歷歷指點曰，某爲羅漢壁，某爲九重崖，某爲玉龍瀑，某爲盤陀石，而袈裟石，仙碁枰，曹溪水，八功德水，諸細碎處，亦一一舉示焉，又遙指瓊樓玉宇，不下百十餘處，皆巍峩輝煥，揷漢干霄，無不躍然於眉睫間者，已，復邀余遊勝峯，傳衣，尊勝塔院等剎，令得備覽其勝，余曰，不須，已得之矣，師曰，君足跡未至而云已得，無乃面欺乎，余曰，非欺也，姑少俟當悉言之，遂返大覺，暮食竟，顧謂導行師與主僧軰曰，吾試爲諸師言所以得之之故，夫茲山嵯峨綿亙，來龍千里，攢峰峭壁，斷壑飛泉，景象萬千，難以枚舉，要而言之，則迦葉殿正當胸臆，爲一山之主，而其古貌聖像一尊，相傳爲阿難手製，卽不其然，然屢經囬祿而不燬，亦足異也，其大觀在絕頂，北望雪山千里，儼若銀屏，東觀日出，滄波光芒奪目，况金江如帶，環繞其間，西而洱海，蒼山，近若咫尺，南而千巒萬壑，交錯其前，卽佛光時現時隱，包羅萬象，要莫非靈氣之所特鍾也，至華首門，一岡盤旋數里，壁立千尋，而劈面特開重簷，宛似郭門深甕，雙扉對列，楣闑炯然，嘗閱大藏諸典，咸謂釋迦弟子大迦葉肉身入定於此，夫以大慈氏神通廣運，何所不可，而又有神僧小澄與鷲鳥來朝，種種靈異，似未可以凡情度也，此外，若羅漢壁之陡峭，虎跳澗之險崎，玉龍瀑之飛灑，盤陀石之錯綜，其餘一峰一壑，高或參天，深如無地，一崖一石，肖似物形，神工鬼斧，凡此皆秀靈磅礴蘊結而成，是則所謂天也，非人力也，至於招提，蘭若，撲地連雲，隨處佈置，幾如碁列，或靠青峰，或臨碧水，或倚孤柯，或踞奇石，莫不琳瑯，丹雘備極莊嚴，而暮皷晨鐘，經聲佛號，遠邇相聞，佛祖賴此以式靈，遊人賴此以停轍，修士賴此以棲息，此所謂盡人之力，以補天之所不逮也，然變遷有時，興廢不一，固已遜天之爲之者一籌矣，今余之登斯山也，其於天人之際，身歷而得者三之一，遙望而得者三之一，神會而得者亦復三之一，固不必足遍巉巖，目窮林藪，而後始爲得也，則余之所謂得之者，豈其誣乎，諸師以爲然否，聞者皆唯唯稱善而退，余復徙倚閒庭，憑高望遠，萬籟無聲，一塵不着，惟見松濤萬壑，蘿月千峰，而颯爽之氣襲人襟袖，翛然有遺世獨立之思焉，其於自得之况，更有難以形容者，時欲起諸僧而告之，則固已欲辨而忘言矣，爰屬筆而爲之記，寺在榆城南十里，舊有波羅祖師遺雙足印於殿中石上，至明初無極禪師入朝，有馬嘶花放之異，太祖因贈詩三律，今御書墨蹟猶存，楊升庵先生居南，建寫韻樓於此，後人改題爲狀元樓，又昔有禪師，夜翻貝葉，見龍女立其傍，叱之，趨庭下，化爲樹，後開白花，中心出黃色一瓣，如如意狀，遂名龍女花，而感通寺亦因此得名云，
黃檗之名，赫於震旦，幾與鹿苑，鷲峰爭勝，蓋其山水實佳，峰巒連沓，一溪橫焉，循麓窮溪，峙然殿閣，曠如奧如，二者殆兼，地靈人傑，語不誣矣，舊嘗有記數卷，畧記山川林麓之勝，與夫寺之廢興，而偈語遊篇亦載焉，歲久不修，板字漫漶，數十年來，棒喝之遺，興詠所及，又與落葉飄風逝焉俱冺，和尚一菴，三住是山，甲申歲，寺久頹廢，余旣為新之，一菴亦遂裒集散佚，授之梓人，綴於舊志之後，美哉一菴，蓋不能忘情者矣，余聞佛法不立語言文字，其視天下廢興成敗之迹，汩然無動於中，今一菴拳拳若此，是有意後世之名，於其宗法不免多事焉，雖然，日月運行，寒暑代嬗，飲食男女，負販種藝，人生旦晝間，一日不死，不能一日無事，其廢興成敗之數，雖宣聖挺生，不能不聽之於天，而其有生而必有事，有事而必待為之之人，卽佛之乞食說法，接引衆生，亦所謂不能無事也，然則一菴之續為記，而並以乞序於余者，佞佛，闢佛之說，悉可拈花一笑也，乙酉歲正月，以公事便道又至黃檗，值一菴在會城未來，余見寺之田畝悉歸，寮舍廊廡悉整，朝夕梵呪之音，師徒威儀之節，亦悉如曩時之盛，而山木宿經斬伐者，多闕焉未補，乃市松秧三十束，種於寺山前後，計十年之後，嶄然可觀，又更數十百年，其蔚然蒼然，又不知若何為茲山增勝，是役也，一菴聞之，又必謂余亦未免多事，而其不能忘情則一也，夫赤縣神州，精藍碁布，屢廢屢興，在處有之，玉融黃檗者，唐宣宗觀瀑聯吟之地，梁江淹至閩游詠之區，裴丞相皈依於遠祖斷際，朱夫子供養其故人悟公，高僧正幹，來自曹溪，法祖希運，嫡傳臨濟，懶庵老禪，剏建大溈，闡化於省垣長慶，月輪尊宿，受記善會，唱道於豫章撫州，斯皆名噪霄壤，特書國乘者矣，迨乎前明，神皇錫藏，賢相布金，吳尚書忠烈，詩記流芳，錢相國希聲，忠貞瘞玉，賜紫鏡源大士，御座試經，勅封隱元國師，扶桑宏法，象崖古德，創黃檗於蠶叢，南菴闍黎，開白社於建業，是亦西來川嶽，咸鍾奈苑之奇，外護王臣，不忘靈山之囑，俾著績千秋，垂聲萬福者也，嗟乎，蕭梁迄今幾二千載，寺誌，隱老人修後百七十餘年，未有嗣續，暹三主本山，重輯五燈全書黃檗宗譜，寺誌雖經纂脩，退院抱疴，未能授梓，邇奈禪宗叢脞，知識凋零，保社傾頹，清規廢弛，凈土草深一丈，緇流星散十方，幸承玉波張老明府大護法，乘菩薩願，現宰官身，棨戟遙臨，祖庭復振，憫香燈之閴寂，歎鐘皷之沉埋，遂卽清逋釐產，捐俸募緣，百廢俱興，羣生有賴，峰巒十二，俄頃改觀，沙界三千，斬新絢彩，琳宮紺殿，金碧重輝，寶藏琅函，玉毫再現，迺延蘭翁大和尚，主持啟戒，剞劂誌書，布之寰宇，冀亦少垂不朽云爾，檗山者，玉融之勝概，萬福者，臨濟之禪宗，前有唐宣宗觀瀑作之於先，繼有葉相國護藏續之於後，其間興廢創因，不可勝數，且舊誌已詳言之矣，馥亦毋庸再嚽，越至乾隆年間，棟梁漸被鼪鼯剝落，殿宇旋驚，風雨飄搖，幸有檀越葉相國之後旭溟老先生，仝逕江林鎮先生，暨莆陽心鑑周公後裔諸檀那等，承先人志，發老婆心，作為倡首，今馥仝僚執事界陽，心存，繼宗，繼芳等，遍處勸捐，而寺宇煥然一新矣，時欲延馥主席本山，奈才學褊淺，未敢擅專就于寺中主持，數載後，旭以公車北上，馥以耄耋南旋，不料滄桑易變，閱數十年，而寺宇漸復傾頹，緇流盡皆散處矣，適逢玉波張明府大護法福曜垂臨，覩常住之凋零，作中興之首倡，命衙權丁官皪，徐士魁，李廷芳，鄭士忠等培松植柏，序誌歸田，香靄重其氤氳，瑞照增其朗耀，故事必有倡之者，其成速，有續之者，其成尤速，因與在寺住持，監副執事及侄宏心等，殫心竭力，董造募金，而寺宇於焉復整，緇流由是悉歸，此張明府之功居多，而諸住持之力不少也，癸未歲，復蒙張公延為主席，馥以老辭，而合邑諸紳衿，及本山諸禪師薦牘叠臨，惟有點頭而已，啟戒後，與合山法眷議及所以續修黃檗誌者，而法眷亦有是意，於是共襄其事，重輯纂修，不數日而成功矣，嗟乎，寺誌自隱元國師脩後，迄今百七十餘年，版圖殘缺，簡牘消亡，倘不從而重訂之，將何以繼往而開來乎，寫林泉之幽勝，集羣彥之詩詞，作為冠篇，鼎峙蘭若，俾萬古以長存，厯千秋而不朽矣，是為序，宋人詩云，天下兩黃檗，今天下山名黃檗者，不止兩處，皆以斷際師得名，吾鄉黃檗，則師家山初出世處，後履歷諸方，不忘其初，葢諸方以人名山，斯乃山名人者也，自師門下出一臨濟，宗風大振，推其所自，故江表嶺南所在有黃檗道塲矣，則謂山以人名亦可，自五花開後，迦文面目全在震旦，皆由景德傳燈諸錄大行于世，夫能不立文字者，乃能不假文字以傳乎，近世傳燈不修，五家遂隱，臨濟一宗獨不廢也，頃密雲悟師南來，斷際師眞堂堂皇皇再見於此，亡何復還吳越，將猶當年帶黃檗名，遍名諸方者歟，傳師燈者，費隱大師，推師而上，以及臨濟，宗門所自起，列而為圖，其以文字顯者，自景德而上，起金峰銅石之句，寺額起自貞元，塔院起自太平興國，古物起自唐九松，重閣大藏，永鎮山門，起自神廟四十二年，相國葉文忠公請于朝也，今並搜而志之，以為茲山不朽，夫網羅舊聞，關情山水，非宗門下事也，儻亦有景德續燈之思乎，法寶將興，必有輪王，自大藏入山以後，龍宮漸出，以至大師南來，斷際之燈再傳矣，余於黃檗山水舊聞，固不能忘情者，悟師到寺之歲，僅書郵往來，不能親到九龍潭，其明年，乃相見于吳門，是後師在天童，廢放之餘，不獲三上九到，茲山近在吾鄉，余同年林侍御之里，御藏檀樾相國者，吾師也，侍御又為予千里命駕之友，他日携文通佳句，往坐塔松下，固予屐齒間物耳，因人重山，因山重人，初心不忘，豈獨先志有之哉，于是黃檗僧來請，遂敍之，後代兒孫當如悟師，無忘家山，邈得斷際師眞，舉揚臨濟宗風于此，則山重而誌亦重矣，黃檗去融邑一舍而遙，深山幽谷，曠非人境，自唐貞元以來，世為叢林，地卽清淨隱僻，不雜塵俗，緇流非精嚴戒律者，毋敢入，而又代有禪宗高士以為之主，慈雲所罩，遠邇嚮被，邑之評叢林之盛者，莫能外焉，萬歷中，葉文忠公在政府，為請於神宗皇帝，得錫藏經，煥然再新殿閣，金碧輝煌，相好光明，隆隆之象，一時未有，凡聞風而至者，莫不咨嗟嘆息，生皈依心，三十年來，徒衆日繁，宗風大暢，於是居士林藎夫，比丘行璣等，裒集過去現在一切見聞而為之誌，以待夫未來者，問序於余，余嘗同友人入山扣費隱禪師，見師皤然清癯，一語不發，而問者自遠，其寺僧率循循縮縮，有精進相，因歎曰，此黃檗之所以為黃檗也，向所稱豈虛哉，然竊有欲言於費隱者，夫佛之為敎，其要在慈悲廣濟，而禪之為宗，其指又在使人自得，不落聲聞，是二者，意本相成，而事則若相戾，彼貿貿而來，如饑人之入太倉，如病夫之入藥市，明知可以飽我療我，而急不得其一賑救，則慈悲廣濟之道何居，固曰自得，自得耳，又奚賴此破暗之慧燈，度迷之慈筏也，曰，不然，人之於法，始固無不愛戀而欲一得，至其得也，則實無所得，而幷愛戀者且一無所有，譬父母之於子，初固懷抱中物也，及其成立，父母之心得矣，然豈能常在懷抱中哉，故方其愛戀也，在愛戀者以為是，而自了然者視之，則非也，比其得也，卽得者亦不自定，而自傳心者值之，則有大歡喜者矣，然則人謂禪家之不輕付與也，而豈知其婆心之獨切哉，餅家子日以餅遺僧，僧卽以一遺之，曰，吾惠汝，子曰，餅為我遺，何反遺我，僧曰，是汝持來，復汝何咎，餅家子因有省，又有狂號於道而覔其首者，指之曰，首固在也，其人遂定，彼貿貿而來者，皆有所持來也，然自有而自不知，是求首之類也，禪師又以持來者還人，而覓其首者猶未知所定也，是豈師之不多方指授哉，不自得之故耳，黃檗代以宗風重，望黃檗而來歸者，亦代以宗風重，故志載源流語錄為甚詳，而余亦舉以相問，然是皆筌蹄也，過去現在一切見聞，恐終歸於法無涉，倘未來有明眼人，亦惟從自得作採尋耳，雖然，余此言又理障也，幷抹殺可也，誌舊修為一冊，今訂為二冊，皆本山和尚手裁，幽以皈依座下，得從編閱，所謂不能贊一詞者也，始山者，誌所本也，有山而後有寺，有寺而後有僧，相承而誌之者，山以寺名，寺以僧重也，法居山寺未有之前，誌次乎僧者，道非人不行也，釋氏四大非有，五蘊皆空，何有祖塔，誌及之者，昭水木之本源，亦像敎也，誌外護者，法雖自作主宰，行必輔車相依也，次於祖塔者，明非媚生而薄死也，亦以見祖塔之地未盡復，瓶罄為罍之耻也，至文以掞法，縱主法，護法各有其極，而誌居後者為落筌蹄，不欲以文章炫人也，逸事可以不誌，必附及之者，錄實也，亦紀異也，夫八閩勝地，留幽著述不少，獨於黃檗，無可下筆，葢和尚無字之文，烺烺玄定，懸之國門，隻字匪易矣，幽所謂終不能贊一詞者也，叔世多癡，名山有骨，每與高人韻士共之，是在會心深淺耳，老僧主法席有年，黃檗枝頭搖醒三更之月，紫雲壑裏斬開萬樹之藤，時聽溪聲，鳥語，浮巒光而出，未嘗作山水觀，要何必不作山水觀也，感谷陵之遷變，念人物之凋榮，試進遊客，騒人而問之，銅鞮，金谷之瓦，辟疆，蘭亭之石，迄今猶有存者乎，而海內名山獨與靈鷲並傳不朽，固知地以人重，其權不在山川也，是故天變而道不變，古德詳哉言之，倘山靈無主，縱逞風雲以絢其奇，馳月露以章其秘，所謂能令臧三耳等耳，曷足貴乎，如司馬有捃摭之史，子厚多紀遊之篇，當時川巗藉之生色者，蓋亦炳人耳目矣，然而大道不聞，君子笑之，可知文以道重，點綴山川，其權又不在筆墨也，舊志雖出巨公之手，體略已具而精微未盡，譬如畫者面目骨格粗成，尚須點睛會神，方有可觀，老僧不揣檮昧，繼之正古道之源流，臚新規之本末，未知其有權於山川與否也，第不欲㠯世諦之筆墨累人耳，讀茲編者望林巒而有淂，佀不勞騁周穆之鞍，顧草木而自非，更何事勤謝公之屐，明心不遠，紙上非浮，如徒作山水觀，是使山川筆墨有權，麋鹿亦且咲人，酈郭盡稱入室矣，非老僧重脩茲志意也，但道以觸目長存，質以脩文彌著，先輩證悟，或多於山水間淂之，茲編之成，離言超謂，未嘗作山水觀，要何必不作山水觀也，老僧以為在會心深淺者，蓋此耳，山河大地是眼中塵，無邊剎境是夢裏事，五嶽四瀆，泡影空花，何足道哉，然則一峙一流，一動一靜，從甚麼處湧出，苟知出處，可以卓立宇宙間，古今名勝，無有並之者，而後以溪聲為長舌亦得，以山色作淨身亦得，否則，須彌之勝，十寶之嚴，不亦陋且頑乎，我檗山巍巍，迥出萬峰之表，佛仙神蟒戲奕之塲，巖崖洞壑，靈氣鐘焉，潭澗泉石，神物護焉，隱顯幽異，難以形言，遊之咏之，闢之志之，無可不可，志山第一，昔人拈莖草，建剎已竟，崇樓傑閣云乎哉，或因緣出現，一時湧出，或因緣離散，倏爾灰燼，可思議邪，不可思議邪，茲寺自唐宋至明，幾廢幾興，莫非俟乎其人，若夫看破水月道塲，空花佛事，正好扶起莖草，撑天拄地，葢覆將來，曷有已極，志寺第二，古云，人能弘道，非道弘人，誠哉是言也，凡主持家國，決擇朝野，惟人為貴，而況擔荷佛祖，丕振宗風者乎，茲山劈自正幹，炳於希運，聲徹九重，道揚四海，山以人重，人以山靈，並傳而不磨，其餘弄泥團漢，䖃䖃苴苴，磊磊落落，總被老人筆尖頭上放大光明，爍破面門了也，志僧第三，一法若有，毗盧墜在凡夫，萬法若無，普賢失其境界，若也救毗盧而不墜，全普賢而無失，可謂善說法者矣，然則剔脫有無關棙，掀開凡聖名言，塵說，剎說，熾然說，何待西方東土諸老古錐，拈椎竪拂，指東話西，搖唇鼓舌，說靑道黃，為祥為瑞，為殃為災，以為法式者邪，這裡還著得毗盧麼，請下個註脚，志法第四，湘南潭北，綿密不通風，巖下峰前，突出太崚嶒，此便是逓代老凍儂末後躱跟之處，只如驟雨怒號，寒烟長鎖，猿啼鳥喚，奉獻無門，孝子賢孫，追思無地，且道向甚麼處覔得祖翁靈骨，聲色堆頭，急須着眼，不萌枝上，漫掃春秋，志祖塔第五，眞正衲僧，一法也無，護個什麼，苟能無可護處，興一言如銀山鐵壁，為千古屏翰，令人望之儼然，靈山付囑猶在，是則名為眞格外之金湯也，志外護第六，修世諦文字，胡謂有待千百世之後，而放志山林，棲心法窟者，知代不乏人，况名勝景物，眞偽確有可據者哉，然則長篇短句，搜羅見聞，可與臥遊山水者道爾，若夫達觀之士，親到黃檗峰頭，豁開隻眼，洞壑林巒，眞文炳著，潭澗木石，覿體成章，這段靈妙幽眞，非楮墨之可傳，設若添個元字脚於其間，不亦貽雕文喪德之誚歟，志文第七，書以傳信不傳疑，若夫事之逸者，多近乎疑，傳之曷故，殊不知，有逸人方有逸事，傳逸事愈足以証逸人，夫逸事非奇也，誠善應之兆也，易曰，居其室，出其言善，則千里之外應之，而况逸事之符乎，所謂善及乎前，必應之於後，善及乎古，必應之於今，善及乎身家，身家必有異常之泰，善及于天下，天下悉皆禎祥之徵，夫復何疑，附志逸事第八，舊志六章，今列為八，涉獵見聞之殊，擴充人景之藻，世出世間，攝盡無餘，以便遨遊者之大觀，若夫未點畫以前，著得隻眼全彰，格外風光，勢拔穹窿，屹然永固，形盤大地，覿體全眞，是以奇巖幽谷，雲水居焉，廣穴巨川，龍象宅焉，乃至達觀上士，每于山色溪聲脫落見聞，與林巒巖壑渾為一體，名實並稱，千古而不磨也，故集是編，畧示檗山勝槩，庶後之君子策杖尋源，履踐前轍，不迷蹊徑云，距福清縣城西二十里為宏路驛，由驛而南，循金印舖，緣大壤而入，為清遠里之黎灣，黎灣卽獅子，香爐二峰內，本邑葉文忠公有紀遊亭於道左，亭西數武為下棋壠，壠之右為桑池園，接寺拱橋，踰橋數武卽寺之舊山門也，歷內橋為進寺之始，寺山故有黃檗，因以為名，唐貞元間，正幹禪師為開山祖，繼有斷際希運禪師出家其中，，厥後闡化江外，所住巨剎皆以黃檗稱，為酷愛茲山幽邃故也，遠溯來源，自金雞，白鶴踰三溪，越靈石，北向而下，首出大帽峯，高出雲表，峭拔無雙，本縣中龍之祖也，剝下兩枝，東為寶峰，西行十里許為陳九郎故居，突起為羅漢峰，迤逶曲折至香城，自高山脫脈而東，宛轉向南，磊落而下為絳節峰，乃寺之主山也，東自絳節分岫，由化龍直趨下棋壠為寺左障，西自羅漢，天柱，屏嶂列擁為寺右障，西南自五雲，報雨，吉祥諸峰湧騰而下為寺內案，吉祥之餘麓屹然環遶，與下棋壠相搆，為寺內垣，從前案遙引而東，復有香爐峰與獅子峰對峙，為寺外垣，自小帽而東，特起一峰曰佛座，卽寺之外朝也，內水則自香城分界，發源自羅漢泉，注石門溪，從內石橋流入放生池，拱橋而出，與外水會，外水則自大帽發源，歷九淵而來，遶吉祥而逝，與內水匯，直至逕江，誠禪門法苑，祖裔福基也，自唐迄今千有餘載，正幹，斷際而下諸師，或揚化他方，或韜光此土，隆替不一，未可悉數，崇禎庚午歲，密雲和尚始于茲山開宗播響，重振舊規，遠近聞風，咸生渴仰，嗣是費隱大師得面禀親承之旨，單提向上鉗鎚，大開爐鞴，鈞鑄凡聖，以故羣賢間出，今隱元禪師以嫡傳繼踵，赤手全提，具佛祖爪牙，統衲僧巴鼻，宗綱有賴，嗣法得人，叢林維新，萬言莫罄，著述之盛，千載希逢，此峰最高，為本山祖，代有黃檗，瑞香生成不輟，頂圓如帽，因以得名，靈石指為留雪幛，與大帽峰相連，嵸峻圓頂似之，在大帽前，羣巒環翠，聳出漢表，瑩潤如聚寶然，中抽嫩枝，靈氣鍾四潭，中天老人塔焉，在天柱右畔，上有三台，四時花草菁葱，望若御屏，在天柱，寶峰之間，衆山環繞，蒼翠異常，宛似紫微，在香爐溪北，山勢雄崛，形如臥地獅子，卽本山之捍門也，端圓而秀，一麓下垂，如香爐有柄，居前案末，乃寺之華表也，一峰獨挺，高數百仞，有頭顱足膝，若大佛寶座，寺以此峰作外案，在天柱上，拔出衆岑，狀若羅漢，次于大帽，乃本山之中峰也，在羅漢肩左側，形如釜，因鄰羅漢得名，乃羅漢右，巍然獨聳，勢若擎天，自小帽迢下，層巒叠巘，屈曲有五，如雲乍出，居五雲東，每天將雨，輒先起雲，里人以之占雨，與報雨峰連，特朝而來，作寺前案，時有祥光現于其上，故名，卽本寺主山，一起一伏，斷而復連，如絳節狀，寺之西嵩頭陀巖，有乳香出自石罅間，唐時傳有蟒神棲焉，頗知皈依正敎，顯跡至今，其洞口向石竹，廣三丈，深六丈，高亦如之，上有圓竅通天，傍有小泉流湧，內小洞深邃而黑，人不敢入，在大帽峰西北，在寺右障中，望之森列，儼如台星，故名，在第一潭下，高可數丈，三面虛懸，屹然而立，費邑侯以乙亥夏遊此，上篆振鷺之瀑四字，在報雨峯下，前有三潭可釣，在寺右茶園上，以似屏故名，在四潭前旁，甚險，遊潭者抱石鼓而上，在下棋壠上，在翠竹菴後崙頂，上以大石界，下以路界，從山脊分水出，俱係寺業，寺右臂，天柱峰由此而上，馬鞍，葢以形似呼之，在寺前右障，大溪沿路而上為報雨峰，俱屬寺山，去寺一里許，佛座峰由此而上，在寺前案，上熨斗萬松菴之捷徑也，在寺後，逶迤而上，之香城旁通路也，古傳為蟒神與紫雲僊博奕處，崇禎甲戌歲，砌內堂溪為之，寺西南隅有溪，沿溪三里許，石壁巉嵒，泉色藍光者為龍潭，自下而上共有九處，惟龍湫，石鼓，玉筯為最，而龍湫卽第一潭也，縱廣六七丈，底深莫測，上有飛瀑從空瀉落，望若珠簾，凡亢旱禱雨多應，宋紹興癸丑冬，趙公卞觀稼至此，祝曰，名位淺狹，所及者鮮，惟龍以時致雨，盡蘇一邑之蒼生，書以勒石，復勒靈淵二大字幷七言絕句一首於潭上，元符二年，安撫程公邁祈雨有應，為立龍堂，宣和二年，攝邑陳麟再立祠，淳熙間，安撫史公浩復增飭之，石上有汮亭，咸淳丙寅，倉使劉震孫改其額曰九淵第一，以九淵為總名自此始，而龍堂，汮亭則已燬矣，其側銘龍湫者，郡丞葉嗣昌書，住山釋元恭立，趙善密者，不知何許人，亦同住山圓悟來此，熙寧春，崔令同丕績師亦至，勒字于潭右水際，國朝天啟元年，葉文忠公復搆亭于龍堂舊址，莆宗伯林公堯俞書扁曰作霖，未幾，為山隣所焚，獨石碑一方載詩，有人日看山雨乍收之句，懸崖之中題潛龍者，逕江侍御林公汝翥筆也，由潭流下為瀑布泉，泉之旁有危石，高可數丈，三面懸虛，屹然而立，曰飛來石，崇禎乙亥夏，費邑候道用篆振鷺之瀑於上，其餘歲久字湮，為水所澌，不能盡見，再歷而上有石皷，卽第三潭也，一石如鼓，鯁于潭旁，四潭懸溜數丈，亦如瀉珠，比龍湫稍差，但巖壁極峭，遊者不敢履，多從崖頭俯矚而已，玉筯隱于幽谷，是名七潭，泉自高瀉，望若玉筯，然去石鼓則遠矣，至九淵則隱顯非常，變化莫測，或求之弗得，有時自現，為樵者所覩，其餘諸潭各成形勝，皆有可觀，去寺西北一里，兩石相倚如門，狀極奇怪，水從下流出，遶過寺前，棠陰夾岸，覆葢如亭，中有亂石可坐，源自九淵龍潭而來，奔流不絕，與拱橋之外石門溪水會，直注逕江，在寺右澗，石門之水注焉，陰映如葢，清涼如鏡，傍有石壁堪題，外石楯，石桌十餘，禪衲適興烹茗，傳韻于此，故師有之作，從者和之，冷然有聲，聞之熱惱煩濁不覺冰消矣，法堂後石巖壁立，下有石穴方如盤，深不二尺，清而甘，雖亢旱弗涸，辛卯冬，搆龍宮於上，以便祈禱，闊六尺，圍二丈，深二丈餘，在應供堂之右，在寺右臂後水筧坑中，庚寅春，搆翠竹菴，尋源得水，故名其泉曰般若，在寺右虎藪坑上，晝夜混混不竭，以筧引之，直至香積，在羅漢峰間，石隙流湧，去寺五里許，係石門溪之本源，直匯寺前放生池，在水筧坑中，直注坑前而隱，遊翠竹菴者，勺而烹，清香甘美，試茗尤嘉，毗耶丈室，一榻風光，舍衞講堂，四面通達，至于我土，琳官紺殿，表表可望者，皆因人而致之，匪徒搆其虛席，間雖隆替不一，中興每自有待焉，是以帝德旌崇，民心歸仰，寶殿龍樓，一時顯煥，祖庭僧舍，八字打開，慕道緇素，莫不由斯門而入也，寺之創，自唐正幹禪師始，葢貞元五年也，額曰般若堂，後八年于其東大闢堂宇，德宗改為建德禪寺，盛于宋，微于元，重興于明，洪武二十三年，莆陽心鑑周公為檀樾，大休禪師主之，規制自本山落脉而下為法堂，次為大雄寶殿，殿之前有放生池，池邊石橋，二門，其東為香積廚，西為轉輪藏，前有小溪，自天柱，石門來，遠五里許，遶寺而東，上有拱橋跨岸而過，更百餘武為天王殿，殿而下為甬道，長可七十餘丈，卽三門，門左右有伽藍，祖師二堂及十方寮舍，一時殿閣偉麗，而田產亦盛，以嘉靖乙卯倭變，灰焚殆盡，僧徒星散，又成榛莽之區，久之，近民生心，田地幾為烏有，隆慶初，僧中天圓公誅茅于斯，志圖恢復，萬歷辛丑，毅然赴闕，請賜龍藏，崇鎮寶林，居八年，未蒙諭旨，以疾卒于都之長榮茶菴，其徒孫興壽，興慈，不怠先志，懇請愈堅，越六年，相國葉文忠公代力奏請，改額曰萬福禪寺，神宗皇帝勅賜全藏，計六百七十八函，勅書一道，命中使王舉同僧賫護到山，仍發帑金三百兩為賫經費，時萬歷甲寅年也，是年相國告歸，汪邑侯泗論疏，令壽，慈募化重興，太學林守玄，林伯春董其事，建寶殿于法堂舊址，礨築月臺于殿前廊之下，由臺而南，搆藏經閣，珍崇御藏，又搆擇木堂于殿之東，今相國像在焉，移舊佛堂于殿之西，為方丈，戊午春，興慈歸寂，丙寅而興壽亦歸，崇禎己巳，玄孫隆宓，隆瑞等復搆二客堂于殿之左右，已而，念祖庭秋晚，正道無聞，必有弘法開堂者，庶不失古今標格，以是謀諸檀樾外護，敦請金粟密雲禪師主席，庚午春，飛錫南來，全提向上大機，直指當人本旨，黃檗宗風，于斯始振，未幾而還金粟，癸酉冬，宓，瑞復仝外護龔居士等恭請費隱禪師住持，恢張祖道，永為十方禪剎，衲子無遠近，望風率至，丙子夏，師應建寧蓮峰之請，瑞同檀信等，念黃檗為列祖之席，不可空懸，請隱元禪師以繼其位，未期年，衲履盈室，大振臨濟之風，中興黃檗之道，師之功於前此殆有加矣，庚辰春，拆月臺，重建大殿于舊址，以舊殿仍為法堂，移藏閣于西廊之後，搆齋堂于雲廚之前，辛巳，建鐘鼓樓，山門，雲廚，庫房幷諸寮舍，一一咸備，凡所作法，遵依祖制，成大禪剎，入斯門者，莫不皈依，甲申孟春，師有天童掃塔之行，寺事請羅山亘禪師主之，是冬，搆左右兩廊于殿之前，奉祀伽藍祖師，丙戌春，亘公仝諸檀信仍接師囘山，時適世界紛紛，僧俗戚戚，幸祖道如故，大敎不祧，而親領大乘，同悟禪宗者，不下數十人，所謂長安甚鬧，我國晏然，誠不虛矣，計五間，高四丈七尺，縱六丈七尺，廣八丈七尺，重簷結角，金碧流輝，外遊廊之前，中堦九級，明堂深四丈九尺，廣八丈六尺五寸，上樑時，老人陞座云，托出脊梁橫法界，大開眼目耀乾坤，都盧一座空王殿，百萬四千解脫門，正當與麼時，撐持者撑持，葢覆者葢覆，且道阿那個作得其中主，良久云，兒孫卓立如麻粟，沒量大人獨個尊，在放生池南，今廢，計五間，高三丈有六，廣八丈，深七丈，乙卯歲，僧興壽等建為殿，庚辰春，復改為法堂，在閣下西廊之後，縱五丈六尺，廣六丈二尺，有嘲者云，和尚不可以經閣混為禪堂，在鐘鼓樓下，計三間，在山門左，在東廊後，計三間，高二丈有八，廣六丈有六，深六丈有三，師示衆云，法眼圓明，日費千金非分外，偷心不死，時嘗滴水也難消，在殿右，計五間，高三丈有五，廣六丈有二，深五丈有六，八閩中藏閣甚多，奉特賜者甚少，惟黃檗僧興壽，興慈，成中天老人之志，叩闕堅請，乙卯歲，蒙神宗皇帝特差內監王公賫送至山，有勅書一道云，勅諭福建福州府福清縣黃檗山萬福禪寺住持僧人正圓及僧衆人等，朕發誠心，造印佛大藏經，頒施在京及天下名山寺院供奉，經首護勅，已諭其由，爾住持及僧衆人等，務要虔潔供安，朝夕禮誦，保眇躬康樂，宮壼肅清，懺已往愆尤，祈無疆壽福，民安國泰，天下太平，俾四海八荒咸歸仁慈善敎，朕成恭己無為之治道焉，今特差御馬監太監王舉，賫請前去彼處供安，各宜仰體知悉，欽哉，故諭，戊寅春，諸紳士請師開閱，師上堂開閱竟，復說偈云，四十九年爛葛藤，看來眞個可憐生，大家出手俱翻却，始信共途不共行，在藏閣右，計三間，高三丈五尺，廣四丈八尺，深五丈六尺，內懸銅鐘一口，重千斤，庚辰仲冬鑄，係監寺能得募，請師說偈，云，黃檗鑄銅鐘，虛懸釋梵宮，千觔樂信施，萬古醒迷蒙，器大奚愁晚，韻高誰與同，婆娑眞敎體，盡在此聲中，有大鼓一面，係鰲江佩玄林檀越施，以配洪鐘，禪林禮樂由斯備焉，在藏閣上，凡法寶新舊板俱在此樓，遞年刷印者住焉則有黃檗希運禪師心要一本，白雲端禪師語錄一本，虎丘隆禪師語錄一本，三敎平心論一本，天童老和尚語錄全部，費隱容和尚語錄二本，祖庭鉗鎚錄一本，心經斵輪解一本，禪燈世譜二本，禪關策進一本，本山隱元和尚語錄全部，又錄二本，雲濤集一本，寶訓一本，石屋語錄一本，龐居士語錄一本，梵本普門品一本，梵網經二本，梵本藥師經一卷，四十二章經一本，禪林課誦一本，毗尼日用一本，小法數一本，四分戒本一本，板藏于斯，永為流通，在應供堂傍，計三間，廣四丈三尺，深六丈三尺，高二丈六尺，從下至上計一十二丈二尺，如東，在方丈右，在首座寮右，在方丈左邊，在擇木堂右邊，在擇木堂左，在香積左，在山門右，在三門右，在下客堂左，在行堂寮左，在米房左，在擇木堂左，在香積右，在庫司樓左，在浴堂右，在浴堂後，在田房左，在牛房右，在直牲房左，在大殿前，高二丈八尺，廣五丈四尺，深三丈八尺，門旁有靑石閫，聯云，千古吉祥臨萬福，九重紫氣葢三門，在外拱橋東首，扁係朱晦翁書，今廢，距外拱橋左半里許，內有石碑，載葉相國詩，在獅子峰前，寺路由此而進，在龍湫上，今廢，在三門前，右有甘棠三樹，鬱翠盤葢其上，流泉漱石，清音朗朗于下，前有石凳三面，名曰三樹橋，檀樾林伯春坐息其間，神情快爽，戲吟三字詩以美之，在碾前二十餘武，有二石人立焉，在桑池園西，卽古山門旁，有勒石碑，載宋時僧妙湛募化，在三門東南，與三樹橋平列，崇禎甲戌始築，為內堂水口，高一丈三尺，闊四丈，長六丈餘，山門通道於寺右，壩東二十餘武，在大溪壩上百餘武，今廢，臼尚存江家門口，在水碓上，今廢，由絳節峰分枝而下，距寺二里許江書院北，現有跡存焉，在獅子峰間，因峰而得名，自外拱橋東去一里許，舊傳金長者之宅，辛卯春贖囘，背負獅子，面對佛座，羣巒拱翠，碧水環流，如拖毬狀，雖形勝之說，釋氏不道，而地靈人傑，得無有返擲獅兒出現于世者乎，故師有坐對金僊談主伴，臥聞獅子吼風雷之句，乾隆間，界泉尊，道暹和尚，道昱首座重建，在寺龍臂後崙中，庚寅春始搆，環圍翠茂可觀，亦衛寺之嘉氣，所謂居不可無竹也，此君虛心待物，永夜達旦，吟風嘲月，冷冷成韻，詎假香巖擊節而後有聲哉，無價趙居士登此，則云，天風坐笑語蕭蕭，玉版山中頻見招，忽憶香巖家裏事，竿頭一擊便通霄，在四潭塔右崙，去寺四里餘，戊寅冬，修中天祖塔，始創三間一偏，內祀中天祖并諸耆舊牌位，旁立一碑，聊敍祖之始末，遊者沿溪鳥道而上，丹崖插漢，峭壁凌空，懸流玲瓏，大暢胸襟，偶觸其機，詞鋒頓發，圍梅百餘株，每至雪嶂流輝，清香撲鼻，可謂名實不虛，故師咏之曰，素性天然潔，臨霜志愈貞，破顏微冷笑，十里凈無塵，在佛座峰間，必翁塔前，一名熨斗山臥雲菴，計三間兩偏，東西兩坑計田十畝，其山塲環遶一派，東至茶亭下，南至佛座山下頭陀菴止，連桐管坑田下為界，北至寺案，西連大小帽，自崇禎丁丑歲，週圍栽植松柏數萬株，今已成林，改名萬松菴，在獅子峰東，距寺三里餘，舊曰白馬廟，始京師以白馬名寺，以其馱經西來，有功法門，故此亦以白馬名廟，襲其跡也，尋廟廢為民宅，辛卯春贖囘，一圍五畝餘，計五間，改廟為庵，以存故事，右角廿餘武，卽報恩寺舊址，有石𥕢在焉，去寺一里餘，在吉祥峰之右，其山地乃檀越林結夫所施，辛卯春，始搆為庵，三間一偏，枕佛座，濯清溪，紫微影護，羅漢來朝，鉢盂，天柱，屏障，寶峰，獅子，香爐，羅列圍繞，增萬福之勝槩，暢達者之大觀，名曰水月庵，後有大士應現，未可知也，道光間，道本德庸公重建，在水月菴右，香爐峰之後，去寺三里許，古祀三官處，尋廢為埔地，戊子春贖囘，受種五畝餘，後山三崙連熨斗，俱為寺業，己丑春，略搆一偏，以存舊跡，去寺二里餘，自寺西澗溯流而上，過石門而入焉，脉自羅漢峰左肩迢遞而下，如絳節狀，故以峰得名，庵居峰之右，亦以峰名之，建自壬辰季春，三間一偏，前有報雨，五雲，後得絳節飄揚，故有嶽獻五雲供法眼，天垂七寶葢眞人之句，在紫微峰下，去寺五里許，沿馬鞍而上，至天柱峰腰而下，葢寶峰，天柱之間，壬辰春，僧無塵結茅于此，日以採薇當供，夜則禪靜而樂，羣巒拱翠，萬壑呈祥，紫氣迫人，通身錦繡，山花映日，遍體文章，鳥鳴丹壁，水奏清溪，一曲兩曲無人會，惟許幽人獨自知，在獅子峰尾崙，獅菴左畔數十武，前後五間，嘉慶丁卯，道昇公首座重搆前隖一偏，背岏巑而迤古道，臨畧彴而瞰清流，薜荔烟蘿，扶踈遶屋，柟楠露篠，邐𨓦垂垣，不殊兜率陀天，崇祀阿逸多佛，有句云，放下肚皮笑，笑幾家邨落，解開叉口包，包數里谿山，當來定有補處菩薩，下生應現其間，在牛頹洋中，去寺里半之遙，乾隆乙酉，曇會禪宿，瑞英公西堂鼎建，佛座，香爐西聳，象峰，獅岫東環，紫甸朱堘，縱橫映帶，烏潭碧溆，左右濚洄，陟岑樓，披綉闥，山原廣厥遐瞻，臨紺宇，啟玄扃，川澤盈其勝賞，白雲半塢，古德宗風，明月前溪，作家境界，在下棋壠之麓，公媽塔左側，離環翠亭一牛吼地，供普陀大士，旁列諸上善人牌，並熨斗萬松菴，報恩塔總套，年節晨昏，香火罔替，門通曲徑，室倚層巒，日出而林霏開，人來人去，雲歸而巖穴暝，樵唱樵歌，野色山圍，松送瑤笙雅韻，石頭路滑，筍藏玉版禪機，道光癸未，崇暟禪德，思璉師重整，在荔灣墩北，紀遊亭東去半里許，康熙間，良規公開剏，為本師隱元老人舍利齒髮塔院，並祀奉眞像，春霜秋露，虔申追遠之忱，夕梵晨燈，用達酬恩之悃，嘉慶乙丑，繼宗和尚，監寺永悅師鼎建西偏數間，以為香積，湢溷，寮舍，獅嶠左廻，田疇綺錯，象峰後樂，澗壑環縈，列巘雲開，屏障畫圖繚繞，前崗日映，香爐烟篆氤氳，花雨盈庭，山色香凝霞磴，松風隔隴，濤聲翠遶雲堂，天寶物華，法乳聯芳八表，地靈人瑞，宗猷丕振千齡，誠窣堵之名藍，福唐之勝概也，在下棋壠，宋太平興國元年建，以衰亂故，江氏從而宅，左右現存塔五座，內有古井一口，在香爐峰前莫氏宅右，宋建炎間建，今廢，現存大井一口，井欄勒石可據，在南陽庄左百餘武，今廢，現存基一圍五畝，丙戌年贖囘，在井得，隆仁二里，東西百五十丈，南北一百五十丈，陡門三間，洪武十四年本寺築，灌官民田十五頃，今屬民間，在香爐峰前百餘武，與鰲江林田舍共焉，以中廳為界，寺居右邊，兩房一偏，外護小屋一列，又北邊另一座兩偏，左右前後計田一百六十餘畝，監收僧良聰主之，調衆有法，不失農時，雖歉歲亦有收焉，這一叚田地，分付來多少時也，把柄在手，任渠反覆，所謂栽田博飯尋常事，不是飽叅人不知，在獅子峰外，土名何厝洋，今廢為民居，去寺二里許，卽往龍潭路溪邊是也，今廢，據傳十二峰內外田地俱屬寺業，以嘉靖倭焚，僧散不還，自寺前舊址至樜仔裏鐵竈，共計三十四畝，隆慶間，僧中天於民間贖囘，又大橋外軍民田八畝零，己丑年贖囘，計十畝，坐佛座峰左右兩坑，計十畝，土名大潭口等處，計一百六十餘畝，計五十六畝，計二十畝餘，計一十三畝，計四十五畝，在蘇溪里漁浦南瀕地也，唐天寶中嘗為田，後廢，至宋天禧間，僧履元重堤之，長二百二十丈，址廣三丈，高一丈二尺，陡門十四間，望若長坂焉，今稍壞，亦屬民間，下棋壠西原有池園，今為埔地，現存有祖塔三座，已受塔禁，未丈地五畝，東至下棋壠，西連寺龍臂，南至田，北連水梘坑，前里長陳大綬冊據，計六畝，在報恩塔前，計五畝，計四畝，計五畝，世所謂僧者，圓顱方服已耳，然而圓顱方服之倫，有名足廁於天朝，行堪垂於後世者，何哉，葢慧命法身，任綦重焉，利生筏物，績綦弘焉，績弘而任重，釋敎所以鼎立於中天，亘萬古而不昧者也，試觀古來知識，顯晦出處，各有其時，取予設施，必以其道，師姓吳，莆田人，得法於曹溪，後辭歸，至福唐黃檗山，乃曰，吾師受記，遇苦卽止，其在是乎，遂結菴於茲，為黃檗之肇始云，師諱希運，法嗣百丈，閩之福唐人也，幼于本縣黃檗出家，額間隆起如珠，音辭朗潤，志意沖澹，遊天台，逢一僧，與之言笑，如舊相識，熟視之，目光射人，乃偕行，屬澗水暴漲，捐笠植杖而止，其僧率師同渡，師曰，兄要渡自渡，彼卽褰裳攝波，如履平地，囘顧曰，渡來，渡來，師咄曰，者自了漢，吾早知，當斫汝脛，其僧嘆曰，眞大乘法器，我所不及，言訖不見，後到洛京乞食，因一嫗指往南昌見馬祖，師至南昌，祖已遷化，聞塔于石門，遂往瞻禮，時百丈廬於塔旁，乃問，巍巍堂堂，從何方來，師曰，巍巍堂堂，從嶺南來，曰，巍巍堂堂，當為何事，師曰，巍巍堂堂，不為別事，便禮拜，問曰，從上宗乘，如何指示，丈良久，師曰，不可敎人斷絕去也，丈曰，我將謂汝是個人，乃起，入方丈，師隨後入曰，某甲特來，丈曰，若爾，則他後不得辜負吾，師序遠來之意，願聞平日得力句，丈遂舉，再叅馬祖，侍立次，祖目視繩床角拂子，我曰，卽此用，離此用，祖曰，子向後開兩面皮，將何為人，我取拂子竪起，祖曰，卽此用，離此用，我掛拂子於舊處，祖震威一喝，我直得三日耳聾，師聞舉，不覺吐舌，丈曰，子以後莫承嗣馬祖去，師曰，不然，今日因師舉，得見馬祖大機之用，然且不識馬祖，若嗣馬祖，已後喪我兒孫，丈曰，如是，如是，見與師齊，減師半德，見過於師，方堪傳授，子甚有超師之見，丈一日問師，甚麼處來，師曰，大雄山下採菌來，丈曰，還見大虫麼，師便作虎聲，丈拈斧作斫勢，師卽打丈一摑，丈吟吟而笑，便歸，上堂曰，大雄山下有一大虫，汝等諸人也須好看，百丈老漢今日親遭一口，師後曾散衆洪州開元寺，裴休相公一日入寺，行次見壁間畵，乃問寺主云，畵是甚麼，主云，是高僧，裴云，儀象可觀，僧在甚麼處，主無語，裴云，此間莫有禪僧麼，主云，有一人，裴遂請師相見，乃舉前話問師，師召云，裴休，休應，諾，師云，在什麼處，裴於言下有省，遂復請師開堂，及會昌二年，裴廉鍾陵，自山迎至州，憩龍興寺，旦夕問道，大中二年，裴又廉宛陵，仍禮迎至所部，安居開元寺，就宛陵建大禪苑，請師開法，以師酷愛茲山，還以黃檗名之，今諸方有謂黃檗者，皆茲山始也，裴一日以所解呈師，師接置于座，略不披閱，良久云，會麼，裴云，不會，若便恁麼會得，猶較些子，若也形於紙墨，何有吾宗，裴乃贈詩一章曰，自從大士傳心印，額有圓珠七尺身，挂錫十年棲蜀水，浮杯今日渡漳濱，一千龍象隨高步，萬里香葉結勝因，擬欲事師為弟子，不知將法付何人，師亦無喜色，自爾黃檗宗風盛于江表，師接人機用孤峭，所被皆上根，中下之流莫窺涯涘，唐宣宗大中三年示寂，勅諡斷際禪師，塔曰廣業，嗣法弟子六人，曰臨濟義玄，曰睦州尊宿，曰千頃南，曰烏石觀，曰羅漢徹，曰裴休居士，惟義玄禪師為正傳，建立黃檗宗旨，一時道播諸方，而臨濟一宗屹起于此，歷七百餘年，代不乏人，兒孫遍天下，皆師源遠流長，故能赫奕如是也，師有宛陵集及心要二卷行于世，師諱大安，號曰懶菴，福唐陳氏子，初受業于黃檗山，習律乘，嘗自言，我雖勤苦，未聞玄極之理，乃孤錫遊方，將往洪州，路出上元，逢一老父謂師曰，師往南昌，當有所得，師卽造百丈，禮而問曰，學人欲求識佛，何者卽是，丈曰，大似騎牛覔牛，師曰，識得後如何，丈曰，如人騎牛至家，師曰，未審始終如何保任，丈曰，如牧牛人執杖視之，不至犯人苗稼，師自茲領旨，更不馳求，有同叅靈祐禪師，創居溈山，師躬耕助道，及祐歸寂，衆請師接踵住持，後住福州長慶，大化閩城二十年，唐中和三年歸黃檗示寂，塔于長慶之楞伽山，勅諡圓智禪師，師姓翁，福唐江陰人，神宇標挺，玄機幹運，府宰請師主席黃檗寺，叢萃毳客，示敎之外，怡然自樂，恒言，夙債須償，償盡則何憂何懼，物我俱逍遙矣，人皆不喻其旨，及廣明之際，巢寇充斥，衆邀師逃難，師曰，捨生就死，人之所難，我若躡竄，賊必窮追山林，寧捐我命，以活生靈，是日，雷雨晦冥，須臾賊至，師出寺外，脫衲衣於九龍樹下盤石之上，言曰，誓不汚清凈之地，乃安常引頸待刃，賊反問以國事，師曰，汝輩犬豕矣，見龍頭必敗李樹下，逢虎狼遂遭女兒手，奚敢問大事，賊怒戕師，師神色不易，白乳逆流，逈而復合，賊翻驚異，羅拜懺悔，迎師歸山門，弟子景先闍維其屍，收舍利七顆，囊而寶之，有篤信者以菽粒如數易之，追之靡及，遂往筮焉，占之曰，死生貴賤，罔分吾卦，在靡在之，失寧失矣，孰知其然也，洎獲，置之于塔，分七粒于琉璃器中，瑩然光色，僧清豁著文以紀德焉，玉閭子曰，師不以罵賊傳，以罵賊傳者，淺視師矣，然卽此論之，亦足見其曉然于生死也，菩提不動，順逆同觀，人以本來洞徹見奇，區區先見之明，得手後尋常事耳，吳鍾巒曰，禪學宗門了生死，不及名節事，余每謂朝聞夕可及有殺身成仁，無求生害仁二語，為吾儒了生死處，如鴻庥禪師，臨難不苟免，以犬豕罵賊死，豈非仁人志士者乎，山窻閱黃檗志，取其有合于名敎，故特表而贊之曰，九龍樹下夙因償，不動巍巍試劍鋩，白乳逆流心血赤，人中鐵漢法中王，師諱月輪，福唐許氏子，志學之年，詣本邑黃檗山寺投觀禪師禀敎，及圓戒品，遂游方，抵淦水，謁三峰，機緣靡契，尋聞夾山盛化，乃往叩之，山問，汝名甚麼，師曰，月輪，山作一圓相，曰，何似者個，師曰，和尚恁麼語話，諸方大有人不肯在，山曰，闍黎作麼生，師曰，還見月輪麼，山曰，闍黎恁麼道，此間大有人不肯諸方，師乃服膺叅訊，一日，山抗聲問曰，子是甚麼人，師曰，閩中人，山曰，還識老僧麼，師曰，和尚還識得學人麼，山曰，不然，子且還老僧草鞋錢，然後老僧還子廬陵米價，師曰，恁麼則不識和尚也，未審廬陵米作麼價，山曰，眞獅子兒，善能哮吼，乃入室受印，依附七年，方辭往撫州，卜龍濟山隱居，，玄徒雲集，師遂演唱夾山奧旨，道聲顯著，後歸臨川，樂棲黃山，謂諸徒曰，吾居此山，頗諧素志矣，僅住十三年，學者無虛往，以後唐同光十二月廿一日示疾，二十六日午時坐化，壽七十二，臘五十三，塔于院之西北，師諱大休，莆田人，結茅山中，法從頗衆，莆心鑑周公聞其名，遂往訪之，先是，師預語行童曰，行有檀樾來，斯宇其復興乎，明日，公果至，與師語大合，公慨棟宇之傾圯，不足以嚴佛而居僧，悉捐己貲重興之，所需無巨細，皆自莆航海而來，於是殿閣從新，一時崇盛，時洪武二十三年也，塔幢幡峰，莆狀元林環公為記，此葢據心鑑公錄其大槩云，師諱正圓，姓陳，惠安人，禮福州高葢寺大菴為師，後過黃檗，見祖剎凌替，侵屬民間，輒卓錫于茲，誅茅抉莽，備歷辛勤，堅志恢復，竟還寺業什之二三，乃搆佛堂于大殿之址，既而思業大力微，非帝德法寶，難鎮宏基，遂奮然赴闕，奏請龍藏，候命八年，孤苦萬殊，不少易其志，卒以疾終于都下，時萬歷庚戌年五月十六日也，其後徒孫興慈，興壽二祖，不替先志，上請益堅，神宗可葉文忠公奏，遂得賜勅，乃持靈骨歸，天啟改元，葬於大溪山塔，李姓，隆慶間，中天老人為之薙染，協剏此山，入道童眞，驅狐兎，剪荊棘，初無把茅蓋頂，不避雨虐風饕，手拮据而口卒瘏，悉力於畚臿之中，結廬巖竇，藉草跏趺，採蕨療饑，牽雲補毳，日於單瓢破笠之下，與鑑，鏡二祖論道證心，時多絕粒，禪誦不輟，二十餘載，歷盡菀枯譽訕，向背炎涼之態，不畏險，不憚勞，備嘗艱辛，百折不囘，殫志經營，必底於成，僅得樜仔裏鐵灶底寺業十之一二，迺於山鄰波旬肆虐蹂躪，瓦礫灰刦之區，建大殿數楹，倏變榛莽荒穢為清凈道塲，披星宿霧，踏破芒鞋，亦自忘其締構之難也，厥功詎可冺乎，宜當昭垂於奕祀，俾後代兒孫知創業之艱苦萬狀耳，寂正月初二日卯刻，葬祔四潭寶峰中天祖塔，坐辛向乙，徒三，鑑源公，寶燈公，鏡源公也，晉江許氏，法欽田公冡徒，萬歷辛丑，中天圓祖赴闕請藏，俟命八載，卒于都下之長榮茶菴，祖不替先志，同師弟鏡源公，餐風眠雪，備歷勞瘁，匍匐數千里，叩請益堅，越六寒暑，蒙神宗皇帝勅賜萬福寺匾，御經全藏，紫衣三襲，錫杖，鉢盂還山，乙卯鼎建大殿，法堂，何喬遠少司空贈詩云，鑑公一法不離心，特乞藏經鎮寶林，欲與僧徒開月慧，大將文字振潮音，衣鞋破綻耐貧久，十五年華守闕深，斷際裴休為弟子，今來閣老布黃金，天啟丙寅五年正月初十日辭世，書偈云，煌煌龍藏，永鎮禪林，海天萬里，波旬不興，噁，喝散浮雲千嶂凈，一輪明月正天心，闍維，舍利五彩，葬祔寶峰祖塔，福唐萬安所林氏，法欽祖季徒，卯歲脫白，百家文字過目靡遺，偈頌數千言搦管立就，登藏經臺有感云，昔日靈文何處在，荒臺惟見鷓鴣飛，中天祖進京請經，守候多載未旋，有句云，當年杖錫去悠悠，薊水閩山萬里秋，又云，征鴻千里無書至，翹首長空看斗文，當荒山岑寂，隣魅肆擾，采薇作供，鹿豕為羣，苦澹難堪，百計耐守，不匱孝思，誠為千古所欽式也，逮得祖計，昆季不憚艱辛，跋涉京邸，御試楞嚴，獲膺高選，欽賜藏經六百七十八函，帑金三百兩，勅書一道，寺額，紫伽黎，缽盂，錫杖，特命御馬監王諱舉賫護到閩，烜赫天章，照耀巖谷，萬里海邦，莫不駭矚，時萬歷甲寅歲也，戊午正月念五日入滅，師諱圓悟，字覺初，密雲其別號也，宜興蔣氏子，依樵為業，年二十有七負擔度山曲，觸積薪于路，忽有省，日用昭昭然，自是恒自返照，雖穿城市，涉俗緣不少間，越兩年棄室，又明年，父送之龍池上禹門禪院，投幻有傳公出家，爾時師自覺心境兩立，於古人天地同根，萬物一體有礙，請益公，但云，汝若到這田地，便乃放身倒臥無別語，又一日，申前問，公良久，師不領，公云，可憐，可憐，師無語作禮而退，嗣是，日周旋左右惟聞叱詈，慚悶交極，遘危疾，流汗二七日乃蘇，已而掩關，越三祀，傳公入都門，以院事屬師，一日，過銅棺山頂，豁然大悟，尋北上覲公，公問曰，汝離我三年，有新會處麼，師云，有，公云，有什麼新會處，師云，一人有慶，兆民樂業，公曰，汝又作麼生，師作禮云，某甲特來覲和尚，公曰，念子遠來，放汝三十棒，師便出，未幾，辭公南邁，公囑以書曰，但適意處斷不可往，不適意處作急走過，恁麼行去，不要記數，待十字路口有個跛足阿師與汝印正，我自來召汝，師於是歸龍池，登九華，泛普陀，陟天台，厯覽吳越凡四載，公召之歸，問曰，汝這幾年，曾見什麼人，師以脚打地，手拍膝，公曰，汝在外幾年，一點氣息也無，師云，和尚疑則別叅，時年四十有八，一日公集衆，陞座，付師衣拂，師辭不受，公曰，汝何意思，師云，直待和尚天年，守塔三載，然後可行則行，當止則止，又一日，公曰，老僧昨夜起來走一回，把柄都在手裏，汝等為我扶持佛法，師呈偈曰，若據某甲扶佛法，任他，都來總與三十棒，莫道分明為賞罰，公大笑，師接來付火，萬歷甲寅春二月十有二日，傳公入滅，師伴龕三年，丁巳，諸檀越方請開法，乃繼席龍池，辛酉冬，曳杖長往，壬戌乃住天台之通玄峰頂，縛茅以棲衲子，甲子夏四月，鹽官文學蔡聯璧等迎住金粟廣慧禪寺，閱五載，己巳，古瓦頹椽聿為寶坊，是年秋，僧隆宓，隆瑞等，同檀越葉益蕃，外護林伯春，卓冠，林宗漢，龔士龍，修書請師住持黃檗，明年仲春，師飛錫來閩，於三月廿七日入院，甫一期，而鹽官緇素賫書迎師歸金粟，衆懇留不可，遂以八月朔日出山囘金粟，辛未元日，受阿育王請，四月，司理黃公請住天童，然天童，江南第一寶坊，自義興開山，宋宏智中興，至此祖風陵夷極矣，師作興修偈曰，太白山下天童寺，洪水漂流殿如洗，普告四方諸檀那，大家出手共扶起，越十春秋，禪林規制全備，共住僧衆三萬餘指，衆益繁，師忌盈滿，乃出山，曳杖渡江過紹興，驥超祁侍御留別業四閱月，問道如市，應酬益繁，壬午春，遂至天台通玄，四方學者日益盛，七月，天台百里之內居民咸見通玄峰四山變白，夜有流光如火，炤燿巖谷，初三日，示微疾，初五日，手書復驥超居士，初六日，嗣法問疾至，師顰顣曰，汝忝為一方化主，奈何以我故，頻頻往來騷擾諸山哉，初七日，晨興，巡閱工作院務如故，日午歸方丈，語侍僧，倦甚，乃登寢榻臥，少頃，起坐跏趺，未竟，奄然示寂，九月，天童門弟子六十餘衆迎龕歸天童，全身塔于寺前山幻智菴之右隴，師凡六建法幢，其陞堂語要編成二十卷，離為四冊，其，，，諸說，編為十卷，離為五冊，與共刊行以壽於世，剃度弟子三百餘人，嗣法門人一十二位，世壽七十有七，法臘四十有四，弘法三十年間，風行草偃，馳走天下宿衲鴻儒，道滿神州，名傳紫閣，愚頑慕德，率土欽風，師諱通容，姓何，俗諱懋淛，邑之江陰松岡人也，年十四出家於鎮東三寶殿，禮慧山為師，後同山住福州華林祖師殿，時已十九歲，便知有宗門中事，遂發憤行脚，初叅壽昌，提狗子無佛性語，一日，昌上堂與僧問荅，師在旁不覺激策，身心如熱病相似，看此話頭，始覺綿密成片，遽忘寢食，至五鼓，身世俱空，話頭脫落目前，虛逼逼地，遂走見昌云，今日看破和尚家風了，昌云，有甚麼見處，師便喝，於是日用自作主宰，遂往叅博山，雲門，古卓，憨山，然在雲門最久，後再返壽昌，皆不能了手，乃有偈見志云，吾年二十五，氣海吞佛祖，不過古人關，豈踏今時路，祇覺此一件事，當陽披露不可指目，但不體貼不能休歇，每趺坐，私謂，若此，如何了得死生，忽然墜淚，欲行脚，又思諸方無人，偶僧持密雲公語錄至，師閱便知大有過人處，必能了我大事，然猶懼得失焉，未幾，傳悟公自江西往天台，過寓吼山，師聞之冐雨往謁，禮拜起便問，覿面相提事如何，悟公以手中極大番菩提珠盡力照頭一打，師云，錯，悟公立身又盡力一打，師盡力一喝，悟公祇管打，師祇管喝，至第七打，頭顱幾乎打裂，所有伎倆知見一切氷釋，直下似塊鈍鐵，一宿乃辭去，閉關，日用得力現前，從前知見，如布袋盛椎子，一一敗露，無一句可用，及出關，復往天台親近悟公，一日，公問，薰風自南來，殿閣生微涼，汝作麼生會，師云，水自石邊流出冷，風從華裏過來香，悟公云，離了此，又作麼生，師云，放和尚三十棒，悟公云，除却棒，又作麼生，師便喝，悟公云，喝後聻，師云，更要重說偈言，悟公便休去，又一日，師問，臨濟上黃檗，不終夏而去，途中却疑此事便回，意旨如何，悟公便打，師亦打，過日遂辭公囘閩住山，時天啟三年癸亥也，有居士何行心，蔡行莊結菴于福州茶洋山，延師住焉，跨三年，復移菴于鼓山別峰，及戊辰秋，悟公以書喚師至金粟，欲立西堂，師遽辭，求進侍者寮，明年春，還閩中，越八月，福清縣緇素請悟公住持黃檗，懇師引領，遂同僧隆瑞，居士林杰夫過金粟，是冬悟公又命師執西堂事，庚午春，悟公應黃檗請，仍立師領衆，八月，悟公囘金粟，師隨送至浦城，公辭免，值蔡居士移居于浦，復就彼覓馬峰，留師棲止，衲子雲從，漸成法席，癸酉四月，僧隆宓等齎居士林朝龍，薛秉鉉，陳治安，林有喜，林正立，夏春暉，吳承啟，龔士龍等書，請師主黃檗法席，九月離馬峰，於十月五日入院，開堂三載，語錄八卷刋行，師嗣密雲悟公，悟公嗣幻有傳公，溯源曹溪，為三十五世孫，師諱隆琦，號隱元，本縣靈得里東林林氏季子也，父在田，母龔氏，六歲，父客於湘未歸，自是家產日耗，難以攻讀，至九歲入學，十歲廢讀，遂漸學耕樵為業，每靜夜與二三友坐臥松下，仰觀天河運轉，星月流輝，誰繫誰主，躔度不忒，心甚惑焉，然此道理，非佛仙難明，纔有慕佛仙之念，意雖未決，志在塵表，無心於世，十數年來所為頗多顚沛，年三十，禮本寺鑑源師落髮，有嘲者云，東林也有佛邪，師云，嘗聞佛性遍週法界，豈外東林耶，嘲者嘆妙，師卽發願云，此處若不精修佛行，以壞法門，生陷泥犂，辛酉春，領簿往京募化，欲完此道塲，至杭，適時仁師京囘，談及京中多事，緣事遂止，乃問仁師，依經解義，三世佛冤，離經一字，如同魔說，如何消釋，仁云，三十年後與汝道，師卽私忿，意為欺人太甚，難道這兩句經有甚麼難會，以待三十年耶，便不同囘山，今日思之，仁師此句大得力矣，當時若依經解說一篇，則被摩捋囘山，安有今日之事乎，所謂靠將不如激將，飄然遍厯名剎，第有一德可稱者，亦依同住，甲子春，上秦住山積善菴，景西主人問，路中還見有好人麼，師云，試指個不好的出來看看，西默然，師云，不見道仁見為之仁，西又問，七處徵心，畢竟心在甚麼處，師云，且坐，將茶來，西無語，師云，下文還長，付在來日，正談及叅天台之事，忽聞老和尚來應金粟，喜不自勝，私謂，符我所願，買舟同到金粟叅見和尚，問，學人初入禪門，未知做工夫，求和尚開示，雲云，我這裡無工夫可做，要行便行，要坐便坐，要臥便臥，師云，蚊子多，臥不得時如何，雲云，一巴掌，師拜退，致疑不決，七晝夜經行坐臥，無有間斷，至第七日下午，老和尚在匡祖堂前過，師擡頭一見，有省，便拜云，某甲會得和尚掌中意，雲云，道看，師便喝，雲云，再道看，師又喝，雲云，三喝四喝後如何，師云，今歲鹽貴如米，雲云，走開，不得碍人路頭，師禮拜退，日常自作主宰，活潑潑地，亦不請問，亦無疑情，至丙寅冬，五峰為西堂，師竪拳云，識得這個，天下太平，識得這個，天下爭競，如何決斷，峰云，這個從甚麼處得來，師便喝，峰云，那裡學得來，師又喝，峰便打，師再喝，峰再打，師喝兩喝，峰打兩打，衆謂老隱今日敗闕，師云，非汝境界，由是坐不得，臥不得，氣噴噴地，平目而行，千人之中不見有一人，幷不見有己身，行至次早課誦，維那鳴磬一聲，忽覺身在此立，課畢仍舊而行，衆謂老隱着藥了，直至第三日上午，忽牕外一陣風吹入，寒毛卓竪，通身白汗，大徹源底，便知三世諸佛，歷代祖師，天下老和尚，情與無情盡在毫頭上，了了分明，無二無別，不可舉似於人，自證乃知，心中甚喜，逢人卽笑，人謂老隱被魔所著，師云，非汝所知，但記得經云，若作聖證，卽入群魔，遂無喜色，尋常如舊，續知師知師所得，謂峰云，此子徹也，乃喚進寮，云，汝有悟處，試道看，師云，道卽不難，只恐驚羣動衆，峰云，但說何妨，師卽打觔斗而出，峰云，眞獅子兒，善能哮吼，後卽出堂領火頭，一日，老和尚與衆論敬鬼神而遠之，衆荅已，師亦在門外立，老和尚云，汝進來說說看，師進前𥪡火，又云，離不得這老賊，近不得這老賊，雲打云，汝作賊會耶，師卽拂，又出云，賊，賊，庚午春，本寺耆舊請老和尚至山，同囘寺，領命漳南募化，見東里王居士，云請老和尚到山之意，又到潮州草菴月餘，師衣衫藍縷，其主人疑非黃檗緣事，不就，卽回至漳，聞老和尚有荅東里公書，八月初一日歸浙，漳州諸緣不交，空手歸來，益見山中淒楚，則云，檗山蒼翠叠層層，難掩孤貧一個僧，堪笑化工又未瞥，春來秋去太忙生，辛未春，龔夔友，夏象晉同石居士，請住獅子巖，癸酉冬，山中請費和尚主席，命師為西堂，師辭不得，遂就職，和尚上堂，師卽問，打著昔時舊痛處，于今猶恨棒頭輕，請師末後一頓，師打曰，舊瘡瘢上著艾，進云，恁麼則徹骨徹髓去也，師曰，如何是汝徹底意，進云，時清休唱太平歌，和尚，只引得一半，師卽禮退，一日，諸禪人頌百丈再叅，馬祖一喝，百丈耳聾，黃檗聞之不覺吐舌因緣，師目云，總未妥在，亦頌云，一聲塗毒聞皆喪，徧野髑髏沒處藏，三寸舌伸安國劍，千秋凜凜白如霜，和尚卽圈出，粘在法堂示衆，陞座云，吾有一枝拂子，是從上用不盡的，顧師云，汝作麼生奉持，師喝云，放下着，和尚云，再道看，師喝，便出到方丈，和尚下座，進方丈，師禮拜云，適來觸忤和尚，和尚舉拂云，汝且將去行持，師接著便打一拂，和尚云，將為報恩耶，師又打一拂，便歸寮，甲戌仲夏，辭和尚，回獅巖隱靜，一日泉竭，慮無水難以居眾，在菴前大石上仰觀南畔，壁巖之下懸松翠茂，必有水焉，攀藤刪棘而上，果如其言，就壁梘泉砌路，得石巖間稍平處，堪以寓目靜坐片時，謂龔居士曰，此處可結團瓢，士曰，和尚曰可，某極力為之，是秋重陽之日起基，冬畢工，移錫居之，丙子夏，本山同鰲江檀信奉侍御林公書，請繼黃檗法席，師慮德薄言微，不宜應世，力卻之，衆等虔請再四，似不能免，姑許之，巖下有側石如舟，遊者以不平為嘆，師云，時節若至，自然平矣，一夜，坐石上，持大悲呪三遍，默祝龍天，此去黃檗，其道大行，為山增色，此石可平為徵，默坐炷香歸室，次早黎明，徒良哉報云，奇怪，奇怪，石自己平，師云，不必說，吾祝已驗，乃名為自平石，說銘為記曰，匪石弗平，我心不誠，心旣誠矣，其石自平，旣平且誠，吾道大行，以此靈驗，刊石為銘，又一夕，夢一老人長眉皓首，荷甑負囊而入，師云，老老大大，負累若此，不亦勞乎，彼卽放下，出書幅單條並所負之物，見贈而去，醒為玄生侍者說者云，斯乃吉兆，必有見徵，月終，果法通尊使送大衣一領，源流書幅一封，以表法信，丁丑仲冬，至山開堂，拈香以酬法乳之恩，越明年，開龍藏，三閱春秋，以荅賜藏之恩，庚辰正月八日建大殿，越四載，山門寮舍頗僃，甲申春，往金粟省覲和尚，五月，至天童掃塔，孟冬，應崇德福嚴寺請，乙酉春，通政馬公請住長樂龍泉寺，丙戌玉融鄉紳并本山耆舊接回黃檗，示衆語錄十卷，又錄二卷，雲濤集一冊，并行於世云，摩竭掩室，毘耶杜詞，不法法也，而何嘗無法，始鹿野苑，終跋提河，法無法也，而何嘗有法，所以貴法者，妙悟於謦欬之表，超脫乎色相之外，默焉清淨，絕聖棄智，葢其宜爾，雖然，法以言章，固或有繇言而晦，法緣言滯，未始不因言而通，後之學者，其亦知正法有所在乎，庶不致凐沒此中也，上堂云，汝等衆人，欲何所求，遂以拄杖趁之，大衆不散，師却復坐曰，汝等衆人，盡是噇酒糟漢，恁麼行脚，取笑于人，但見八百一千人處便去，不可圖他熱鬧也，老漢行脚時，或遇草根下有一個漢，便從頂門上一錐，看他若是痛痒，可以布袋盛米供養他，可中總似汝如此容易，何處更有今日事也，汝等卽稱行脚，亦須著些精神好，還知道大唐國內無禪師麼，時有僧問，諸方尊宿盡聚衆開化，為甚麼却道無禪師，師曰，不道無禪，只是無師，闍黎不見馬大師下有八十四人坐道塲，得馬大師正法眼者止兩三人，廬山歸宗和尚是其一，夫出家人須知有從上來事分始得，且如四祖下牛頭橫說豎說，猶未知向上關棙子，有此眼目，方辨得邪正宗黨，且當人事宜不能體會得，但知學者言語，念向皮袋裏安著，到處稱我會禪，替得汝生死麼，輕忽老宿，入地獄如箭，我纔見汝入門來，便識得了也，還知麼，急須努力，莫容易事，持片衣口食，空過一生，明眼人笑汝，久後總被俗漢算將去在，宜自看遠近，是阿誰面上事，若會卽便會，若不會卽散去，師因臨濟義玄問，如何是佛法的的意，聲未絕，師便打，如是三度問，三度俱打，濟皆不領旨，遂辭師，往諸方行脚去，師指叅大愚，濟到大愚，愚曰，那裡來，濟曰，黃檗來，愚曰，黃檗有何言句，濟曰，親問佛法的的意，蒙三度賜棒，未審有過無過，愚曰，黃檗恁麼老婆為汝徹困，猶覔過在，濟於言下大悟，曰，原來黃檗佛法無多子，愚搊住云，者尿床鬼子，適來問有過無過，如今却道佛法無多子，汝見個什麼道理，速道，速道，濟於大愚肋下築三拳，愚托開云，汝師黃檗，非干我事，濟囘黃檗，師曰，汝囘何速生，濟曰，祇為老婆心切，便人事了，侍立，師曰，大愚有何言句，濟遂舉前話，師曰，大愚老漢饒舌，待來痛與一頓，濟曰，說甚待來，卽今便打，隨後便掌，師曰，者風顚漢，來者裏捋虎鬚，濟便喝，師禮佛次，時唐宣宗為沙彌，問曰，不著佛求，不著法求，不著僧求，長老禮拜，當何所求，師曰，不著佛求，不著法求，不著僧求，常禮如是事，彌曰，用禮何為，師便掌，彌曰，太麤生，師曰，者裏是甚麼所在，說麤說細，隨後又掌，裴相國一日托尊佛于師前跪曰，請師安名，師召曰，裴休，休應，諾，師曰，與汝安名竟，休禮拜，師一日捏拳曰，天下老和尚總在這裡，我若放一線道，從汝七縱八橫，若不放過，不消一捏，僧問，放一線道時如何，師曰，七縱八橫，曰，不放過不消一捏時如何，師曰，普，上堂云，汝諸人總來就安，求覔甚麼，若欲作佛，汝自是佛，擔佛傍家走，如渴鹿趂陽燄相似，何時得相應去，汝欲作佛，但無許多顚倒，攀緣，妄想，惡覺，垢凈，衆生之心，便是初心正覺佛，更向何處別討，所以安在溈山三十年，喫溈山飯，屙溈山屎，不學溈山禪，祇看一頭水牯牛，若落路入草，便把鼻孔拽轉來，纔犯人苗稼，卽鞭撻調伏，既久，可憐生受人言語，如今變作個露地白牛，常在面門終日露迥迥地，趂亦不去，汝諸人各自有無價大寶，從眼門放光，照見山河大地，耳朶放光，領采一切善惡音響，如是六門晝夜常放光明，亦名放光三昧，汝自不識取，影在四大身中，內外扶持，不敎傾側，如人負重擔從獨木橋上過，亦不敎失脚，且道是什麼物任持便得如是，且無絲髮可見，豈不見誌公和尚云，內外追尋覔總無，境上施為渾大有，僧問，大用現前，不存軌則時如何，師曰，汝用得便用，僧乃脫膊遶師三匝，雪峰因入山採得一枝木，其形似蛇，于背上題曰，本自天然，不假彫琢，寄與師，師曰，本色住山人，且無刀斧痕，上堂云，祖師西來，特唱此事，自是諸人不薦，向外馳求，投赤水以尋珠，就荊山而覓玉，僧問，如何是祖師西來意，師曰，梁殿不施功，魏邦絕心迹，僧問，如何得見本來面目，師曰，不勞懸石鏡，天曉自雞嗚，僧問，如何是目前意，師曰，秋風有韵，片月無方，僧問，如何是衲衣下事，師曰，石牛水上臥，東西且自由，入院至山門，師以拄杖指云，昔日遠祖斷際禪師從此出，今日不肖兒孫從此入，雖然出入不同，要且同為標格，呈拄杖云，大衆還見麼，便入，至方丈，師佇立云，祇者些兒去處，從上佛祖與人解粘去縛之所，且道忽遇赤條條地來時如何，正好與伊三十拄杖，上堂，拈香云，者瓣香，與天地同根，萬物一體，𤑔向爐中，端為祝延，今上皇帝聖躬萬歲萬歲萬萬歲，恭願皇圖鞏固，帝道遐昌，天下太平，萬民樂業，次拈香云，者瓣香，收來刦遠，舉處全眞，𤑔向爐中，奉為滿朝文武，天下官僚，本山護法請主，幷及遠近檀那，伏願同明本地風光，共證元初正體，復拈香云，者瓣香，不從他處得來，祇向自信中拈出，四囘，𤑔向爐中，供養直隸常州府荊溪龍池山禹門禪院，傳曹溪正脉第三十三世幻有先師傳和尚，用酬法乳之恩，斂衣敷坐，上首白椎竟，師云，隻葉扁舟泛海中，乘風來到福城東，洪波浩渺無餘事，只作拋綸擲釣翁，還有衝浪金鱗麼，出衆相見，一僧出，以坐具覆頂云，和尚還會麼，師打云，一釣便上，僧一喝，歸衆，僧問，昨日金粟，今朝黃檗，金粟黃檗卽不問，獅子吼句是如何，師云，看脚下，僧呈坐具，師便打，僧喝，師復打，問，如何是向上事，師云，黃檗山頂，問，慈雲彌布，獅象駢臻，和尚將何垂示，師便打，進云，恁麼則無影樹下一枝華，香滿大千世界，師云，切莫眼花，僧禮拜，師乃云，口吞佛祖，氣葢乾坤，剎海無餘，大方獨步，所以道，法隨法行，法幢隨處建立，全機大用，覿面提持，若金翅擘海，直取龍吞，衲僧無凑泊處，衆生無迴避處，祇要諸人略回光相，著眼自看，便見透脫分曉，驀呈拄杖云，還見麼，擊香几云，還聞麼，若也聞處精明，見處透徹，則聲色翳障全消，聞見之元亦脫，似透網金鱗，通身踴躍，正當凭麼時如何舉頭天外，看誰是我般人，復舉，黃檗斷際禪師旅寓洪州開元寺，裴相國一日入寺，見壁間畵，問寺主云，畵是什麼，寺主云，是高僧，相國云，形影在者裏，高僧在什麼處，寺主無對，相國云，是處有禪僧麼，寺主云，有一人，相國遂請黃檗相見，舉前話問檗，檗召云，裴休，休應，諾，檗云，在什麼處，相國于言下有省，師云，二大老激揚個事，大似焦磚打着連底凍，自他不隔於毫端，雖然如是，簡點將來，未免旁觀者哂，且道誰是旁觀者，良久，高聲召云，大衆還省麼，苟省，則知裴相國落處，不省，則祇知事逐眼前過，不覺老從頭上來，喝一喝，下座，解制上堂，僧問，解制，結制總不問，不解不結一句作麼生，師云，舌頭原在口，僧拂袖便行，師云，切莫亂走，問，三月安居今已滿，歸家底事是如何，師云，看脚下，僧頓足，師云，未在，問，如何是中元節屆，師云，今朝七月十五，問，大座當軒，獨露本來面目，豁開戶牖，放出無位眞人，元是屋裏底，為甚人不識，師云，為汝眼花，進云，和尚道什麼，師云，道汝耳聾，僧便出，師乃云，共來黃檗山，聚首三個月，愧我無法說，白棒當頭楔，不圖結良緣，却要恨徹骨，今朝各自行，個個都禿橛，復云，今朝七月十五，家家追宗薦祖，寺寺供佛供祖，惟是本分衲僧，却尚超佛越祖，為甚如是，丈夫自有沖天志，不向他人行處行，便下座，入院，至山門云，盡大地是個解脫門，且道從何處入，良久，從脚跟下入，，便進，佛殿云，過去已過去，未來猶未來，現在作麼生，坐斷主人公，向何處出氣，容上座到者裏卽得大展三拜，伽藍云，叢林藩籬，佛法金湯，自受靈山囑付，直到而今不忘，且道以何為驗，看燒這一瓣香，祖堂云，西天四七，二三東土，盡在者裏日午打三更，舉香云，今日不肖兒孫到來，一時捉敗便燒，方丈云，釋迦在者裏掩室，維摩在者裏默然，古今天下老和尚在者裏橫說竪說，容上座在者裏作麼生施設，一棒一條痕，一掌一握血，遂據坐，當日衆請上堂，師至座前，拈山門請啟云，披厯佛祖肝膽，拈掇衲僧性命，盡在個裡，山僧不敢囊藏被葢，時向人間拈出，仰煩維那對衆宣讀，維那宣疏畢，師指法座云，寶華王座為衆兄弟顯本分事了也，既若眼見耳聞，便可休機罷釣，設或未然，容上座錦土鋪花去也，遂陞拈香云，者一瓣香，如天普葢，似地普擎，爇向爐中，端為祝延，今上皇帝聖壽萬歲萬歲萬萬歲，恭願皇圖綿鞏固之休，峻命衍基隆之運，者一瓣香，該羅今古，統御人寰，𤑔向爐中，奉為滿朝文武，天下官僚，幷及福清縣主諸位高官，恭願福祿同滄海，壽算等喬松，者一瓣香，根苗有據，不涉繁端，爇向爐中，奉為現前兄弟，本山護法，遠近檀那，恭願同明向上宗猷，共證本地風光，者一瓣香，最初到處尋覓不得到手，一旦到手，便乃當陽披露，不可指目，末後遇著個沒眼睛，老和尚伸手一揑，直得脫白無光，爇向爐中，專為現住浙江寧波府鄞縣天童寺，傳曹溪正脉三十四世本師密雲悟和尚用酬法乳之恩，遂斂衣就座，上首白椎竟，師云，龍象衆目前彌滿，第一義理合共知，請出來吐露看，僧問，昔從黃檗去，今向黃檗來，請問和尚無去無來作麼生道，師云，頭頂天，脚踏地，進云，去來且止，黃檗消息如何，師便喝，進云，砂盆雖破，家風還在，師云，與闍黎無干，問，坐斷白雲，佛祖無處潛踪，縱橫十字，凡聖不可等階，意旨如何，師云，放汝三十棒，進云，恁麼則亘古長明，祖燈增照去也，師云，閒言語，問，未離馬峰，遍界風光騰瑞彩，纔跨猊座，眉間劍氣爍鋒鋩，黃檗門庭卽不問，祝聖報恩事若何，師云，天長地久，進云，九天閶闔開宮闕，萬國衣冠拜冕旈，師云，阿誰不願，進云，一句了然超百億，便禮拜，師噓一噓，問，一線陽春曲，繇來和者稀，如何是陽春曲，師云，眉毛八尺長，僧禮拜，師云，何不再進後語，僧歸位，問，黃檗祖庭久寂寥，蹉跎虛度幾春秋，今日蒙師呈此令，臨濟家風事若何，師便打，進云，恁麼則昔日臨濟，今朝黃檗去也，師云，汝增我不得，乃云，全機展演，一道提持，葢古覆今，超聲越色，突出報化，佛頭拽脫，娘生鼻孔，向此辨明得去，便可施大機，發大用，與銅頭鐵額敲枷打鎖，超宗異目，碎骨取髓，天上人間解粘去縛，佛祖塲中抽釘拔楔，所以道，縱橫無碍，殺活自由，我為法王，於法自在，正當恁麼時，安家定業一句作麼生道，拈拄杖按膝云，橫按鏌鋣全正令，太平寰宇斬癡頑，復舉，當時世尊初降生，一手指天，一手指地，目顧四方，週行七步云，天上天下，惟吾獨尊，後來雲門文偃禪師云，我當時若見，一棒打殺與狗子喫，貴圖天下太平，師云，世尊衍鐵牛機，雲門明格外句，雖則各露風規，要且未合本據，且道如何是本據底意，天上有星皆拱北，人間無水不朝東，卓一卓，下座，居士陳治安，林有喜，林正立，夏春暉，吳承啟，龔士龍等請上堂，僧問，身居學海，意出雲霄，花無戀影之心，境不畱人之迹，正恁麼時，是何境界，師云，獨步大方，進云，如何是黃檗境，師云，十二峰高，如何是境中人，師云，頂天立地，如何是人中意，師云，自家薦取，進云，人境已蒙師指示，人忘境寂事如何，師云，頂門劈開，進云，如何是學人自己，師便打，云，還不知羞，問，色身非我，我亦非眞，如何是本來面目，師良久，云，會麼，僧噓一噓，師云，鼓粥飯氣，乃云，眉橫錦繡，披一念於古今，目機銖兩，融古今於一念，非彼非此，非遠非近，卽躔離躔，居世出世，游歷宗家，舉揚佛事，道骨叅天，仁風洽爾，人天贊之有分，緇素誦固無窮，然而更要信得當人自己分上有一叚，描也描不成，畵也畵不就，如此底奇特之事，佛祖窮之不到，人天贊猶莫及，坐斷要津，不通階級，所以發明奇特事，須是恁麼人，要是恁麼人，方明奇特事，旣若發明得去，則與山僧拄杖子同條合命，且拄杖子初無多少奇特，祇是風標獨立，斬釘截鐵，喚作山僧拄杖子，却是現前衆居士，喚作現前衆居士，却是山僧拄杖子，無二，無二分，無別，無斷故，正當恁麼時，歸根復本一句作麼生道，萬物盡資和氣力，靈苗豈藉四時推，以拄杖卓一卓，下座，遠祖白雲守端禪師，於曹溪正脉，自南嶽讓始源流，至祖乃第十三世也，示生於宋，及其出世始末事績，略載會元，曩者通容行脚時，閱方冊中有浮山遠推重其發明臨濟三頓棒，大有過人處，因是覔祖全錄，竟不獲一覩為懷，茲赴黃檗請，有興化若雪禪人，偶於店舖敗紙堆中拾得一冊，被蟲蛀所食，殘缺殊甚，雖非全帙，而亦嘗臠得鼎，亦有頌古，試比聯珠，僅存什一，遂命侍者將聯珠內凡屬祖所著者盡書出，合編以備觀覽，然於錄內有字句因蛀缺減，再全錄時，依其補正，時默宓公同峻初嚴居士發意受梓，筆為紀云，曹溪源流第十六世祖虎丘紹隆，師於佛果會下為知藏，一日入室次，果舉見見之時，見非是見，見猶離見，見不能及，乃舉拳問之曰，還見麼，祖曰，見，果曰，頭上安頭，祖聞，脫然契證，果叱曰，見個什麼，祖曰，竹密不妨流水過，果肯之，自爾深藏履踐，不露圭角，有問果曰，隆藏主柔易若此，何能為哉，果曰，瞌睡虎耳，過後出世，有語錄，當時人集以成篇，不盛帙，觀其威弘自若，磊落精徤，睡虎之言益顯不虛，方外多刻行，獨於閩中少有見者，故舊年於此山鏤刻，便與緇素請閱，按源流，祖之降生於宋，和州含山人，在高宗紹興六年丙辰五月八日乙亥示寂也，時崇禎乙亥仲春甲戌日，第二十代嗣法孫通容拜書于黃檗丈室堂，入院，至山門云，從上已來，閒門破戶，一時八字打開了也，且道關棙子在甚麼處，喝一喝，便入，佛殿云，巍巍堂堂，坐斷十方，正當與麼時，好與三十拄杖，何故，不見道，斫却月中桂，清光應更多，伽藍堂云，城塹三寶卽不無，重振宗風如何著力，舉香云，一番提起一番新，祖師堂云，西天四七，眼橫鼻直，東土二三，寐語喃喃，惑亂天下人無了時，今日不肖兒孫活捉將來，一爐燒却，方丈云，掩室杜口，狼藉不少，古今天下老和尚潑天潑地，蝦跳不出斗，琦上座到者裏又作麼生，驀拈拄杖畫一畫云，破也，破也，卽日衆請上堂，師至座前，拈侍御心弘林公請啟云，只者個爍破重關，徹法源底，逼得山僧無藏隱處，今日不免對衆舉揚，煩維那宣讀，宣畢，指法座云，寶華王座流露眞宗，我今更踏向上一着，千聖俱立下風，遂陞，告香云，者一瓣香，𤑔向爐中，端為祝延今上皇帝聖壽萬安，伏願龍圖鞏固，鳳曆長春，齊壽考於芥子之城，扇眞風於拂石之刧，者一瓣香，奉為滿朝文武功勳及郡縣尊官，伏願祿位高遷，德風遠播，者一瓣香，奉為本山大檀越並外護諸居士，伏願同明般若之正因，共證金剛之固體，者一瓣香，大衆會麼，昔年在這裏落節，今日向這裏拔本，𤑔向爐中，專為現住浙江溫州府永嘉縣法通禪寺，傳曹溪正脉三十五世費隱容和尚，用酬法乳之恩，遂斂衣就座，上首白椎云，法筵龍象衆，當觀第一義，師云，第一義諦，三世諸佛無著眼處，汝等諸人作麼生觀，試出𨁝跳看，僧禮拜，師云，勅點飛龍馬，跛鱉出頭來，問，祇園繇來古，法席至于今，請問和尚，還有亘古亘今底麼，師云，坐斷乾坤，僧禮拜，師便打，問，黃檗家風舊，今朝令轉新，如何是新令句，師竪拂子云，會麼，僧喝，師云，再喝看，僧又喝，師便打，問，陽春初臨，法席三開，和尚卽今將甚麼物示衆，師拈拂子，左一拂，進云，者個便是和尚為人處麼，師右一拂，僧禮拜云，謝和尚指示，師云，指個甚麼，僧一喝，師云，且喜沒交涉，問，言前薦得，屈辱宗風，句後承當，埋沒家寶，正當與麼時，敎學人向甚麼處模索，師云，鐵牛橫古路，進云，不是特來呈舊面，隨流一句事若何，師擲拂子，進云，好女不著嫁時衣，便轉身，師便打，乃云，棒頭未點，遍界全彰，鼻孔下垂，通身露布，脫體承當得去，直下頓超佛祖，脫若未能，山僧第二杓惡水潑汝諸人去也，𥪡拂子云，向者裏撥一線道，不妨輝天鑑地，耀古騰今，這邊那邊，七通八達，便能運大鉗鎚，施大機用，摟碎佛祖頂𩕳，掀翻衲僧巴鼻，有時孤峰頂上獨立，有時百草頭邊𨁝跳，在此非此，在彼非彼，一道平懷，冺然無寄，蕩蕩廓周沙界，歷歷遍滿十虛，正當與麼時，共樂昇平，如何話會，野老不知堯舜力，鼕鼕打鼓祭江神，復舉，二祖阿難問迦葉云，世尊傳金襴外，復傳何物，迦葉召阿難，阿難應，諾，迦葉云，倒却門前剎竿著，阿難有省，師云，迦葉盡力提携，只倒個門前剎竿，然放倒且易，扶起猶難，還有扶起者麼，如無，山僧自扶去也，卓拄杖云，扶起倒剎竿，不用纎毫力，依舊𥪡門前，千古明歷歷，卓拄杖，下座，開藏，檀樾請上堂，師竪拂云，三藏十二部，一切修多羅總在這裡流出，且道這裡從甚麼處流出，脫若會去，翻藏已竟，皇恩祖德一時酬畢，若猶未然，山僧向第二門頭展演去也，大聖無名，美流萬世，大功不宰，勳業湛然，所以大人具大見，大智得大用，一言含萬有，一句逗羣機，廣羅法界以無遺，細入微塵而靡間，生民共沐恩光，草野均沾利樂，浩浩蕩蕩，民莫名焉，茲逢吉日良辰，慶雲繚繞，有大檀那運普利心，命山僧登臨此座，開大寶藏敷演眞乘，言言見諦，句句朝宗，杲日昭回，山川顯煥，中天祖丹心畢露，葉相國洪護儼然，了三十年前未了之公案，翻五千餘卷爛熳之葛藤，以酬祖德，用報皇恩，且道政當此際，如何著力，等閒舒出娘生手，撥轉如來正法輪，下座，送化士，上堂，師云，龍樓寶閣半傾欹，搖拽雲中能幾時，特地掀翻重鼎建，大家出手要撑持，急著力，莫遲疑，事難方表丈夫兒，拈來莖草千金重，不是苦心人不知，呈拄杖云，會麼，葢覆乾坤，只這箇頂天立地是由誰，下座，佛誕，恬生林居士等為縣主凌公祝壽，請上堂，問，曇花自天降，偉人此日生，為瑞為祥卽不問，如何是不卽不離，師良久云，會麼，進云，恁麼則當陽普露，遍界全彰去也，師云，如何是當陽意，僧頓足，師打云，亂發作麼，問，九龍方吐水，萬象盡聞香，降誕右脇下，求師大闡揚，師云，銀蟾初出海，何處不分明，乃云，性海波澄，光吞羣象，桂輪孤朗，影現娑婆，經云，應以宰官身得度者，卽現宰官身而為說法，應以菩薩身得度者，卽現菩薩身而為說法，茲乃文佛降生之日，正是賢侯華誕之晨，且道現甚麼身而為說法，遂竪拂子云，會麼，一點水墨，兩處成龍，五日一雨，十日一風，德澤溢乎四海，仁壽卓立千峰，若論衲僧向上一着，未離兜率猶較些子，突出娘胎堪作甚麼，那更一手指天，一手指地，口喃喃道個天上天下惟吾獨尊，敗露不少怪道，雲門一棒打殺餵狗子喫，貴圖天下太平，雲門雖握閫外威權，未免渾身泥水，到黃檗門下一點也用不着，且黃檗尋常用個甚麼，只有一雙窮相手，未嘗低揖等閑人，下座，羅山亘和尚至，上堂，師云，進以禮，退以樂，暖日和風響殿閣，出則弟，入則孝，靑山綠水慶雲罩，兩相扣擊破砂盆，千古長空浩浩鬧，若將耳聽終難會，眼處聞聲無不到，汝等諸人各各有眼，必也堪聞，且道羅山，黃檗兩口無一舌，撞頭磕額，所談何事，夜半太陽輝宇宙，天明黑漆布乾坤，下座，元旦上堂，云，王言如絲，其出如綸，等閒拈一毫頭，家隆國泰，信口道一句子，草偃風行，人間天上共沐恩光，此界他方鈞陶至化，是以在天天中之聖，在人人中之尊，在物物中之貴，在法法中之王，且道在衲僧分上成得甚麼，竪拂子云，會麼，為瑞為祥彌法界，如雲如雨覆三千，下座，辭衆，上堂，師云，八載住持受苦艱，呵風罵雨不安閒，今朝帶水拖泥去，十二峰頭展笑顏，大衆且道，笑個甚麼，波裡橫行波裡睡，幸然不沒小江間，下座，再住黃檗，林檀越請上堂，西堂良也問，黃檗開期慣用本分鉗鎚，只如逢着超宗異目底人，如何施設，師云，虎頭帶角出荒草，進云，恁麼則牙期本是舊知音，流水高山不用絃，師云，隱隱峰頭露一班，進云，今日林府設齋，不比尋常茶飯，因齋慶讚一句作麼生道，師打云，是尋常，不是尋常，進云，直下分明，師云，秪為分明極，乃云，陷獸機關，妙乎毒手，活人眼目，所貴藏鋒，鋒藏忽然入眼，重重翳障凈盡消除，手毒偶觸其機，一切生靈俱在坎內，然世間小小技術，亦有神妙不測之功以利天下，何況佛祖鉗鎚，宗門牙爪，一棒一喝，一錐一拶，一語一默，一動一靜之下，轉凡成聖者乎，故我臨濟見僧入門便喝，德山見僧入門便棒，又云，夫叅學者，不避喪身失命，我在黃檗處，三度問佛法的的大意，三蒙痛棒，如蒿枝拂相似，而今再思一頓，無人下手，僧云，某甲下手，濟度棒與僧，僧擬接，濟便打，看這老漢機用，如返風囘火奔流，度刃毒中之毒，鋒上加鋒，殺活自由，亘赫千古，苟承其宗，須明厥旨，豈可昫昫之仁，硜硜之德，詹詹之言，屑屑之行混雜其間，以玷從上綱宗邪，茲乃結夏之期，衆等請陞此座，欲山僧舉揚正法眼藏，於清淨大圓覺中，一一點出正知正見，與諸人共知，未審諸人還委悉麼，掃却腥臊千萬里，唯餘正脉永流通，下座，縣主凌公請小叅，師舉臨濟大師云，有時一喝如金剛王寶劍，有時一喝如踞地獅子，有時一喝如探竿影草，有時一喝不作一喝用，喝一喝云，是金剛王寶劍，是踞地獅子，是探竿影草，是一喝不作一喝用，大衆試判斷看，若判斷得，山僧拄杖子當堂分付，擬議尋思，劍去久矣，那更形于問荅，涉于語言，彼此鈍置，無有了期，所以山僧尋常向諸人眉睫上輪刀走馬，汝等諸人須向山僧脚跟下斬釘截鐵，兩不相傷，各無妨礙，得到與麼田地，正好孤峰頂上罵月呵風，十字街頭拖泥帶水，或順或逆，或抑或揚，激發個事，接引後昆，堪報不報之恩，共助無為之化，且今日山僧與凌公覿面相呈，各出手眼一句作麼生道，玉融風雅千年紹，黃檗山輝一點奇，大殿上梁，小叅云，托出脊梁橫法界，大開眼目耀乾坤，都盧一座空王殿，八萬四千解脫門，正當與麼時，撐持者撐持，蓋覆者蓋覆，且道阿那個作得其中主，良久云，兒孫卓立如麻粟，沒量大人獨箇尊，喝一喝，轉身，僧問，如何是奪人不奪境，師云，眼底無人一色新，如何是奪境不奪人，師云，家無四壁不知貧，如何是人境兩俱奪，師云，踏翻世界無踪跡，如何是人境俱不奪，師云，出門俱是看花人，進云，今朝值遇揮斤手，遊刃忘牛世所希，師云，未知人境在，縣主凌公問，與萬法為侶政自難，如何得不與萬法為侶，師震聲一喝云，會麼，進云，未了，師云，還要第二杓惡水麼，公無語，少頃，問云，畢竟如何是不與萬法為侶，師云，百花叢裡過，一葉不沾身，次夜茶次，問，昨日請敎大師，自見慚愧，師云，慚愧者誰，進云，親到黃檗來，師云，明日向甚麼處去，公擬議，師云，來得，去不得，進云，話頭明明，為甚鈎不起，師云，放下來，公應，諾，又問，百丈野狐話，不落是，不昧是，師云，山僧不打這兩片皮，進云，不會，師云，江南江北問王老，一狐疑了一狐疑，進云，為甚麼又墮野狐身，師云，汝卽今是什麼身，公無語，師云，山僧今夜亦墜異類中去也，便作虎聲，轉身歸方丈，有護乩，居士謝雨入山，師云，嘗聞仙人會作詩，仙書云，佛何用詩，師云，天上無空腹神仙，山僧今日與仙聯一首遊戲，異日載志，亦是勝事，仙云，請和尚先，師云，仙翁冐雨入山家，士囑仙云，和尚機速，請荅，仙停乩罔措，師震聲一喝云，擬議停機，白雲萬里，本是木作成，靈從何來，聖從何起，莫瞞山僧好，乃自聯云，仙翁冐雨入山家，何事當機縮爪牙，不獨渾身泥水濕，片心攪擾亂如麻，令侍者度與仙，仙齋後和云，仙翁冐雨入山家，為喫趙州一碗茶，莫怪無言為擬議，春霖洗落滿山花，師云，好個春霖洗落滿山花，祇是遲了些，復次韵云，浮囊擊碎了無家，竟日貪杯酒當茶，寶訓盛行江北，大著吳中，而閩粵師僧，十有八九莫之見聞，欲禪林之振，道法之隆，詎可得乎，余昔行脚金粟時，目之如獲至寶，懷之有年，雖不能力行，抑亦不敢須臾忽也，是集始自明敎老人，終於懶菴大師，於中三百篇，皆從諸老眞心中流出，而其語言光明正大，直截簡切，眞足為萬世師法，會之甚易，而行之誠難也，貴乎剪華取實，急救像季流弊，摧邪輔正，恢復上古眞宗，澆漓之風旣息，渾樸之道斯全，而口耳流傳之弊，悖逆無根之說，曷由興哉，余每欲刋行與衆共之，所愧囊空，弗克其事，今玄生禪人鳩諸仝志，剞劂流通，大有補於閩粵，讀臣農卽事篇，乃知百草頭邊，泣露吟風，淋漓感慨，撼動天地鬼神，擊起赤膽忠心，雖林巒草野，莫不號呼長太息者矣，於戲，有國，有家，有禪林者，苟無這段骨氣，者副心腸，而能成立其事也，夫臣農老翁荷儒佛有年，今乃遯于桑梓，日與村農野牧撫掌高歌，拍拍是令，而其語言磊落，逸性顚狂，有時喝馬驅牛，有時棒風呵月，言人之所未言，行人之所未行，建立師宗，貴乎莫逆心腹，掀翻祖道，妙在徹骨弟兄，爪牙早已完全，肝膽繇來共赤，家裡人成家裡事，箇中信向箇中傳，恭惟法弟，德涵海岳，道契塵寰，一脉長懸，隱隱清彈霜夜月，雙巒並峙，重重流露洞中春，忝法愛以來迎，仰慈仁而許可，因緣出現，正值斯時，賓主圓融，莫非此際，僧衆瞻風已久，士紳渴化良多，更冀速展鳳巢，允矣眉端增彩，卽登獅座，儼然錦上鋪華，某等停候白椎，親聆哮吼，慶快平生之願，滿足曠刧之心，玄珠禪人賫居士手敎幷信物，領謝，領謝，山野雖未面晤，已知居士從正信中來，乃能立志期悟，直至古人田地，不敢一念退屈，比按牛頭喫草者，實雲泥懸隔矣，又求直截開示，山野祇得口挂壁上，然居士未開口前，合喫三十棒，山野與麼道，早已鈍置不少，那更委曲開示，展轉牽絆，曷有了期，且道未開口前，過在什麼處，合喫三十棒，所冀着實體究，無間閒忙，忽于不知不覺處磕着山野棒頭，敢保生死心七花八裂，本來面目獨露堂堂，至於迎賓待客，呼奴喚婢，法法頭頭，塵塵剎剎，無非本地風光，更于何物而可蒙昧者哉，得到與麼時節，速來通消息，所尊者道，所重者法，法道之所在，捨身衛之，非過也，法道之所不在，忘名事之，奚益焉，然今正值禪林秋晚之時，破法沙門，謬解宗徒，靡所不至，若非正眼決之，恐被邪師所惑，衞之事之，有何補于法道乎，是以我宗貴在眼正，眼若果正，日常行操則無顚蹶之患，入佛堂奧必也可期矣，古僧問古德，如何是正法眼，德云，破沙盆，且道是什麼意旨，所冀居士弗舍晝夜，孜孜叅究畢竟是什麼道理，脫若㘞地一聲，便知山野棒頭落處，山堂夜話月初凉，何處飄來一院香，莫是東甌塵外客，催人落草暗商量，咦，一念妄動，百計無何，造道緇素，可不慎哉，葢為居士昔日一問，不帶枝葉，屢屢觸人鼻孔，不覺逗漏如此，然山僧當時荅處直截根源，未審居士留心否，徹證否，如徹證也，便能掀翻窠臼，摸捋虎鬚，則不被天下野狐津沫所瞞也，不妨二六時中，心心獨尊，念念獨尊，頭頭獨尊，法法獨尊，塵塵獨尊，剎剎獨尊，更有何物可為伴侶哉，然後獨踞公堂，應機接物，大用現前，不存軌則，一語一默，一錐一拶，決千古之猶豫，斷未了之公案，敲枷打鎖，起死囘生，為黎民福，成差別智，正是沒量大人境界，非凡小可知也，果到與麼田地，不虛黃檗山中一面，捨此別作生涯，棄本逐末，則直指之道莫辨，何故，吾宗貴在單刀直入，切忌多途雜毒，途多踏草不死，毒雜必也難療，來敎謂，末刧衆生無明濃厚，卽入此門，盡是識神搬弄，求其絕後再甦，千無一二，誠如所論，婆心雖切，而義未妥，何故，一切衆生無明濃厚，障蔽心目，難入此門，盡被識神搬弄，無時休息，故古德呵為門外漢也，苟入此門，如賊入空屋，失却偷心，所謂了了見，無一物，亦無人，亦無佛，大千沙界海中漚，一切聖賢如電拂，此便是入門樣子也，又云，今歲不上公車，非是辭榮高尚，實觀世味如嚼蠟，據山野見處，觀世味如嚼蠟，正好上公車，登大任，儒佛並治，家國晏然，不惟人主坐致太平，抑亦靈山付囑猶在矣，更承妙象，嘉刻併選，禪髓見惠，何以克當，然山野住持事繁，未暇覽閱，第目髓之一字，似未妙也，葢髓字，係初祖將示寂，門人侍側，祖曰，時將至矣，汝等盍各言其所得，諸子各呈所得，祖一一印訖，唯慧可大師卽禮三拜，依位而立，祖曰，汝得吾髓，今門下不錄機語，以古人方便義路為禪髓而謂普被三根者，實未能全被也，上根聞之，未免掉臂而去，終不咬人言句，中根自有生涯，亦不隨語生解，下根聞之，若存若亡，不無葛藤所絆，如是則何普被之有哉，殊不知，宗門下貴在覿面提持，抽釘拔楔，解粘去縛，直令個個獨露本來面目而後已，曷有實法繫綴于人乎，故我臨濟老人，三度問佛法的的大意，而黃檗三施痛棒，至大愚處點破，乃云元來佛法無多子，此便是瞥悟禪髓之樣子，不獨此老如是，乃至有祖以來，莫不由此為至要，餘者盡是皮毛，何足道哉，偶因門下一片熱腸，不覺噶呾如此，諒直夫必受直言，故不敢紆曲以汚直腸，彼此尚直，則直指之道可通，不然，總被識神搬弄，至于驢年無有休歇矣，謹復，敎外別傳，肇自迦葉，禪門規制，始於百丈，故我土自唐及宋，以至於明，凡有禪林者，莫不遵而行之，然行之至者，禮義存，名位正，法道尊，付囑弗妄，而禪林振矣，行之未至，規繩不備，師資混濫，不肖者操其權，賢者退其位，私念一萌，公事盡廢，以致中外不睦，禪林繇此削弱也，苟忽而弗行，則無恥之徒分房列戶，靡所不為，縱有百千共住，如惡又聚，成外道法，奚益於祖庭乎，葢黃檗係列祖之席，先人不惜身命，叩闕請藏，為重此席故，感得天童，金粟二老人闡揚大法，醒覺羣迷，重光祖道，余愧不肖，住持八載，同諸被子，恢復鼎建，艱辛萬狀，不知有身，不知有名，屢受無根之謗，亦為此法席故也，若夫正見衲僧，須擇正言，行正事，不為邪魅所惑，則祖法存焉，祖法存，禪林興，祖法亡，禪林廢，所謂寧可無人，不可無法也，茲者聖制在邇，本山耆舊仝諸執事等，須擇吉日起，期定執事，以存聖制，一一依規而行，倘有違者，耆舊與執事公議擯罰，則不愧同住一會，亦不辜先人創制之本懷也，入寺，至山門云，欲透祖師關，須從這裡入，喝一喝，便進，佛殿云，佛身充滿於法界，大衆切忌踏着，遂大展坐具三拜，方丈云，居祖室，行祖令，任是銅頭鐵額到來，直敎不存性命，卓拄杖，震威一喝便起，當日替舊，同大衆請陞座，師云，古路同行，祖庭同入，步步相隨，心心相印，了無異緣，亦無二念，如空合空，如水投水，直下薦去，多少省力，其或未然，山僧不惜眉毛，為諸人通箇消息，良久云，囘家盡是兒孫事，祖父從來不出門，卓拄杖，下座，開堂，拈戶部乾菴陳公請啟示衆云，正法眼藏，湼槃妙心，盡在箇裡，若向文彩未彰時會去，不待形言，苟或未能，不妨重新宣過，維那宣疏畢，指法座云，要提無相毘盧印，須向千峰頂上行，遂陞座，拈香云，這一瓣香，彌綸萬有，統御人寰，𤑔向爐中，端為祝延今上皇帝萬歲萬萬歲，伏願天下太平，萬民樂業，這一瓣香，天地同根，萬物一體，奉為滿朝文武，天下官僚，本山請主護法檀越，伏願福同滄海，壽等喬松，這一瓣香，數載向外追尋，一朝這裏翻身，今日人天衆前，次第二囘拈出，專為現住浙江嘉興府海鹽縣金粟廣慧禪寺，傳曹溪正脈三十五世費隱容和尚，用酬法乳之恩，遂斂衣就座，上首白椎竟，僧問，大開爐鞴，逼得無位眞人沒處藏身，請問和尚，如何著脚，師云，待案山點頭，卽向汝道，進云，只如龍得水時添意氣，虎逢山勢長威獰，又作麼生，師云，一任𨁝跳，乃云，當陽揭露，正體全彰，祖令旣行，千差坐斷，所謂法隨法行，法幢隨處建立，以虛空為爐鞴，將須彌作鉗鎚，情與無情，一火煆出，直得上無攀仰，下絕己躬，如天普葢，似地普擎，拈花要旨從斯揭露，面壁宗風因爾昭明，所以道，神光不昧，萬古徽猷，入此門來，莫存知解，知解若絕，不假修持，然雖如是，祇如今日開堂祝聖一句作麼生道，萬邦有道歸王化，四海無虞樂太平，卓拄杖，下座，戶部陳檀越入山，請上堂，師云，相逢便拈出，未舉應知有，撥轉大法輪，同伸一隻手，法輪一轉，一切皆轉，轉煩惱為菩提，轉八識成四智，轉穢土為凈邦，轉萬物為自己，所謂靈丹一粒，點鐵成金，至理一言，轉凡成聖，如斯舉唱，尚落今時，須知當人分上，離名離相，絕聖絕凡，凈躶躶無依，赤洒洒獨露，這裡見得徹去，不妨隨處作主，遇緣卽宗，其或未然，萬古碧潭空月，再三撈摝始應知，下座，安執事小叅，師云，法席由來古，今朝令轉新，主賓雖互換，元是昔時人，所以建立門庭，弘通祖道，須是其中人，方能徹底荷任，豈不聞懶安佐靈祐，黃檗輔南泉，是以古人於法為重，於身為輕，在我衲子分上，應須磊磊落落，事事無碍始得，作麼生說個事事無碍底意，有水皆含月，無山不帶雲，彌生平疎懶，不堪為人師範，素作支遁計，以養病軀，黃檗祖席非法兄道德光大，莫能振其弘規，此月初，間有書辭，檀那會請法駕囘山，以安常住，慰四衆之望自可期，到山方知出遊連江，適羅山執事接某囘泉，不及親迓法駕，候到山恭趨座下，以聆清誨，餘容嗣布，不備，派行如沛，泉州同安康氏子，幼奇頴，雖習舉業，恒有出塵之志，年十七應郡試，過南安圭峰報親寺，覩寺額，欣然曰，世出世法無非報親，何必世榮乎，遂就圭峰示銘公披剃，蒙雪峰亘和尚激發箇事，頗有入處，二十一歲詣黃檗受具戒，隱元國師問曰，來自何方，師曰，泉州報親，國師曰，欲為何事，師曰，欲求佛法，國師曰，我這裏一法也無，師曰，正好着力，國師默器之，遂入侍丈室，往金粟省覲天童掃塔，逮應請福嚴，龍泉，皆命師堂中領衆，受囑出山，居溫陵誌公洞二載，徙玉融獅子巖，值時艱，益自韜晦，或炊烟不繼，恬如也，太史葉霞丞迎師到府說法，欲留就第過夏，師不可，國師應扶桑請，舉師嗣席，辭讓至再，檀護耆舊敦請益堅，始從衆命，登堂演法，機圓語峻，如明珠走盤，駿馬驀坡，由其深入道奧，故爛熳天眞得大辨才也，春日上堂，堤邊楊柳垂靑，嶺外野花馥郁，一氣轉來遍界新，物物頭頭都漏泄，旣漏泄也，一毫頭上現全提，萬仞崖巔露眞智，雲林鳥語熾然說，塵說剎說無間歇，雖然恁麼，若向此中明，未具透春眼，不向此中明，且道眼在什麼處，便下座，叅藩陳乾翁請上堂，舉，操公大夫訪資福，福見來，畵一圓相，大夫曰，弟子恁麼來早是不着便，那堪更畵一圓相，福便掩却方丈門，師曰，資福與麼展拓，雖則善應機宜，也是韜光露影，今日大夫到來，黃檗八字打開，覿面無遮，相見了也，且道當時是，如今是，於中緇素得出分明，一貫兩個五百，其或未然，重為指注，日暖溪聲泳，風和山色彰，不因春到戶，怎見百花香，時兵荒薦至，師赤身荷法，勉衆以為道忘軀，提持向上一着，深錐痛拶，故學者咸思自奮，忘其苦淡，沾法乳者，率多高明之士焉，住十載，凡國師公案未圓者，悉以圓之，洪規丕振，康熙二年秋，退居獅子巖，明年甲辰春，囘主圭峰，九月末示疾，門人延醫診視，師却不受，大衆詣榻前求開示，師拍掌一下曰，是開示，不是開示，一僧曰，末後句聻，師索筆疾書曰，死奚憂，生奚悅，誰是知音，，清風明月，十月初六日，命侍者取湯沐浴，剃髮，跏趺而逝，世壽五十，僧臘三十，奉全身塔于黃檗海會塔左畔，派行性願，福清江陰林氏子，十五歲從城山無生師薙染，詣獅巖叅隱元國師，一見器之，携入檗山，遂登具戒，又叅福嚴于金粟，嚴問曰，蚯蚓斬坐兩段，佛性在那一頭，師作禮曰，求和尚開示，嚴驀頭一棒，師無對，嚴以杖擉退曰，汝不去，還在這裡作麼，連棒趕出，師直得迷悶盈懷，寢食不安，定要打徹此一着子，因看百丈政禪師語錄老宿見日影透窓問話因緣有省，仍囘黃檗，執侍國師有年，益臻伭奧，後隱松溪白雲菴，偶有江西之行，路由汀州寧化，緇素懇留，重興東山古剎，建東山橋，甲辰秋落成，玉融諸檀護請嗣席黃檗，國師八十華誕，上堂，法王壽量等虛空，擬比虛空又不同，四相皆空何所祝，扶桑湧出一輪紅，山僧出師門牆已有年，所仰頌恩德非一朝夕，茲八旬華誕，豈可付之默然，未免拈炷香望東禱祝，庶幾頭頭不昧，法法圓融，遂起身舉香云，惟冀吾師壽量與五岳齊高，吾師福履同二儀並厚，普利羣機，剎海三千沾法雨，宏提正印，王臣萬國仰眞風，長為宗門典型，永作人天依怙，山僧祝讚已竟，汝等各表殷勤，又且如何，刧石有盡年無盡，海屋添籌算莫窮，師重法剔蠧，揀魔辨異，嘗有浙僧冐稱福嚴得子，持數十金入山掃塔，師驗其非是而却之，復有楚僧頻以怪異惑衆，領宰官善信至寺設齋，師嫉其邪，却之而退，時或謂拗執，及後二人皆敗露，方服師之卓識，慧門和尚進塔，陞座，善知識者是大慈父，能與人解粘去縛，能與人超生脫死，將黃葉而止啼，為憐赤子，策眉毛而見佛，笑煞傍觀，檢點將來，總是曲順機宜，要人親造此道而後已，是故我法兄慧門和尚，住持十載，其德也厚，其心也普，檀信欽崇，諸方景慕，茲者化緣已畢，撒手歸眞，舍利晶瑩，安藏窣堵，只如者一座，高而無上，廣莫可測，且道是天地生成耶，良工鑄就耶，要明者個端倪，必須透頂透底，主席十載，造永祚橋於寺前，康熙癸丑四月末示微疾，命執事製龕，自治書辭檀樾，六月十三日謂諸弟子，吾滅後，喪事不得從俗，明日午時可扶我進龕，謦欬一聲卽行矣，至期，沐浴更衣端坐，神色不異，語衆曰，無常迅速，各自努力，徐又問曰，過堂也未，衆曰，已竟，遂索筆書偈曰，四大雖已乖違，個中自有主持，看破去來如幻，方知吾不汝欺，咄，擲筆微笑脫去，世壽五十八，坐四十三夏，奉全身塔于黃檗梅菴右崙，派行性宣，莆田人，從隱元國師祝髮，執侍久之，後掌記室，遷為西堂，受囑後，隱于閩縣興林寺，康熙十二年癸丑冬，主席黃檗，冬至上堂，朕兆未分，無許多事，及至一氣已分，便有生住異滅，春夏秋冬，若是本分衲僧，把斷要津，不通凡聖，隨他陰陽消長，四序變遷，羣陰剝盡也未嘗减一些子，一陽來復也未嘗增一些子，旣皆增減不得，何妨運至化於無為，形乾坤於掌握，說什麼能為萬象主，不逐四時凋，且道無陰陽，地上如何通信，聽取一偈，烏兎空中似箭飛，百年影子笑相追，山翁兀坐禪牀角，使得人間十二時，扶桑隱先老人大祥，陞座，住世八十二年，建幢四十餘載，七坐精藍，開盡英才活眼，單提寶劍，截斷邪妄藤窠，名上達於兩國，澤下敷乎羣生，化緣旣畢，示寂夏初，人天暗垂淚，落日减慧光，屈指韶華奄及三載，蘭孫桂子，布滿華桑，箇箇興雲致雨，人人賜紫談伭，不孝忝承法乳，哀慕難忘，今日謹陳薄供，聊表微忱，遂起身拈香曰，念師德兮天地長，仰師道兮日月光，水有淵源兮木有本，披肝瀝膽兮此瓣香，瓣香已爇，普請頭首大衆同詣東方丈影前，作禮三拜，歲旦，上堂，元亨利貞，乾之德也，始乎一氣，常樂我凈，佛之德也，本乎一心，專一氣以致柔，修一心而成道，心也者，冲虛妙瘁，炳煥靈明，化日維新，平治家國，永息干戈，民安物泰，人人樂有道之天，箇箇享無為之福，而我格外衲僧，檗峰錫寄，三三水湧波瀾，六六山添秀氣，洋洋大哉，萬物資始，且道如何是資始之義，一年三百六十天，今朝萬福從頭起，僧問，德山入門便棒，臨濟入門便喝，除却棒喝，請師別道，師曰，此是學來底，汝生機處問將一句來，僧便喝，師曰，此一喝未有主在，僧又喝曰，那個男子不丈夫，師便打，僧禮退，師曰，元來不丈夫，問，工夫旣到無心處，爭奈無心又隔關，還有不隔關底麼，師曰，石女腰邊裁兎角，僧曰，堪作什麼，師曰，鐵牛背上刮龜毛，僧曰，一任風光滿眼，師打曰，未許你在，師住持五載，值耿藩之變，閩中板蕩，嘗有兇寇持刃入山，覩師道貌，皆羅拜而去，由其慈悲化人故，叢林禮樂賴以如故焉，戊午春，退隱榕城道山，卽以是冬十一月十九日入滅於三皇殿，世壽八十，塔於黃檗佛座峰之麓右隴，語錄上中下三卷，隨大藏流通，派行眞凈，號別菴，漳州海澄縣林氏，幼習儒，年十七禮仙遊縣寶幢山龍華寺德瑞公為師，二十二受具戒於泉州招慶亘信和尚處，因閱五燈至舜老夫問古鏡未磨因緣有省，值隱元國師至龍華，師問，南泉斬貓，意旨如何，拜未起，國師一踏踏到師，擬開口，國師連踏兩踏曰，我今日為汝困徹，師直得通身汗下，遂侍國師於黃檗，服勤二載，甲午，國師應扶桑請，師以親老不敢遠行，歸幢山，書華嚴以壽雙親，仍登檗山，時慧門和尚主席，一見卽問，清兄何不倒却門前舊剎竿，師曰，推倒易，扶起難，門曰，你試出手看，師打筋斗而出，遂嗣之，順治庚子秋，司理李公其蔚請住同安眞寂寺，寺為希運祖師與唐宣宗所居處，浴龍池遺蹟尚存，李公請建立宗旨，康熙十六年丁巳，福清邑侯鄧公獻英請主席黃檗，上堂，大丈夫須決烈掀翻從前窠臼，直下斬釘截鐵，拋下栗棘蓬，拈却乾矢橛，君不見，黃檗老婆心太切，六十棒打得臨濟腰折，後代兒孫不丈夫，便向大愚處甄別，與麼當作叅禪，敢保老兄驢年未瞥，山僧不惜眉毛，為你抽釘拔楔，擲下拄杖曰，拈華微笑，乃清時之奸雄，斷臂安心，為肇亂之讒賊，喝一喝，下座，特造國師齒髮墖於松隱堂，並甃肓龍橋，庚申秋退席，復為衆請，載住二年，壬申應南林請，癸酉重興南林，乙酉九月望日示微疾，二十日早，命侍者具觚翰，自述出家至叅訪，出世，本末因緣，凡數百言，復自撰塔銘，未刻，令取水凈身，跏趺告衆而化，壽七十七，臘六十五，塔全龕于黃檗塔菴公媽塔右崙，語錄四卷刋行，派行寂晟，字雲崖，莆田縣闊口陳氏子，生不啜乳母，以米漿養之，及長，肌體鮮瑩，十七求無波師剃度，母告之曰，出家非細事，當如孀婦守節，師卽佛前發誓，律身不精嚴，心地不悟明，應墜泥犂，崇禎辛巳入檗山領戒，問隱元國師曰，比丘二百五十戒，如何是正戒，國師提起數珠曰，是正，是邪，師曰，與麼奉持去也，國師便打，次謁九座獅林，暢問兜率悅三轉語，三問三被打，至第三棒倒地，半晌方甦，林曰，任你百問吒吒，我只一棒打到底，師此時便會棒頭落處，復謁亘信彌，後再見國師於龍泉，國師垂語曰，只如無面目眞人，三頭六臂漢一齊去到，作麼生煆他，向者裏道一句看，或答，一槌百雜碎，師曰，團團原不費鉗鎚，國師為首肯，時慧門和尚分座，師每從咨請，一日，門出拈古示師，中有拈大隨覆龜語云，直饒覆却，皮骨已露，師從前疑滯，渙然氷釋，侍門隱於泉之誌公洞，厯遷檗山，丁酉歲，受門囑掛瓢歛石，丙辰，移錫福州仙宗寺，壬戌春，清斯凈禪師退席黃檗，薦師於當道，請繼席，開堂，僧問，賓主相逢卽且置，大振宗風事如何，師卓拄杖曰，撐天拄地，曰，八字打開無向背，明明露出法王身，如何是和尚出身處，師一喝，乃曰，白棒橫拈，誰敢當鋒，吹毛倒握，乾坤失色，掀翻是非窠臼，截斷生死命根，命根既斷，則上無攀仰，下絕己躬，赤灑灑，明歷歷，所以諸佛出世為大事因緣，祖師西來直指見性成佛，敢問諸大德，性作麼生見，佛作麼生成，於此洞明，新黃檗出世已竟，其或未然，不妨更下註脚，遂卓拄杖，下座，丁卯春，退隱仙宗，甲戌六月初示微疾，二十一日午刻沐浴，二十二日書偈，拋筆而逝，壽七十二，臘五十七，塔於仙宗東岡，語錄十卷行世，派行道謙，號易菴，本邑逕江林氏，年十三，禮良冶導師披剃，一日，冶問，昔僧問古德，如何是清凈法身，德曰，山花開似錦，澗水湛如藍，汝且道那一句，那一字是明法身邊事，師曰，總沒交涉，冶曰，畢竟作麼生，師曰，只在舌頭邊，冶頷之，甲辰夏，受囑隱于獅子巖，癸丑，充黃檗第一座，明年，出使日本，奔奠祖喪，至溫陵，候舟五閱月，不果，旋居福省臺江之白龍菴，康熙二十七年，受請繼席黃檗，上堂，以拂子向空中點曰，者一字，流通古今，該括天地，三世諸佛東說西說，未曾多着一畫，歷代祖師橫說竪說，未曾少着一畫，旣不多不少，畢竟完完全全，磨而不磷，湼而不緇，圓陀陀，凈躶躶，拋向空前，打鼓普請看，還有人識得者麼，若也識得，毘盧印由汝東搭西搭，如或未知，要見西天碧眼胡，何只迢迢十萬程，己巳秋退席，囘居白龍菴，師生崇禎甲戌正月二十七日辰時，寂康熙丙戌年九月初一日，壽七十三，夏六十，奉遺蛻藏於黃檗尊宿墖，派行普洽，莆人，心貫律師胞弟也，十歲隨兄往鷺峰，從心密師薙落，二十一同登黃檗叅慧門和尚，門問，汝在家作何工夫，師曰，看萬法歸一話，門曰，汝卽今歸一也未，師曰，金烏東上，玉兎西沉，門曰，這後生，且禪堂裏安頓，明年受具戒，入居侍寮，一日，門問，趙州道狗子無佛性，汝作麼生會，師曰，知音不用頻頻舉，達者須知暗裏驚，門曰，趙州又道有，汝作麼生會，師曰，踏着秤鎚硬似鐵，門曰，汝他日為人，若有人問汝不作有會，不作無會，汝如何答他，師曰，老老大夫，舌頭拖地也不知，親依八載，癸卯，門退席，始承付囑囘莆，卜居儀菴，康熙庚午春，郡守王公原直請繼席黃檗，上堂，黃檗門下眞不藏假，雖然生成孤硬，從無之乎也者，任他瑞鳳祥麟，難免亂罵亂打，倘非嫡骨兒孫，徒云一期過夏，以拂子畵一圓相曰，只個圓陀陀，赤灑灑，闖頭多，入頭寡，分付叅玄上士，到此慎勿苟且，壬申退席，戊子應莆鳳山請開法，晚年，縉紳姚黃甲延居七星龍光寺，康熙五十八年八月十七日，說偈坐化，壽八十餘，塔于仰天巖側，語錄二十卷行世，派行如逕，本邑逕江林氏，父士秉，母鄭，祖肇修，乳名信，生崇禎壬午年五月念七日寅時，年十六，從逸然禪德披剃，二十二，往漳南山怡石和尚處受具，康熙丁未冬，蓮峰大師開法仙遊龍華，命司記室，解制，抵南安雪峰叅如幻瘦松老人，機緣不契，遂出嶺，遍謁資福靈機觀，靈隱晦山顯，檀度南菴依諸大老，後囘閩，見虛白和尚於黃檗，尚問，千里歸來，如何通信，師竪起拳曰，只有這個，尚曰，還別有麼，師曰，猶嫌少在，尚笑而頷之，癸丑夏，尚將示寂，取衣拂授之，乃入仙溪東山靜住，菴居萬峰之巔，惟事耕種以資饘粥，又居太平古院，癸酉秋，繼席檗山，據室云，這裏是運祖法席，當日臨濟大師喫痛棒之處，山僧今日忝紹家法，合有六十痛棒要人喫在，直下若解承當，堪稱出羣，須是英靈漢，敵勝還他獅子兒，以拄杖卓一卓，便起，扶桑國太和山千呆和尚請，上堂，達磨西來，吾祖東邁，後先渡海振宗風，芬芳挺出孫枝秀，根本猶忻與我同，呈起書示衆云，諸人還見麼，此乃我千翁法兄和尚，遙向水天萬里之外，扶桑國內太和山中，高持祖印，獨振伭猷，傳持黃檗宗旨，挽囘濟水頹波，道重國主，榮賜紫衣，茲承信物，遠至祖山，實愧無似，獲分寵光，只知欣慶，未能舉揚，甲申夏，退隱惠安縣雲門寺，重建院宇，相國李文貞公為之書額，戊子春，寧化縣東山寺結制，閱二期，歸玉融黃檗，戊戌冬，再住本山，道風益播，雍正甲辰四月十二日，說偈訣衆而化，塔本寺頭亭，壽八十三，臘六十七，語錄千仭山集十卷行世，派行道任，莆田任氏，法嗣清斯和尚，廣嚴菴主宏用領信女葉太奶請，上堂云，信女傾心結預修，不辭寒暑入山遊，也知為瑞為祥處，惹得天花落未休，諸人會麼，諸佛放光明，共說實相義，希有諸比丘，是中難比議，驀拈拄杖云，還見山僧拄杖子麼，朝往西天，暮歸東土，向諸人道，有世界以音聲為佛事，有世界以香飯為佛事，有世界以出入息為佛事，復呈云，且道者箇世界將什麼為佛事，復卓云，等閒識得東君面，萬紫千紅總是春，送諸祖牌位入祖堂，捧起牌云，撐天拄地播宗風，千古何人識祖翁，不是兒孫翻一轉，爭敎大地現慈容，故我諸祖老和尚，出則千雷殷地，歸則十日沉空，不但描畵不得，而且尋覔無踪，茲維九月，令屬三秋，依舊諸祖老和尚在任上座手裡，旣在不肖手裡，更冀老和尚是法住法位，世間相常住，為甚如此，列坐堂中脩供養，千燈續燄永昌隆，遂安領衆大展三拜，寂八月念八日，墖造莆之雙峰寺右邊，派行宗標，觀幻道人其別號也，泉州銀同人，父乾用林公，母黃氏，九月十九日誕，年十七，開元紫雲寺淡源耆德為之薙染，越年，禀承天寺時現和尚戒，甲寅春，檗山謁本師廣超老和尚，喫茶次，本師問，年多少，答云，二十有二，本師云，貌何老也，答云，煩心，本師云，心在什麼處，當時被徵，無言可答，本師拈龍眼云，請，又不能酬對，遂求掛塔，雖在禪堂叅請，而終日迷悶，不知心在甚麼處，因入侍寮，朝夕咨叩，乙卯春解制，蒙囑累歸，挂錫清源，戊午，奔本師喪，時住紫雲清居，辛酉，造本師墖于萬福之佛座峰麓右壠，康熙四十七戊子年，主席黃檗，立兩序，上堂，叢林之興在乎得人，不在衆之多寡，所以烹金琢玉，須資作者鉗鎚，衞道扶宗，必仗赤心兄弟，交為肘臂，共作主賓，便可以發大機，顯大用，布慈雲，降甘雨，如龍得水，似虎靠山，不惟扶𥪡禪林，抑且流通正眼，豈不大丈夫慶快平生乎哉，敢問大衆，如何是慶快事，運斧逢佳匠，知音遇子期，未幾，卽旋舊隱，康熙六十年，開元準提閣諷華嚴祝聖，四方雲集求戒，亦方便勉應，雍正二年甲辰，福清邑侯張廷琰，總戎蔡晏復敦請，再住黃檗，九月十一日進院結制，開爐，上堂，雪花六出，山寮各下煖簾，楓葉高飛，將見堅氷踵至，滴水滴凍，天寒人寒，一向冷氷水，未免凍殺黃檗，用無煤炭，大開火爐，堂內煖氣旣已相接，門外冷語自然不聞，七尺單前跏趺雙足，三條椽下衲被蒙頭，如來禪，祖師禪拈放一邊，西來意，東來意終無巴鼻，萬緣都放下，一事不關懷，雖然自自在在，秪是不許瞌睡，若瞌睡時，一棒打折汝腰，莫言不道，丙午四年退席，陞座云，去住吾人本自由，何曾戀戀到三週，平生脊骨硬如鐵，處世襟懷冷似秋，空谷偶然雲出岫，疎林安得鶴常留，舊居樓閣重重現，彈指宏開任意遊，大衆卽今暫別，聊申一言，須念祖翁艱剏業，莫敎田地等荒坵，辛亥八旬，復就開元宏戒，甲寅十月十二日，自撰塔銘示寂，坐七十二夏，壽八十三，塔全身于黃檗桑池園三塔右側，語錄八卷，隨大藏流通，派行凈玉，號也山，泉州惠安縣莊氏，父麟公，母何，生順治辛卯，年十一，禮仙遊普慧寺隱凡淳翁薙染，乘天池和尚戒，遍叅為霖沛，天笠珍，超果弢頴，金粟石菴，香林石璞，福嚴巢庵，後于本師清斯老人處打失鼻孔，康熙五十四年十月初五日嗣席黃檗，起七示衆，牢關把定，凡聖不通，生按牛頭，縛住驢脚，活埋百丈野狐，裂破那吒亞目，威音王已前，婁至佛已後，直下坐斷，不起一見，正令行時，髑髏粉碎，忽有個六根不具，七識不全底，更入紅爐煆成個甚麼，良久云，七日後看，壽八十，寂十一月初十日，語錄二卷，吳越草一卷行世，派行普存，號恒山，莆田蘇氏季子，父明友，母陳，誕康熙壬戌年八月初十日午時，年十二，禮莆永泉寺慧陀禪德落䰂，嗣渾古和尚心印，雍正丁未閏三月主席黃檗，烱微公等應聘扶桑，請陞座云，銀蟾東吐正秋凉，一葉扁舟泛海洋，非是看山兼玩水，為承祖席應扶桑，揮拂子云，此乃烱公法侄，暨列位西堂，法相圓明，因緣會遇，受聘單于，設齋告衆，昔長住而不行，今長行而不住，始透關棙子，已出荊棘林，得佛祖大機，全歸掌握，開人天眼目，如意指揮，名馳海外，國王詔請慇懃，品貴中華，龍象侍隨左右，祖庭制此寥寥，幸託諸君丕振，宮中府中俱為一體，安邦樂業，鼓腹謠歌德分明，主化道契物情機，且道臨岐相送一偈怎麼生道，竪拂子云，兩地同明月，乾坤秪一坵，從茲揮手去，顧祖在囘頭，乾隆癸酉年三月念七日巳時入滅，塔永泉西邊，坐子向午，派行際聖，號哲菴，泉州同安縣林氏，丱歲從仙遊龍華寺拙巖公祝髮，秉仲祺和尚戒，嗣太祖清斯老人法，雍正辛亥主席黃檗，開戒，上堂，沙彌行滿，潔凈心身星月朗，比邱戒進，端持律行雪霜清，是以衆生受佛戒卽入諸佛位，與從上諸佛，諸祖，諸大菩薩同一鼻孔出氣，仝修仝證，仝入仝得，到此則人天路絕，物我無殊，心，佛，衆生，三無差別，佛是已覺之衆生，衆生乃未覺之佛，故云，一切有心者，皆應受佛戒，卽今諸人不遠千里，發殊勝心，登黃檗堂，求上品戒，且上品戒作麼生受，以拂子擊香案云，不是一番寒徹骨，怎得梅花撲鼻香，生康熙丙辰年七月念七日，寂乾隆癸亥年八月初四日，壽六十八，塔全身於黃檗大垻底，派行如心，號鏡菴，莆田林氏，禮福清白象菴雪嵩公為師，嗣壁立和尚法，主席黃檗，過靈石，偈云，蒼霞亭入古叢林，俱胝當年住此岑，一指傳來風愈遠，九峰叠出晝常陰，芒鞋竹杖探名蹟，蘿逕松門欵素心，最喜清溪春信好，桃花流水得相尋，退隱象菴，塔在菴後左邊山麓，寂七月念六日，派行眞昂，本邑鄭氏，依壁立和尚薙染，並承衣拂主席檗山，寂臘月念二日，塔全身紀遊亭裡大路上，派行衍勤，福清王氏，幼從莆田西來寺純證禪德脫白，嗣仲祺和尚法，主席黃檗，小桃源偈曰，靈源一悟在桃花，學種桃花興不賒，若有漁郎來洞口，此間便是武陵家，寂二月念四日，派行界晃，號萬峰，莆田人，姓顏，禮邑之石泉寺若驥公脫白，秉為霖和尚戒，傳壁立老人心印，乾隆辛酉，黃檗開戒，我有大妄語，對衆頻頻舉，佛法陷平人，不許去與取，𥪡拂子云，者個是佛耶，是法耶，汝諸人作麼生，去個者，非佛耶，非法耶，汝諸人作麼生，汝若去不得又取不得，汝現前若長若幼，豈不全身在裡許，還有跳得出者麼，若也跳得出，過在山僧，諸人無分，若也跳不出，過在諸人，山僧無分，且道總不恁麼底人又作麼生，少間於戒壇之上與諸人道破，下座，後退居舊隱，壽八十餘，誕十月初三日，寂六月念四日，塔在石泉右邊，坐丁向癸兼未丑，派行了愚，號厚山，仙遊人，姓蔡，丱歲從邑之龍華寺濬微和尚芟染，並承衣拂，乾隆癸亥八年八月初三日嗣席黃檗，冬至陞座，開爐第三日，正是冬至節，一陽復來生，羣陰盡消滅，梅蕊放南枝，簾櫳綻玉屑，時時示當人，人胡不自瞥，須痛切，眞秘訣，殷勤提出為君說，未肯說，笑欲絕，塵說剎說熾然說，直說竪說縱橫說，任敎說有百千言，總似眼中重着楔，喝一喝，下座，生康熙癸酉年十月初七日，寂乾隆癸未年十二月念五日卯時，世壽七十有一，塔在黃檗寺前吉祥峰後崙，號積翠，莆田白塘李氏，四歲禮誌崑公落䰂，傳仲祺老人心印，乾隆戊辰年三月十二日嗣席黃檗，中秋上堂，拈來一片月輪秋，照徹閻浮百萬州，滿眼清光何所似，娟娟如水遍天流，復舉，寒山子云，吾心似秋月，碧潭光皎潔，無物堪比倫，敎我如何說，山僧今夜放出一輪秋月，獨耀乾坤，光吞萬象，皎潔無塵，豈中秋之月可比，虛明絕待，非照世之珠可倫，但要諸人高着眼睛，向此一輪秋月中𨁝跳得出，如或未然，今夜月明人盡望，不知秋思落誰家，以拄杖卓一卓，下座，結制上堂云，從來黃檗出良工，大冶宏開紹古風，猛火一團禁不住，直敎烈焰亘天紅，山僧今日開爐，有點鐵成金之妙手，豈特銀孩兒一鎚打就，金彈子一火鑄成，任是焦頭爛額底漢，到這裏便能令其見山是山，見水是水，則三藏十二部，千七百則葛藤，無不洞然了徹，且道怎麼生是洞然了徹一句，遂喝一喝云，開爐不解甚肝腸，大地山河盡舉揚，但愛諸人叅得透，更無佛法可商量，除夕小叅，年窮此夜欲如何，却笑北禪事太多，若解山僧分歲意，大家齊唱太平歌，所以道，一年三百六十日，今宵正是結交頭，山僧也無奧妙理與汝商量，也無奇特句子與汝解會，秪藉此一盞靑燈，數杯苦茗，與諸兄弟談箇守歲事情，雖然如是，且如何是守歲事情，遂顧示左右云，明年更有新條在，惱亂春風卒未休，誕康熙戊辰年四月念四日午時，寂乾隆壬申年三月初四日酉時，世壽六十有五，臘六十一，辛卯年葬嵩山祖塔，坐癸向丁，語錄二卷，幻隱集一卷行世，派行如深，雪華公徒，法嗣咸照瑞木和尚，乾隆壬申繼席黃檗，臘八戒期上堂，法鼓初鳴，卿雲藹藹，交集人天，雪山現在，瞿曇覩星，菩薩圓戒，妄想蠲除，不憎不愛，智慧莊嚴，無罣無碍，信解受持，終身頂戴，等閒踢倒須彌，照顧眉毛臉黛，叅得面目本來，共入毘盧性海，卓拄杖，下座，後退居本邑福興院舊隱，乾隆五月初五日示寂，塔在檗山紀遊亭裡大路墘，派行如崗，莆田宋氏子，十歲依福清資福寺大照公薙染，秉石龍和尚戒，嗣大機老人衣拂，乾隆間主席黃檗，偈酬陳居士善，香臺遲選勝，佳日記春秋，蠟屐尋前約，吟筒遞遠愁，神馳三島鶴，夢醒六窻猴，卽景皆成詠，奚須秉燭遊，後退隱舊居，九月念四日入滅，仙遊林氏，傳靡瑕和尚心印，乾隆丁丑繼席黃檗，開戒上堂，向上一着，人人本具，匡宗一念，個個不無，所以山僧住高田，木食草衣，自遣居山逸興，今住黃檗，匡徒領衆，少酬出世平懷，若以提持箇事，大似行人負重擔，將過獨木橋，恐教失脚，旣得橋已過矣，自有一路坦平，東西南北任人所之，及乎到家之時，便稱慶快，汝諸人昨日沙彌戒已受，今朝又進比邱，亦如行道之人從遠地歸，將隣家舍矣，但山僧尚有一寶未然舉似，更待八日明星現時，對人天衆前呈似諸人，然知此事且置，只知竿頭進步一句作麼生道，他家自有通霄路，不向如來行處行，號蓮隱，仙遊謝氏，父仁升公，母李，十歲禮本邑大中三會寺肅安耆德剃度，受仲祺律師滿分戒，嗣靡瑕和尚衣缽，乾隆庚辰二十五年三月初四日主席檗山，立兩序執事，上堂，一水無以和羹，一木無以搆室，一絲無以成文繡，一音無以諧琴瑟，況叢林大任，尤非一人之力，必藉昆仲同心，股肱輔弻，所以楊岐佐慈明，睦州扶黃檗，名顯千秋，功流當日，法苑儀型，宗門矜式，諸大德須委悉，見義勇為，毋固毋必，顯煥緇林，匡扶法席，馬無千里漫追風，鶴有九臯憑展翼，寂乾隆十一月二十日，舍利塔造屏嶂峰麓，語錄四卷行世，莆田陸霞寺應佐耆德徒，並承心印，乾隆二十六年辛巳臘月嗣席黃檗，金蓮寺用來韜翁掃福嚴費隱法祖墖，請上堂，巍巍寳藏翠崚嶒，濟濟兒孫遶墖前，百里到來伸祭掃，心香馥郁遍三千，遍三千，拜福嚴，祖印遞傳金蓮閣，源流不紊一家禪，是以世尊拈華，迦葉破顏笑，達磨面壁，神光傳心印，須遇這個人，方明這個事，要行者個事，還他者個人，秪如羯磨韜翁飲水知源，酬恩有自，不辭跋涉，登山報本一句作麼生道，竪拂子云，鴛鴦枕上雙痕淚，半是思君半恨君，號莊齡，派行衍萱，莆田許氏，少聰悟異常，經偈過目不忘，福清應峰寺純陽大德見而器之，年十九為之披剃，乾隆辛酉臘，得清亮和尚具足戒，承碧遠老人心印，精持華嚴，寒暑弗輟，乾隆癸未主席檗山，啟戒上堂，法昌搬羅漢圍爐，人貧智短，靈雲見桃花悟道，馬瘦毛長，雖然各見一邊，未色互相鈍置，老僧今日開戒，不用如何若何，只要諸人着些精彩，稍遲疑，灼破頭顱粉碎，秪如心不是佛，智不是道，劍去久矣方乃刻舟又作麼生，不妨於三條椽下，七尺單前仔細摸索看，忽然摸着鼻孔，便知道不遠人，喝一喝，後退居應峰舊隱，誕康熙庚午年七月念四日午時，寂乾隆辛卯年十月初五日酉時，世壽八十有一，臘六十二，全身塔黃檗下棋壠塔菴左畔，語錄二卷，隨大藏流通，派行眞盛，莆田蘇氏，康熙壬辰年五月初一日辰時誕，十歲依福清江陰東嶽寺智才公落䰂，從濬微律師完具，得智石老人衣拂，乾隆甲申年主席黃檗，臘八上堂，昔，周穆王癸未三年臘八是世尊成道之日，今乾隆甲申二十九年臘八是新菩薩圓戒之辰，人去二千餘載，道傳百有餘代，世界總無殊異，佛法不分今古，清晨天柱峰頭明星燦爛，與正覺山前昔日無異，若能見此了悟，奚必三秪煉性，百刧煉心，茲者人人登具足，個個入圓明，趂斯慶讚之期，與汝等同向大殿禮釋尊如來，叅究奇哉奇哉話頭可也，以拄杖子引行，乙未退席于後坪，構西巖寺靜住，丙午年八月念五日巳時入滅，世壽七十有五，臘六十五，塔全身黃檗環翠亭側，派行空鏽，號魯川，莆田林氏，生康熙戊戌年七月念三日，髫齡禮仙遊龍華寺愧立禪德薙髮，秉曾師祖朗純老人戒並承心印，乾隆丙申四十一年三月十八日繼席檗山，結制上堂，黃檗由來爐火烈，純鋼打就無頑鐵，逗到于今法式微，規模套數盡虛設，忝住持，難補缺，諸人擂鼓請持綱，及此冬期制要結，伎能檢點皆平常，沒甚稀奇好秘訣，與君只約法三章，聊以循途而守轍，第一，日中粥二時，囫圇吞下須防咽，二章，夜裏長連床，本有光明休撲滅，三者，山門殿裏磚，行來行去踏無裂，九旬禁足好安居，二六時中惟結舌，長期短限總無關，秪要人人都打徹，寂乾隆辛丑年十二月念七日子時，墖在龍華寶幢山麓，派行眞祥，覺五其別字也，仙遊縣許天常公子，母丁氏，十齡從福清縣福廬寺智閑導師落䰂，弱冠，依萬福心然和尚毘尼法席，遍探律藏，遂稟具足戒，叅海內宗匠六十餘員，未徹底蘊，一日過赤㠌，停舟三十六胶湖，值潮漲洶涌如雷從脚下震，大悟本來，遂有拄杖橫挑海一盃句，克明老人見之，首肯，深為印證焉，乾隆丁酉，郡邑縉紳，本山耆宿敦請開法，却之者再，己亥入院，百廢俱舉，波旬雲擾，鎮之以定，疏經內翰孟諱超然請上堂，九禪客俱出問話，師以拄杖橫按住，照成師問，如何是法華細繹一乘說，師云，窮子三車城外決，進云，如何是般若尊崇兩足稱，師云，梵王百部法中因，如何是法門舒掌楞伽語，師云，迥絕達摩文字，舉進云，如何是方廣惟心法界觀，師云，秪從兜率內宮看，奕賢師問，如何是秘藏湼槃禪海重，師云，指南總得三經用，進云，如何是大乘金剛旡所住，師云，天龍八部聲聞懼，進云，如何是凈名菩薩道塲寬，師云，最上恒教十力翻，進云，如何是神通寶篋不思議，師云，日象三秪妙覺知，師問宏槃師，如何是華嚴云普眼菩薩欲見普賢不可得，問希椿師，如何是法華經云如來如實知見三界之相，問幻住師，如何是楞嚴經云吾不見時何不見吾不見之處，問定覺師，如何是圓覺經云一切障礙卽究竟覺，問不愚師云，如何是般若經云滿慈白佛觀前義，衆無對，普靑師，惠嚴師繞法座一匝，振錫三聲而退，乃云，離性離相，非異非同，無垢可磨，無塵可染，三糸凈印，楷定疑關，八識眞燈，照開闇室，渡迷津以寶筏，邀失路以金繩，空不自空，因性故空，有不自有，因心故有，至於六十二見行徑，三十七品願源，非五色之能盲，豈四維之可量，法華一乘之說，般若兩足之稱，方廣法界之觀，楞伽法門之語，及以湼槃之秘藏，凈名之道塲，寶篋之不思議，金剛之無所住，皆是匯百川為一滴，摶百藥為一丸，融釵鎦為一金，攪酥酪為一器，如坯經鍛，似畵得膠，從麻出油，從木出火，毋須擬議，宜細叅尋，庚子仲夏晦前五日，議謝檗山事，謂衆曰，明年此日能於廬峰相見乎，主事岡測，辛丑春杪，退居十笏軒靜隱，五月二十日晨興，沐浴，禮經，十號，飯畢書偈云，昨夜問龜哥，報道今朝吉，復留最後句掩龕云，五十六年與世呆纏，挨到者裏一切了然聻，便封，載問光等，日中未，光答，正午，遂瞑目泥洹，時忽風雲慘淡，禽鳥哀號，入那伽定，容色怡然，頂心猶溫，世壽五十有六，坐四十七夏，塔於黃檗之下旗壟，首癸趾丁，語錄四卷入藏，派行繼捷，仙遊張氏，父宗定公，母劉，九歲依邑之九座寺文興上人披剃，嗣而煌老人衣鉢，從慧隆和尚納具，乾隆辛丑嗣席黃檗，祈雨，上堂，陸地龜紋實可悲，萬民望切在斯時，蒼天急慰蒼生意，鞭起靑龍甘澍施，柟檀通上闕，聖眼鑒微私，遂焚香默念眞言，復喝一喝云，摩斯急聽眞言勅，盆雨淋漓遍四維，上帝臨民皆赤子，有求必應豈延遲，語錄四卷行世，派行眞念，莆田姓劉，幼從福清松隱堂智白大德芟染，傳晦谷和尚心印，乾隆辛丑嗣席黃檗，六月念四日示寂，全身葬于紀遊亭大路上本師仝墖，派行通璽，號琢菴，師福清白象寺明璣大德，乾隆戊午從曇慇和尚圓戒，嗣傳至導師衣缽，壬寅臘開法檗山，授戒上堂，開斷際壇塲，授婆離戒律，進步毘盧境界，遊神華藏行門，削髮披緇，明心見性，親登般若，直證沙彌，諸人能明如是，卽入薩婆若海，便躋阿那律門，祛忍土之迷塵，植秪園之勝果，翻三界為精舍，舉十方作會源，齋剎海之聖賢，滿恒沙之誓願，得象王之廻顧，等鶖子之神通，且道因齋慶讚一句作麼生，舉竪拂子云，解脫根塵無着跡，磨開心鏡自分明，康熙己亥年五月初五日卯時誕，乾隆七月念六日巳時寂，塔舍利于本山馬鞍嶺，派行慧鑑，仙遊吳氏，父元疇公，母黃，十歲從邑之三會寺而煌公得度並傳心印，乾隆癸卯嗣席黃檗，上堂，春風開竹戶，夜雨滴花心，一一示西來意旨，明明闡格外玄音，天不言，四時行，地不言，萬物生，祖翁留片地，的的得耘耕，除却無明草，靈苗自發榮，心王不妄動，六國罷行兵，卓拄杖云，寰中天子垂裳治，不動干戈見太平，語錄四卷，隨大藏流通，派行眞心，莆田朱氏，年二十七從福唐九龍寺智見大德祝髮，秉智泉和尚戒，承珩玉律師心印，乾隆庚戌繼席黃檗，啟戒上堂，萬法是心光，諸緣惟性智，本無迷悟人，只要今日志，所以千巖和尚道，叅禪為第一，受戒為第二，福田為第三，梵行為第四，這四事，什麼解得去也，菩提樹下菩提長，般若光中般若根，卓拄杖，下座，生雍正甲辰年三月十四日子時，寂乾隆五月初九日，壽七十七，臘五十，塔千指菴右側山麓，派行廣埒，福清林氏，年十三從邑之香城寺有珠禪德脫白，秉智泉律師戒，傳智睦公心印，嘉慶丙辰臘月開法黃檗，啟戒上堂，佛祖之道，仰之彌高，欲學心志，貴要堅牢，譬架樓臺，先須基實，基若不實，總成百尺也是徒勞，汝等不遠千里而來大戒，可謂至誠者矣，古云，一切有心者，皆得授佛戒，豈唯毘尼律部十支三聚而得受持，凡世出世間法種種諸因緣，無不可學而得成就，汝等旣登寶壇，更須培增精進，積修妙果以報佛恩，寂嘉慶三月念二日，塔于塔庵右崙，派行宏光，一菴其別號也，閩縣林姓，父右武公，母吳氏，娠有年餘，夢吞摩尼，誕乾隆乙亥年八月初八日，白衣重胞，襁褓尠言笑，晬辰，適師祖慧滿耆德分衞舍間，見如舊識，愉悅不已，遂為摩頂命名，齠齔，界泉導師携就妙音古剎削染，冠，依西巖律師納具，令看無字，昕夕叅究，質疑慧國老人，獲臻閫奧，卽承印可，五車三乘雖已了了，文龍義虎之稱亦俱，不屑應就，迺徧游燕趙吳楚叢席講肆，扣擊毋倦，辛丑甲辰，迎鑾江上，嵇，彭二中堂有無字尊者之目，延住越之招慶，豫之延慶，嘉慶丁巳主席萬福，甲子開法崇聖，結制上堂，夫佛知見者，平等圓宗，妙明正覺，無生無滅，不去不來，扶桑國師竪底是兩股火，又道山遠祖搬底是一堆土塊，紫雲老人剩底是蘆花柳絮麻線竹針，今日黃檗十字街前渾身泥水，擘開乂口等箇人來，不管山河日月，草木昆虫，石頭瓦礫，木杓笊籬，醢醬鳧茈，餚膳衣服，貓頭龞鼻，驢脚龜毛，一並收拾，緊扎袋口，極力拋向香水海中，九旬淹殺，免得魔魅人家男女，大功德在，請首座宏敏公，上堂，輝今耀古胸襟，探寶珠於驪龍穴底，揭地掀天手段，解金鈴於虓虎頷中，標榜人天，紀綱佛祖，傾湫破浪，直垂千尺絲綸，攫霧拏雲，陡起一聲霹靂，全生全殺，照用歷然，有卷有舒，主賓煥爾，扶勷講席，輔建宗猷，共竪光明幢，齊通正法眼，羽翼功成，藉大鯤之變化，爪牙力擴，昭元豹之文章，欲要得人，須憑知事，良久，顧大衆云，正與麼時，且道與上來說話相去多少，如若不會，問取堂中第一座，端午上堂，節屆中天，時當日午，鬱壘神荼，門前耳語，駕起蒲龍，招來艾虎，拈須彌槌，擊鹽官皷，打神山鑼，撒極樂土，唱德山歌，起道吾舞，舉趙州無，談雲門普，海藏龍宮，天堂地府，摩囉摩囉，蘇嚕蘇嚕，拍禪床云，赤口白舌悉消除，朱雀黃旛皆伏俯，千妖萬怪永潛蹤，百毒五氳齊服肚，喝一喝，辛酉再退本山席，獅菴靜住，續修五燈全書，省垣紳衿延就雪峰崇聖道塲結制，閱數期，退隱侯官妙音，丁卯又住萬福，輯修寺誌，造壽墖環翠亭側，語錄遊戲三昧集十卷行世，派行智鈺，號卓峰，福唐陳氏，九歲禮邑之香城寺承坽導師得度，從道林和尚納具，得了情律師印可，嘉慶丁巳嗣席檗山，上堂，心本無心，心卽不可說之心，而心不生，法本無法，法卽不可說之法，而法不滅，不滅不生，獨露常存，明如日月，凈若氷霜，蕩蕩廓週沙界，歷歷遍滿十方，在聖不增一絲毫，在凡不減一絲毫，正是金剛不壞寶戒，佛性本有之根源，大衆還會麼，但得一番摩煉凈，當臺寶鏡絕纖塵，卓拄杖，下座，戒錄序云，嘗聞之師曰，經者常也，是為人所常行之法，心印之傳皆由於此，其意旨幽元，難以言罄，所望解之者，剴切詳明，俾階前頑石聞之亦能點頭，則雪山面目始得其眞，奈余無宿慧，幼年薙髮，愚昧不明，如誦笤箒者，每誦笤而遺箒，誦箒而遺笤，但恐迄用無成，是以力持不已，近承闔邑紳衿，本寺耆宿謬推承乏，一經未諳，半偈無聞，僅遵不二法門，體如來之眞心，愍衆生之妄想，指遺珠於髺上，云珠卽在此，引窮子以歸路，曰此卽爾家，亦何必旁徵遠引，歧途之外又遇歧途，絲染之中復遭絲染，至於似是而非，亡羊不返，日見差池，今者三藏之經博而難窺，一字之師約猶可守，唯是自以不知是知，知之若此，亦以無說為說，說也何如，爾等悉意皈依，傾心受具，諦聽余言，自茲以後，當求實行，勿務浮華，如此之外更無餘法，善護念，善付囑，勉之，勉之，無復饒舌，誕乾隆乙丑年五月念五日，寂嘉慶十一年十一月十五日巳時，墖全身馬鞍嶺，派行通春，號初菴，莆田林氏，九歲依福唐黃檗慧實大德芟染，從慧隆和尚納具，慧恭導師傳以衣拂，嘉慶戊午梅月，本山開戒上堂，靈機奮迅，妙用縱橫，栗棘蓬要汝生吞，黑竹篦忽然煥彩，鋸鬼角于泥牛頂上，拔龜毛於石虎腰邊，最初末後一齊撒向搕𢶍堆頭，吉祥峰下，然雖如是，且道今日直進比邱具戒一句作麼生，無邊垢盡煩惱除，翻身便作眞獅吼，下座，佛誕陞座，風不凉，日不熱，軟非綿，硬非鐵，呼龍為魚，證龜作鼈，指天指地稱尊，磕底頭破腦裂，如麻似粟，狠兒孫一棒打殺，除妖孽，除妖孽，沒交涉，驀顧大衆云，毋馱喃軍茶利阿逸多室哩曳佉呬，采菽氏，大龜氏，鶖子，馬鳴，荳藪婆諸大如來菩薩，齊向山僧拄杖子頭上宀廣㝗挻扔，稱冤叫屈，吅𠱠昍昍，為汝諸人演說心地戒法去也，曳拄杖下座，誕乾隆乙丑年五月初七日，嘉慶辛酉年十一月初八日說偈泥洹，塔于下棋壠，派行如曇，仙遊郭氏，生雍正甲寅年八月念七日亥時，十一歲邑之靈山寺璨玉耆德為之芟染，秉吾山石英和尚戒，傳恢立大師衣拂，嘉慶辛未嗣席黃檗，佛成道日上堂，今日世尊成道，天氣恁麼溫和，大地無霜無雪，幽情愜我禪那，如寶中選其至寶，金內揀厥眞金，呈拂子云，茲乃如來成道佳晨，正衲子傾心之際，惹得古今天下諸善知識，莫不慌慌忙忙，抖抖擻擻，各立境界，別轉家風，竪起拂子云，萬象漸囘春，梅花遲與早，直證如來禪，心明是至寶，大衆仍向殿中伸拜意聻，依舊有條只攀條，切莫兩相來鈍置，下座，以拄杖引行，登殿拈香，山居偈云，林泉受用愛斯居，處世漫漫豈獨余，李愿頻躭盤谷墅，王維深結輞川廬，竹松環繞靑蒼映，春夏相交冷煖如，一息頓消灰百念，波波挈挈總皆虛，摘茶偈，含春紫莢倍鮮妍，一發清香挹曉烟，十指輕沾雲外露，拈來活對趙州禪，派行通馨，蘭圃其別字也，莆田陳氏，乾隆己巳年三月十四日卯時誕，十歲，福清應峰寺慧海耆德為之脫白，弱冠，得慧隆導師滿分戒，歷證元猷，勤叅講席，檢討三車秘錄，灌慧蕊以恒春，搜羅九部微言，剪智燈而不夜，嗣承玉融慧璣老人法，道光四年臘月啟戒本山云，菩提薩埵悉利莎訶，戒月圓明，炳臨剎土，法雲縹緲，彌佈山河，定水璇流，千尋瑩徹，靈山寶墖，一座巍峨，簾捲半林花雨，麈搖萬壑松濤，經卷蒲團六時風動，門搥拍扳一曲雲和，率性窮源明薩婆若，觀心面壁證那由他，寶律堅修阿鞞跋致，金剛不壞波羅密多，祇如歸家穩坐一句作麼道，聲聲舍那，念念彌陀，行也彌陀，住也彌陀，百千三昧樂娑婆，畢生菩薩摩訶薩，天上人間唱哩羅，喝一喝，下座，五年十二月退隱舊山，丙戌四月念六日酉刻說偈曰，七十年來有八年，蒲團坐破不知禪，今朝若問歸何處，大地虛空自坦然，遂泥洹而寂，世壽七十有八，臘六十有八，語錄二卷，葢佛之示現，咸以三乘正法而利羣機，湼槃之後，皆以寳塔而藏舍利，凡一瞻一禮，亟成佛道，故象教之設，詎可少哉，曰佛塔，菩薩塔，羅漢塔，聲聞塔，祖師塔，各有層級等差，惟海會耆宿諸塔，壘石而成，則曰卯塔，每見水潦鶴之徒，一時福緣凑合，妄造層級，以混佛祖，未免為識者哂，其僭竊可知矣，本山附近諸塔，皆非祖塔，獨鴻休，大休二高僧未詳法嗣，而其塔湮沒無存，於戲，毀之沒之，其罪福又何如也，僅崇禎辛巳歲造本山說法費和尚壽塔一座，係臨濟正傳三十一世，乃茲山祖塔之始，舊傳在天柱峰，昔人有贊云，日出栽松，日入宴寂，至今山中，鬱鬱密密，白刃春風，了無塵迹，山雲海月兩忘形，千古寒潭照虛室，所載高僧傳，今遍覽無踪，或年代深遠，為土所平，不可知也，師亦贊云，不爽宿債，端坐靑松，頭臨白刃，如斬春風，咦，七粒瑩然揮不破，至今洞壑玲瓏，舊傳在幢幡峰西，前有塔院，基址頗鉅，石柱數條，石人望柱各二，列于甬道，為國初所賜葬者，今亦無跡，萬曆間，山鄰欲圖為墳，寺僧徹夜以石砌之，名為大休墓，次日，謀者乃息，在桑池園中崙，塔禁五畝，前里長陳大綬冊據，在雪堂塔右，在雪堂塔左，在雪堂塔前，為山鄰所廢，今僅存三塔一列，俱名雙池園，師有感云，三塔魂消愁砥柱，雙池水涸待金湯，在下棋壠宅左，在藤菴塔左，亦為山隣所廢，辛卯春重修，改名曰上善塔，在吉祥峰下，在熨斗山萬松菴之後，甲申冬，玄密禪師附葬于此，其餘諸塔附寺左右，歷代住僧瘗焉，天柱峰下，壽塔之上，有塔四座，曰，正覺，慈覺，山堂，垾海，癸未歲，乃合為一，勒石以便祭掃，又方丈右塔二座，一荊巖，一失名，又寺左山一帶塔三座，曰純極，曰總菴，一失名，在四潭之上，建自天啟壬戌仲冬，坐辛向乙，發祖自大帽，踴躍而下，突起寳峰，中抽嫩枝數節，後方結穴，紫薇，屏幢輔于左，五雲，報雨弻于右，獅子馴伏其前，寳盖煇煌于後，倉庫叠叠，朝案重重，靈淵鍾氣，獅象臨門，在舊輪藏之後，建自崇禎辛巳孟夏，發脉由羅漢峰轉天柱，巍峨而下，坐亥向巳，羣巒環繞，龍虎重交，前案卓立，後峰插漢，誠天然一座福地也，偈曰，含冤未雪久成胎，活捉空王特地埋，不是渠儂誇好手，都緣幫惡劈頭來，在松隱堂，在海會塔左側，在梅福菴右崙，在熨斗佛座峰右田壠中崙，在塔菴公媽塔邊右崙，在三塔中壙，在紀遊亭右邊路上，在三塔右崙，在大垻底，在紀遊亭右邊大路上，在吉祥峰後邊左崙，在紀遊亭裏右邊大路墘，在屏障峰麓路上，在塔菴左側，在環翠亭右崙，在環翠亭左崙，在頭亭裏晦谷和尚同塔，在寺前右側馬鞍嶺，在三塔左崙，在環翠亭左畔，在寺前右側馬鞍嶺，在三塔右崙，在下棋壠桑池園雪堂塔左，原係藤菴暉，蒙菴達，坦翁叅，妙湛諸禪師窣堵，久為山鄰廢壞，康熙間重修，四舍利合瘗中壙，為歷代尊宿塔，左壙為諸方耆德，右壙為本山勤舊，皆壘石成之，總名三塔，在寺龍臂前崙，丙子冬，僧良聰重修，塔中題淳熙間禪師歸寂，有猿鹿悲鳴，羣鳥獻花之句，丁亥歲，常熙耆舊捐資，重修局面，嚴振規模，壯海會之大觀，收羣峰之嘉氣，請師說偈，偈曰，翠竹林中無縫塔，百千舍利現其中，大悲同體雖非別，殊勝莊嚴在爾躬，在熨斗山萬松菴之左，辛巳夏，諸耆舊同本山和尚，共捐衣資三十金，以充常住葬諸佛母，名曰報恩，有碑一座，菴中祀牌位，春秋祭掃，用昭報本之道，偈曰，人生大本重丘山，未報劬勞暗淚潸，忽悟萬靈共一體，雙親頓證剎那間，葢聞知賢者難，擇賢者不易，而其護賢者，又難於知擇也，而況永護教外別傳之正法乎，然則能知而不能擇，則所知奚益焉，能擇而不能護，則所擇又奚益焉，若惟能護而不能知擇，縱然幻起琳宮紺殿，遍滿娑婆，羣居勞侶百千萬指，成魔外法徒益其勞，曷有補于正法護乎，所謂知，擇，護三者缺一不可也，三者全備，則茲山也，靈鷲也，千古儼然一會，與金湯正眼並傳永久而無窮者矣，黃檗為宇內名山，梁江淹嘗有題咏，如陽岫飛鸞彩，陰溪噴龍泉，鳥鳴丹壁上，猿嘯清虛間，人傳誦之，寺宇宏麗，高僧輩出，自唐以來，稱大道塲，嘉靖間，燬于野火，僧正圓募緣小院于舊址之後，復重繭走京師請藏，竟無由達，淹留八年，卒死長安中，人莫不哀憐之，其孫興慈，興壽等欲成其志，時余在政地，日來祈懇，余亦不能為力也，甲寅秋，皇上以聖母升遐，思慕不置，廣為祈福，擇名山古剎分置藏經，海內共六處，而黃檗在其中，命中官王舉齎送，給內府金錢三百兩為路費，賜勅俾住僧守護，余告中貴之掌司禮者，此荒山梵宇久廢，不足以煩中使者，不如使僧自齎之為便，司禮云，此聖上孝誠至念，且欲使人觀彼中山川形勝，誰敢阻之，余時已得請歸田，遂先行，中貴行至淮，為盜所刧，盡亡其金，困苦不支，賴浙中丞劉公給以郵符，乃克致命卒事而歸，夫茲山自開闢至今，不知更幾千萬年，始得聖天子被之寵靈，不難遣中使，發帑金，跋涉萬里而來，煌煌帝命，熀耀于重巖深谷之中，父老兒童莫不奔走聚觀，以為曠古盛事，微獨山靈之幸，亦吾鄉里之光也，而祇林鹿苑鞠為蒿萊，貝葉琅函珍藏無所，委君命于草莽，寧非吾邦人之過歟，或者謂，佛教荒唐，儒者所闢，不宜崇奉，不知宇宙間旣有此一種道理，自不可廢，以高皇帝之神聖，猶存其說，余在留都，見其剎名田徧滿畿甸，皆高皇帝所給賜也，黃檗之為道塲已數千年，重以今天子之命，可不恭乎，而正圓以區區一老衲，欲行其志，雖死不悔，其孫卒能成之，亦足見彼教之有人，而天下事苟有必為之志，天亦為動，無終格者，顧寺宇之興，非獨力所能就，余謹書此，以告于四方之善信，知發心樂助者，必多揚寵命而荅山靈，將此舉聊盡臣子之道，其福田因果，彼三藏中彰明較著，不待余為贅矣，昔世尊以正法眼藏囑付迦葉，阿難，副貳傳化，毋令斷絕，迨至五家分唱，而宗風徧滿十方矣，然黃檗猶有不道無禪，祇是無師之嘆，何哉，當時臨濟小廝獨得大機之用，慣捋虎鬚，盡令而行，大地人亡鋒結舌，去黃檗，記以吾宗到汝，大興于世，雖因緣之相會，亦作用之迥殊也，厥後英靈迭起，個個如獅子兒，山鬼野狐望風奔遁，遂使正法眼藏綿歷至今，識者所以服師傳之妙也，曹洞綱宗揀魔辨異，其大旨略與臨濟同，故法道之行與臨濟相終始，然自大陽之後，投子繼之，則曹洞亦分源于臨濟矣，昔人謂合五百年而別，別五百年而合，倘亦有然者乎，乃自宋季以歷我明，代有英傑，而殘編斷簡湮沒于荒榛敗草之中，後世兒孫欲識名姓而不可得，悲夫，廬嶽忞公，乃天童大師高弟也，廣蒐碑傳，敘次成編，其自靈山以至曹溪，則已厯三十三世矣，復自曹溪之下，以至禹門，則又歷三十三世矣，前後相承，若合符節，而天童繼起于其間，則代興者正未艾也，天童操一條白棒，勘驗諸方，佛來祖來劈脊便棒，縱有神通妙用，無處藏身，臨濟一宗大興于世，奇哉，始余承事壽昌，咨決最久，然猶恨離師太早，未盡其長，及再侍大師于天童，觀其機用，而後嘆臨濟之尚存也，乃壽昌嘗為余言，老僧五十歲行脚，印法瑞峰，第未詳瑞峰之為誰子耳，余閱禪燈世譜，瑞峰原與禹門同師，則壽昌固臨濟之嫡血骨也，其嗣廩山而嗣曹洞，實與投子之事相符，日月光明，並行不悖，故世尊所囑副貳傳化，毋令斷絕于方來哉，達磨受西天般若多羅密印，六傳而至曹溪，曹溪之後分為二枝，而臨濟之兒孫獨盛，臨濟之後又分為二枝，而楊岐之兒孫獨盛，葢監寺受慈明之遙記，與黃檗之記臨濟正同，故禪道獨為天下冠，今之所傳臨濟派者，則皆系于圓悟勤之子虎丘隆者也，虎丘之子天童華知見高邁，大慧嘗作偈特稱之，天童華傳天童傑，傑傳破菴先，先傳無準範，範傳雪巖欽，欽傳高峰妙，妙傳中峰本，本傳千巖長，長傳萬峰蔚，蔚傳寶藏持，持傳東明旵，旵傳海舟慈，慈傳寶峰瑄，瑄傳天奇瑞，瑞傳絕學聰，聰傳月心寳，寳傳禹門傳，禹門嫡子是為今天童圓悟大師，大師之望前圓悟勤公凡二十世，其望臨濟則三十世，而望達磨則四十世也，天童居大海之東，山川環擁，當年之坐道塲說法者八十餘員，大率皆臨濟之裔也，庚午之春，余在武林僧舍獨見大師語錄一編，始知臨濟宗風至今未墜，修書致敬，請師說法太白山中，卽天童華禪師故址也，棒喝交馳，學者無開口處，莫不望風而靡，以為臨濟再來也，大師操履嚴峻，有古尊宿之風，行解相應，與末世之狂禪迥別，余嘗覩其用處，縱奪自由，每吐一言，葢天葢地，其所從來者異矣，應般若多羅之讖，而中興臨濟之道于今時，達磨西來，直指人心見性，謂之教外別傳，翻盡四十九年葛藤，獨拈花一則，鋸解不破，斧劈不開，曷為密雲老人語錄，緇素尺一奉之，夷夏圭璋拱之，葢古尊宿當陽提令，各擅勝塲，有如龍吟虎嘯，有如電閃雷轟，有如千仞鳳翔，有如百川鯨吸，有時孤松嶽立，有時萬派聲銷，非不旗鼓一代，俎豆千秋，總不如老人嚗嚗論實，單單據本，不鋪文彩，不通意解，直下勦絕窠臼，斷人命根，或與當頭摑攔胸搊，或與驀面唾劈脊摟，覿體提持，未嘗有一法與人，每居恒示璧，伊問訊時我低頭，伊禮拜時我合掌，半斤還八兩，二五得一十，彼自無瘡，勿傷之耳，老人出世晚年，多利人廣，自禹門至天童，返通玄，踞座六大剎，金粟稱最盛，金粟為余捨身命處，余侍金粟凡七閱春秋，迨冬制，有放出一羣猛虎句，喜可知已，雲礽法裔如林如藪，振濟宗者，皆出自金粟，卽今費隱和尚繼席弘揚，不改父道，宗門仰之，金粟其薪傳地也，葢老人極慈悲是極惡辣，極惡辣是極慈悲，杖頭所指，十方猊象航海梯山，纔動齒牙，遐邇兢怖，則謂是老人語錄，老人何有哉，費和尚重加攷定，法今垂後，命璧堇較讐，因敍述如此，絕不敢作綺語攢簇，雖然塗汚不少，昔世尊以正法眼藏付囑迦葉，祖祖相承，以至五家分唱，大闡宗風，乃後之繼起者，旣定其宗派，又審其師承，源流本末，毫不紊淆，不啻如世之譜牒也者，非過慮也，葢以心傳心之事，非宗派分明，師承親的，則山鬼伎倆，野狐機鋒，于以奪朱亂雅，其害有不可勝言者，然在今日且不免焉，他不具論，卽如號稱出世者，有一輩徒衒宗門，不明支派，厚顏冐托，謬曰為人，詰其根源，曾無憑據，舉世被其誑惑，流禍無窮，是宗派不明之弊也，宗派明矣，而離師太早，陶鍊未純，猶有不循本分，節外生枝，簧鼓後學，以致本師從新救正，嗟乎，師承之印證未至于親切之地，詎可鹵莽以出世也哉，五家宗旨，惟臨濟獨得大機之用，而後嗣如獅如象，迥出常途，故臨濟一宗流傳今日，不與他宗同其斷絕，宗派之獨高天下也如此，至天童老人，純以棒喝接人，臨濟宗旨又大顯于世，豈非佛祖付囑，為人天之模範乎，費隱大師舍離狂偽，獨覔眞宗，自天童老人付法之後，服勤有年，龍天推出，惟以實證的切一着子接人，故其語錄開大知見，具大作略，全提正令，煆煉人天，臨濟宗旨重光再振，人有傑，地有靈，交重也，亦交待也，重然後因緣著，待然後時節顯，時哉，時哉，跂足引領，日幾幾于寂滅灰冷之塲，幾何歲月而其人乃一旦起乘之，豈偶哉，吾讀黃檗隱大師語錄，而知人地與時之合之非易也，斷際已前，固有黃檗，而名未著，斷際著黃檗名，又以其名名所居，于是一黃檗現多黃檗，而開堂說法者，非絳節之麓也，嗣居聲實並茂者不乏，厯千餘年，又非斷際之傳也，今天童老人暨費大師，父子接踵迭興，斷際之道乃始大闡，而隱大師繼之，堂構再新，黑白奔凑，纘祖父之緒，于斷際有光，葢絳節之麓，山君樹神以及萬靈八部，懸望已久，始有今日殊勝耳，地耶，人耶，時耶，三者缺一，則勝亦不殊，因緣會合在今日，其致之豈自今日始，茲語錄具在，大都掃除知解，直示根源，如吹毛之劍，點雪之爐，而又句意俱到，如摩尼珠隨現五色，自非牢關穩密，路途坦平，踞佛祖頂𩕳，翻衲僧巴鼻，安有如是輝天鑑地，活捉縱橫也哉，嗚呼，斷際以雄峰為父，以滹沱為子，故能掀揭宇宙，久而益昌，今大師父子祖孫媲美前哲，而又當時闡化，消息互通，更不待重加尋繹，始知胡亂後不曾少鹽醬也，此豈獨一時一地為希有哉，屈指古今，丁斯盛者，葢不數數，金粟費隱老人，為臨濟三十一傳，起未墜之緒，續方焰之輝，十餘年來說法為人，純用本分鉗鎚，不落玄妙窠臼，單傳直指之道乃大著于天下，後之接武者，雖未可限量，然而承紹其宗，敷揚開廓，使單傳直指之道益顯于天下，葢亦難其人矣，隱元禪師首入老人之室，卽覿體承當，全身擔荷，掃去支離，絕無依倚，室中得人，師為翹楚矣，玄生上人一日持師開堂語錄示余，余受而讀之，見其機用宏達，語句淵玄，騰踏當機，掀翻義路，總從正脈中發揚展拓，所謂單傳直指之道益顯者，當于師是賴，豈復有殊絕難繼之嘆哉，玄生上人以余推重于師也，遂囑余序，余聞稱人之善者，必本其父師，德厚之至也，矧余亦出老人之門，忝師之昆季者乎，故取茲義而述之，使世之向斯道者，知師為老人之嫡子，且識予言之非佞也，是為序，余嘗讀費隱老人語錄，宗風遠振，上以接臨濟之緒，下以開末法之光，眞傳燈正派而慧日亘天者，余服膺久之，始知為天童高足，宜其聲實之並茂也，今隱元禪師又為費老人高足，法眼洞明，機鋒猛烈，一門而三闡宗旨，樹幟禪關，誠古今法寳中希覯者，飛錫囘閩，首登黃檗，開堂說法，普照人天，而善信之皈依諦聽者，不啻龍象紛馳，鳳麟畢集，余按黃檗，閩山也，祖師，閩產也，昔以黃檗著名，至今猶令人溯源嚮往，其為閩地增重可知，憶無異大師以父子而卓錫湧泉，今隱元禪師復以父子而賁止黃檗，其思所以闡發宗風，抑揚三昧者，匪一朝夕，其為閩增重益可知也，今讀隱元禪師機語，迥脫常情，頓超物表，若以心傳心，以水印水，所謂佛光朗鑑，智炬同輝，于茲益信，不特斷際之統緒昭明，其單提直指之義，火傳薪積，隱師之功又曷可少乎，余鄉龍泉禪林，自百丈著名後，寥寥其人，今隱師棲眞于斯，宗門丕暢，余亦將隱矣，行親炙玄光，飽聆宏論，以遊于方之外，偕石點頭，未旣也，謹題數語以皈之，龍泉寺距余家二里許，古大唐中百丈祖師所建，祖，余鄉產也，叅江西馬大師得法後，隱于洪州百丈山，闡單傳直指之宗，製禪席清規之訓，師于天下而法于萬世，黃檗運大師實嗣承焉，至我朝有四明太白山天童密老人，復闡是宗，傳之金粟費和尚，而隱元禪師則金粟入室首座也，接派開堂于閩越吳浙之邦，居恒喜慕百丈家風，欲惠賁龍泉，春初，寺主印虛上人出禪師語錄示余，余心異之，遂僉柬往浙迎至，挹其丰儀道範，固有覿面全彰者，及再聆棒喝，則又摽指見月，言下了義，環座觀聽者無不豁然領略斯旨也，厯夏秋說法之暇，穿洞垣，闢小築，超超玄勝，遊其上者咸刮目道風眞趣，旣復出龍泉語錄，余得而讀之，覺當機直達，一指萬彰，如日麗空，幽暗畢耀，如霆破睡，聾瞶盡惺，俾單傳直指之宗愈益著明于世，斯眞百丈重興，黃檗復出，豈獨為天童賢孫，金粟肖子而已哉，余友陳君諱永武者，亦讀是錄而讚之曰，雪裏陽春點石泉，龍歸鉢隱混元天，相逢謾說封侯夢，且向山中聽法禪，余有感，因併錄之為序，臨濟一宗，古今烜赫，不惟嗣者難其人，而授者尤不易其人也，非吹毛快刃，不能斬固執之命根，非鎔鑛純金，不能範聖凡之面孔，茍握柄弗圓，徒擊塗毒之鼓，以求佛種不斷，詎可得乎，萬一有似是而非者起而承之，是不斷之斷也，烏乎，可黃檗自斷際以後，幾若線矣，厯千餘年始有密雲，費隱二老人登其堂，發其藏，提出無孔鎚，轟轟烈烈，殺活縱橫，起風雷之令，掣電卷之機，庶滹沱正脈流通萬古，使無根亂統，野狐精魅無地逃竄矣，幸有隱元禪師繼起斯宗，中興黃檗，拈花微笑，一會儼然，筵無退席之侶，閣有彈指之童，鳥道非玄，空山奚寂，余私心嚮慕固已久矣，中秋涉勝仙溪，因為頂禮香潭，探其胸懷，尼犍波旬而不拒，閱其語錄，鏡花水月以同圓，葢惟自悟無言，故能掃人有言，亦惟不襲陳語，故能破人囈語，墨痕皆棒，印水無泥，昔日之風雷，欲借今朝之鱗甲自威，頂髺一珠，三世環弄，無老少之嫌，無似是之間，斷臂以來，未有盛于斯也，竊怪後代兒孫不丈夫，承虛接響太狼藉，或狂或狷或糢糊，愈掃愈多愈不息，余讀斯語，知老和尚日在塲眉中，久已息于踵矣，詩有近于禪而不可以禪名，禪有寓于詩而不可以詩名也，余讀晉惠遠諸公詩，愛其詩而不着于禪也，閱古諸名宿偈，愛其禪而不屑于詩也，雖然，此猶分言之也，獨不有亦禪亦詩，非禪非詩者乎，黃檗隱元和尚，今之斷際也，中秋遊我仙邑，從遊如雲，瞻禮如岳，余慚非裴居士，曷敢謬附唱和，緣閱其語錄，觀之觸機縱橫，批窽揮灑，已知老和尚胸中磊落，品調不凡也，嗣是門下高足果以雲濤集示余，展卷微吟，雲濤滿眼，夫雲觸于石，大則為雨為霖，濤怒于海，小則為松為茶，雲有影而無聲，濤有聲而無影，大小有無各相變幻，取以名集，又知和尚不自謂詩也，葢雲見為雲則無聲，雲不見為雲則有聲矣，濤聞為濤則無影，濤不聞為濤則有影矣，謂濤非雲也可，謂濤亦雲也可，謂雲非濤也可，謂雲亦濤也可，聲影皆塵，見聞胥幻，雲濤自有詩，詩自有雲濤，諸人無以眼耳求之，則雲濤之詩甫變幻於方寸，卽徧覆于三千大千矣，余且不得以禪名，又安得以詩名，惟頂禮唱嘆而為之序，夫山之峭壁奇崖，未必高也，水之狂湍奔急，未必深也，非不高深，而高深可測也，大抵至平至淺之中，一涉至人舉止，隨其可喜可怒，可驚可愕，可殺可活，可經可權，放之神鬼莫測，收之古今無跡，聖勿辨也，凡勿殊也，內勿移也，外勿混也，詩之一道，至今日失統極矣，辭客騁其賦情，緇流耽于虛寂，淵源一錯，徑路盡差，亦猶宗門喪其指歸，隱大師為天人標榜，接曹溪之嫡派，振臨濟之正宗，沙界三千，莫不知有黃檗老人也，夫奚藉于詩，奚藉于詩傳不傳，黃檗老人，何待其取材于晉魏乎，其襲貌于宋唐乎，沖口所發，滿紙皆珍，應手所指，點頭是石，則凡日也月也，山也川也，草也木也，禽也魚也，花也鳥也，述不盡述，觸不勝觸，總是綠衣蒼狗，寒泉怒瀑，變幻離奇，舒卷無際，和尚自謂是詩也，非詩耶，嵋非詩人也，非禪人也，非知詩知禪也，拜讀宗語，示列法座，炎想悉捐，清虛徐來，眞覺十二峰葱葱隆隆，包羅萬有，而詩特其一班耳，自今願披髮入山，請從沙彌後，捧硯濡墨，供黃檗老人詩囊一抹，黃檗凈業名區，宗風丕振，法雨洪沾，代有跏趺掩關，時或宣朗提揭，霧卷崖靑，雲移松秀，結半日僧緣，坐臥惟聞天籟耳，可怪鄙人好爭，不第爭于人也，直與神爭，山水竹木，撊然踞之，不大可異哉，夫一聲清磬，半夜蒲團，全賴此聳霄插漢者，壯麗觀瞻，護培形勝，而維摩不能保其屏嶂，山靈不能守其鬱葱，為問本山護法，亦惴惴暴客耶，佛法廣大，一任天高鳥飛，密諦因緣，且看水落石出，試正告之曰，鴈過長空，影落寒水，大地原無實相，普天下黑漆漢，盡登光明覺路可也，都會名勝之區，凡古道塲及凈業好修者，例得標表，蠲免其租役，良以攘攘世界中，稍存凈業片地，風美為多也，況正法眼藏，祖印燈傳如黃檗禪林者乎，而閩中寺租，不惟蠲恩特少，且往往受科派，強蝕之苦倍甚，此誰之責，余不免逡巡愧懷矣，維山有靈，不思培成善業，而徒挾私任詐，以越牟為利，豈遂懵于天道並蔑王章乎，其著籍法守焉可也，黃檗，名山也，寺，亦天下名寺，創于唐，盛于宋，浸衰于元，其重剏則明初大休禪師也，時吉祖心鑑公與師道企志合，捐資數萬，運海而至，復成巨觀，基址棟宇，視前較為宏拓，前後百餘畝香燈田，皆吾祖恢圖，三歲兒童咸克道之，迄壬戌倭變，則刧為之也，迨後近隣覇吞，產空僧遁，是則人鬼為帝也，夫刧值則廢，旣過仍興，此天道往復恒數，無足深怪，獨至人鬼為帝，認一時之漚花為萬世之基業，旣久假而不歸，以禪門苦空，欲與豺狼角鬭，反所侵地，能乎，不能乎，甲寅歲，中天禪師不憚跋涉，叩請藏經，制曰，可，時主持則有相國葉公，執法呵護則有邑侯汪公，協力董成則有附隣林氏幷善信諸君子，適隱元禪師又自金粟歸，主席斯山，上宇下殿，漸次恢闢，所云往復恒數，于斯可見矣，吉上京謁選過拜，固竊喜祖緒藉以不朽，因閱冊細諮山前後舊址，所復僅三之一，十二峰尚失其二，香燈田被奪尚十有八九，心又甚痛之，嗟乎，予寺以有而克有，嘗聞之矣，未聞奪寺之有而永克有者也，夫聖天子賜藏之所，可終乾沒乎，諸禪師曁吾祖之英靈，竟遂冥冥乎，竊恐人鬼為帝，亦將與刧同盡，為往復之恒而已，謹志之俟後，福清有名勝二，一為靈石，一為黃檗，兩寺相距，循山麓而行約有數十里，而其中實隔一峰，石磴巉巖，草樹蒙密，非樵踪弗至焉，余以癸未夏五視事茲土，便道下鄉，先詣靈石，次卽至黃檗，寺各有田而皆質於人，遣吏詗之，民皆歸其田於寺，不取償一錢，寺俱傾圮，黃檗尤甚，靈石僧以募緣疏請，余諾而許之，未歲，黃檗僧亦以募緣疏請，蓋寺宇視靈石為多，工用且鉅，僧非得已者，夫二氏之教，儒者弗尚，然地有名勝，相傳數百年，一旦視其頹敗，不一整理，亦守土者之責，四方君子，諒有同志，相與輸金購材成之，俾兩山巍煥相望，鐘皷相聞，衲衣梵唄之修，與曩時相接，起邑之人登中峰而望之，相與話長吏興廢之心，質家還田之舉，與大衆布施之盛，其為勝事，亦可附名山於不朽矣，是為疏，玉融，余梓里也，其間名勝道塲，而郭廬為最，余往歲囘籍，嘗至其地，見夫幽崖奇谷，別有洞天，古之達官遊客勒詩紀勝者，山無虛石，何先正之作曰，入門奇石各谽谺，公與嘉名種種誇，我看總來無一似，福廬大地出蓮花，曲盡形容，可以見其大概矣，主持山門，代有高僧，近若上人國翁禪師者，了徹玄機，其火候之到如梅子熟，而且酷嗜儒學，與鄉之縉紳先生締蓮社交遊，余族姪明經時隆君與焉，予聞其事，神為之往，每期宦遊之暇，得以再至其地也，茲值孟秋之穀，迺上人五秩誕辰，文人學士與釋之善詩者，各拈韻賡歌，族姪問序於予，余雖未與謀面，然囘憶郭廬名勝，先正何公大地蓮花之句，以及上人業釋崇儒，追遠公高躅，人以地重，地以人益重，亦奚能無言哉，至支繁派遠，則里閈所詳悉矣，余不贅，恭維暹翁大師，見過桃花，渾身是眼，趯翻本𣔻，覿面逢源，峭履肩筇，任情獨往，打包頂笠，發足遐叅，尋常氣宇如玉，屏絕胎垣諸怪，斫脚脛，恢張大用，賣心肝，直揭元猷，曲彔敻登，星馳電捲，芬陀偶捻，石破天驚，奪皷攙旗，攔腮一掌，張弓架箭，劈面三拳，疋馬單槍，縱橫眞入，詞宗武庫，錯落交輝，分獅象於機前，騐龍蛇於棒下，雖飽叅上士，不敢以正眼規，矧劣解宗徒，何能以凡情測，迺至膛題卍字，法界全提，目瞬文，精筌密闡，金針暗度，玉線潛穿，離相離名，徹骨徹髓，串過世間佛巴鼻，坐斷天下人舌頭，超刧外眞詮，越聲前妙解，頓令須彌倒卓，渤𣿨全枯，畐塞虛空，罩籠今古，萬靈莫識，千聖難名，照用齊施，實權互顯，赤麟掣斷黃金索，宇宙掀翻，白澤牷歸碧玉欄，乾坤震動，萬絲梵網，結就珠琲百億山河，一粒靈丹，點開鐵圍百千世界，倘非歷刧薰功，剗斷覺知理照，定屬多生鍊行，摟穿語默情緣，詎若魔着尿床，鬼爭漆桶，戇籠懵袋，罩鳳裝龍，瞶棒聾枷，懸羊賣狗，菽麥不分，葛藤混扯，未明生死窟，空坐去來關，羣盲摸象言殊，正法瞎驢滅却，猗歟，勦除朕兆，究竟如何，一句截流，萬機寢削，寅疏短引，用泐洪篇，謹序，西方有聖人焉，其號曰佛，轉正法輪，演不二門，自白馬馱經，漢明感夢，始宣法於震旦，迨初祖達磨西來，以不立文字，明心見性，中土始有正傳，其後曹溪演乘，益闡玄風，我佛不二之旨，迺大著於閻浮，夫我佛所謂惟有慧根者為能得正法眼藏，若一着定相，便不是當年靈鷲正諦，道一字不立，何以三藏千萬億言不盡，道必立文字，則面壁九年本無文字，一着相便非也，然則其意何歸歟，曰，佛以慈悲為本，見贍部衆生日沉苦海，故發雷音為般若慈航也，初祖西來，欲學者卽心卽佛，善尚不為，何況為惡，此旨與我佛說法之意原無異，但可與智慧者說法，不可與聾瞶者道耳，惟我一公法師，早究無為之奧，遊叅天下者數十年，性清慧定，深以小乘神通為不足言，含含默默，有問者，只付之一笑，偶寄興於詩，無非證菩提之非樹，明鏡之非臺，文紛披而意實澹宕，禪心不二，此所以難也，然而一公之詩不足以盡一公也，一公弱冠浮洞庭，泛大海，訪名山，尋奇書，遇異人，得其太乙壬遁金匱玉函，以及天官家言，不一而足，蓋盡天下之方伎，盡天下之書，一公皆無不知之，無不能之，而一公盡付之空，絕口不言，有叩者，但見虛空上乘，拈花微笑，名詩為遊戲三昧，卽此意乎，曰，一公集中，何處是佛祖西來意，曰，以相規如來，卽不能見如來，一公集中何嘗有佛祖西來意，卽說無一字非佛祖西來意，盤足合手而說偈言，金輪王，演法輪，本虛空，空所空，若問佛祖西來意，睡正濃時夢未醒，葢聞古佛願弘，駕慧輪於覺海，老婆心切，擲化土於凡區，是以去住無常，四大皆成梵界，因緣有地，一燈足照昏衢，出世度生，為山作主，恭惟座下，雉雲表氣，金日垂祥，道行孤高，紹禹門之法眼，機鋒暇整，暢臨濟之宗風，天台山頂行，翻却無明公案，金粟峰頭坐，拈來不二法門，擅震旦之名流，信叢林之尊宿，聲特垂于閩嶺，化已普于吳天，顧茲黃檗遺基，實乃興賢勝蹟，自斷際飛錫以來，宗規未冺，洎神皇賜經而後，法席高懸，雖龍蟒雜居，猶勞神足，矧聖凡共證，倍想明珠，千峰明月半溪霞，也道為家何處，三個木毬一枝箭，不妨作戲逢塲，蕃等素仰玄風，遙沾法雨，欽三緣而作禮，偕四衆而陳情，所冀猊座遙臨，湧慧泉而轉法，龍天高擁，現滿月以揚音，庶衆生各各離塵，身似菩提心似鏡，得松下時時問道，雲在靑天水在瓶，咸啟金繩，仝登寳筏，謹啟，伏以西竺開塲，愍人天之長寐，東蘆特渡，喜震旦之將明，慧月從昔而普臨，慈風于今而仰被，恭遇密雲大師和尚，初心正覺，特地玄風，磨甎手眼，靈光立現于當前，看箭風聲，轉機旋撥于指下，誠空門之正印，禪籍之宗工者也，顧茲苦海無槎，念彼愛河曷濟，非有祕魔之叉，孰指曹溪之鉢，是用啟檗山之道塲，特走延金粟之法駕，雖幻漚亂起，水體幾蕩乎中流，而猛燄欲灰，火性長存于陽燧，矧象踏之處，寧有野狐，想駿鞭之施，皆成良馬，自可登筏不戀筏，無復騎牛而覔牛，千點祖燈，重聯斯室，一花聖葉，再拂當天，某等慚窮經之蠧，仝鑽紙之蜂，有懷折弓，未能置劍，喜覯座中法主，敢云客是陀仙，敬三薰以致緘，偕四衆而延佇，伏願拈花笑指，示再出之白椎，飛錫遙臨，現後身之黃檗，庶人人自獲乎大寳，念念各覔其神珠，鹿渴可消，兒啼聊止，伏以獅王弗吼，祖佛困於稿灰，野干亂鳴，生靈陷于鬼窟，客路猶然悲愴，婆心寧不怔營，恭聞和尚法戰諸方，翻却千年骨董，機投密室，贏得一味平常，𣰦毵破袈裟，搭着通身是眼，現成鐵楖栗，拈來活潑如龍，何妨帶水拖泥，隨處撑天拄地，某等翹勤永日，竚想終朝，所冀神足雲騰，卽擁娘生處所，慈容滿月，常放本地風光，爍破迷途，咸成正覺，玉融城裏，奇峰怪石也生輝，黃檗山中，翠竹名花增錦繡，一會儼然，不勝慶幸之至，生朝龍幼不聞道，老未歸禪，自分句下之鈍根，總屬門外之漢子，側聞老師明心見性，無不舍筏渡津，竪義標宗，輒爾登峰造極，此固望衣鉢而自失，且欲聆祕密而末繇者也，惟茲黃檗，卽古道塲，自權教不遇夫眞人，致宗風幾墜于今日，何幸同發宏願而哀懇賁臨，喜福唐之慈雲復布，惟祈垂憐衆志而特加接引，知黃檗之慧照重光，宇內名山，必得名人飛錫，而地因人重，矧祖師道塲，為人天瞻仰，其關係不小，非有遠公衣鉢，豈易任耶，恭惟老師心包太虛，量廓沙界，大乘妙解胸中，法華獨叅意表，誠吾邑之眞人，佛門之嫡嗣也，不佞昔遊黃檗，曾挹清光，茲因本寺大衆欲振昔日宗風，非藉有道行兼全，圓覺獨露如老師者，六龍必不繞座，百鳥必不啣花，而山靈亦無色矣，故此段機緣，委難孟浪，合縣善信僉具虔衷，特請老師住持黃檗，總領道塲，故議不佞敬裁八行，用伸九頓，萬祈象駕，惠然至止，庶法雨時洒，萬彙之焦枯受榮，慧日長光，衆生之永夜蒙曉，伏以黃葉紛飛，假東蘆而正覺，白椎不示，迷西竺以昏衢，誰為出世之人，以作度生之主，婆心咸切，兒啼共懸，恭惟和尚，竪光明幢，秉金剛劍，禪律並至，播曹溪之宗風，行解互高，紹斷際之嫡派，開猛燄之路，設狂瀾之桴，顧此檗山，宿稱聖窟，前乎此者，天童密雲和尚法駕遙臨，野狐因而絕跡，誰其嗣之，座元費隱和尚，法棒繼振，異獸益以遁形，祖鉢相傳，佛燈長照，曠千百世之勝會，誠億萬刧之良緣，雖祖祖無一法以示人，而師師實此心以相付，念茲玄風旣遠，鑽窓之癡固多，虞彼正印不繩，戀筏之習不淺，生有懷手眼，素注宗規，是用特使布誠，實以四衆共懇，所祈遙施駿鞭之影，枉現聖箭之聲，果結于神州，緣開于此土，以一炬燃百千燈，明明無盡，以千燈照一大室，灼灼無邊，緇流幸甚，士紳幸甚，謹啟，恭惟和尚，慧覺宗工，眞如正印，緣結大千法界，具圓明寂炤之根，道開不二法門，超語言文字之障，磨甎手眼，靈光徧現塵寰，看箭機緣，風聲特垂閩海，眞禪林之尊宿，震旦之名流者也，某等向挹清光，夙欽道範，茲為和尚慈筏遊東，遂使斷際法筵虛左，在七年棒喝，固知教澤長存，而一脈家傳，尚望宗風繼振，謹合羣心而延伫，先投五體以抒誠，伏願錫杖遙臨，現後身之黃檗，金繩密啟，示再出之白椎，嫡派總衍之天童，祖作模而孫作範，法乳均受于金粟，伯吹塤而仲吹篪，千峰明月半溪霞，燈燈相禪，三個木毬一枝箭，筏筏同登，盥手具箋，凝眸候駕，謹啟，別久渴欲一晤，瞻拜擬在秋冬，不謂亘和尚之意只在芙蓉羅山，其來黃檗也，亦勉強應一時之請而已，今見法乘囘閩，遂堅意推讓，似亦不能強留之者，念龍泉蕞爾，舊雖祖師出身之所，非開堂說法之地，今老禪師道德日高，信從日衆，恐此不足以容之，幸卽命駕還山，以慰輿望，以廣朋從，萬勿久淹，令祖山寂寂無色也，面晤在卽，未悉願言，師一載閱變兩都，亘古以來，禍亂未有若斯之速者也，揆厥所由，皆因人事，豈緣天數，然及今尚未有定，算來有國有家旣已長慮，卽禪林恐亦不得安也，奈何，奈何，黃檗山仗大師福德，振起擴清，數年以來，神皇之典冊倍光，佛祖之法道重朗，不肖以皈依獲免世刧，想亦宿根宿緣不至墜落，還望和尚提點，至于山隣鼠輩大貪大痴，不久銷耗磨滅，無容介介也，亘和尚有書，催不肖請師歸主黃檗，詞意殷勤迫切，共事鄉紳緇素，咸祈賁來，況大師念念不忘神宗佛祖，夢寐嘗在十二峰間，應狥衆願，乞示歸期以便趨，黃檗山在清遠里，以山多產黃檗故名，林巒重複，為邑之勝，梁江淹嘗遊此，有詩，陽岫飛鸞彩，陰溪噴龍泉，禽鳴丹壁上，猿嘯靑崖間，上有珠簾泉，下有瀑布泉，垂數十丈，其勢甚健，淙崖石為穴，下濬無底，潭口徑八九尺，舊傳有龍，禱雨輒應，上絕嶮處復有一潭，人跡罕到，龍嘗自下潭移上潭，所厯有爪跡，又有佛峰，香爐峰，寳峰，紫薇峰，屏幛峰，天柱峰，獅子峰，羅漢峰，鉢盂峰，五雲峰，吉祥峰，報雨峰，宋陳確詩，峭拔藏蒼龍，烟雲晝長鎖，天際雨將來，山靈已先報，山有黃檗寺，寺之西有嵩頭陀巖，至今猶有乳香出石罅間，黃檗山寺，福唐叢林之最著者也，歲丙戌，余避地來，黃檗在耳，以道枳，弗克至也，丁亥，移寓逕江，黃檗在目，以溽暑弗卽至也，七月之望至焉，同林踰陵涉溪，境漸以深，可十餘里，數折至山，數折寺，寺在翠微，松竹森蔚，望之已居然勝境矣，入寺，羣峰迴合，梵宇莊嚴，為寶殿，為轉輪藏，為香積廚，為僧衆寮，結搆都備，殿後厯數十級而上，上為法堂，為方丈，為客堂，堂中有葉文忠公像，臨高望遠，心目敞豁，遂棲宿堂左，二友談，山有九潭，一潭最勝，余興勃勃，明日陰雨，雨不止，又弗卽至也，雨窓無事，俯仰榱桷，見文忠公詩，嘆曰，公，太平宰相也，公罷相後，璫禍矣，公捐舘後，今日矣，昔之遊者，非今日之遊者也，因步韻為詩，以寄感慨，越日，雨稍霽，余曰，盍行乎，…迄于今，甲子周而事始稍稍竣也，斯不亦毀者易而成者難乎，豈不在人哉，嗚呼，匪直寺也，國之所以廢興存亡者亦然，文忠有知，尚三嘆于九原矣，於是為之記，二友為，林雷先，名起震，林惠風，名介，王子，字秉肇，名家基，余季子，名裔之，字公及，自靈石歸，不數日，又適以事遂詣黃檗，盖福清饒佳山水，首推靈石，次卽黃檗，而舊剎之存，亦惟兩山之寺為最古，靈石之田二百八十畝，質於人，黃檗之田七百八十畝，亦質於人，遣吏諭之，一如靈石，旋黃檗之田亦復，福清，劇邑也，賦稅，訟獄，盜賊，郵傳甲於他邑，蒞事以來無一治績，而兩寺之田乃得之於不旬日之間，豈佛法所謂有緣者耶，抑越人好鬼，其俗使然耶，是亦可喜矣，靈石寺宇不及百間，黃檗則百間不止，靈石惟前殿不支，其餘固皆完好，黃檗佛殿完好，而其餘則幾無一椽可覆，遠近聞之，欣然應募，醵錢興工，土木翕集，蓋自僧舍荒涼，法侶散去，及是而復歸，已厯一紀，而後黃檗之梵唱，始得與靈石之鐘皷相聞於兩山之間，夫物之成毀有數，古之言天者，每以一星為期，豈一梵舍之興廢，亦關天道耶，而人事實因之，固未必然矣，是說也，姑無深論，寺中有舊碑，亦載雍正年間寺僧已有質田一事，遂踵其事而勒石以記之，黃檗為融邑名寺，山志乃千古流傳，自梁江淹，宋晦翁，唐宣宗，明曹學佺，葉向高，迄大清名人間出，咸于黃檗寺留題志序詩記，其墨跡至今存焉，雖云山以僧名，亦志以人重，戊子暮春，予遊福唐，是夜，僧清懷師出續修黃檗志與予觀之，予百復不厭，競競然鄭重焉，及閱此篇末行，不覺忽為色沮，試思長班地保何物，鄭喜，林樹齊何人，廝卒之流，竟以廁名公鉅卿側也，此志不幾卑汚耶，作者昧，梓者亦不通，時卽質之清懷師，師亦甚惡，輒筆刪之，憤鄙之下，付之一笑，山之有樹，如人之有髮，然炫服盛粧而頭乃童然，豈足為美哉，否則數莖鬅鬆，亦難為貌矣，靈石之趣，以幽深勝，然非老松數千株虬蟠谷口，亦未為至也，黃檗旣修之兩月，余以乙酉春始往視其工，殿宇已整，寮舍已完，而環顧囘山，層石巉巉，挺然顯露，譬猶人之新經病起，氣象雖殊，而顧盻間未能生態，對之者仍不免少興，福清故產松秧，每一觔為一束，每束計可四百有餘，乃巿三十束種於寺之前後，寺之住持曰通馨者，亦已植三萬餘株，計十年之後，靑靑在望矣，計再十年之後，清陰照地，可以覆人矣，吾年今已五十有二，更二十年後，久已解組歸田矣，如其時此身尚在，杖策南來，重尋舊迹，則四萬餘株之堪為樑棟者，不啻老夫前此在邑之日之稚焉童子，其為樂何如也，想靈石大夫聞之，亦當掀髯而笑，黃檗寺後，舊有小潭一，冬夏泓然，相傳不盈，不溢而亦不涸，號為龍泉，不知始於何歲月也，壬申歲，寺之田畝入富人，僧以貧散去，泉遂亦以涸聞，迨癸未，余蒞茲邑，夏六月以事詣山，遂宿於其寺，頹簷敗瓦，星光的皪，逗漏梁間，從枕席上可一一而數，幾於不能成寐，而訪所謂龍泉者，第見數尺枯池而已，未幾，為歸其寺產，又為之募工修之費於四方，殿宇旣整，緇侶悉還，向之蔓草緣堦，長苔掛壁，又皆為莊嚴凈土，威儀道塲矣，而所謂龍泉者，乃亦浸浸日出，及工甫畢，盈潭泓然，與曩時相傳不盈不溢而亦不涸者無異，噫，是可以自勉矣，泉豈有知者哉，而其通塞之故，乃與寺之廢興相因，天下固有不相感而適相值者，若此之類，不一其事，而寺僧以為神，里人以為異，在愚夫愚婦，可慰其好善之誠，而有志之人亦可以自勵於有成也，如必與佩刀之出，孝婦之涌而自以為功焉，竊恐為山靈所笑爾，伏以萬民之天所仰，莫如穡事之難，六月之雨不時，深懼田功之失，控誠以禱，從欲是求，睠茲百里之區，實在七閩之首，山崇川駛，粟可去而不可來，民悍俗頑，歲宜豐而不宜儉，昨緣霜隕，有害秋成，一朝而攘奪並興，殆幾挺變，累載之盖藏悉罄，僅足救饑，幸禾麥之繼登，與里閭而胥慶，然穀直之騰未減，而民力之困自如，非大有之屢書，豈小康之可冀，乃由季夏，驟苦常暘，多稼垂成，猶日望嬰童之長，甘霖弗續，是頓虧乳哺之功，倘拯救之少稽，將危亡之立至，不勝震懼，有甚灼焚，爰率籲于上穹，冀興憐于下土，勅羣龍而並起，掃妖魃于方張，大雨時行，願弗愆于月令，烝民乃粒，實共戴于天恩，七閩勝地，十縣名巒，枕榕城蔚蔚，啟莆水潺潺，源發金支之頂，秀來白鶴之間，肘郭廬而腋大吉，纓石竹而帶海山，客從余遊者問曰，此何區也，董壺孫麗，旗鼓讓幽，竹葱葱兮露滴，松鬱鬱兮風流，無絃千溪兮彈伯牙之響，有情萬壑兮載宋玉之愁，擁龍田兮雲從萬里，跨江陰兮水衍千溝，遙望虎嶺之顛兮，曾藏將軍俠骨，近眺鰲江之下兮，多繫漁子扁舟，豈飛來之蓬島，抑突出之天丘，余曰，此黃檗也，考之紀載，古已詳矣，出紫雲焉，問諸耆老，今其知乎，吾聞巨靈斧劈，章亥步推，彼焉界三千兮固尊五岳，此也峰十二兮亦貴一坏，子不見夫報雨初霖兮，五雲繞天公之塔，鉢盂孤挺兮，天柱空九郎之罍，突寶峰兮斜插，考吉祥兮旋來，羅漢騎獅子兮，咆哮驚醒玉融之夢，香爐供佛座兮，慈悲燻騰福土之灰，且有紫薇兮綴一方春色，屏幛兮蔽四際塵埃，此則茲山之大較然也，自地占袈裟兮，開衲衣之永紫，流增濟水兮，洗法眼以長靑，今者竹院風清兮，高聳凌霄之節，草菴月罩兮，漸成插漢之形，看絳節峰頭兮，也有黃金篩地角，踏獅巖險嘴兮，不無白棒摘天星，且讀梅菴一碑兮，知麋鹿上聞天語，過普同諸塔兮，識枯朽下擁地靈，登斯山也，眞令人有蟬脫物表，鴻飛霞端者矣，況有時而龍潭珠垂兮，鷺羽逞攖鱗之勢，有時而蟒洞燈遍兮，神光生媚鬼之才，有時而鐘樓響高兮，遙應姑蘇半夜，有時而經閣香落兮，恰同靈隱成堆，有時而蟬噪小溪兮，和老人之十咏，有時而鶴依方丈兮，獻仙子之千枚，有時而水月現觀音之容兮，露出通身手眼，有時而臥雲飄佛母之駕兮，育成大地胚胎，斯豈非盡福唐勝概，極佛國奇觀哉，然猶未也，子不見夫風吹大小帽兮，日月出沒其上，雲迷木石橋兮，魚龍變幻其間，多年翁仲半埋荒草之中兮，可歌可泣，幾箇村家狂跳光天之下兮，如黠如頑，古樹陸離兮，感春秋之易度，新蓬荏苒兮，念歲月之維艱，靜言思之，妙藥難駐紅顏兮，徐福之舟不復，金風已催白髮兮，魯陽之日難攀，果登山而有得，應案屐而自潸，客笑曰，夫鳳凰之異于山雞者，羽毛之美也，麒麟之殊于走獸者，首足之文也，融邑固多君子，塘水豈辜名家，子乃墨胎之餓骨，豈知聖道之龍蛇，余曰，其然乎，豈其然乎，子不見夫眞氏來禱兮而九潭增色，江郎有賦兮而滿筆生花，常觀察之遺教兮不朽，林太丘之理學兮堪誇，稽流民一圖兮，鄭介公之風流如覩，考歷相四主兮，葉丞相之天業未遐，事卽此而達彼，道有然而豈徒，子不見夫正幹通玄兮，檗味迄今猶苦，鴻庥罵賊兮，樹頭萬古不汚，斷際三弄爪牙兮，宣宗之掌痕長在，中天八經寒暑兮，神廟之御典不誣，況雲布且密兮，擁單傳之寶，道費而隱兮，得直指之珠，今何必遠遡文文山之為奇男子，定指李若水之為大丈夫，只此月照山間兮露清霜冽，何處更埋黃巢之劍，霧填谷口兮燕去雁來，相逢盡道白乳之顱，念之哉，龍藏猶存碩果，豹隱方是故吾，數點磬聲兮，幷不聽雲中之雞犬，半生豪氣兮，却俱冷山前之鷓鴣，固知文之未喪，或守道以有須，客于是栗然而恐，悄然而悲，余因進曰，子休矣，圓頂支天兮，裴休猶為着相，遠公旣遇兮，菊花亦覺累人，舉足皆幻，美景匪眞，滄海桑田兮，莫恨山河非舊，花容鳥語兮，別有天地維新，子休矣，吾其自此獨往矣，遂揖去，客摳衣尾之，溯洄于九淵而不能從也，余遙語之曰，吾道存歟，非山亦非水，吾道亡歟，可水亦可山，子豈復求我于人世間也邪，客目送之，莫知所之，閩中士大夫有聞者，相與載筆覓焉，閴其無人，但留墨跡數痕石上而已，過而讀之，渺不可得，黃檗，名山也，而寺久廢，余謝事日，適皇上念及海邦，遣中使賚經來賜，余與親友重興新剎，為藏經祝聖之所，因同林大默，大範，藎夫，倬夫，輝夫，吳伯孚，鄭叔熙來遊，是山之高可數千仭，其巔為大小帽二峰，有留雪嶂，蟒洞，九淵潭諸勝，而第一潭最奇，深碧無底，眞神龍所居，水簾瀑布，彷彿九鯉，十年前曾與大默約登絕頂，蹉跎久之，茲乃冐暑而行，道甚嶮絕，攀木緣磴，頗極艱辛，從者以為病，而余以探奇不暇顧也，爰成四律，用紀壯遊，黃檗新橋，三樹偃葢如亭，因名曰三樹亭，黃檗為福唐名勝，余神往久矣，丁未春暮，偶過玉融，因虛白大師招同郭蓮峰，夏鷲峰兩先生相携登陟，得憑覽其萬一焉，此中洞壑林巒，爭奇競秀者不可殫述，獨第一潭為靈淵而名尤著，飛簾捲雪，疋練垂虹，沉碧渟泓，幽深莫覺，憶余生平閱厯，如黃華，白嶽，九子，百泉諸名山水，不少概見，然或晴巒珠噴而響寂銀河，或陰壑瀑懸而簾空暮雨，若雙奇盡美，眩目快心，惟此龍湫迥然獨絕矣，時爰讀葉文忠公詩，嘆為此山寫照，敬循原韻，勉步四章，聊展夙懷，不自知其句之拙也，余叨福唐令，以便緣過黃檗山，登臨十日，時乏名山主人，從鄉縉紳請，迎清斯和尚復來卓錫，余迫於簿書，未暇重往，清斯亦未肯曳屩就也，別去又將匝歲，因憶山遊詩曁懷清斯之作，錄以寄之，嘉慶癸酉冬月十有九日，黃檗暹老禪師介陸亭王君識余於榕城，聞其論詩，蓋貫休齊己流也，陸亭為余言，明歲八月為師六十之辰，俾余以詩為壽，輒率爾成篇，錄呈法鑑，並訂後期，和尚小溪臥咏，遠近傳誦，所謂遊觀皆足見道，東施不能效顰者也，𤪋時從溯流，步韻印可，非敢附驥不朽，亦以自述追隨云爾，癸未歲，張邑侯廵方省俗，駕駐檗山，見寺宇傾頹，命本師通馨和尚募化重修，卽于次年，本師進方丈開法，迨丙戌夏，寺方草竣，師已歸西矣，附逸事者，志奇也，備考也，因其備而考之，烏乎奇，卽有奇而志之，亦正無容奇也，凡物之可久者，靈則後應，事之可大者，機必先兆，千秋不易之理也，而人多以為奇者，聞見寡耳，然則風雷震虩，草木芽榮，獨非聞見之常乎，倘從來無有是事，一旦突起于寰間，寧不駭然共訝之以為奇哉，閱茲編者，當作如是觀，共三尊，銅身鐵座，高有四尺，鑄造不知何年月，係鎮東衞莊眞南所施，後因詔各處郡邑搜銅鑄錢，時里耆報之柳邑，遂令舁進藏于庫中，以候解送，未及一年，庫中每放光，衆驚疑以為火發，近視之則無有焉，邑令愕然曰，此必古佛示瑞也，迺啟庫發出，舁還本寺，今崇于藏經閣之下，黃檗在清遠里，去縣治西南三十五里，石壁峭立，飛泉如瀑布，循崖懸空而下，瀦為雨潭，遇旱禱雨輒應，宋元符二年，安撫程邁禱而應，為立龍堂，宣和二年，攝邑陳麟再立祠，淳熙元年，安撫史浩復增飭之，朝奉郎徐師仁為之記獎之，刻詩于石，上有汋亭，咸淳丙寅，倉使劉震孫改名九淵第一，夷堅志云，黃檗在福清南三十八里，山頂有龍潭，從石穴間成一穴，直下無底，潭口闊可五丈，寺僧曰，此福德龍也，常行雨，歸多聞天樂，或于雲霧中隱隱見盤花對舞，泉州僧慶元聞而悅之，與徒數十人至潭，焚香默禱，且誦白傘眞言，願睹其狀，先取楮鏹投水中，卽有自下引之者，倏然而沒，固已駭之矣，時方白晝，有黑雲如扇起，頃之蔽空，對面不相識，徐徐睹一物起潭中，類蓮花，莖柄皆赤色，繼而雙眼如日，耀采射人，突起其上，諸僧驚怪，急奔下山，雷雨已隨其後，移時乃止，其龍汋亭及詩記今不復見，晉安逸志云，唐僖宗時，山有巨蟒為祟，邑人劉孫禮妹三娘姿色妖艷，蟒攝入洞中為妻，孫禮不勝忿恚，誓必死之，遂棄家遠遊，得遇異人，授以驅雷祕法，歸與蟒鬭，是時其妹已生十一子，孫禮殺其八，妹奔出再拜，為蟒請命，孫禮乃止，後三子為神，曰九使，十使，十一使，閩中往往立廟祀之，今吉祥峰下亦有九使神宮，狀似鱷魚，叩有五音，後值倭變，物不復存焉，距寺數百武，植于甬道之右，卽木橋下溪邊也，唐廣明間，巢宼入山，鴻休師遇害於此，事著前篇，其樹約高八九丈，蜿蜒屈曲，勢若虬龍，下垂九根于地，突兀蒼古，因號為九龍樹，今廢，黃檗鄭渚田，詳前，嘉靖末，田復陷為鹹滷，盡落民間，厥後鄉民輒修輒壞，夜聞壞處，往往有金鼓震擊之聲，疑是本山迦藍所司，佛座有嵩頭陀巖，出乳香于石罅間，以手指揑之，香經日不散，萬曆戊申歲九日，慶雲現于黃檗佛座峰，林大啟詩有凝成五彩諸天麗之句，甲寅秋夜，復現于山之西，爛熳如錦，觀者不知何祥，數日後，聞請藏經命下矣，戊子季夏望日，師與客會拱橋，忽然天際流輝，仰而觀之，五彩文明，謂客曰，此卿雲也，斯日嘉會，天有瑞氣之兆，異時必有禎祥之應，崇禎庚午季春廿七日，農民方以旱魃為虐，田龜水涸，焦逼無奈，適密雲和尚飛錫南來，到黎灣，黑雲忽起，大雨隨至，田得耕插，遠近共慶，咸傳為法雨云，卓冠詩有妙雲欲覆湼槃海，法雨先滋熱惱田之句，壬午仲夏，塑大佛將畢，欲上細泥，徧尋烏有，一日，驟雨狂發，奔流異常，午後雨止，師溯流覽勝，至藏角小澗處，祥光映日，細觀五彩之泥，瑩潤可愛，碾如粉末，令佛師取之，上三尊訖，其泥隱矣，大衆嘆奇，師曰，佛之福緣不可思議，何奇之有，囑侍者記之，以曉將來，壬午臘旦，大佛功成，佛師萬象先自入閩中，以此功德大獲如意，遂受菩薩圓滿大戒，朝昏竭誠，如法修懺，至第八早，入毗盧閣中，忽見大殿頂上白毫光圓如蓋，逾時乃散，自慶弗勝，入室白師，師曰，此是誠心所致，感應道交，白業已成，戒法圓滿，吾為汝喜，益見佛不汝欺也，隱元祖師，順治甲午十一年，日本國主請行化彼處，番舶啟行，風浪大作，祖書免叅二字貼船首，此浪遂平，時有巨鱗數萬，護舟出洋而散，舟夜抵其國，海外漁人咸見岸上紅光亘天，以為失火，各操船來援，及將近，光隱矣，始知祖之瑞光發現也，遠州信宦嘗奉祖手書觀音佛號，偶遭囘祿，舍宅俱盡，獨祖筆蹟如故，特來禮覲，祖示以偈，有眞名火不燒之句，雍正初年，日本大疫流行，獲祖眞蹟懸於中堂則無恙，國主繪像於宮中供祀，
聞之地有得人以傳，人有藉地以傳，有其地，有其人，或不抱傳世心，行傳世事，地仍不傳，人亦隨之湮沒，良可慨已，天台為浙省名勝，智者大師定慧塔院在焉，宋祥符間始改為真覺寺，山川靈秀，物產菁英，披奇攬勝者，題詠備矣，千百年來廢興不一，我朝咸同間，赭寇竄逆，浙台地當要衝，戎馬蹂躪，干戈擾攘，寺遂燬於一炬，時事使然爾，然大師靈爽式憑，鬼神呵護，可證天心重道，而我敏曦師繼起矣，曦為大師四十世孫，肇當年衣缽，示後學津梁，光緒六年，奮圖興築，越九載寺成，後賈餘勇籌刻天台續志，自有明萬歷迄今，垂三百年事，奔走江淮，集貲鳩工，非有志者事竟成哉，余不能無感焉，世有擁厚資，憑先業，風塵轉徙，幻影倏成，奚屑力任艱辛，備盛事以傳其人，固無論也，其或手創門楣盛名，虛享娛游，晚歲幽忽以終，其人又安在耶，嗟夫，曦師一衲子耳，青年勵志，白首窮經，同志延之講解，恆孜孜不倦，佛法從來不立文字，自智祖以五時八教接人度世，而後天台別為一宗，蓋由博會冥搜，研精至理，適致其極，而實則與達磨大師旨歸仍同而不異，余嘗讀祖語錄，至靈山一會，儼然未散，語輙狂惑，不得其解，後讀湛堂和尚與大慧禪師所說薰風自南來，殿閣生微涼話頭，乃始豁然打失布袋，爾時心中之樂，誠有微妙不可思議者，信古人之不我誑也，敏師深通經教，冥振元風，杖履經行，諸方共仰，昔人嘗謂韶國師是智祖後身，燈公又國師轉世，以理推測，師得無為燈公再來耶，善乎燈公之言曰，能忘乎山乃見夫道，能忘乎道乃見夫山，此其所以作為志書，搜羅宏富，隨文證義，舉重若輕，良由心體虛明，行所無事，今敏師為之重刻，振錫一唱，歡動諸天，喜捨法財，人人恐後，彈指之頃，告厥成功，承接法流，作將來眼，詎非所謂如水入水，如印印泥哉，余世夢乍醒，結習未盡，比者過宿真覺，瞻禮祖庭，悲戀之深，非可言喻，洎乎舟過百步，蓬牕無事，取祖別傳讀之，忽覺神風洒然被體，更若法華三昧登時現前，豈荷雲慈密相授記乎，劣器下根，常恐失墜，乃蒙敏師愍其愚鈍，時出一指來相提攜，余以光緒己卯游天台，遍攬石梁，華頂，桐柏，桃源諸勝，於高明觀貝葉梵書，於大慈獲修禪道場碑，於方廣閱內府藏經，而求明釋傳燈方外志不可得，僅得化霖志要以歸，其時智者塔院以頹廢不治，為慨然者久之，後官京師，得徐靈府天台山記及燈公幽溪別志，而方外志迄未得也，去歲奉諱家居，天台敏曦上人來訪，出智者大師傳印本，言塔院幸告成，又得方外志原書將付刊，乞為序，余聞之合十贊歎，喜台宗之將復振為有人矣，嘗考燈公此書成於萬曆癸卯，錢希言稱其學識高出道流，甚有禪藻，四庫提要亦言撰自釋家，故稱述梵跡為多，與專志山川者有別，蓋彼自用彼法，詎必以史家地志繩之乎哉，今曦公既復塔院，為山中巨觀，而又重刻是書，所謂慧力過人，能振其宗風者，故不辭而為之叙，夫中國名山有七，而五嶽為尊，天台山，其南嶽之佐理乎，昔大禹治水，會天下諸侯於於越，乃封其山為南鎮，當是時，置甌閩為蠻夷之地，舟車阻絕，疑天台者大禹未之至，至則不封於越而封天台矣，余昔讀孫興公賦，彷彿名山倒影於重溟之上，旁薄於霄漢之間，足與五嶽七山埓，後得剖符兹邑，即津津色喜與名山有緣，得為地道主焉，爰自蒞任以來，雖公事旁午，簿書積案，未嘗不握如意拄頰，望霞標而耳瀑布，至於美景良辰，則又攜一二文學，或采真於石梁，或覽勝於華頂，或登桐柏禮夷，齊之像，或過楢溪弔顧歡之宅，一觴一詠，信可樂也，第名山洞府為仙釋之都會，其中必多異人，若白道猷，葛孝先諸君者，求之於今，余非異人，固未易知人之異，求之於古，余將誰質，質之山靈，山靈無言，質之邑乘，邑乘不詳，余終將誰質哉，乃山僧無盡法師示余以方外志，其敘事該，稽古博，究理深，為文則求諸辭達而已，不以奇衒人，釋氏固其所長，仙宗亦復傍綜，久住名山，而形勝固伊家中物，左提右挈，東指西撝，若登鴻臚而陳俎豆，余喜斯志先得我心，乃趣命剞劂以補邑乘之未備，余觀古今著述，互有詳略，為各有所主也，夫邑乘，志方內者也，佛氏，仙宗不妨聊爾並志，志方外者也，玄風，釋理宜加詳焉，兩者並行而不相害，故知斯志又邑乘之佐理也，因為之序，職方氏曰，余守方內名嶽，蓋有天台山焉，上應泰符，下禋星鳥，黃潤為德，青祇建元，金土聚斗而陵衍沉，太乙升堦而爵祿降，宛弢躔次，正襲紘維矣，是以閭閻詠其克遜，里俗識以始豐，花縣松關七篇之諭美，棠陰琪木五字之歌歡，若乃賈直舒文，屈忠江孝，唐興秀而章俊，天姥鬱其生楨，超超往田，攘攘倚巿，域中多戀，興公憐之，使吾有力負之而趨，超不踰矩，矩周其山也，然而元聖忘山忘道，遊化於茲，闡士泯色泯空，唱導於此，福庭隱岳，斯以稱焉，恆河既覩琉璃，皇基詎非佛國，由夫纓絡自纏，鳧舄束綦，蟯客黃甯，安知革表，算米鹽於塵窌，侈延旒於賁墉，誰決愚籠，必逢智印，有大導師燈公者，天宮蜚譽，婺宿開祥，枚引百松，葉榮雙樹，光幢繼日，寺翳景而高明，德瓶注雲，溪伏流而幽隱，眾仰足行經藏，人呼皮裏法華，太末道賓，愈方袍之平叔，勝果淨梵，兼鍮鉢之言公，道得智者膏腴，近住神仙窟宅，代興才子，矢結金蘭，國學儒英，請揮玉麈，楚鴻，寶中之寶，善逝，天中之天，雖三觀之內融，曾一時之外學，雲雨慈味，笙簧道聲，在山言山，山是新伊中點，知幻離幻，幻成志外別傳，萃五界於貫華，總八峯於一軸，分章二十，十法以之成乘，取策二三，三教因之合轍，每馳神而運思，復遠寄以冥搜，拓邑志之廣輪，設圖經之彩繪，正名軒牒，溯源達池，語本則山王之印文生，採勝則妙德之冠影涉，行滿飛錫，處處仁祠，道岸披圖，人人賢位，禪波合派於星海，祖堂大祫於台垣，陵再來而孔釋併，韶應化而宗教一，載培桐柏，引配苾蒭，右弼左玄，金庭是集仙之都會，歡溪察嶺，玉京假天隱以衡門，王侯屹峙金湯，羽飛儼陳甲胄，衛我教也，綸音表而摩霄，成汝名也，金聲流而擲地，人非昔而蹟在，神不滅而塔懸，以至酉陽之，爰及庚除之唐述，齊諧薈志，慧皎異科，太陽之草長生，菩提之樹攝念，莫不花生筠管，藜燦藤箋，執珠盤於秇壇，傾銀河於口海，吐玄亭之白鳳，禦福三台，驅相宅之青烏，恥名一行，若陳吳，若宋謝，空揭霞標，若邕綽，若理中，虛張帆彩，遙連越乘，內折魯儒，家有譜而野有謀，近者知而遠者曉，記載以來，此為大方矣，爾其毋越牧俎，罔侵予宮，語必烟霞，人惟出世，固已爇麟香而屏穢，操犀導以辟埃，然虎落時開，鹿柴不守，笑司馬過橋之悔，嗤阮客還家之悲，漫云束足洗腸，聊復招手饒舌，亦以鶴林神訓，綴萬剎於珂毫，龍樹靈文，洞干璣於珍網，示一家性具之旨，超孫生妙有之談，斯則赤縣赤城，並落硯池之蟣罟，天堦天柱，同含毛穎之兔塵，巖岫徹于巿朝，在外無外，廛廬通于寺觀，即方離方，瑤丘掩丹丘之房，應真入養真之境，瓊臺方廣，英玄眚而象移，芝草娑羅，正倫澁而味變，孤竹竟貪九州僕射，南嶽須成五通仙人，黃門一開，惠虛偏行乎中道，玉局三降，寶瓊忍折乎幔幢，陰巖之石能回，國清之竈可破，是為塵塵三昧，字字真如，六合版圖，咸收冊府，五車經史，盡入石渠矣，何妨名越岑為佛隴，名呂山為東蒼，又何妨指一山為天台，指一寺為國清，如最澄之歸日本，若甯賁之適會稽耶，嗟乎，太虛寥廓，真智靡涯，職方於此索途，燈公於此遺照，敘固非我，志亦非他，華藏遮外而納安明於芥舟，靈圉毀方而入玄真於珠口，太史之圭奚測，司空之度應捐，天台山者，上應三台星得名，列於道書洞天福地，為東南一大名勝，按釋氏教宗，則自智者大師以五時八教判釋東流一代聖教，傳之四明尊者，是為教觀，禪宗則自雲居韶國師以祕密心印授永明壽禪師，舉一心為宗，照萬法如鏡，是為宗門，又五百應真行化此山，方廣寺在有無縹緲間，土人時聞鐘磬梵唄聲隱隱從地中出，高僧曇公曾一至其處，聖賢嫌其腸穢不得留，出而洗腸於澗，至今有曇華亭在石梁旁，為應真舊蹟，而彌陀一化現國清為豐干，文殊，普賢兩化現，一為寒山，拾得，一為戒闍黎，周七娘，應變無方，多所開化，賢聖先後託迹，稱三寶地，按仙宗自周靈王太子晉仙去，奉上帝命治桐柏宮，實主此山，其後劉晨，阮肇採藥入桃源洞，遇仙子度世，唐司馬子微隱此山，受度黃眉公，證太乙生人之果，至宋張紫陽真人大闡悟真之旨，化度羣真，終於佛氏滅度茶毘而收舍利，玄風丕振，又稱神仙地，山形秀出，華頂為最高處，其山多名都洞府，神峯秀嶺，幽溪絕壑，寶剎精藍，琳宮道院，嘉樹修竹，靈藥瑤草，在在有之，以故王逸少，許玄度輩結伴從剡溪入茲山采真焉，孫興公作，鉅麗哉，頗盡靈秀之觀矣，邇者法師無盡燈公，以上智夙德為百松妙峯師高足，遠紹台宗，卓錫佛隴，愛此山秀拔神奇，遂抽靈心，發藻思，作天台山志，志佛蹟仙蹤，名區勝壤亦既囊括臚列，纖悉靡遺，且氣格森嚴，辭華宛畼，掩文人之筆，奪秇林之采，而又發明宗教究極旨歸，上繼佛隴之風，下振百松之緒，作人天之耳目，為道俗之津梁，旁及仙宗，研討同異，歸趨寶所，羽翼台傳，不知者以為名山之志，知者謂是教觀之文，自古山經地志多出文士之手，彼其止習辭華，罔究大道，文藻雖盛，玄風蔑如，乃至淨衲高緇，非不精通佛理，或長於講演，短於筆札，惟師禪觀既深，文心復鬯，粲然鴻麗，成一家言，文章家取而藏之名山，佛門中且取而庋之函部也，嗟夫，台宗自四明師示寂後，幾乎泯泯，狂禪之徒輒詆台教為煩瑣，余謂科條似煩，旨歸則要，眾星拱辰，百川會海，如以台教為煩，則華嚴八十一卷科條次第不更煩乎，天幸百松振之，幽溪復大振之，而窮公闡發於句甬，介公揚詡於虎林，於是天台之宗煥然，揭日月於重朗，盛矣盛矣，是志也，紹先賢則光接慧炬，開後學則智爍羣昏，酬山靈則勒石懸崖，傳文苑則永垂竹素，是志之善物也，世傳韶國師為智師後身，以去來無礙之理論之，安知韶公之後不復為盡老耶，志成，問序於余，余夙稟教盡老，得聞五時八教之旨，夢寐名山，託之神遊之日久，烏得無言，要以附志青雲而不朽，匪特山神首肯，亦或如來之所印可也，史莫良于志，天地人物禮樂刑名，至奧渺夥賾矣，然而圖諜度數存焉，虛可稽也，實可錄也，苟擅三長，甯欪四善哉，志莫良于山，紀載之難有數端焉，猨栖熊館，鳥道蛇盤，蠟屐從所未經，樵斧繇來罕到，即有幽奇，何緣覯覿，雁宕徑辟于宋年，黃海道登于明代，非其驗與，故真見難詳，自昌黎慟哭于落雁之峰，王陽迥馭于羊腸之阪，文人墨客往往心快臥游，具窮濟勝，丹椒翠冪，月磴天崖，秪標異于登高眺遠之篇，間問奇于牧竪蕘夫之口，言之若夢，概乎有聞信耳，既非任目逾舛，山之真形從是遯矣，故傳聞難據，時易世移，陵虛谷實，嘑隨方改，字以俗訛，石翳蘚中，疇睹神清之洞，門濳水底，詎窺小有之天，或古有而今亡，或此非而彼是，文士疑而莫質，野老沿而不知，辨而析焉良未易矣，故考証難精，經丘尋壑，別引勝流，攬木援藟，必資曠日，而或輶軒之駕，恨束馬之未能，杖屨以遊，虞贏糧之不繼，非倥偬而靡暇綴錄，即悵望而無力篹言，徒遙想于冥搜，曷散懷于奮藻，故結撰難富，兼而有之者，其惟無盡大師之志天台乎，師以法中龍象坐大道場，以舌上珠璣作大佛事，隘舊志之未廣，懼靈蹟之無徵，折竹晨編，然松暝寫，緝為山志數十萬言，自山名以訖文章，有涉茲山者，罔不采其故實，掇彼菁華，至台教之真文，高人之遺韻，尤加詳焉，頃以請藏金陵，屬余為序，余受而卒業，嚮之所難，今之所易，可謂冥通地絡，濳鏡山靈，勒遐貫于清都，垂宏模于法界者矣，蓋其住山三紀，振錫千峯，徧尋不死之庭，畢踐無人之境，有勝必窮，無險不陟，與夫目薦未奇，耳剽多妄者異矣，而又蘿封之字普入搜羅，樹挂之錢咸資考索，且日探月歷，神畫形摸，以故琪樹金松，同檢桐君之籙，墨池茶圃，雙甄管子之題，鉅細不遺，名實無爽，又何有考之未精，撰焉未備者乎，嗟乎，覽應邵之記，如禪岱宗，披王履之圖，若臨仙掌，猶曰地以文奇，境因語麗耳，至若道元之注水經，旁洽異書，靈運之賦，廣陳奇物，千載而下，等諷詠于登陟，嫓簡冊于丹青，志而若斯，斯已偉矣，師之天台，庶幾是乎，若夫精詮教觀，弘闡宗風，霏法雨于松樞，霔慈雲于蘿愰，花飄座側，樂鼓空中，斯又地靈以人傑逾章，山笥與海藏同久者也，夫志，猶史也，亦傳也，有天下之史，一國之史，一縣之史，一家之史，有僧史，仙史，高士之史，名山之史，史雖不同，所以記言記事一也，漢明以來，佛教東漸，三寶事蹟，班班可紀，故太史有左右之官，僧錄亦設左右之職，矧山林碩德著述猶多，若梁慧皎法師，唐道宣律師，宋僧統贊甯之高僧傳，宋道原禪師之傳燈錄，駙馬李遵勗之廣燈錄，惟白禪師之續燈錄，四明盤公之佛祖統紀，以至釋氏通鑑，佛祖通載，僧史略，釋氏稽古略之類，曰教，曰禪，曰律，人齊七眾，門備十科，矯矯人龍，翼翼義虎，有一言之悟人必書之，有一行之合道必書之，其啟迪後昆，弘範時俗，功德可勝言哉，天台山者，域內之名區，東方之聖境也，地靈人傑，先靈於老釋，後傑於儒宗，仙風綿邈，資始於軒商，佛法秘藏，肇基於方廣，正言緇門著蹟，則爰自東晉曇猷棲神，蕭梁定光顯聖，洎我陳隋，智者大師立宗命教，因山為家，海內之宗事佛法者，必以台教為司南，降唐及宋元至我皇明，師資相繼千有餘年，無論天下教黌之盛，即兹山流衍，考諸僧史，不減數百餘人，與夫禪門則韶踵躅白沙，皆法門之梁棟，教鼎之鹽梅，名言懿德膾灸人口，豈不以此山泉石足以疏練神明，產育聖賢而然耶，然則山因人顯，人以山名，山已有志，人胡可略，舊為是志者，謂釋老非志所急，故存而不書，或書而不詳，然有世間法，出世間法，達人大觀無可不可，若分門立戶，不啻冰炭，宜其目為天地間之尤物也，今之所志亦謂世間法，非出世之所急，故存而不書，非若冰炭之相視也，為縣志已備，故不復疣贅云，志之為類者凡二十，始於山之名，終於山之文章，蓋名者實之賓也，微名無以顯實，首以山名考，緣名求實，形勝雖山之實質，源又山之起祖，次以來源考，形勝與山，其猶影響，山之形聲，乃吾心之靈覺也，次以山體考，有形聲矣，影響從之，次以形勝考，依形勝以建名剎，次以山寺考，石梁方廣，赤城支提，菩薩聖僧，靈宅攸託，次以聖僧考，智者依山而進道，後代繼祖以傳燈，次以祖師考，祖因山而得名，法因山而立目，次以台教考，教得人以弘，人得教以立，次以高僧考，桐柏桃源，洞府在焉，次以神仙考，察嶺歡溪，考槃是宮，次以隱士考，名山勝剎，賴神功為之密護，次以神明考，三寶陰翊世道，藉權貴為之顯持，次以金湯考，歷代奉法者咸有匱遺，如陳宣帝之捐調，隋煬帝之施品，物雖歸化，事尚傳聞，為法門盛事，次以盛典考，石梁之現光現花，佛隴之見橋見雀，同乎見聞，異乎常論，次以靈異考，古佛舍利，奉安高顯，諸祖靈骨，瘞之方墳，次以塔廟考，智者降魔於華頂，壽公入定于天柱，至於一石一泉皆前人之遺蹟，次以古蹟考，人與山名欲同垂于不朽，或刻石以記名，或樹碑而頌德，次以碑刻考，菩提琪樹，靈根託于名山，羅漢怪松，天葩生于勝地，次以異產考，上之王臣以及墨客，或因人而著作，或緣景以紬思，皆有足以光彩名山，憲章人物，次以文章考，發前人之所不發，書前人之所未書，述而不作，以成一家之書，名曰天台山方外志，蓋取異于縣志之所略爾，觀者請以此意恕之，自夫有天地即有人物語言，有人物語言則事事物物皆有名，謂此山稱名始於何人，上古荒藐，無以稽焉，僅可考者，始於劉阮名傳，後因孫公賦顯海內，方知有天台山也，正以兹山頂對三辰，當牛女分野，而上應三台，故以名焉，顧野王輿地志又云，天台山一名桐柏，眾嶽之最秀者也，徐靈府記又云，天台與桐柏接而少異，又名赤城，瀑布，佛隴，香爐，華頂，東蒼，要之，天台為諸山之總稱，若桐柏等眾名，乃諸山各隨其勝而別目之，即西域記亦云，震旦天台石橋方廣寺，五百阿羅漢居焉，按此則天台之稱，其來遠矣，又章安禪師山記云，本稱南嶽，周靈王太子晉居之，魂為其神，命左右公改為天台山也，荊溪禪師云，若準孫公山賦云，所以不列於五嶽，闕載于常典者，以其所立幽奧，其路曠逈，故未知章安所出，今姑存之，華嚴．菩薩住處品又云，東南方有處名支提山，從昔已來諸菩薩眾於中止住，現有菩薩名曰天冠，與其眷屬諸菩薩眾一千人俱，常住其中而演說法，清涼國師謂支提，梵語，此云可供養處，即塔之異稱，惟東南方有赤城，其形如塔，且其巔又有舍利寶塔，應是支提，據此則石橋方廣為五百應真住處，赤城又為天冠菩薩住處，然二住處皆天台山內之境，惟天台為定名也，山有來脈，水有來源，猶人身之有經絡，樹木之有根本也，水以地載，山以水分，考山猶當考水，知水之所由，後能知山之發脈也，故堪輿家之言風水云，乘風則散，界水則止，山豈為風水之止散，蓋山之為氣，風則散，水則止耳，說者謂中國名山有七，而五嶽為尊，山自崑崙發源，此見其近而未見其遠，聞其小而未聞其大也，今既許以方外名志，而方內之說置而後論可也，請試考之，謹按佛經，須彌山之南，大海之中有洲名贍部，縱廣七千由旬，周圍之可得二十八萬里，從遼東西行出陽關，踰蔥嶺，經五竺，盡西海際，從南海北行出雁門，踰沙漠，極北至瀚海，皆可九萬里，而四方各得四萬五千里，之中其地名中天竺國，有阿耨達池，在香山之南，雪山之北，周八百里，十地菩薩化為龍王於中潛宅，出清泠水以給贍部，池之東南，銀牛口流出兢伽河，遶池一匝，入東南海，池之南面，金象口流出信度河，遶池一匝，入西南海，池之西面，琉璃馬口流出縛芻河，遶池一匝，入西北海，池之北面，頗胝師子口流出徙多河，遶池一匝，入東北海，此第四水為此方黃河之源，此水自出池後，先經葱嶺為蔥河，入蒲菖海濳流地下至積石山，復從地湧出為東華黃河之源，以此而推，則阿耨達池為贍部四河之源，河水流入四海，天下諸山由此四水而界，此池之地，其形最高，為贍部諸山之祖，而東華七山五嶽與夫崑崙莫不宗於此也，蓋山因水界，由阿耨達池之水分天下之山為四支，而東華之地當一支焉，此徙多河及黃河以南，殑伽河以北之地界也，自池水分支以後，其脈或起或伏，伏而為地，起而為山，而崑崙四傍山麓，各入大荒外，入中國者一東南支也，其支又于塞外分為三支，左支環虜庭陰山，賀蘭入山，西起太行數千里，出為毉巫閭庭，度遼海而止，為北龍，中循西番入趨岷山，沿岷江左右，出江右者包敘州而止，江左者北去趨關中，脈系大散，關左渭右漢中，出為終南，太華，下秦山起崧高，右轉荊山抱淮水，左落平原千里，起泰山入海，為中龍，而南龍右出吐蕃之西，衍至震旦起而結為峨山，次梁州，次益州，次西南夷，次南越，次荊州，次百越，次閩中，次豫章，次吳越，建業，同一脈也，衍至荊州起而結為南嶽，自南嶽東至庾嶺又分三支，北則豫章而下結為匡廬，南則張為全粵而盡羅浮，中則甌越翔武夷常山，又為濲水所分，溪之左為浙西，溪之右為浙東，過爛柯，太末至栝蒼起頂，南支仙都，石門，玉甑，雁蕩，海門，環抱於台之東南，北支金華屏峙於台之西北，其正東一支至大盆山一化而為玉山，再化而為天台，玉山又為兩支，北支衍為會稽秦望，蓋自九里坑發源，至嵊縣出曹江，東支過關嶺，復大起之結為天台，說者謂關嶺回支起天姥護峽而止，不知天姥為石城之胚胎，自萬年藤公嶺發脈，已為仙人浪黃杜溪截斷，是天台西北榦也，關嶺過脈處，北以黃杜，南以左溪，界水極分明，台山竣拔，如海中巨浪，陡然一躍，纖悉頓足，不必論其前後，凡結為九大峯，中為華頂峯，東為摘星峯，東南為東蒼峯，南為獅子峯，西南為大雷峯，西為葛閬峯，西北為香爐峯，北為香柏峯，東北為菩提峯，摘星峯分為兩支，一至緱城發為長汀，勾章諸山，屆東海大嵩管江而止者，左龍也，一至緱城發為象邑諸山，屆大瀛海而止者，右龍也，東蒼峯亦分兩支，一由王愛山過桑洲，至東嶴清渚沿海而止者，左龍也，一於榧木村，跌斷穿，青山頭，覆盆山迤衍入大固山，孕臨海山川之秀，屆章安，芙蓉，桃渚，徤跳，周水亭傍而止者，右龍也，獅子峯為歡嶴，九析峯，東橫山之龍，屆大溪而止，大雷峯亦分兩支，左為修禪，太平，高明三寺之龍，屆幽溪，螺溪而止，右為真覺，後明，清心，傳教四寺之龍，開洋為縣治，屆大溪而止，葛閬峯亦分兩支，左為國清赤城山之龍，右為桐柏山之龍，屆南嶴溪，靈溪，清溪而止，香爐峯為護國寺，桃源諸山之龍，屆左溪，秀溪而止，香柏峯為慈聖，萬年，金庭，上虞諸山之龍，屆剡溪，娥江而止，菩提峯為姚江，慈水，定海諸山之龍，屆招寶山東北大海而止，是知天台山者，東瀕大海，界水而止，為東南一大結局，夫桎梏之士，因泉石成膏肓，解脫之賓，以山林為藥石，其故何哉，見道不見道，忘山不忘山，異也，不見道則滿目皆山，能忘山則觸途皆道，若庖丁之解牛，始解之時所見無非牛者，三年之後未嘗見全牛也，然不見全牛猶有乎牛，未忘牛也，同乎不見全山猶有乎山，未忘山也，能忘乎山，斯見道矣，有道之可見，未忘道也，見道亦忘，真見道矣，是則忘山者易，忘道者難，能忘道者，其惟如來乎，或曰，忘山有道乎，曰，忘山之道，莫貴乎見性，見性之道，莫先乎明心，性，其猶鏡也，心，其猶明也，鏡，明同耶，異耶，離明無鏡，離鏡無明，同也，鏡為明體，明為鏡用，異也，以其同者觀乎異，非異也，以其異者觀乎同，非同也，亦不以非同非異見，惟見乎心性而已矣，不見而見，無所不見，終日見，終日心性，吾亦不知孰為見，孰為心性，吾將見與心性同歸於絕待之道而已矣，或曰，請問心性，曰，心，性之光明也，性之所由顯也，性，心之本體也，心之所由生也，性之為德，具大覺知，體包太虛，量周沙界，非首非尾，非上非下，非邊非中，非去非來，非今非古，非生非滅，非作非為，非同非異，非彼非此，非能非所，非淨非垢，非明非暗，非有非無，非雙亦有無，非雙非有無，非增非減，非動非靜，非短非長，非欠非剩，非方非圓，非大非小，非倒非正，非隱非顯，非合非離，非一非二，非本非末，非生非佛，非聖非凡，非賢非愚，非迷非悟，非體非用，非苦非樂，非成非敗，非縛非脫，非理非事，非真非妄，非境非觀，非機非應，非依非止，非粗非妙，非久非近，非迹非本，非實非虛，非性非相，非常非斷，非人非我，非修非證，非因非果，非根非塵，非色非空，非世非出世，彼首者不能尾，彼尾者不能首，以至彼世者不能出世，彼出世者不能世，惟其非首尾者能首能尾，非世出世者能世出世，故性之為德也，能首能尾，能上能下，能邊能中，以至能世出世，故性之為德，無法不具，無法不攝，無法不能，惟隨緣何如耳，故華嚴云，能隨染淨緣，具造十法界，楞嚴云，隨眾生心，應所知量，循業發現，故性之為體，隨淨緣時，則為佛為聖，為悟為體為用，為成為解脫，為即事之理，為即理之事，為真為應為妙依正，為久為近，為說為默，為迹為本，為實為妙，為性為相，為常為樂，為我為淨，為出世，故性之為體，隨染緣時，則為首為尾，為上為下，為邊為中，為去為來，為古為今，為生為滅，為作為為，為同為異，為彼為此，為能為所，為垢為淨，為明為暗，為有為無，為雙亦雙非有無，為增為減，為動為靜，為短為長，為欠為剩，為方為圓，為大為小，為倒為正，為隱為顯，為合為離，為二為一，為本為末，為聖為凡，為迷為愚為苦，為成為敗為縛，為理為事，為妄為境為觀，為依為止為粗，為虛為斷，為人為我，為根為塵，為因為果，為世間法，以至為泉為石，為林為野，為烟為霞，是以為佛為聖，為淨為悟等者，性之能事也，即其為眾生，為迷為染，為苦為縛等，亦性之能事也，性之能事而為之，非勉強也，皆稱性之所施設者也，惟其稱性施設，故事事物物皆法界之全體也，故曰剎海法性不大，一塵法性不小，多亦法性，少亦法性，故約迷情觀事物，有大小方圓之殊，約道眼觀事物，惟廣大法性而已，故曰為物所轉故，於是中觀大觀小，若能轉物，即同如來，或曰，性體已聞命矣，心之為用，尚請言之，曰，體惟一性而已矣，餘皆性之用也，何獨惟心，第迷情日久，親疎碩分，以內身對外物，則內身為親，外物為疎，以身對心，則心為親，身為疎，蓋外物無覺知，內身則異此，然內身之有覺知者，由心之使然也，故心在，身則有覺知，離則同乎木石矣，故外物，疎之至疎者也，心，親之至親者也，故言心為用，切近而易指，言他為用，疎遠而難明，今就近易之心以指性德之用，緣用以明體，其猶緣明以求鏡，不亦易乎，故曰見性莫要乎明心，心之為用，似有待也，性之為體，故無待也，全性體以為心用，彼有待即無得矣，故彼山之巃嵸，吾眼之可見者也，水之潺湲，吾耳之可聞者也，花之馥𩡏，吾鼻之可嗅者也，泉之鮮冽，吾舌之可嘗者也，谷風之溫涼，吾身之可覺者也，五者之法塵，吾意之可知者也，此六知根，又心之用也，總而為之，官者心也，心王之所以擾擾者，六塵為之賊也，由兹六根賊媒之使然也，故經曰，六為媒賊，自劫家寶，彼六塵者，果賊邪，非賊耶，彼六根者，果媒邪，非媒邪，彼六塵非六賊，六根之使然也，彼六根非賊媒，心王之不能御也，王苟能御，彼將為清淨六根與夫淨妙六塵矣，何妄之有哉，經云，見與見緣，并所想相，如虛空花，本無所有，元是菩提妙淨明體，非此之謂乎，是以善見道者，即心以見性，善明心者，即物以明心，其猶善見面者，即明以觀鏡，善矚明者，即像以求明，故曰性其猶鏡也，心其猶明也，彼山川泉石與夫一切事物，非像之謂乎，彼鏡有實體也，明有實用也，像則無實質也，以譬乎性有實體也，心有實用也，萬物無實質矣，像無實質，由形對而生，同乎物無實體，由性具而有，善觀鏡者不取彼像之有無，惟鑑吾面之妍醜，以譬夫善見道者不取物之是非，惟見吾性之廣大寂照而已，故彼解脫之賓，以山林為藥石者，樹吾光明之臺，朗吾寂照之境，形對像生，了罔陳跡，吾亦不知孰為山也，孰為水也，孰為林木也，孰為泉石也，孰為烟霞也，孰為白雲也，然而何非山也，何非水也，何非林木也，何非泉石也，何非烟霞也，何非白雲也，離即離非，是即非即，惟學如來以道眼觀之者，有以明之也，天台山高一萬八千丈，周迴八百里，山有八重，四面如一，復有四門，智者大師以赤城為南門，以新昌石城為西門，徐靈府又以剡縣金庭觀為北門，余謂準此當以王愛山為東門，或者疑以為誕，不知皆有所徵也，蓋名山福地必有神聖呵衛不祥，惟此台山自古及今無有虎豺之暴，曾以是訊諸山民，僉曰，四門之內，周環民居，即有惡獸經由，惟犬羊等物是殘，見人則妥尾走匿草莽間，審如是，則所謂聖僧道場，神仙窟宅，信矣，若取之，則凡在台州屬境，皆其區域，以牛女分野，何啻千里，故唐宋已來，以台州名郡，蓋取乎此，若約靈異以分山，憑諸書以割地，則自縣治以南皆非也，然台雁二山皆東南勝境，古人未有定其優劣者，余始遊雁宕，見其峯巒秀拔，奇形怪狀，將謂海內名山無有勝此，及登天台山，觀其規模宏大，又恍然自失，因而品曰，雁宕山其猶李青蓮之五言古詩也，天台山其猶杜拾遺之五言古詩也，以子美之詩，上薄，下該沈宋，言奪蘇李，氣吞曹劉，掩顏謝之孤高，雜徐庾之流麗，盡得古人之體勢，而兼昔人之所獨專，近之故也，蓋此山在下望之，不啻千仞，及昇其巔，四通八達，間皆可數，十里如在平地，其勝一也，至登華頂峯頭，東望大海，南觀雁宕，西矚栝蒼，北眺錢塘，一覽可盡，其勝二也，俯瞰羣峯，皆在其下，羅列環遶，或如蓮葉，或如華鬚，恍疑一朵芙蓉浮於海上，其勝三也，僧寺道院，桑麻相接，鐘梵鳴於天上，雞犬吠於雲中，其勝四也，雖極其幽邃之地，皆明爽開豁，使人襟抱蕩然，其勝五也，山與通衢左近，車馬絡繹，其下勝概羅列，其巔可望而不可到，其勝六也，山無背向，四面如一，其勝七也，山有八支，八溪為界，以華頂為車軸，山之周遭如八軸輪，亦如八葉覆蓮，其勝八也，山產眾藥，又多肥蕨黃精，此足供居者糇糧，其勝九也，山林深遠，即居民亦有未臻其奧者，可以避隱，其勝十也，且赤城為其南標，石城為其西固，東蒼為其眉，四明為其目，中有瓊臺，雙闕，佛隴，香爐，石梁，瀑布等諸景，骨肉不偏，形神俱妙，所以為勝也，此其梗概耳，若夫赤城建標，珠林簇簇，誰其淡諸，霞紅雲綠，則有赤城山之勝，五峯環翠，宮殿俱高，雙澗奏響，和以松濤，則有國清寺之勝，溪界山出，路沿澗入，瀑布龍湫，涼風襲襲，則有金地道中之勝，金地在上，壁立萬仞，蒼龍委蛇，濟以天磴，則有金地嶺之勝，竹塢茆茨，踈磬間發，法語琅琅，金繩寶筏，則有定光庵之勝，古塔皇封，與山巃嵸，瞻之仰之，萬世高風，則有真覺寺之勝，法流洙泗，佛道康莊，普賢境界，修禪道場，則有佛隴大慈寺之勝，大雷峯下，白雲精舍，數里平原，幽人命駕，則有太平寺之勝，路入羊腸，身親龍闕，山橡藤梨，美哉膚核，則有寒風闕道中之勝，亦有桑麻非人間者，豈軒轅丘廣莫之野，則有長壽，文殊，西竺諸寺之勝，萬山之中，其嶺陂陀，考槃之宮，尚餘烟蘿，則有察嶺下高察舊隱之勝，此南門第一支，取華頂之直道，以南嶴溪為界也，若夫放生池上，碧水盈隄，有物龍去，猶名螺溪，則有清心寺之勝，長松數挺，野廟披離，昔人傳教，今歸與誰，則有傳教寺廢址之勝，疊嶂千重，溪梁百折，泉落樹頭，流雲噴雪，則有螺溪道中之勝，仰攀丹崖，危磴半欹，梯雲捫葛，乃可探奇，則有幽谿嶺之勝，幽谿講肄，車塵不喧，山林盤鬱，別有乾坤，則有高明寺之勝，路隔三山，可望難即，松篁數家，泉流上泐，則有清涼寺遺蹟之勝，下有寒泉，藏蟄神龍，石筍高峙，砥柱虛空，則有螺螄潭之勝，溪南溪北，上游下游，經梵相聞，以耕以修，則有黃墰諸庵之勝，聖僧西歸，惟遺雙屐，精神不磨，竟化為石，則有聖蹟內外庵之勝，此南門第二支，取華頂之紆路，以螺溪為界也，若夫雲林覆殿，寶篋藏經，諸天散花，神鬼來聽，則有慧明寺之勝，覺路平平，好山相迎，谷風溪水，且輕且清，則有楢溪道中之勝，山藏太古，水奏琴心，惟昔高士，允矣知音，則有齊高士顧歡隱處之勝，水窮山盡，有地靈墟，盤石可坐，精廬可居，則有天封寺之勝，此東門第一支，取華頂之直道，以楢溪為界也，若夫丹山夷夷，草木萎蕤，何獨王愛，我亦愛之，則有王愛山之勝，修竹千竿，蘭若數楹，長者福聚，納子化城，則有筋竹嶺庵之勝，雲生足底，人行天上，誰挈我衣，空中五兩，則有彌陀庵仰天湖道中之勝，此東門第二支，取華頂之仄徑，以水母溪為界也，若夫山光明媚，水色澄鮮，真阿練若，樂矣三禪，則有澄深寺之勝，猨梯達漢，鳥道通玄，疑其登者，居日月邊，則有摘星嶺之勝，山藏八景，高僧所安，彼如庵主，其塔猶完，則有大同寺之勝，瑞草藉地，拱木蔽天，禽猨嘯聚，杳無人烟，則有石筧道中之勝，此北門第一支，取華頂之峻路，以羅木溪為界也，若夫神仙福地，茅竹洞天，金庭觀側，羲之家焉，則有金庭觀之勝，路崎而勝，水險而清，籃輿竹筏，恣我南征，則有福溪道中之勝，山奇蹟聖，佛慈如如，豐碑古記，元章之書，則有慈聖寺之勝，方廣覿面，伊誰能見，八萬度門，聊通一線，則有石梁橋之勝，瀑瀉懸崖，石潭淙淙，奇哉誰設，玄龍之功，則有斷橋之勝，此北門第二支，取華頂之險路，以福溪為界也，若夫千山倒景，蘆荻藏舟，中有釣叟，機忘海鷗，則有青溪之勝，青山崔嵬，飛流界道，織女停梭，牛郎凝眺，則有瀑布水之勝，仙人拍掌，玉女濺珠，亦有僧寺，是稱仙居，則有玉女溪，瀑布寺，福勝觀之勝，九峯迢嶤，玄宮逍遙，仙凡路隔，度以三橋，則有桐柏宮之勝，瓊臺薄漢，雙闕凌霄，其誰神司，仙者王喬，則有瓊臺雙闕之勝，此上有玄明，洞天，仁靖，純素諸宮，白雲，壽昌諸觀，聖壽，法輪，法蓮諸院，臥雲庵等諸處之勝，小山為伍，環畬千畝，寺倚危峯，坎坎鐘皷，則有護國寺之勝，溪泛胡麻，上有仙家，雲中古洞，尚餘桃花，則有桃源之勝，其上有慈雲，普光，西定慧，蓮華峯上普慈，證教諸寺之勝在焉，此西門第一支，取華頂之紆路，以鬧溪為界也，若夫石沼為池，石山為城，金湯像教，功由巨靈，則有石城山之勝，慈氏寶相，百尺停停，金光赫奕，勤矣三生，則有石佛之勝，採藥歸來，雲仍七世，桑梓猶存，千年仙系，則有劉阮村之勝，南有悔山，北有悔橋，司馬子微，悔從帝招，則有司馬悔橋之勝，將入仙都，天為設險，險豈在山，塵凡難轉，則有會墅嶺之勝，紫雲蔽野，亦翳丹霞，異產何物，苓朮胡麻，則有彩煙山之勝，昔人夢遊，我亦玄蒐，靈仙窟宅，葛洪丹丘，則有天姥山之勝，紅塵白雲，仙凡道分，石梁捷徑，瑞氣氤氳，則有石梁道之勝，仙人鞭石，如牛如馬，亦如萬舟，蔽流而下，則有仙人浪之勝，其甘如醴，其寒如冰，應心之泉，有待而興，則有應心泉之勝，此西門第二左支，以黃杜溪為界也，關嶺之傍，留鄭有坊，賢哉邑候，尚遺甘棠，則有關嶺之勝，石室深邃，厥名白巖，神靈祥瑞，余悉其凡，則有白巖山之勝，萬峯翠攢，列如畫屏，一溪直界，混混流青，則有秀溪口之勝，奇峯插天，翠妝綠翳，飛瀑如虹，懸崖飄曳，則有龍湫瀑布之勝，此西門第二右支，以秀溪為界也，古木千章，平田數頃，中有梵宮，殆絕人境，則有萬年寺之勝，往者聖僧，歸自東海，輕駕鐵船，其湖猶在，則有鐵船湖之勝，平田飯僧，於是邀請，松柏森森，為羅漢嶺，則有羅漢嶺之勝，心外無法，滿目青山，香爐峯側，別開玄關，則有通玄峯，香爐峯之勝，萬八峯頭，寺鄰帝座，天籟梵音，六時參和，則有華頂寺之勝，身出五雲，天空海濶，星辰四垂，斗柄可斡，則有華頂峯之勝，此西門第二支，取華頂之康莊也，是中有二岐路，一至會墅，由小路上藤公嶺與萬年會，校近十里而景差劣，一至萬年，過道人坑，先往石梁，至察嶺頭會，校遠五里而景差勝也，若夫春日載陽，草木生香，山花奪目，好鳥相將，則有春景之勝，朱明赫赫，樹蔽原隰，數里無塵，泉流澗側，則有夏景之勝，涼風振條，林木蕭蕭，蹲鴟黃獨，山家正饒，則有秋景之勝，玄英司職，喧塵時息，幽溪泉鳴，圓通之宅，則有冬景之勝，華頂峯頭，旭日在下，乍沉乍浮，魚龍驚詫，則有日觀之勝，秋蟾皎皎，繁露津津，上薄林葉，萬頃鋪銀，則有月觀之勝，朝雲矯異，高下平填，疑清凉界，敷兜羅綿，則有雲觀之勝，江山飄瞥，林木皤然，珠宮玉闕，吾亦神仙，則有雪觀之勝，黃梅驟雨，皷以谷風，或如飛瀑，有似流虹，則有雨觀之勝，朝雨初歇，霧氣方收，千巖競秀，萬壑爭流，則有霽觀之勝，余家幽溪，隣于佛隴，濟勝之具既揵，遊山之仗復備，有勝則遊，興至則遊，不必擇時招友，蓋台山之勝，無論四時之佳，雨霽雪月，朝雲暮霞，無不可人者，昔人以西湖比於西子，謂淡妝濃抹總相宜，余謂台山之勝，故當過之，識者必以余為知言，然證明此道者，要有烟霞之志，泉石興趣，復須經旬累月不疲足力，乃可希覬，其或朝入暮出，既無笙歌之娛耳，復無桃李之豔情，以此責台山之不勝，余則避席之弗暇焉，今依舊志復列山川形勝于左，以貽好事者之博蒐，妙在觀象得意，無得案圖索馬，在縣北六里，一名燒山，又曰消山，石皆霞色，望之如雉堞，因以為名，山之麓有巖極深廣，晉義熙初，僧曇猷造寺，號中巖，齊僧慧明復就塑一佛像，名臥佛，又有巖曰結集，曰釋籖，蓋章安，荊溪二師裒集解釋天台教文之遺跡也，在縣西北二十里十二都，七十二福地之一，由清溪迤北而入嶺，路九折至洞門，一望佳景豁然，道觀屹處其中，唐司馬承禎隱此，舊圖經云周靈王太子晉主金庭，治桐柏山，即此也，自桐柏西北行二里至元應真人祠，取道仙人蹟，經龍潭側，凡五里至瓊臺，轉南三里至雙闕，皆翠壁萬仞，森依相向，宋祥符中，山人張無夢結庵於此，徐大受山行摘句云，大壑之心，瓊臺突起，嵐光破綠，狀如削瓜，下俯百丈龍湫，心悸骨驚，不可近視，沿流五里至雙闕，幽花凝岸，苔茵布石，仙家之奇觀也，一名紫凝，在縣西四十里三十二都，山有瀑布，垂流千丈，遙望如布，陸羽記云天下第十七水，蓋與國清，福聖二瀑為三，其山產大葉茶，志要云，福聖之瀑布，源出桐柏山金澗三井之泉，懸流數百尺，落于萬仞之崖，冬夏不竭，遠而望之，瑩白如練，懸掛隱映於蒼崖翠壁之間，卒然一視，恍若天河之傾瀉也，在縣北五十里十五都，兩山相並，連亘一百里，舊傳五百應真之境，有石梁架兩崖間，龍形龜背，廣不盈咫，其上雙澗合流，洩為瀑布，西流出剡中，下臨萬仞，飛泉回射，危滑欹側，狀如橫虹，且多莓苔，甚滑，過者目眩心悸，按赤城舊志云，凡往來人供茗，必有乳花効應，或寶炬金雀，靈跡梵嚮，接于見聞云，在縣東十里八都九都界，以其橫據縣東，故名，狀如覆舟，舊名覆舟山，四面迥絕，無所連接，神邕山圖謂為台山之腳，其上坦夷可三十頃，中有三泉，冬溫夏洌，側有古淨池，今蕪沒，山南盡處有石，遠望如婦人，舊稱為新婦巖，山足相傳下有石鴨，讖云，水打石鴨頭，此地出公侯，每溪流逼向此山，下有顯宦，見志要，按舊志云，丹丘山即東橫山也，其山頂方闊，萬歷九年，知縣毛鸖騰重建丹丘山臺，在縣西北十五里十三都，其峯有九，徐靈府小錄云，瀑布寺前有九峯，蓋台山之枝榦，舊名九壟，王羲之與支遁遊焉，唐天寶六年改九峯，神邕山圖云，此嘗創桐溪寺，在縣東十五里六都，志要云，山形似鳳者三，故其地亦名鳳林，崖上有仙人掌跡甚鉅，南有釣臺及呂洞賓所遊之地，名為呂道岸，其地夏日蚊蠅不入，所產艾草入藥最佳，在縣東四十里五都，神邕山圖云，其山凌映桐柏，絕頂睇滄海，以其蒼蒼接漢，故名，古經云，其山鳴吼必有大風雨，神邕以桐柏接甯海界，在縣東極處，非今置觀之桐柏也，在縣西南七十里三十六都，前有盤石，曰宴坐，峯上有石室，舊名撫石洞，後米公芾題曰潛真，四山環峙如郛郭，上矗雲漢，其下嵌空，置佛屋不用瓦覆，洞左有小甎塔，是寒山子蟬蛻處，山滅後數日，有梵僧持錫杖於此尋覓，或問其故，對曰，吾拾文殊舍利也，故後人於此而建塔焉，由宴坐西有石梁，可數尺，架兩崖間，險峻不可陟，南有泉如屋霤，寺僧縻竹綆引之，前距山腹一里，有道人洞，轉西二里，亂石灑流巖竇間，散若虬髯，因號龍鬚洞，台山絕勝處也，臨海記云，石室前有立石，參差五色，遠望如綬帶，舊傳為綬帶山，產石髓石脂，絕杪有仙石棺，在縣西七十里三十三都，舊名闇巖，巖之前峭壁屹立，勢摩窮蒼，亦號幽石，其下竅穴透邃，日光穿漏，中有僧全宰棲真洞，轉北數步，怪石森然，上有兩峯倒側，號合掌，巖西有泉，蔽崖而下，渙若垂箔，寺僧亦用竹綆引之，從高下墜，號曰水索，由寺北捫蘿而下，至重巖，磐石品列，即三隱嘯詠之地，常有光如月，號石月，寺東有響巖，擊之聲鏗然，寒山子詩所謂重巖我卜居，鳥道絕人蹟是也，在縣西一百八十里三十七都，西接東陽，南界仙居，遙望山形如覆盆，故名，在縣西九十里三十六都，南有黃水峯，在縣西北二十八里十二都，由桐柏北上一峯，可五里許，上有平田十餘畝，間以陂池，前眺蒼峯，後即雲蓋峯，唐長慶中徐靈府居此，因賜今名，在縣東四十里一都南陽，舊傳古煎鹽處，有石磐柱尚存，有巨石橫亘，海波沃日，舟人常繫纜於此，邑志一名髻山，赤城舊志，又有髻山，在縣東四十里，以其形如髻然，故名，在縣北一十三里十一都，道書此為第十六福地，會稽志載司馬悔橋在新昌縣，舊傳司馬承禎應召至此而悔，因以為名，又雲笈七籖載司馬悔山在台州府天台山北，李明仙人所治之處，山在天台，新昌二境間，故橋以山得名，按此，則非司馬承禎矣，豈嘗有司馬悔者居此而名歟，然不可考，在縣西南十五里十九都，舊以狀類盤龍，名龍山，唐天寶中更今名，在縣西十六里十六都，神邕山圖云，其山峭崿險折，而中峯拔立孤秀，舊傳王喬控鶴于此，又名鸖峯，在縣西南一十五里二十三都，以形名，載唐書．地里志，下有龍湫，旱禱常應，在縣西四十里二十七都，屹若墻立，故名，見唐．地里志，在縣西五十里二十九都，舊志云，在西南一十五里，蓋誤，在縣西三十五里一十五都，下有鈎磯石，在縣東南四十里二都，在縣西南三十五里二十四都，在縣東四十五里一都，又名雙峯山，在縣西六十里三十四都，舊志，在縣北三十里十一都，白雲先生隱處，圖經云，在縣北六十里，蓋七十二福地之一，在縣西北六十里十五都，中有萬年寺，所謂明月，娑羅，香爐，大舍，銅魚，藏象，烟霞，應澤是也，在縣東五十里四都，東巖有片石，似牛游成渦，舊傳神牛浴此，蹄跡跧痕尚在，俗呼為石牛游，在縣東四十里一都，頂平，東西二隅有二井，地里家以為台郡臨海山川之美，皆是此胚胎迤衍發秀，在縣東三十里二都，在縣東四十里一都，在縣東三十里四都，產花乳石，色如瑇瑁，瑩潤堅潔可愛，李德裕詩，聞君采奇石，翦斷赤城霞，宋林逋詩，斷石自何許，枕之懷赤城，皆謂此也，稍西有雲頂庵，距山足一二里，有巒岫如帶，與溪流俱西向，環拱縣境，因名帶橫，相傳其地唐時有王尚書居此，見范志，在縣南十里二十都，宋元祐間因鑛發，故名，後因鑿山壓死人眾，燒煉無銀，遂廢，萬歷二十六年，凡舊鑛處，朝廷悉令開採，四月初四日，太監委官鑿此山無銀，堪輿家先言，此山居午動必致火，五月間縣東南果被火災，本年八月，復委官開，仍無銀，二十七年閏四月，太監劉同本府黃二守督工深入取砂而烹，亦無銀而止，在縣西六十里三十五都，在縣南二十里七都，峯勢聯接，周回三里，在縣南五里，山形類龜，下有潭極深，大旱不竭，與龜山相近，在縣西七十里三十五都，在縣西九十里三十五都，在縣西六十里三十五都，志要云，其山高峻千餘丈，山麓周圍十五里，自足至頂皆方，故名，遠望山之右有匼溪茁，左有青山茁，此居其中，巔有廟祀鎮之，在縣西五十里三十二都，上有白衣殿，在縣西八十里三十三都，在縣西五十里三十二都，又名宰山，在縣西四十里三十都，又名赤山，在縣西四十里二十七都，在縣西北四十五里十五都，中有龍湫，志要云，常有鷓鴣鳴，故名，在縣西六十里三十四都，在縣西五十里二十九都，山足有寺名廣巖，周圍佛剎，峯巒壘障層出其上，故名，在縣北七十里十一都，自石橋下菴對嶺沿澗行可十五里，則一石梁中斷，因以為名，即是小石橋也，下臨危澗，亂石棊布，有龍湫，龍拖石，在縣東一百步，延袤一里，舊為城隍廟，宋曹勛建祐聖觀，境民崇奉，香火不廢，舊有公館，改為社學，近廢，鐘樓在其上，山周圍皆民賃以居，登山一望，則一邑之景致盡在目中，蓋邑之鎮山也，在縣西北三里，志要云，乃赤城山南行支壠，盤曲以翼縣治，蓋妙山，東橫山夾輔邑東，此山在西，蒼山蔚磐于左，赤城輝映于右，邑後諸山高厚峻極，而邑前面諸山呈秀爭妍，邑治街巷橫列三數，成乾卦象也，在縣東北三十里十都，在縣東北六十里十一都，天台第八重最高處，舊傳高一萬八千丈，周回一百里，少晴多晦，夏有積雪，可觀日之出，入中有洞，石色光明，登絕頂降魔塔，東望滄海，瀰漫無際，號望海尖，下瞰眾山，如龍虎盤踞，旗鼓布列之狀，草木薰郁，殆非人世，智者與白雲先生思修於此，有葛玄丹井，王羲之墨池，李太白書堂，台山九峯崒嵂，猶如蓮華，此為華心之頂，故名，在華頂之東，頗極高峻，即蒼山也，即繫船山，縣北大慈寺主山，東有蜜蜂洞，在縣東北三十里，寒風闕之上，長壽寺照山，上有龍潭，亦多效靈，在縣東北五十里十一都，以日出有紫烟，故名，在縣北六十里十一都，以多柏木，故名，四望陰崖，垂磴萬仞，在縣北八十里，大同寺後，所謂菩提大同是也，在縣北三十五里，即洞天宮，重崖疊嶂，松竹葱蒨，且產香茅，直南巽隅，兩石對峙如門扉，號小桐柏，在銀山頂，號金箱玉印，在國清寺側，正北曰八桂，東北曰靈禽，東南曰祥雲，西南曰靈芝，西北曰映霞，前有雙澗合流，南注大溪，舊志云，號天下四絕之一，天台大師云，吾刱寺雖多，惟徐州靈巖，潤州棲霞，荊州玉泉并國清為四絕，縣北二十里，僧普岸所棲，縣西三十五里，智者誦經感紫雲護，故名，在縣東北三十里十都，智者宴坐處，孫綽所謂既克濟於九拆，路威夷而修通是也，在縣西北三十五里十三都，以狀如蓮華，故名，在縣北五十里十一都，僧德韶嘗卓菴於此，在縣西北六十五里，萬年寺西，在縣西九十里三十七都，淨慧寺前，舊傳葛玄植蘆於此，下有蘆洋，蘆坑，在縣西五十里三十二都，一作岊崷，又有匼崷在縣東四十里，胡崷在縣西北四十五里，俱見范志，在縣西五十里三十一都，又名翠巖，四面懸絕，峯頂坦平，桃竹繁華秀麗，在縣西北一十八里十二都，在縣西北三十里十二都，在縣西北二十里桐柏觀前，亦在觀前，在福星觀前，在縣西北二十五里桐柏山之側，在石梁北，出根子，昔僧曇猷欲渡梁訪方廣寺，有石如屏梗之，號蒸餅，在縣東北二十五里十一都，太平興國寺側，未詳處所，宋錢厚之建雙清堂於其下，王銍為記，在縣南十里二十都，在縣二都，在縣西北三十里十四都，齊僧普耀自遼東憇此，有神號江白郎告曰，此吾所居，以師有德業，推以相奉，故建寺號白巖，唐長慶四年令白餘豐首禱雨焉，時有異物似龍自穴而出，至寶歷初再禱亦然，前進士王展為之記，在縣西北二十五里，崇道觀西北，與瓊臺相望，峭險束隘，四山牆立，下為龍湫，翠蔓蒙絡，水流聲潀然，磐澗繞路，入為靈溪，由高視下，凄神寒骨，北望石口，呀然如張頤，亦號獅子巖，有石牀可盤踞，在繫船山北，口呀然如獅子，故名，下臨小溪，險峻不可陟，特可仰視，有石棺，石櫃，石爐之屬，舊傳天台本東海島嶼，理或有之，巖下有竅，日初出時，光入隙中，謂之日窗，東望小亭，即龍王祠也，在縣南二十五里二十一都，八峯山上，下有龍湫，志要云，山形壁立如屏風然，故名，遠望山勢，中立如案，兩端略起，似展誥軸，又名展誥，屏後有特山如展誥者，在縣西三里二十都，有靈康行祠，今廢，傍有小湫，舊名五龍潭，在縣南五里，闡法寺側，三巖相連，其上如一，元至元中，忽一日雷雨，有聲轟然，旦視之，其巖左脇橫裂，濶十數丈，深不可測，在縣北二十里十一都，在縣北五十里，石橋之側，在縣南一十里二十都，峭壁屹立如大屏，其色丹赭，號小赤城，在縣西三十里二十三都，舊傳野燎至此自滅，見有泗洲小像，遂立祠，號曰佛巖，在縣西北二十五里，桐柏觀之西，在縣北三十里一都，神跡石之東，夏赤城有，在縣東南二十五里，一名仙姑，在縣西五十里三十二都，巖洞虛逈，有石如案，與浙崷山相連，中有小嶼，號曰文嶼，左右魚石盤列映帶，在縣東七里，在縣西北一十五里，福星觀西，盤接峭峻，舊傳其地積陰，夜聞呻吟聲，云是冥司拷掠之所，在縣北三里十一都，巖上有萬松徑三字，各廣八尺，僧指堂書刻，由巖至國清，兩行昔列大松，今無，在縣西南三十五里二十三都，在國清寺，在縣北五里十二都，赤城之南，又名烏岡，在高明寺幽溪之上，峭壁百仞，隨人呼喚，響答甚分明，在幽溪之上，石如列屏，前有隙地方丈許，周植眾木，前種修竹數百竿，每遇陽和，則聚徒於此豎義，多生蘭蕙，故名，在螺溪之側，天冠瓔珞於蒼翠中，宛然一普陀大士也，在幽溪之背，白雲峯南，有石正方如巾，上拂霄漢，下連磐石，纔數尺許，流雲乍過其上，恍然天柱欲頹，在螺螄潭上，根入潭水數十丈，尖銳如筍，多生莓苔，及生卷柏，蒙葺披離，又如紫籜之將解，在明巖寺，在丹丘山西，在丹丘山南，在縣東一十五里十都，舊名東岇，有顧歡讀書堂故址，在縣北五十里十一都，孫綽所謂八桂森挺以凌霜，在縣北五十里，與金地嶺接，蓋漢高察所隱，有讀書堂址，在縣北二十里十一都，在招手巖下，在縣北二十里十一都，即定光佛示智者處，在縣南二十五里，與臨海分界，在縣東四十里，與臨海分界，在縣西四十五里十五都，與新昌分界，上有朱，葉二侯王廟，有司新任，道經此者必祀之，宋令鄭至道去任，邑人至此攀戀不忍捨，因留家焉，今其苗裔猶有存者，居側有鄭公祠，肖像其中，前有松關留鄭坊，在縣東四十六里五都，與寧海分界，又二十七都亦有，在縣西一十五里，在縣西二十里十三都，在縣南二十五里二十一都，在縣西四十里二十七都，在縣西四十五里二十七都，在縣北五十五里十一都，在縣西北五十里十五都，在縣西七十里三十五都，在縣東八十里，在縣北一百里，在縣東三十里三都，在縣東四十五里一都，在縣南十里八都，其麓有鋪，在縣西七十里三十六都，在縣西九十里三十七都，在縣西四十里二十七都，在縣西六十里二十八都，在縣西北五十里二十七都，在縣西北七十里十五都，在縣西北六十里，萬年寺東南，赤城三志云，嶺有巨杉偃蹇，絜之大百圍，凡供五百大士，必於此嶺邀請，在縣西一十五里十二都，在縣西北三十里十二都，在縣東北三十里天封之外，舊產茶，在縣東北五十里十一都，昔顧歡招同郡人杜京產隱此，在縣西南十五里二十三都，在縣西六十里三十二都，在縣西南七十里三十二都，在縣西五十五里二十七都，在高明寺傍，在慈聖寺東，大同寺西，險峻難可登陟，故名，在秀溪上，俗諺云，十里橫沿九里阬，大嶺，小嶺在中央，在赤城右脇，蓋十洞天之第六茅，司命真君所治，或號太上玉清天，或號玉真清平天，或號上清玉平天，按道書云，天尊在元都玉京山說法，令眾仙居此，又會稽記云，赤城山有玉室璿臺，許邁嘗居此，因與王羲之書云，自天台山至臨海多有金臺玉室，仙人芝草，赤城事實又載，晉柏碩因馳獵深入，見其中有名花異草，香氣不凡，又徐靈府小錄云，其下別有洞臺，方二百里，魏夫人所治，南馳縉雲，北接四明，東距溟渤，西通剡川，中有日月三辰，瑤花芝草，自晉宋梁隋暨唐天寶，嘗以日中星鳥望秩兹山，今洞口有石刻玉京二大字，旁無年月可考，宋咸平天聖中，屢投金龍玉簡，今湮塞，側有道人洞，其中三石穴險不可入，又名桃源洞，在縣西北二十里十四都，護國寺東北，先是，漢永平中，有劉晨，阮肇入山採藥失道，見桃實食之，覺身輕，行數里至溪滸，有二女方笄，笑迎以歸，留半載謝去，至家，子孫已七世矣，宋景祐中，僧明照亦因採藥，見金橋跨水，有二女戲水上，恍然如故事焉，乃疏鑿為亭，植桃紛擁，元祐二年，邑令鄭至道始鑿山開道，夾岸植桃數百本，仍即景物之勝而命名之，隨山曲折，水窮道盡，則有洞潛通山底，深不可測，其林木瑰異，殆不類人間，乃即山石為址，結亭其上，榜曰浮杯，鄭侯為記，在縣西北一十五里，福星觀東北，舊傳葛玄煉丹於此，有仙人拍手巖，唐刺史柳泌於此修藥，有宅故址在其上，在縣北六十里，石橋之側，宋憲使何偁嘗夢遊其地，訪之不得，嘉泰元年，邑令丁大榮因禱雨得之，洞深三丈餘，中有二硤，穹窿幽邃，下視，攢峯壘嶂，如列翠屏，在幽溪之上，一石橫架，廣丈許，修二丈許，似人負安者，下則四石砥盛，玲瓏空洞，四牕開豁，松風溪流，隱隱送聲，來於坐中，可習耳根圓通，故名，在寒巖，米芾書題，在寒山，在明巖，在縣西北八十五里，慈聖寺東，舊傳有壽禪師宴坐於此，在幽溪之傍，長松作蓋，溪水紆迴，潭影空人心，於斯坐，證矣，在縣東八里九都，以其狀名，在縣西一十五里十三都，俗傳仙人自擔石擲此，在縣東北五十里天封山，在縣東十三里六都，其石長十丈，倚巖如擔，下有二巨石在水濱，故名，在縣北二十里九都，石上有大人跡，鄉人立廟，在寒山，在大雷峯後，三石品安，下二石如僧雙履，一石如僧包袱橫壓其上，俗稱仙人鞋，在五百，相傳五百羅漢自西天泛海至此，舡與眾物皆化為石，故有覆舡山，蓮華，鉢錫之類，歷然可指，山名五百，蓋其遺意，隔溪小山有三石洞，如龕室，皆可跏趺，在縣西北七里，源出寒風闕，過國清入於大溪，源出黃壇，在縣東二十五里，孫綽所謂濟楢溪而直進是也，杜甫詩云饑拾楢溪橡，徐靈府記注云，出華頂，從鳳凰山東南流入溪，則得名舊矣，又以齊顧歡嘗居其上，名歡溪，志要云，流往十都，至六都與五柏，靈溪諸水合流，而西經大覺寺前大溪以入海，在縣北一百里，摘星嶺南，源自華頂，入寧海界，在縣北六十里羅公嶺南，源出華頂，流入剡，在縣北四十里，晉束皙啟蒙記云，天台山去人不遠，路經福溪，水淺而清，蓋是時已有此名矣，其流西入於剡，源出察嶺，源出萬年寺前，在縣南五十步，源出東陽縣界，以其受始豐，清溪，桐柏，國清眾流，勢甚險，怒流塞無定處，大抵皆發源澗谷，易盈易涸，順流而下，凡一百一十七里至府，力勝四十斛舟，然水落則不可行矣，其餘小溪俱不通舟楫，志要云，源出大盆山，合寒，明，雨巖，鷓鴣諸山溪壑，桃源瀑布及始豐湖眾流，繞縈縣境，演漾清冽，環抱如帶，出東橫山趾，逶迤而東，至鳳凰山側，又會寶華之源，五百，靈溪，歡溪等水，於大覺寺山麓折流而南，至臨海界入三江以達於海，自築城後，名曰學前大溪，在縣西百步，源出大磐山，東一百八十里與清溪合，始入大溪，在縣北一十里，發源自佛隴山，南流至神蹟石，會於大溪，在縣東北三里，俗名白鶴溪，接國清之水，至廟側分支，一入臨川橋，一入孝義橋，俱會於大溪，在臨川橋北，俗名後堂溪，自神蹟石流經臨川橋以達大溪，每暴雨，奔濤如怒，勢不可禦，以其溪皆赭石，故名，舊有從化橋，今廢，夏赤城見霞亭，實臨其側，在縣西五里，源出天台山，南流至桐柏，又南流三里，經三井下流為瀑布，方南入大溪，志要云，流出十五都山口，與左溪，秀溪反桃源之水流入曹家巖，南入大溪，其水澄清，故名，舊稱青溪，無謂，在縣西北十五里，福聖觀前，今縣東三十里，亦有靈溪，蓋其名適類云，在縣東一十五里，其源出石井山，舊傳僧曇猷飛錫救老嫗，溪水立涸，故名，詳見仙釋，在縣東南七里，在縣西五十里，其源自左溪與關嶺接，委蛇曲折，凡七十里至大溪，在縣東北五里，舊有浙溪，發源自黃壇潭，即螺溪也，一名女梭，在桐柏觀前，名女梭福地，發源自洞天山，過女梭洩為瀑布，下入靈溪，會於學前大溪也，縣東四十里，與寧海分界，源出龍鳴山，流入寧海界，在縣西北二十里，源出桃源洞，以其水色黃如銅汁，故名，一作桐溪，在縣西北四十里，自本處發源，會秀溪，入清溪也，在縣西北五里，源出赤城山，流入大溪，在縣東一十五里，源出響巖，流入大溪，在縣東北二十里，源出太慈山，流入螺溪，舊名惠濟，在石梁之下，其龍甚靈，見，在縣東四十里第五都，見，在瓊臺，雙闕間，見，在縣東五十里四都，在縣西七十里三十六都，見，在桃源，水清可鑒毛髮，旱潦不損益，宋令鄭至道以僧見金橋跨水而名，赤城舊志．縣境圖，在縣東筋竹嶺側，而出水門，又云，在縣南二十五里，邑志，在縣西二十五里二十七都，蓋邑志為是，在縣西南三十里二十三都無相院側，一名戲龍，在雷馬山上，石崖壁立，登者以綆懸挽至山半，又挽而下，方到潭側，其深莫測也，在縣東南十里八都響巖上，其中有龍，禱輒響應，今久湮塞，在縣東北二十五里十一都，舊傳智者放螺處，今巨螺出沒於潭之石筍上，每鳴吼則有大風雨，在縣西北二十里十二都丹霞洞下，即柳泌煉丹處，在縣西十五里二十三都，在縣北二十五里十一都，在縣南三十里二十一都，在赤城之陰，在縣西北七里，今落馬橋是也，在縣西北三十里，水極泓深，前橫石檻，又有石室，可容百人，見一統志，在九女砩之下，每日早午晚三次水渾復清，狀如洗米，見志要，在縣南十五里二十三都，其龍最靈，在縣南四十步，舊自永坊三井廟前一帶直至九都，地名湖頭，別瀦小水，而大溪之水直從冷水堤下流，永樂中，湖併入大溪，惟五顯廟前一帶尚在，上則湮塞，民為居圃，其下則大溪之水所會，漸逼學宮矣，在縣西五十里三十都，茅君傳云，霍林司命赤城玉洞之府也，在縣西南八十步，今湮塞，僅存小坑水而已，舊有金波亭，在縣西南六十里，志要云，在縣西十里，廣百步，長五里許，溉田百餘頃，俗呼馬湖，在縣西四十五里二十都，在縣東二十里六都，舊傳有鮑鐵腳居其地，年少時於湖側養鴨，往往為物所掣，後旱，湖涸，獲一巨鱔，其大如杵，因煮食之，身覺有力，後沒於四明，能效異，土人祀之，號鮑大王，今湖側猶有鮑姓者居之，在羅漢嶺下，湖中有荷，以水寒不花，相傳羅漢嘗泛鐵船於此，在妙山上，產綠毛龜，在縣北二十里，徐靈府記云，桐柏觀前一里，石壇前有塘，名降真，中植荷荇，自塘一里出洞門，西峯即王真君壇也，今湮塞矣，在縣東二十五里五都，蒼山之側，周圍可百步，宋元以前其水醎，邑人陳氏世居其地，宗族富盛甲於台邑，後塘不醎而陳廢，在桐柏觀眾妙臺下，水甘可以愈疾，在昭慶院東，唐時嘗遣使投金龍白壁，舊傳為尼所觸，一井自塞，其二深不可測，每春夏時雨，則眾流灌注，激湧雷吼，或云通海，又云海眼，宋咸平中，嘗醮祭投金龍，夏竦有銘，在縣西南巿街袁氏門首，舊傳僧德韶所穿，按北斗而為七，此其一也，一在建寧坊西，一在舊尉司側，一在今按察司之西，一在東南，一在縣東者，俱湮塞之也，在桐柏觀鐘樓之下，傳葛玄煉丹之所也，在縣西四十五里，發源甚遠，深可五六尺，每秋成，多有秕糠自底而出，經旱不竭，近為一婦浣穢衣其中，水經月渾不可汲，居人設肴醴祭之，復清如初，俗亦呼三井，即闡法寺井也，水甚寒洌，以錫瓶盛之則透於外，其下五十步許有一井，石欄上刻云建炎二年置，不知何時所穿，亦經旱不竭，上有楓木高二十餘丈，大可數十圍，其中空虛已久，坐可容數人，井水味醎，相傳通海井，井邊有陂陀小嶺，謂之楓樹下嶺，見范志，在赤城山曇猷洗腸處，今井邊猶生青韭，即其驗也，在赤城山，飛流噴沫，冬夏不竭，在大慈寺側，今蕪沒，在縣西一十五里三十都，在國清寺側，寺僧取水甚遠，普明禪師以錫杖扣之，泉水湧出，在縣北六十里，在桐柏觀洞門之陰，其泉寒冽，盛以錫瓶則津津然滲漏於外，在縣西七十里寒巖洞口，以其噴薄如龍鬚，故名也，在縣西北一十五里十二都，經夏不渴，清甘可愛，在智者嶺，智者注涅槃經處，在萬年寺西，宋參政賀允中寓居於此，泉自湧出，因名，允中自為記，在國清寺後，有窪池，經旱不渴，宋曹勛書曹源二字并偈，刻石於其上，在華頂峯，王羲之遊西郡時，有墨池在此，舊志，陳大建十年，智者所置，凡亘百餘里，敕禁採捕，國子博士徐孝克撰記，宋紹興甲子，敕置放生池一所，於赤城之西，廣袤三十餘丈，遇誕聖節，官吏於此縱羽鱗，為集福之地，今縣南五顯廟前有放生池，石碑在焉，前此數十年，土人於此競渡放生，在赤城山，相傳曇蘭憩此誦經，有神獻金錢，棄池中，故名，夫僧居之稱寺者，蓋九寺之列也，昔漢明帝時佛法初至，迦葉摩騰，竺法蘭以沙門服謁見，館於鴻臚寺，次年敕雒陽城西雍門外立白馬寺，以鴻臚非久居之館，故別建以處之，蓋僧本西方之客，朝廷始終待以賓禮，又本以白馬負經而來，馬死葬此，故以名寺，後世僧居凡稱寺者以此，天台山水秀甲東南，而梵苑居多，古稱有七十二寺，今考縣志所書，惟六十二，且存廢相半，此足以驗道德之盛衰，人時之臧否也，且台民尠富，薄於檀波，僧食皆仰給於窮山，溪梁便益，則就下為田，厥土剛燥，或依崗為地，刀耕火種，力實倍之，復以山林深邃，龍崇據為窟宅，故朝風暮雨，陰晴無恆，晴多則禾不秀，雨多則稻少實，惟適中之年乃可有秋，更有處高當風者，將登而儉，謂之一夜窮田，已為魃鬼之佃民，還作狴牢之逋客，故台山之田，下田也，台山之寺，窮寺也，台山之僧，苦僧也，而糧差復倍於恆民，以故僧寺日窘而僧德日涼，其有以道德而自負者，則必深入無人之境，灰頭垢面，向折腳鐺邊自修自度，然樂則樂矣，其如像教凌替乎，或誡之曰，曷不就本業，則對之曰，余役僧也，本業未暇也，吁，僧本出世之士，今也稱役，豈不貽吾輩之羞，嘗原古昔聖君，常以道德期僧，必命當道宰官牒請名德沙門住持，所以嚴責本寺，誡勗方來，故逢冬夏結制之後，人間無遊行之僧，解制之後，寺舍亦無專住之主，其來也，必驗戒牒以別真偽，其去也，必給由帖以考功過，有由與牒者始容掛搭，否則逐之，故寺無不律之僧，人兼定慧之學，此實住持切磋之功，有司作成之德也，今則不然，責僧以道德，而畜僧以常民，况有甚於此者，豈惟僧之恥，亦始作俑者不知尊尚釋教之恥也，然為吾徒欲處於今之世者，固當克勤本業，惟佛是務，藉山林為道具，借僧寺作資糧，衣鉢之餘，無所願慕，世調不堪，置之度外，經云，天龍恭敬，不以為喜，為一真住山僧，庶不辜如來之恩也，今具列僧寺若干，道觀若干，菴院共若干，興廢存沒並錄之，以俟有道力者中興焉，在縣北一十里十一都，舊名天台，昔智者大師於陳大建七年秋九月初入天台歷游山水，度石梁，履降南門，荏苒淹留，未議卜居，常宿於石橋，見有三人皂幘絳衣，有一老僧引而進曰，禪師若欲造寺，山寺有皇太子寺基，捨以仰給，因而問曰，止如今日草舍尚難，當於何時能辦此寺，老僧答曰，今非其時，三國成一大勢力人，能起此寺，寺若成，國即清，當呼為國清寺，後將滅時，方標指山下處所殿堂，又畫作寺圖以為式樣，囑誡僧眾，如此基陛，儼我目前，棟宇成就，在我死後，我必不覩，汝等見之，若造寺，一依此法，弟子問曰，此處山澗險峙，有何緣力能得成寺，答曰，此非小緣，乃是王家所辦，因囑書貽晉王，有云，天台頂寺，茆菴稍整，山下一處，非常之好，願更仰為立一伽藍，始剪木位基，命弟子營立，不見寺成，瞑目為恨，晉王命司馬王弘依圖造寺，山寺秀麗，方之釋宮，創寺已後，即冊為東宮，後煬帝敕揚州眾僧參立寺名，弟子智璪啟云，昔陳世有定光禪師，亦曾見夢於先師曰，寺若成，國即清，當呼為國清寺，帝敕曰，此是我先師之靈瑞，即用，即用，可取大牙殿牓，填以雌黃，書以大篆，付使人安寺門，實隋開皇十八年建，大業元年賜此額，李邕記所謂應運題寺是也，唐會昌中廢於寇火，隋煬帝與大師帖真蹟，僧清觀拾於煨燼之中，僅存一二，大中五年重建，散騎常侍柳公權書大中國清之寺六字，天台佛三字批，僧清觀狀尾附，今亡，宋景德二年改景德國清寺，前後珍賜甚夥，合三朝御書幾百卷，後燬於寇，獨大師所題蓮經與西域貝多葉經一卷，及隋旃檀佛像，佛牙僅存，建炎二年重新之，四年詔易教為禪，上方有兜率臺，左右有五峯雙澗，號四絕之一，上有三賢堂，謂豐干，寒山，拾得也，有錫杖泉，香積廚，訶羅大神像，寺前有新羅園，東南有祥雲峯，拾得巖，東有清音亭，其最高處有更好亭，後巖有瀑布循澗而下，尤為奇勝，元時禪教互爭，一謂大師為開教之祖，一謂大師為禪宗，攻擊鬬訟，時有浙僧觀無我定為禪，至正辛巳，邑人胡榮甫建山門，有僧勗宗冕來主法席，於舊址建雨華亭，方丈，築萬工池，未幾，寺僧相攻，遂廢，國朝洪武甲子，大風雨作，方丈，佛殿，御書閣，鐘樓盡為摧毀，惟土地堂，雨華亭，山門僅存，至三十一年，蘊中瑄公乃移土地堂於雨華亭東，始為丈室以居，自後寺僧相繼稍稍補葺，非盛時比矣，雨華亭，嘉靖庚申燬，隆慶庚午重建，大雄殿，隆慶燬，萬歷乙未，本府節推劉啟元，臨海鄉宦王士崧，本寺僧會性芳，致書請杭州靈隱寺法師如通，命徒性省，如楷，真遜輩募緣重建，本邑耆民許榜捐百金為助資，萬歷壬寅，內官黨禮賫賜御經一藏，飯僧銀一千兩，建藏閣銀五百兩，僧性冲護藏建閣，大慈寺在縣北二十九里十一都，舊名修禪，或名禪林，陳大建七年為智者大師建，蓋大師思修十二地，此惟厥初，實定光佛授記銀地所，直寺門巽隅，號佛隴，大師第二宴坐處，隋創國清，乃更寺為道場，唐會昌中廢，咸通八年重建，宋大中祥符元年改今額，其法堂曰淨名，以大師嘗講是經故也，又有大師所供普賢及手書陀羅尼經，隋朝所賜寶冠，有潄玉亭，又有虞世南所書華嚴經，紹興中為秦檜取去，國朝洪武十七年八月，殿宇為風雨所壞，僧德興重建，臨海楊畋為之記，張性中有高麗銅鈴杵，永樂初尚存，在縣北五十里十一都，陳大建七年智者大師建，初大師入山，見一老父告云，師卜菴，遇盤石可止，其後果如所告，遂結廬焉，因自號靈墟，蓋第五思修地，其注涅槃經處號智者嶺，中有卓錫泉，北望一峯摩雲，即華頂也，隋開皇五年賜號靈墟道場，漢乾佑中改智者院，宋大中祥符元年改壽昌寺，治平三年改今額，舊有瑞雲閣，在縣東北六十里十一都，舊名華頂圓覺道場，晉天福元年僧德韶建，蓋智者嘗宴坐於此，故上有降魔塔，伏虎壇，鬼疊石，又有太白書堂，甘泉先生居，歲久蕪翳，舊傳又有葛玄茶圃，王羲之墨池，然無所據，宋治平三年改今額，國朝洪武四年，燬於火，大殿，山門獨存，十年僧宗濟重興復廢，隆慶間括蒼僧真空，真性者結茅於此，禪誦六時，甘苦與方來者共，四方仰之，今其孫性裕者能繼其業，未幾，燬於火，復鼎新之，欲為鐵瓦殿，尚未卒業，在縣東六十里四都，舊名太平，唐乾符二年建，宋治平三年改今額，在縣西南一十五里十九都，舊號龍山集雲院，隋智者大師建，唐天寶六年改龍山為始豐，宋乾德二年號龍山崇修院，大中祥符元年改今額，在縣東六十里一都，舊名隱嶴，漢乾佑三年建，宋治平三年改今額，在縣北五十里十五都，舊傳五百應真之境，又有方廣寺隱其中，宋建中靖國元年建，後燬於火，紹熙四年復新之，中有應真閣，妙音，響空，瞻風，佇真，許來，方廣，先照諸亭俱廢，惟曇花亭獨存焉，萬歷甲辰，錢塘居士葛一鵬重新之，在縣東北三十里十都，舊名保興福慶院，晉天福四年建，宋治平三年改今額，在縣東北六十里五都華頂峯上，舊名慧日，俗又呼東峯，梁乾化元年建，宋治平三年改今額，後廢，今之慧明，不知其所始，豈華頂廢後更徙於此耶，智者大師所書陀羅尼經四卷，舊在大慈，今傳於此，宋時已亡失，惟留其一，嘉靖間又為譚海憲取去，今所存是宋元通法師補書者，在縣東五十里五都，五代願齊法師建，吳越國王賜師號崇法，寺因名焉，在縣東五十里四都，宋開寶七年建，太平興國初賜號大明，治平三年改今額，在縣西北三十里十四都，舊名般若，周顯德四年建，蓋僧德韶第九道場，宋大中祥符元年改今額，後錢太師忱家乞為香燈院，加廣恩，在縣西北三十里十四都，宋末，僧普耀初憩此地，有神江白郎告曰，此吾居也，以師德業尊廣，願推此室相奉，遂呼白巖，隋大業中，僧純陀徙平地五十步，唐貞觀十年賜號白巖寺，會昌中廢，咸通二年重建，加咸通，宋大中祥符六年改賜妙智寺，今復為白巖寺，舊有列秀亭及王羲之墨池存焉，在縣東北九十里十一都，舊在嶴西，名菩提大同，周顯德五年建，後徙今地，宋治平三年改大明院，今復為大同寺，宋如菴主塔於此，在縣東北二十五里十一都白雲峯側，舊名雲峯，梁乾化元年建，前對香爐峯，又有宴坐峯石，石鼓，石牀，看經臺，皆智者大師經行處也，舊有雷峯堂并白雲堂，宋太平興國五年改今額，洪武初年廢，永樂間重新，復廢，萬歷間檇李太史馮開之贖田，命僧重建，今尚寢如，在縣西南三十五里二十三都，舊在瑞龍，巖北名戲龍，唐咸通二年建，時有僧師簡以杖叩臥龍起雨，故名，遠近勝概凡十，瀑布潭，石門徑，鹹水澗，瑞龍，天柱，香爐，紫凝，應澤五峯，寶陀，羅漢二巖，宋祥符元年改今額，治平中，徙今處，在縣西七十里三十六都寒石山，舊名崇福，梁開平元年建，蓋寒山子棲遁處，周顯德中，改聖壽，昭儀孫氏重新之，由明巖北五里而上，四山聳秀，水流亂山間，鏘如佩環，院宇周匝，並置巖下，窗扇軒戶開闔於烟雲紫翠中，故南山之標勝者，推寒，明二巖，宋大中祥符二年改福善院，今為寒巖寺，在縣西南七十里三十三都，舊名雲光院，號暗巖，周顯德四年，吳越昭儀孫氏捨資，俾天台鎮將陳希靖建，即僧全宰棲禪處，更名明巖，介居巖谷間，道狹不容軌，入門兩石夾峙，號石門，前對幽石，橫敞飛閣，巖竇嵌空，堂宇半居巖下，大概如寒石山，宋開寶七年陞為寺，祥符元年改大梵，國初歸併，今復為明巖寺，有十景，雲棲洞，攝石，八寸巖，初來菴，瀑布水，索幽石，重巖洞，門響巖，舊傳寒山，拾得隱身之地，今巖中有人跡，髣髴俗稱閭丘太守云，在縣西北六十里十五都，唐太和七年，僧普岸建，圖經云，隋大業二年建，初，晉興甯，僧曇猷憩此，四顧八峯回抱，雙澗合流，八峯謂明月，娑羅，香爐，大舍，銅魚，藏像，煙霞，應澤，以為真福田也，遂經始焉，會昌中廢，大中六年號鎮國平田，梁龍德中改福田，宋雍熙二年改壽昌，建中靖國初，火，崇寧三年重建，號天寧萬年，紹興九年改報恩廣孝為光孝，今復為萬年，先是，宋大中祥符，天禧中，累賜袾衣寶蓋及御袍曳履，諸珍玩甚眾，故有親到堂，以仁宗賜衣時，如朕親到之語，故名，有妙蓮閣，覽眾亭，淳熙十四年，日本國僧榮西建山門，兩廡仍開大池，香積有釜極深廣，世傳闍提首那尊者所鑄，東南十里有嶺曰羅漢，巨杉偃蹇，絜之大百圍，凡供五百大士，於是邀請，寺後過溪有西天大師菴，生身尚存，萬歷十五年，慈仁明肅皇太后頒賜藏經并紫方袍，僧明曌弟子真秀相繼主其事，建尊經閣并法堂，禪室，在縣西九十里，舊名寶慈，唐乾化元年僧景瑫建，蓋天台十大剎之一也，舊為隋高僧飛錫處，及是，瑫卓菴，已而造寺，燃柏香密禱，以煙至處為址焉，宋大中祥符元年改今額，舊傳葛玄嘗植蘆數本，故今寺前有蘆峯，在縣北一百三十里十一都，舊號澄明，宋治平三年改今額，在縣西五十里二十九都，舊名長瓏，唐光啟三年建，凡三徙至今地，宋治平三年改今額，舊傳寺鑄一鐘屢不就，有老嫗施一錢，投於冶中，鐘即成，而錢宛然在焉，號貧婆鐘，有懷容羅漢真身在焉，在縣北二十三里十一都，隋開皇十七年建，智者大師葬焉，龕前置雙石，塔號定慧真身塔院，有繪像與所賜方袍，今亡，宋祥符元年改今額，後久廢，隆慶間僧真稔重興佛殿，僧房，在縣東北二十里十一都，按舊經本名高明，唐天祐七年建，今考所藏錢氏遺墨，乃清泰三年，號智者幽溪道場，今殿前有石經幢，刻云天福二年，捨入幽溪禪院，可驗也，宋大中祥符元年改淨名，不知何時復今額，古老相傳謂，先此惟喬木參天，薜蘿翳坎，麏麚是居，樵牧罕至，智者大師時居佛隴講淨名經，忽經為風飄，翩翩不下，乃杖錫披荊，尋經所詣，行五里許，風息而經憩此，大師觀斯靈異，復愛兹山峯巒秀發，清溪鑒心，乃即其地以營淨居，智者十二剎，此其一也，故其後或寺稱淨名，堂名翻經，皆不忘大師之遺意也，嘉靖間居僧失守，寺隨田廢，跡之不可泯者惟石經幢，神之不可欺者惟玄應君，而萬歷丙戌春，燈因訪大師遺踪，一覩兹山，即有終焉之志，乃謀於檇李馮太史開之公，菩薩宰官不忘佛囑，即捐俸金，贖而施與，丙申秋始謀建，大殿及以僧房煥然一新，四明屠儀部長卿為作，備述其事，寺之西南隅則妙峯先師之塔在焉，獅回象顧，宅兆頗吉，馮太史有塔銘，以示不朽，在縣西北八十里十五都，舊名蹟聖，宋治平三年改今額，在縣東北三十里十都，漢乾化二年建，蓋智者大師宴坐九折道場，宋治平三年改仁壽院，今復為九明寺，在縣東南一十五里六都，宋乾德三年建，初號華嚴道場，治平三年改今額，政和甲午有謝道人者，精於陰陽，嘗欲以寺之支壠就鄉豪易田數頃，不售，遂與寺僧為藏基，香積不絕，靈應如響，緇流仰給，異哉，國初廢而復興，弘治中，有謀為葬地者，倩人焚之，寺遂廢，今復興之，在縣東四十五里一都，舊名清化，赤烏二年建，宋治平三年改興化，隆興初，參政賀允中乞為香燈院，改今額，國初廢，今重興，在縣西北四十五里十一都，唐清泰元年建，宋祥符元年改普光院，永樂初廢，復興，在縣南五里二十都，晉黎護將軍劉玄捨宅建，名建平，舊傳玄因遇雨感金錢之異建，寺元在縣南五十步，後有鴿子和尚徙今地，號鴿子道場，寺側有靈龜峯，又有綴石，坡陀迤邐，草木蒙茂，左右溪流縈帶民居，皆桃花熙春，彌望如綺錯焉，宋祥符元年改今額，紹定四年縣令潘晉孫篆額，洪武初廢，後許原平捐資助建，煥然一新，與舊無異也，在縣西四十五里二十九都，梁普通三年僧智達斬荊結廬，每誦經則羣鶴翔空，紫雲覆頂，故山名紫凝，後建寺，名棲禪，唐會昌中廢，大中五年重建，宋祥符元年改今額，天聖四年僧居昱新之，號法華，國初廢，今重新之，在縣西南七十里二十四都，漢乾佑三年建，宋祥符元年改福應，蓋僧德韶第六道場，今復為普門，在縣西北三十五里十四都，舊名安國雲居院，晉天福元年建，蓋僧德韶第二道場，大中祥符元年改今額，隆興初併入護國，有雙松亭，今廢，國初，寺廢，萬歷間僧真清講懺於此，弟子如惺繼講業而重新之，清法師塔於寺左峯下，在縣西三十里十三都，舊名旃檀瑞像院，吳越時，僧德韶建，號第十一道場，宋祥符元年改今額，國初廢，後重興，在縣東二十五里七都，舊名靈水菴，唐刺史奚承芳香燈菴，宋寶元二年建，治平三年改壽聖，紹興三十一年改今額，國初廢，今復興，在縣西三十里二十三都，宋太平興國四年建，熙寧三年改壽聖，紹興三十一年避高廟尊號，改西廣福，今復為水陸寺，在縣西南五十七里三十二都，舊名寶壽，漢乾佑三年建，宋治平三年改今額，在縣南三十里二十一都，初有孜禪師於此結廬，以其眾峯回抱，名回巒菴，後更為院，宋祥符元年改今額，國朝洪武初廢，成化中楊禪師重復新之，在縣西南三十五里二十一都，唐乾符二年建，先是，吳赤烏中有周禪師居此，以山如屏峙，名翠屏菴，宋治平三年改淨安院，今為翠屏寺，赤城舊志載，淨安院田七百六畝，地一百八十二畝，山一千二十四畝，萬歷十五年為居僧海洪，海應，海寅輩佃典略盡，寺幾廢，至二十七年，住僧如朗偕孫寂慶，照拱，照妥捐資，贖還田三百五十畝，地一百餘畝，山一頃十畝，稍稍輯復，他日中興之漸，在慶輩此舉矣，在縣西南四十里二十四都，梁普通三年建，初有異僧擘開此巖，六瑞繽紛如雪，遂賜額曰天花尊者開巖院，唐會昌中罷，周顯德六年西土長臂尊者全泰重建，改泗洲禪院，宋祥符元年改鎮國院，洪武中廢，今重興，復為開巖，在縣西四十里十一都，晉天福二年建，宋治平三年改禪智，國初廢，今復為文殊，在縣西四十里三十四都，唐咸通四年建，舊名靈瑞，宋大中祥符元年改今額，國初廢，復重新之，在縣西二十五里十四都，周顯德七年建，蓋僧德韶施茗處，故至今呼為茶院，宋開寶三年，賜號崇福寺，祥符元年改今額，國初廢，在縣北五里赤城山下，晉太元元年建，先是，興寧中僧曇猷依巖造寺，號中巖，後以多赤蟻徙平地，宋大中祥符元年改崇善，政和八年改玉京觀，未幾，仍舊，放生池在焉，國朝永樂中，僧一元重建佛殿，山門廊廡近為大風雨所壞，僧徒逃散，田地悉為豪右所佔，無復重興時矣，在縣西北三十里十四都，蓋僧德韶第十三道場，舊名大覺普光塔院，宋祥符元年改慧覺，復為普光塔院，或謂韶國師分塔於此，在縣東北四十里十一都，舊名臻福，宋建隆三年建，大中祥符元年改今額，前有雙溪五峯，頗為幽勝，今廢，在縣東十里十一都，有山名招隱，下有石泓如釜，昔智者大師放螺溪中，舊號螺溪院，今有螺如巨蠣，或出沒焉，宋治平三年改今額，在縣東北二百五十步，舊號接待院，紹興五年，內侍陳良弼丐為薦福之地，賜顯寧崇報院，後廢其址，為豪右所佔，今移額於關嶺下，在縣東北一十里十一都，宋乾德元年建，五代時僧羲寂於此演天台教，故名，大中祥符元年改東定慧院，邑西有普賢院，亦號定慧，呼為西定慧，今廢，在縣西北二十五里十三都，舊名寶國華嚴院，吳越錢王時僧德韶建，宋大中祥符元年改今額，今頹毀，在縣西五十里三十一都，舊名峆嶺菴，唐大中三年僧懷玉建，宋咸平三年改今額，今廢，在縣西北二十五里十一都，舊名無量壽塔院，宋建隆元年建，蓋僧德韶第十道場，後於此示寂，祥符元年改今額，今廢，在縣西北十五里十二都，瀑布之側，宋元嘉二年僧法順建，久廢，在縣東五里六都，鳳凰山之西，梁大同元年西域梵僧建，隋大業元年廢，唐貞觀元年重建，今廢久，在縣西十里，陳時建，唐會昌罷，在赤城山腹，梁岳陽王建，其後僧定光居之，梁亡，寺廢，在三井西峯上，遺則卓菴居之，唐會昌中廢，後為昭慶院，元復為佛窟寺，今廢，在縣西南七十里二十五都，舊名彌陀塔院，蓋僧德韶第七道場，周顯德中建，宋大中祥符元年賜額，今廢，在縣西北四十里十一都，舊名國泰，唐大中十年建，蓋智者大師著止觀之地，前有溪流，亦號幽溪道場，宋大中祥符元年賜額，今廢，在縣南一十里二十都，舊名寶壽觀音院，周廣順初建，宋治平三年改明聖院，後為赤巖寺，今廢，在縣西五十里二十八都，實棲禪支院，宋慶歷中賜額，廢，在縣西北三十五里十四都，舊名西雲，晉天福八年建，蓋僧德韶第三道場，宋祥符元年改額，今廢，在縣東北十五里十一都，舊名普寧，周顯德四年吳越王建，宋治平三年改今額，今廢，在九峯山，支遁，逸少曾遊，今廢，在縣西北三十五里十四都，漢乾佑元年建，蓋僧德韶第四道場，宋祥符元年改今額，今廢，在縣西北十三里三十三都，舊名華嚴菴，蓋僧居月誦此經處，宋治平三年改今額，今廢，在縣西北六十里十五都，蓋萬年支院，漢乾佑三年建，宋咸平二年賜今額，太宗嘗賜大藏經五千二百卷，護飾甚偉，建中靖國初燬，在縣西二十五里十四都，周顯德七年建，俗呼茶院，蓋僧德韶施茗處，宋開寶三年賜號崇福，大中祥符元年改今額，今廢，舊在蓮花峯頂，名大慈院，開寶七年建，治平三年改額，熙寧三年徙縣西北二百步，今廢，基為豪右所佔，在縣北五十里十一都，舊名通玄定慧，周顯德四年建，蓋僧德韶第一道場，宋大中祥符元年改額，今廢，赤城舊志載，無考處所，今三十六都有資聖寺，近廢，舊志不載，在縣北二十五里十一都，晉開運三年建，以梁大同初，僧定光卓菴居之，巽峯有枯石數片，屹然林莽間，謂之招手石，古語云，定光金地遙招手，智者江陵暗點頭，其菴久廢，今所遺者，茆茨也，在石梁之左，曇猷厥初修道遺址，宋令丁大榮易置為龍君祠，久廢，嘉靖間，僧真琥復建為菴，其徒通乾，達曇，性○又增廣之，萬歷八年，燈侍百松先師，講法華於此，靜夜每聞方廣有鍾鼓之聲，在四顧坪，正德間佛樹禪師創，樹，京僧也，募太監張公永裝五百聖僧像，時結茅於此，萬歷間僧性珠徒理殊新之，掘地得白磁瓶一，并磚刻心經，題云沙門佛樹識，可驗也，而臨海王司寇顏為宿佛，蓋為是也，去石梁西五六里，土名道人坑，昔為有道者所居，故名，嘉靖間，老僧明賢者重新之，老僧雖龎眉皓髮，而钁鑠過人，類有道人之風，其徒草堂如芳，素菴如彬，融心如圓，皆為法師，今真定海藏繼居，而香火是賴，去石橋五里，普陀僧如珂建，珂為大智弟子，智嘗有志歸老天台，後示寂海潮，珂為乞慈谿馮方伯，以終師志，王邑侯顏曰修隱，沈外翰顏其嶺曰松雲，燈為聯曰，林間野石松為侶，石上枯藤雲作衣，可想見也，山陰劉仲倩特倩二居士建館，攝靜於此，館與華峯對，燈為顏曰賓華，仲倩自聯曰，燈王座借來三萬，香積飯擎出一盂，在石橋菴左，僧性悟偕錢塘葛君修曇華亭，而尼僧性慧建菴於此，延悟戾止，燈每游石橋必假居之，聞石梁瀑聲隱隱靜定中，故為命名，為之聯曰，水在石梁宣般若，洗空萬劫之塵心，僧於方廣習圓通，養長一生之聖種，在石橋菴後，後僧達建，凡僧俗禮石梁者，必先於此濯足更衣，邑侯王公顏為真福，去石橋五里許，土名遙尖，萬歷六年僧真隱建，在縣西三十五里十六都，今廢，在縣北七十里十五都，宋開寶元年建，太平興國五年廢，在崇報寺西，宋嘉泰元年更旱不雨，縣令丁大榮率緇徒詠蓮經於公宇，踰時雨作，因度地建堂，名蓮社，仍榜門之外曰為民祈福之所，凡遇水旱，祈禱於此，後廢，為豪右所佔，在十一都聖蹟石傍，土名仙人鞋，僧如宗創，與碧雲菴鄰，僧如應重興，在縣西三十里二十六都平頭潭，在縣東門外，舊有靈溪館，在縣東二十五里，邑人奚蒙因其地而建之，招僧施茶，以濟行旅，在縣東一里九都，舊有觀音堂，在山川壇之右，仁壽坊側邊，在縣南門外，在縣西北二十五里十二都，唐景雲二年為司馬承禎建，回環有九峯，玉女，臥龍，紫霄，翠微，玉泉，蓮華，華琳，香琳，玉霄是也，宮當其中，自福聖觀北盤折而上，至洞門，一望佳景豁然，道書云，桐柏金庭洞天，即王子晉所治，中有三橋，一見二隱，木則蘇玡琳碧，泉則石髓金漿，人得食之，後天不老，真誥云，吳有勾曲之金陵，越有桐柏之金庭，三災不至，洪波不登，實不死之福鄉，養真之靈境，吳赤烏二年葛玄於此煉丹，故今有朝斗壇，齊永嘉元年，征虜將軍沈約，一千餘人棄官，乞為道士，居之，唐睿宗景雲二年敕為承禎置觀，號桐柏，方置堂，時有五色雲，記以為祥，禁封內四十里無得樵採，五里不許遷葬，徐靈府小錄，煉師所居，黃雲嘗覆其上，故有黃雲堂，元晨壇，煉形室，鳳軫臺，朝真壇，龍章閣，又有眾妙臺，以篆，隸，八分三體，寫道德經於巨幢，置臺上，故名，堂下有醴泉，極甘，可以愈疾，太和咸通間，道士徐靈府，葉藏質新之，元稹，劉處靜為記，五代梁開平中，改桐柏宮，周廣順二年，朱霄外建藏殿，宋大中祥符元年改桐柏崇道觀，政和六年又於後山建徽宗元命殿，一如宮制，瓦用青色琉璃，於梭溪上建二橋，橋上搆會仙亭，直南嶺表建洞門一座，內則方丈，齋堂，雲堂，土地堂，三真殿，又有上清閣，御書閣，閟三朝宸翰及高宗所臨晉唐帖，紹興二十二年楊和王存中重建三清殿，曹開府勛建三門，曹又於觀北結菴，賜號冲嗇，宮中為院六，一曰經藏，二曰三元，三曰延賓，四曰清虛，五曰白雲，六曰浴院，屢朝宣賜，則有宋太宗，真宗御書共五十三卷，祥符中御衣四事，高宗史漢事實翰墨志，用高麗僧統所織成經簾二帙，裹吳越國王所捨銅像天尊一十身，連金銀銅所鑄火燄臺座，檀香三清像一龕，計二百六十身，玉花八株，銅三清像，金銀字經二百函，睦親宅昭成太子宮聖蹟四十軸，歷代珍襲供奉，至國朝吳元年遘火，化為丘墟，惟檀香像一龕存焉，洪武中，道士金靜觀，提點吳惟敬相繼營建，永樂十年道紀鮑了靜又加新之，其間架規模崇飾艷麗，去舊為遠，至今且百餘年，道眾貧匱，殿宇日就頹壞，宮中碑刻無慮十數，獨崔尚所作碑頌，韓擇木八分書古今珍尚，今亦無存矣，其復改桐柏宮，當在本朝，但不知何時耳，在縣東一百步妙山上，即玄帝廟，舊係城隍廟基，宋南渡後，曹開府勛建觀，而境民崇奉，香火不廢，韓擇木斷碑在焉，在縣西北二十八里，桐柏觀之東北，徐靈府小錄，由桐柏北上一峯可五里許，唐長慶元年，靈府定室於此，寶歷元年賜號方瀛，宋大中祥符元年改額，今廢，萬歷庚子釋子受行結茅於此，竟為釋氏宮，在縣西北三十五里玉霄峯，唐咸通間，道士葉藏質創道齋，號石門山，居十三年，奏為玉霄宮，周廣順元年朱霄外建三清殿，徐靈府小錄云，道士陳寡言嘗隱於此，號華琳，有經鐘二樓，經皆咸通十一年書，後題云，上清三洞弟子葉藏質為姚劉四娘造，永鎮玉霄藏中，宋祥符元年改今額，有禹鐘，高三尺，狀如鐸，上有隱文，又一大鐘，漢乾佑二年鑄，今廢，在桐柏觀左右，元至元間，桐柏道士王足菴，遇世祖宣授仁靖純素真人，遂於其右，舊白雲觀基，建純素宮，又於其左，即曹開府冲嗇菴基，建仁靖宮，今廢，在縣東十步，其址今併為布政分司，在縣西北十五里，桐柏山西南瀑布巖下，赤烏二年為葛玄建，初號天台，額乃玄飛白書，王右軍評其書如鳥鵲勢鶱巑屼岏，東北連丹霞洞，有仙人拍掌巖，西北枕翠屏，上有三井，號三絕之一，洩為瀑布，蔽崖而下，狀似垂蜺數百丈，有濺珠亭，觀前對靈溪，觀中引瀑布縈繞廊院，灌注池塘，宋元嘉嘗於此創瀑布寺，東北一百五十步，有柳泌使君宅，號紫霄山居，今皆蕪歿，惟玉清行刻流水巖，洪武間大水瀉出，而字多不辨矣，又有隱真中峯，蓋梁徐則所居之處，唐咸通中，刺史姚鵠因建老君殿，得玉簡，上之，刻曰，海水竭，台山闕，皇家寶祚無休歇，詔付史館，宋大中祥符四年改今額，天聖五年遣中侍投金龍，有布衣孟合附詩以進，詔重新之，紹興十一年置九天祠按眾真記夷，齊死為九天僕射之說，三十年，楊侍郎偰妻趙，以老君殿建三清殿，陳古靈襄皇祐間來遊瀑布，命名習養，有記，嘉泰二年令丁大榮立碑，刻習養之瀑四字於石崖上，國朝初，併入桐柏，在縣西北二十五里桐柏觀西，唐大中六年建，舊名白雲菴，宋乾道四年，內侍鄺守寧棄官入道，乞改菴為觀，遂賜今額，鄺後於觀側，自創白雲菴，今俱廢，在赤城玉京洞天之右，宋政和八年賜額，建觀未幾，中廢，嘉熙改元，朝廷設醮祈禱，天使詣投龍簡，籍地行禮殊虧，昭事時冲靜大師高惟幾闢田度址，興建觀宇，觀妙演道大師范善遷同盟助就，郡守張號奏撥公田以助堂廚，御前宣賜沉香，斗真，鐘磬，及御書觀額，拱辰殿扁，安鎮觀門，正殿崇奉徽宗本命聖君，名清平萬壽殿，縣令姚德輝敘其事，今廢，在縣東三十里五都，今廢，在桐柏觀西，舊名延壽，周廣順元年，朱霄外建，宋治平三年改今額，今廢，在縣西北二十五里十二都，即王喬仙壇，前有石泉，名醴泉，泉南有上真亭，去亭東二十步有八角井，壇東有太子菴，西有朝斗壇，南去百步有吹簫臺，北去三十步有瀛峯室，唐僧靈一有，今無此觀，其景意疑即妙樂也，舊有銅鐘，自桐柏移來，上刻唐景龍二年所鑄，今已廢，在縣西北二十五里，桐柏觀西，吳赤烏元年葛玄卓菴於此，感三真人降，授以貞一勸誡法輪妙經，遂名臺曰降真，漢乾佑中，錢氏復為朱霄外新之，仍造檀香像一百軀，宋祥符元年改今額，元至順間重修，翰林學士虞集記，今廢，在縣西北三十五里十二都，唐咸通六年，道士葉藏質建，以層巒疊出，狀似蓮花，故號蓮峯道院，宋治平三年改額，今廢，在縣西北二十五里，舊名佛窟，唐大中六年建，蓋僧遺則卓菴之地，唐會昌中，廢，後道士劉處靜創聖祖殿，越州刺史李褒奏聞，賜號道元，張仁穎為記，宋祥符元年，照慶中有七星閣，唐咸通中物也，在縣東二百二十步，今廢，在縣東十五里十都，元大德九年道士徐光孚建，廢，在縣西南三十五里，舊志所載，莫考都址，在縣西南一十五里二十都，至元間，道士陳貫道建，今廢，在縣西北二十五里，宋咸湻七年，道士徐自明建，今廢，在縣治之北，至元間，道士王中立建，後廢，基為豪右所佔，在縣西二里二十都，即曹忠靖勛松隱園，今廢又興，在縣西七里十二都落馬橋，今廢，舊志，元至元間，道士石好問建，今無考處所，在縣西北三十里十二都瓊臺之側，至元間，道士周正中建，久廢，夫聖之為言，正也，所以正己正人也，正己，克去己私，正人，復還天理，正己，自覺，正人，覺他，正之為言雖同，正之所以實異，故有世間聖人焉，出世間聖人焉，言出世間者，非謂離此世間別有出世間，祗即此世間所見與世人異耳，譬如恆河一也，而諸天見為瑠璃，遊魚見為窟宅，餓鬼見為猛火，凡人見為清水，豈不以物隨業轉，境逐心生而異耶，故佛說世間隨見有四種國土不同，世人所見瓦礫荊棘等，謂之凡聖同居土，羅漢見為七寶琳瑯，謂之方便有餘土，菩薩見為淨妙五塵，謂之實報莊嚴土，諸佛見為法身秘藏，謂之常寂光土，良由聖人者，心珠瑩淨，性水澄清，空不生華，目無翳眚，法華經云，常在靈鷲山，及餘諸住處，眾生見劫盡，大火所燒時，我淨土不毀，天人常充滿，楞嚴經云，如今世間曠野深山聖道場地，皆阿羅漢所住持，故世間粗人所不能見，此其證也，然有二途，以隱言之，赤城支提即台山是實報，石梁方廣即台山是有餘也，以顯言之，如寒山文殊，拾得普賢，雖見量異於常人，終是凡聖同居土耳，其示現事蹟，下具書，今列隱顯兩門，以為聖僧通考，按西域志云，天台山石梁橋方廣寺，五百羅漢之所住持，其靈異事蹟往往稱著，如晉白道猷尊者，陳智者大師，皆覿面相呈，事非影嚮，大聖隱顯故不可得而思議者也，華嚴經．菩薩住處品云，東南方有處名支提，從昔已來諸菩薩眾於中止住，現有菩薩名曰天冠，與其眷屬諸菩薩眾一千人，俱常在其中而演說法，清涼澄觀大師謂支提，梵語，此云可供養處，即塔之異稱，惟東南方有赤城山，其形如塔，且其巔又有舍利寶塔故也，古稱清涼為文殊化身，則指赤城為支提，斷可信矣，竺曇猷，或云法猷，即白道猷也，燉煌人，少苦行，習禪定，後游江左，止剡之石城山，乞食坐禪，嘗行到一蠱家乞食，猷祝願畢，忽見蜈蚣從食中跳出，猷快食無他，興寧中至天台山，舊傳赤城有五百大神居之，言輒降禍，猷至，遇一嫗，問途，忽有負而投諸淵者，猷飛錫救之，水立涸，今乾溪是也，住石室坐禪，有猛虎數十蹲在猷前，猷誦經如故，一虎獨睡，猷以如意扣虎頭問，何不聽經，俄而羣虎皆去，有頃，壯蛇競出，大十圍，循環往復，舉頭向猷，經半日復去，後一日，神現形，詣猷曰，法師威德既重，來止此山，弟子輒推室以相奉，猷曰，貧道尋山，願得相接，何不共住，神曰，弟子無為不爾，但部屬未洽法化，卒難制語，遠人來往，或相侵觸，人神道異，是以去耳，猷曰，本是何神，居之久近，欲移何處去耶，神曰，夏帝之子，居於此山二千餘年，寒石是我舅所治，當還彼住，尋還山陰廟，臨別執手，贈猷香三奩，於是鳴鞞吹角，凌雲而去，天台懸崖峻峙，峯嶺切天，古老相傳云上有住精舍得道者居之，雖有石橋跨澗，而橫石斷人，且莓苔青滑，自終古已來，無得至者，猷行至石橋，聞空中聲曰，知君誠篤，今未得度，卻後十年，自當來也，猷心惆然，乃退，道經一石室，於中憇息，俄而雲霧晦合，室中盡鳴，猷神色無擾，明旦，見人著皁衣幘來，曰，此乃僕之所居，昨行，不在家中，遂致騷動，大深愧怍，猷曰，若是君家，請以相還，神曰，僕家室已移，請留無辭，於武帝太元八年入寂於山室，屍猶平生，而舉體皆綠，義熙末隱士褚世標入山登巖，見師不朽，其後欲觀者，輒為雲霧所蔽，無得窺也，青州人，姓許，字靜照，大同初隱佛隴，居山三十載，迹晦道明，易狎難識，有所懸記，多皆顯驗，蓋神人也，智者大師未至前二年，預告山民曰，大善知識當來相就，宜種荳造醬，編蒲為席，更起屋待之，陳大建十三年坐滅，凡三瘞，體骨湧出，後置殿乃已，舊傳錫杖尚留在昌安，即會稽隆安也，會稽朱氏，少有異志，有僧勉令出家，因語曰，天台有初依菩薩現身說法，可往依之，陳大建十四年來天台，值智者講，禮足歸依，智者笑曰，宿世願力，今復相遇，於是服勤左右，專習禪法，行方等，般若諸三昧，隨智者至廬山，於陶侃瑞像閣行道，感異僧為改法京之名為普明，既居國清，以取水為艱，指其石曰，此石出水，不亦快乎，泉即湧出，日給千眾，今錫杖泉是也，嘗鑄丈六盧舍那像，感異人施金為助，國清講堂狹小，師欲廣之，章安禪師勸勿改，俄而括州都督周孝節施杉柱泛海而至，章安在赤城忽見師身十餘丈，高出林表，翼從數十人，語章安，勿苦諫，吾所作當有成，章安感其神異，望林合掌致敬曰，當依仁者區畫，創堂之日，感山神隱形而至，勢若雷震，摧樹折枝闊百步許，自佛隴下至於寺，日暮還返，聲如初至，比房聞師與之共語，多勸神為善，建堂既畢，忽著破衣與眾言別，奄然坐逝，信宿，屈左三指表證三果云，初憇國清寺，顯異甚眾，一日詣雷馬山，伐木建殿，運神通致雨，木皆蔽流而下，雷馬潭有頭陀菴，舊郡志作五代人，萬州南浦人，首造石霜學禪法，後往天台聽荊溪說止觀，頓悟妙旨，因棲止華頂峯下智者院充茶頭，夜坐土牀，燒糞掃以煖其下，脫衣就牀，蚤虱羣唼，伺其飽足，又復整衣而坐，所居檻外大松上，有寄生小樹，遇師出坐，必嫋嫋低俯，時謂此樹為茶頭作禮，師於四十年間未嘗便溺，或謂大士現身，受食而實不食，故致此也，開寶中，預告門人曰，我且行矣，即請眾誦文殊號，泊然而化，年八十八，嘗著涅槃疏，俗姓宣氏，毘陵人也，初參豫章馬大師，因住白沙道場，經十二載，猛虎來馴，近林產子，意有所依，又住東道場，地僻人稀，山神一夜震雷暴雨，懸崖委墜，投明，大樹倒欹，菴側樹枝交絡，茅苫略無少損，遐邇聞旃，皆來觀歎，後遊東白山，俄然中毒，而不求醫，閉關宴坐，未幾毒化，流汗而滴，身乃復常，元和初久旱，民皆狼顧，默沿澗，青蛇夭矯，瞪目如視，默咄之曰，百姓枯渴，苗死，汝胡不施雨救民耶，至夜，果大雨，合境云足，民荷其賜，厥後澡沐焚香，端坐繩牀而卒，壽七十二，法臘四十一，高密人，少出家，味定為業，後南遊東越天台諸山，禪觀在懷，無緣世習，而衣服繿縷，動止適時，同侶禪徒未知弘仰，山粒致絕，日至村中，每從乞食，賫還中路，值於羣虎，皆張口閉目，若有饑相，淨以匙抄飯，內其口中，餘者對而噉盡，告曰，知來食少，輒濟自他，殊不副懷深，用多愧，明日乞食，虎又如前，嘗值亢旱，苗稼並枯，淫祀之流，妄祈邀請，雖加懇惻，終不能致，淨曰，可罷諸邪禱，吾獨能降，遂結齋靜室七日，平旦雲布，雨施高下，滂注不測，存沒同霑，不知何許人，居天台國清寺，或云邑人豐尚書之子，形貌寢惡，被髮布裘，或時唱歌，人問之，第云，隨我騎虎遊松門，與寒山，拾得三人相親，每邂逅則長吟大笑，人莫測也，寒山問，古鏡未磨時，如何照燭，師曰，冰壺無影像，猿猴探水月，山曰，此是不照燭也，更請道看，師曰，萬德不將來，教我如何道，寒山，拾得俱作禮而退，師欲遊五臺，問寒山，拾得曰，汝共我去遊五臺，便是我同流，若不共我去，不是我同流，山曰，你去五臺作恁麽，師曰，禮文殊，山曰，你不是我同流，師獨入五臺，逢一老人，便問，莫是文殊麽，曰，豈有二文殊，師作禮，未起，忽然不見，正觀中，太守閭丘胤遇師於京邸，問天台有何賢可親，答云，國清寺有寒山文殊，拾得普賢，狀貌風狂，歌笑不常，見之不識，識之不得取相，閭丘至，則二人方據火談笑，乃遽作禮，二人拍手笑云，豐干饒舌，饒舌，彌陀不識，禮我何為，遂馳走而去，後竟不還，豐干後復天台示寂，不言氏族，以其寒石山中居止得名，容貌枯悴，布襦零落，以樺皮為冠，曳大木屐，時來國清寺就拾得，取眾僧殘食菜滓食之，或廊下徐行，或時叫噪，望空謾罵，寺僧以杖逼逐，翻身撫掌大笑，雖出言如狂，而有意趣，因眾僧炙茄次，將茄向一僧背上打一下，僧回頭，山呈起茄串曰，是甚麽，僧曰，這風顛漢，山向傍僧曰，你道這僧費卻多少鹽醬，因趙州遊天台，路次相逢，山見牛跡，問州曰，上座還識牛麽，州曰，不識，山指牛跡曰，此是五百羅漢遊山，州曰，既是羅漢，為恁麽作牛去，山曰，蒼天，蒼天，州呵呵大笑，山曰，作甚麽，州曰，蒼天，蒼天，山曰，這厮兒有大人之作，嘗得詩，輒題樹石間，好事者隨錄之，得三百餘首，名寒山詩，不知名氏，因豐干山中經行，至赤城道側，聞兒啼聲，遂尋見一子，可數歲，因名拾得，在國清廚內滌器，常日齋畢，澄濾食滓，以筒盛之，寒山來，即負之去，一日掃地，寺主問，汝名拾得，因豐干拾得汝歸，汝畢竟姓箇甚麽，拾得放下掃箒，叉手而立，主再問，拾得拈掃箒，掃地而去，寒山搥胸曰，蒼天，蒼天，拾得曰，作甚麽，山曰，不見道，東家人死，西家人助哀，二人作舞，笑哭而去，國清寺半月誦戒，眾集，拾得拍手曰，聚頭作相那事如何，維那叱之，得曰，大德，且住，無嗔即是戒，心淨即出家，我性與你合，一切法無差，時僧道翹纂寒山詩，以拾得偈附焉，天台人也，姓陳氏，於國清寺出家，因戒法登滿，誓志觀方，初止東京，次於河陽為民救旱，按經繢八龍王，立道場，啟祝畢，投諸河，舉眾咸覩畫像沈躍不定，斯須雲起膚寸，雷雨大作，千里告足，自此歸心者眾，先是三城間多暴風雹，動傷苗稼，雉堞，號稱毒龍為害，代病為誦密語，後經歲序，都無是患，共立堂宇，若生祠焉，大歷元年，登太行，遊霍山，深入幽邃，結茅而居，有盜其盂食，俄見二虎據路，會逢代病，盜叩頭陳悔，慰諭畢，因摩挲虎頭，如是累伏猛獸，其中山神廟，晉絳之間傳其肸蠁，代病入廟勸其受歸，戒絕烹燀牲牢，其神石像屢屢隨勸，頷首聽命，由是檀信駢肩躡踵，有置毒於酒者，賄貧女往施之，代病已知，貧女紿曰，妾家醞，覺美，酌施和尚求福，况以佛不逆眾生願，代病曰，汝亦是佛耶，貧女懼，反飲，具以情告，代病執杯啜之，俄爾酒氣及兩脛足，地為之僨裂，聞者驚怪，以酒供養，自茲始也，汾隰西河人有疾，只給與淨水，飲之必瘳，貞元中，奄然跏趺示滅，初憇天台戲龍院，時大旱，有龍臥巖間，簡以杖扣之，隨即霶𩃱，簡善書，求者多以鵞酒易之，韶國師常語人曰，此簡羅漢也，後示寂於錢塘，其徒迎其骨，建塔於無相院，新羅國人也，自唐景福壬子歲來遊於天台，遲迴而挂錫於平田寺眾堂中，慈愛接物，然終不捨島夷言音，恆持一鉢受食，食訖略經行，而常坐，脇不著席，日中灑掃殿廊，料理常住，得殘羨之食，雖色惡氣變，收貯於器，齋時自食，與僧供沐浴煎茶，遇薪木中蠢蠢，乃置之遠地，護生偏切，所服大布衲，其重難荷，每至夏首秋末，日昳乃裸露胸背䏶腨，云飼蚊蚋，虻蛭雜色蟲螫齧至於血流於地，行之四十餘載，未嘗少廢，凡對晤賓客，止云伊伊二字，殊不通華語，然其會認人意，且無差脫，頂髮垂白，眉亦龎焉，身出紺赤色舍利，有如珠顆，人或求之，隨意皆獲，至晉天福三年戊戍歲十月十日，終於僧堂中，揣其年八十餘耳，寺僧舁上山後焚之，灰中得舍利不可勝數，或有得巨骨者，或云，凡供養羅漢大齋日，育則不食，人或見迎羅漢，時問何不去殿內受供，口云伊伊去，或云，飼蟲時見羣虎嗅之盤桓而去，處州龍泉陳氏子，年十五，梵僧勉令出家，遍參諸方，後於法眼禪師語下開悟，以語白師，眼曰，汝向後當為國王所師，致祖道光大，尋回本道，遊天台山，覩智者大師遺蹤，有若舊居，師復與智者同姓，時謂智者後身，初止白沙，時忠懿王為王子，時刺台州，嚮師之名，延請問道，師謂曰，他日為霸主，無忘佛恩，後嗣王位，遣迎之，申弟子之禮，螺溪淨光大師言於師曰，智者之教，年祀浸遠，多有散失，今新羅國其本甚備，自非師慈力，其孰能致之，師於是聞於王，王遣使及齎師之書往彼國，繕寫備足而回，有興教明師，年方弱冠，聽經於螺溪，常自疑云，飲光持釋迦丈六之衣，披彌勒百尺之身，正應其量，為衣解長耶，身解短耶，時國師居雲居，明往問之，國師曰，座主卻是汝會，明慍色，拂衣而退，國師曰，吾若答汝不是，當有因果，明回螺溪，口即吐血，淨光大師驚曰，此新戒觸忤菩薩人來，明舉前話，淨光曰，汝不會國師意，速去懺悔，明具威儀詣前，悲泣作禮首過，國師為頌出前語云，佛佛道齊，宛爾高低，釋迦彌勒，如印印泥，明自此疾瘳，歸謝淨光師曰，非師指教，幾喪此生，師有偈曰，通玄峯頂，不是人間，心外無法，滿目青山，法眼聞曰，即此一偈，可起吾宗，開寶四年辛未，華頂峯忽摧，聲震一山，師曰，吾非久矣，明年六月，大星殞於峯頂，林木變白，師乃示疾於蓮華峯，參問如常，二十八日集眾言別，跏趺而逝，二師口義云，玄弼山君言國師是智者，起法堂都料淨光大師是放生會首，螺溪堂僧是所放之魚，淳化中，居長隴院，即今廣巖寺，習禪定，靈異頗多，人以羅漢目之，既入滅，人有見於壽昌五百應真位者，今肉身尚存，凡有所請，多響應，宋元符間縣令太史章，以久旱，他求無驗，躬往拜請，迎至縣，雨即充洽，尋送還寺，作長歌以頌其德，碑刻尚在寺中，吳門人也，年三十許，入寧國寺，巡僧房，唱曰，要人出家請留下，至經藏院，見大德慧政，便跪拜申誠，願容執侍，政公允納，與之薙染，嘗侵星赴禪林寺晨粥，而多虎豹隨到寺門，虎踞若伺候，靖出復隨，遲明巨跡極多，靖恐人知，以鋤滅虎跡，俄患背疽，困睡，有鴆鳥糞於瘡所，不久全愈，又虞冰雪，備秔粒半斗，每日以銚合菜煮食，置秔於地窖中，過期用米常滿不耗，靖乃築之去曰，吾被此，知非理也，卒時年七十餘，邑人，幼歲出家為僧，住國清寺，後又遊外，二十年而歸，訪親周氏，周有婢，適其採桑，遭師遽擁抱之，以手執其頸，類解縳狀，婢驚怒告其主，主曰，出家人何輕薄如此，師曰，七日後當自知之，主訝其語，至日，置婢於室，以人守之，夜分，守者少睡，醒視，婢已經死矣，問師，師曰，昔見鬼以十索繫其頸，吾斷之，恨尚留其一耳，華頂寺僧請師預道場，師曰，明午有火殃到寺，正日必有火，我不預也，明午，一婦人從轎馬婢僕投寺中，施齋至晚，寺中人問曰，火殃何在，師曰，施粥婦人非火殃耶，忽火從中起，一寺為墟，徤跳楊千戶妻施師履，師亟穿走泥濘中，楊妻心悔，師知之，遂還其履，視之，如未嘗著土中，嘗攜一少孫出遊，途遇虎，馴伏於側，孫歸語家人，師摩其肩曰，莫說，莫說，遂失音，師化後乃能語，世傳伏虎禪師後身也，其神通事蹟甚多，父老猶能言之，丹丘人，觀想淨土將四十年，日課佛名五萬，誦淨土諸經通三百萬，一日見西方聖眾有擎銀臺而至，師曰，如我本望，必得金臺，言發而臺隱，師彌加精苦，三七日後，向人復來曰，法師已得上品生，忽異光照室，越三日，書偈曰，清淨皎潔無塵垢，蓮華化生為父母，我經十劫修道來，出示閻浮厭眾苦，一生苦行超十劫，永離娑婆歸淨土，弟子見佛菩薩共御金臺西下，迎玉而去，臨海三江婁氏子也，母夢月光入懷，覺而有孕，生而能言，曰，善哉父母，生我劬勞，長度羣生，為世沃焦，父母驚而不言，遂名頓吉，一日，忽謂母曰，可備齋七位，母問其故，兒曰，我同衣來相見，父母怪之，即為營齋，俟之日晡，果有僧七人，撫掌打拍，徐徐行至其家，其父命坐，大德何來，僧曰，南印土來，聞君有奇子，特來相賀，其父曰，何勞尊重，遂設齋，食罷，母抱兒出見，僧謂兒曰，仁者，有情軌則惺惺著，勿被他暪，兒乃撫掌而笑，僧遂謝去，兒謂父母曰，向者七人皆佛菩薩示現爾，五歲自稱六和大師，十五出家，至杭見天醫波利多，問曰，子何來，師曰，從緣來，曰，是何姓，曰，是佛性，曰，子身尚俗，安識佛姓，師曰，我身雖俗，因俗證真，真俗圓融，洞然不二，無二之法，即是佛性，波利多異之，乃為薙髮，受具足戒，故名善戒，其神變事跡至多，具見闍黎示現錄，將滅之日，於台州兜率寺擊鼓集眾，為說觀音圓通法門，乃下座，出殿前，湧身虛空，現諸神變，還入殿內，復昇法座，連叫大眾看，看，先於左手現日，右手現月，放八寶光明，次於口中現蓮華十二朵花，放寶光十二色，又於頂上放無數光，光光八稜中空，師曰，老僧有如是妙用，以彰釋迦如來正法，大眾，老僧世緣已畢，與汝作別，言訖，合掌而逝，闍毘之次，胸中迸裂三昧性火自焚，五色祥雲圍繞，異香芬馥，舍利無數，奉瘞於寺，永鎮山門，太守趙邦彥聞於朝，諡號曰廣惠慈濟寧化仁德師，周婆，臨海紫巖人，周姓，諱七娘，行乞於市，逍遙度日，夜臥普濟橋下，每與戒公同遊，時人莫測其凡聖，皆掩口笑曰，風僧風婆，吃酒蹉跎，一日聞戒師化去，亦於普濟橋下瞥然而化，口中左右皆生蓮花，言訖不見，故知闍黎是文殊，周婆是普賢，愍茲五濁，特示現也，傳燈議曰，戒公七娘，寒山拾得，雖異代出興，本迹大同，且文殊，普賢為釋迦如來上首弟子，乃兩世降生茲土，特於台民慈悲猶尤，孰謂台邦非佛國乎，又孰謂台民無有大因緣乎，燈故附入，以顯菩薩之應現無方也，天台人，父李茂春，太宗李駙馬之後，拜春坊讚善，隱於天台，母王氏夢吞日光，生師，年甫十八，二親繼喪，投杭州靈隱寺，出家後居淨慈，逆行順行，言行叵測，其濟物利生，神通感應，事蹟至多，見濟顛語錄，乃天台五百應真之流也，滅後數日，有二行腳僧遇師於六和塔，復附書歸，書後有頌云，看不著，錯認笊籬是木杓，昨夜三更月正西，麒麟撼斷黃金索，幼年曾到雁門關，老去分明醉眼看，憶昔面前當一箭，至今猶自骨毛寒，只因面目無人識，又往天台走一番，其平生出言，大都類此，青州人，少蔬食，樂禪，誦經三十萬言，晉太元中遊剡，後憩始豐赤城山，見一處林泉清曠而居之，經於數日，忽見一人，而形長數丈，呼蘭，令去，又見諸異形禽獸來以恐蘭，見蘭恬然自得，乃屈膝禮拜云，珠欺王是家舅，今往韋卿山就之，推此處以相奉爾，後三年，忽聞車騎隱隱，從者彌峯，俄而有人著幘，稱珠欺王通，既前，從其妻子男女等二十三人，並形貌端整，有逾於世，既至蘭所，暄涼訖，蘭問，住在何處，答云，樂安縣韋卿山，久服風聞，今與家累仰投，乞受歸戒，蘭即授之，受法竟，嚫錢一萬，蜜二器，辭別而去，便聞鳴笳動吹，響震山谷，蘭禪眾十餘共所聞見，晉元熙中，卒於山，春秋八十有三矣，縣志作從一，依僧史為正，未詳何許人，稟性虛靜，隱居始豐瀑布山，學兼內外，精修五門，不服五穀，唯餌棗栗，年垂百歲，而氣力休強，禮誦無輟，與隱士褚伯玉為林下之交，每論道說義，輒留連信宿，後終於山中，初憩天台，有巖如室，師居之，有神江白郎告曰，此吾居也，以師德業尊廣，願推此室相奉，遂呼為白巖，後即其傍建寺，因名之，姓康，康居人，祖世避地於東吳，明少出家，止章安東寺，齊建元中，與沙門共登赤城山石室，見猷公尸骸不朽，而禪室荒蕪，高蹤不繼，乃僱人開剪，更立堂室，造臥佛并猷公像，於是栖心禪誦，畢命枯槁，後於定中見一女神，自稱呂姥，云常加護衛，或時有白猿，白鹿，白蛇，白虎遊戲堦前，馴伏宛轉，不令人畏，齊竟陵文宣王聞風祗挹，頻遣三使殷勤敦請，乃暫出京師到第，文宣敬以師禮，少時，辭還山，苦留不止，於是資給發遣，以建武之末，卒於山中，春秋七十，梁普通間，來遊天台，去縣西南四十里有巖，高廣挺峙，師以神力擘開，感天雨六花，人稱師為天花尊者，今開巖寺是其遺蹟，又慧實，慧達，俱梁時人，慧實姓許氏，穎川人，梁末至天台禪定，絕跡人世五十年，自少至終，脇不至席，慧達姓王氏，襄陽人，幼年入道，後居天台瀑布寺，大業六年終於揚州，二人皆有道高僧也，今姑附此，蓋西土僧也，其臂甚長，因以為名，其神通事極多，土人猶能傳之，於平田寺大著神力，舊有釜極深廣，是其所鑄，寺後過溪有西天大師菴，肉身尚存，夫天地英靈之氣，結而為山，融而為水，山水之氣鍾於人物也亦盛矣哉，豈惟養育材器，誠能陶鑄聖賢，而聖賢本有妙明靈覺之心，雖不關於形氣，亦或有以寓焉，故心之至精必寓於形，形之至靈必寓於氣，氣者山水也，詩云維嶽降神，生甫及申，斯之謂歟，是以聖賢間生，必靈區是託，若迦文之居靈鷲，孔氏之生泰山，達磨之依嵩少，思大之棲南嶽，聖人非有意於卜居，勝地必產乎賢哲故也，然吾教本來於西域，山源亦始於達池，以道求山，宛有符契，蓋智者親承思大，思大師宗北齊，北齊遠稟龍樹，龍樹祖於釋迦，其猶台山父於南嶽，祖於岷山，曾於崑崙，高於雪山，此又不求合而自無不合者也，鳴呼，大師演教茲山，稱為佛法司南，豈小緣哉，今考佛祖統紀，上自龍樹，下及法智，共為台教祖師十有七世，雖龍樹，北齊，南嶽不居此山，寶雲，法智弘教他郡，然不有其父，焉得其子，不有其子，焉顯其父，故並列之，以考夫源流也，龍樹尊者，南天竺國梵志之裔，始生之日在於樹下，由入龍宮始得成道，故號龍樹，佛去世後七百年出，天姿聰悟，在乳哺中聞諸梵志誦四韋馱典，有四萬偈，偈各三十二字，皆達句義，弱冠馳名，獨步諸國，天文地理，星緯圖讖及餘道術，無不綜練，後因術罹禍，悟慾為苦本，誓願捨俗，遇十二祖迦毘摩羅尊者，機緣相契，即求出家，於九十日誦通三藏，閻浮所有經書皆悉通達，辨才無礙，自謂一切智人，心自念言，世界佛經雖妙，句義未盡，我當更敷演之，開悟後學，大龍菩薩愍其心念，即以神力接入大海宮殿，開七寶函與諸方等經典，九十日中通解甚多，龍曰，汝今閱經，為徧未耶，師曰，汝經無量，不可得盡，我今所讀，足過閻浮十倍，龍曰，忉利天上諸經，復過此中百千萬倍，師於龍宮修行，豁然通達，善解一相，深入無生，龍知悟道，送師出宮，智者云，樹生生身，龍生法身，故名龍樹，是後大弘佛法，所造有大悲方優論五千偈明天文地理，作寶作藥，大莊嚴論五千偈明修一切功德法門，大無畏論十萬偈明第一義，中觀論者是其一品，即大智度論是也，優波提舍論十萬偈，忽一日入月輪三昧，唯聞法音，不見形相，唯弟子提婆識之，曰，師示佛法，非聲色也，龍樹乃付法提婆，復入閒室，經日不出，弟子破戶視之，見三昧蟬蛻而去，天竺諸國並為立廟，敬事如佛，出付法藏經，摩訶羅經，又楞伽經云，善逝涅槃後，未來世當有南天竺比丘，厥號為龍樹，能破有無宗，顯我大乘法，得初歡喜地，往生安養國，師諱慧文，姓高氏，當北朝魏齊之際，夙稟圓乘，天真獨悟，因閱龍樹菩薩大智度論第十三卷，悟三智一心中得，又因讀中論大智度論．中觀一品，至偈云因緣所生法，我說即是空，亦名為假名，亦名中道義，恍然大悟，頓了諸法無非因緣所生，而此因緣，有不定有，空不定空，空有不二，名為中道，既一依釋論，是知遠承龍樹也，師在齊高之世，聚徒千百，專業大乘，獨步淮河，時無競化，所入法門，非世可知，學者仰之，以為履地戴天，莫知高厚，師以心觀口授南岳，盛弘南方，而師之門人在北者皆無聞焉，師諱慧思，姓李氏，元魏南豫州武津人也，兒童時，夢梵僧勉令入道，嘗於空塜及移託古城，鑿穴棲身，除乞食緣，晝夜讀法華經，頂禮精勤，不事寢息，久雨濕蒸，舉身浮腫，忍心向經，忽爾消磨，又夢普賢乘白象王摩頂，所摩頂上隱起肉髻，年十五，出家受具，夢四十二僧為加羯磨圓滿戒法，因讀妙勝定經，見讚美禪定，乃徧親禪學，後謁文師，咨受口訣，授以觀心之法，坐禪達旦，遂動八觸，因見三生行道之迹，夏竟將受歲，放身倚壁，豁然大悟法華三昧，師此後弘通大乘，初河南衮州，次郢州，次光州開岳寺，次大蘇山，每講大般若經時，為諸惡論師競以毒藥欲斷師命，師一心念般若，毒即為消，由此發願造金字大品般若經及法華經，造畢製願文一卷在藏，命弟子智顗代講，至一心具萬行，忽有所疑，師曰，如汝疑者，乃大品次第意耳，未是法華圓頓旨也，吾昔於夏中，一念頓證，諸法現前，吾既身證，不必有疑，顗師問，所證是十地耶，曰，吾一生望入銅輪圓十住，以領徒太早，損己益他，但居鐵輪耳十信，後避地居南嶽，登祝融峯，遇嶽神會棋，神詣師曰，師何來此，師曰，求檀越一坐具地，神曰，諾，即飛錫以定其處今福嚴寺是，神曰，師已占福地，弟子當何所居，師即轉一石鼓下，逢平地而止今嶽君塑像猶在石鼓之上，嶽神乞戒，師為說法要，一日謂嶽神曰，他日吾有難，檀越亦當有難事具本傳，師將順世，大集門學，連日說法，苦切寒心，乃曰，若有十人不惜身命，常修法華念佛三昧，方等懺悔，常坐苦行者，隨有所須，吾自供給，如無此人，吾當遠去，竟無答者，即屏眾斂念將入寂，弟子靈辨不覺號哭，師訶之曰，惡魔，出去，眾聖相迎，方論受生處，何驚吾耶，即端坐，唱佛來迎，合掌而逝，顏色如生，異香滿室，陳大建九年六月二十二日，壽六十三，夏四十九，師身相挺特，耳有重輪，頂有肉髻，牛行象步，不倚不斜，平昔禦寒，惟一艾衲，繒纊之屬，一切不受，所居之處，靈瑞重沓，供物嚴備，瓶水自滿，有諸天童以為侍衞，或現形大小，或寂爾藏身，異香勝迹，不可勝紀，常示眾曰，道源不遠，性海非遙，但向己求，莫從他覓，覓即不得，得亦非真，寶誌公嘗寄聲與師曰，老和尚終日灰頭土面，何不向紅塵中度眾生去，師答曰，三世諸佛為我一口吞盡，有何眾生可度，故禪人有南岳峯頭思大口，紅塵堆裏誌公心之句，至今傳為口實，大師諱智顗，字德安，姓陳氏，穎川人也，隨晉遷都，因止荊州之華容縣，父為梁湘東王賓客，孝元帝即位，拜使持節，散騎常侍，益陽縣開國侯，母徐氏，溫良齋戒，孕師時，每獲奇夢，初生之時，神光煥然，兼輝鄰屋，凡諸俗慶，並火滅湯冷，為事不成，師堯眉舜目，湯肩禹背，具四王之相，年十五，於長沙像前發弘誓，願作沙門，荷負正法，由精誠感通，夢佛三為摩頂，由是益勵其志，但二親恩愛，不時聽許，乃懇切禮誦，冀獲解脫，當拜佛時，恍焉如夢，見極高山臨於大海，山頂有僧招手喚上，以臂接引，登山見所造像在彼殿內，伸臂僧舉手指像而語之曰，汝當居此，汝當終此，後丁二親艱，始得遂願，年十八，投沙門法緒出家，從慧曠師學律，後詣大蘇山持法華經，宿緣所熏，常好禪悅，慧思禪師名高嵩嶺，行深伊洛，十年常誦，七載方等，九旬常坐，一時圓證，乃輕生重法，涉險而去，初獲頂禮，思曰，昔日靈山同聽法華，宿緣所追，今復來矣，即示普賢道場，行法華三昧，經二七日行道，誦經至諸佛同讚藥王菩薩言，是真精進，真法供養，豁然大悟，照了法華，將證白師，師曰，非爾弗證，非我不識，所發定者，法華三昧前方便也，所發持者，初旋陀羅尼也，縱令文字法師，千羣萬眾，莫窮汝辨，於說法人中，最為第一，因代講般若，思師手執如意於眾中曰，可謂法付法臣，法王無事者也，又謂之曰，吾久羡南嶽，恨法無所寄，汝可傳燈設化，莫作最後斷佛種人，汝於陳國有緣，宜往利益，既奉嚴訓，乃共法喜等二十七人，同至陳都，儀同沈君理請住瓦官寺開法華經題，勑一日停朝事，公卿畢集，停瓦官八年，講大智度論，說次第禪門，蒙語默之益者，略難稱紀，後徒眾多而得法少，乃曰，妨我自行化道，可知羣賢各隨所安，吾欲從吾志也，吾聞天台地記，稱有仙宮，若息心茲嶺，展平生之志，陳主有勑留連，徐僕射潸涕勸請，匪從物議，直往東川，陳大建七年秋九月也，初入天台，歷遊山水，度石梁，遇聖僧，雖蒙懸授國清之讖，於時三方鼎峙，悠悠何日，且隨途南出，見佛隴，南峯左右映帶，最為兼美，即徘徊留意，其夕乃宿定光禪師草菴，定光謂曰，還憶夢中招手事乎，大師雖復懷寶窮岫，聲振都邑，陳少主顧問郡臣曰，釋門誰為名勝，徐陵對曰，瓦官禪師，德邁風霜，禪鑑淵海，昔遠遊京邑，郡賢所宗，今高步天台，法雲東靄，永陽王北面親承，願陛下詔之，還都弘法，陳主凡三遣使，皆自手書勑詔，悉稱疾不當，後更勑州敦請，為永陽王切諫，乃赴，立禪眾於靈曜，開釋論於太極，又講仁王般若，百座居左，五等居右，陳主親筵聽法於廣德殿，謝曰，非但佛法仰委，亦願示諸不迨，後國敗入隋，秦孝王聞風延屈，晉王北面親承，師曰，大王紆遵聖教，名曰總持，王曰，大師傳佛法燈，稱為智者，至隋開皇十三年，旋鄉說法，以答地恩，十五年自荊下業，十六年重入天台，十七年晉王敦請，出至石城，謂徒眾曰，大王欲使吾來，吾不負言而來，吾知命在此，故不前進，於石像前口授遺書云，蓮華香爐，犀節如意，留別大王，願芳香不窮，常保如意，索三衣，命掃洒，令唱法華，觀無量壽佛二部經名，說十如四不生等法門，一一法門攝一切法，吾今最後策觀談玄，最後善寂，吾今當入，智朗請曰，不審師居何位，沒此何生，誰可宗仰，報曰，我不領眾，必淨六根，損己利他，但居五品，生何處者，吾諸師友並從觀音，皆來迎我，誰可宗仰者，汝不聞三聚淨戒是汝大師，四種三昧是汝明導，種種開示教勑竟，跏趺，唱三寶名而入三昧，以開皇十七年十一月二十四日未時入滅，春秋六十，僧夏四十，錢忠懿王申請於朝，追諡法空寶覺尊者，宋寧宗慶元三年，以荊門請，加諡靈慧大禪師，師姓吳氏，臨海章安人，始生三月，能隨母稱三寶名，有僧過門謂其母曰，此子非凡，因以灌頂為名，七歲入攝靜寺，依慧拯出家，日記萬言，年二十受具戒，天縱慧解，一聞不忘，陳至德初，謁智者於修禪寺，稟受觀法，研繹既久，頓蒙印可，因為侍者，隨所住處，所說法門悉能領解，禎明元年，隨智者止金陵光宅，聽講法華，隋開皇十三年夏，受法華玄義於江陵玉泉，十四年夏，受圓頓止觀於玉泉，至於餘處講說，聽受之次，悉與結集，大小部帙百有餘卷，傳諸未聞，師之功也，師著涅槃玄義二卷，疏二十卷，時隋末兵興，寇盜羣起，師自序云，推度聖文凡歷五載，何年不見兵火，何歲不見干戈，菜食水齋，冰牀雪被，其勞苦有若此者，疏成，烈火焚之不爇，師晚年於會稽稱心精舍講說法華，時人讚之，有跨朗籠基，超雲邁印之語，唐貞觀六年八月七日，終於國清寺，壽七十二，臘五十二，先是，貞觀元年同學智晞臨終曰，吾生兜率，見先師智者，寶座行列皆悉有人，唯一座空，彼天人曰，卻後六年，頂法師來昇此座，計歲論期，審晞不謬，吳越王請諡為總持尊者，師諱智威，蔣氏，栝之縉雲人，家世業儒，年十八為本郡堂長，父母令歸納婦，路逢梵僧謂之曰，少年何意欲違昔重誓耶，因示其五願曰，一願臨終正念，二願不墮三途，三願人中託生，四願童真出家，五願不為流俗之僧，蓋前身為徐陵，聽智者講經，深有詣入，對智者親立此願，師聞願已，不復還家，即往國清投章安為師，受具之後，咨受心要，定慧俱發，即證法華三昧，唐上元元年欲卜勝地，說法度人，執錫而誓曰，錫止之處即吾住所，其錫自國清飛至蒼嶺普通山，可五百里，以隘陜不容廣眾，陵空再擲，至軒轅鍊丹山，師既戾止，剪棘刈茅，班荊為座，聚石為徒，晝講夜禪，手寫藏典，於是名其地曰法華，既而學者子來，習禪者三百人，聽講者七百眾，常分為九處安居，師身長七尺，骨法古秀，每登座，有紫雲覆頂，狀如寶蓋，鳥雀旁止，有同家畜，法華至仙居上阪約八十里，師每日往返，齋粥禪講，未嘗少違，咸謂有神足通，永隆元年十一月二十八日，趺坐禪堂而化，異香七日不歇，是日眾見坐逝於寺，而上阪之人見越檀越舍，至人起滅，其不可測識如此，傳法雖眾，唯天宮威師為之正嗣，師在太宗朝，名德升聞，召補朝散大夫，封引駕大師，吳越王請諡玄達尊者，師諱慧威，姓劉氏，婺州東陽人，摠角之歲，深厭勞生，遂入空門，祝髮受具，聞法華大弘天台之道，即往受業，刻志禪法，晝夜惟勤三觀法門，頓獲開悟，時人見其深入威師之室，遂以小威師稱之，後歸止東陽山谷，師年四十，絕交人事，自法華入滅之後，登門求道者不知其數，傳法之的唯在左溪耳，師於高宗朝與法華同封朝散大夫四大師，吳越王請諡全真尊者，師玄朗，字慧明，婺之東陽人，姓傅氏，雙林大士六世孫也，母葛氏感異夢而有娠，洎生未嘗作嬰兒啼，每見人則欣笑盈面，九歲出家受具後，聞天宮盛弘止觀，即往求學，未幾，一家宗趣解悟無遺，常以十八種物行頭陀行，依憑巖穴，建立招提，面列翠峯，左縈碧澗，因自號曰左溪，每言泉石可以洗昏蒙，雲松可以遺身世，常晏居一室，自以為法界之寬，心不離定，口不嘗藥，耄耆之歲同於壯齡，揉紙而衣，掬泉而飲，洗鉢則羣猿爭捧，誦經則眾禽交翔，幽棲林谷，深以為樂，一日有盲狗至山，長嗥伏地，師為行懺，不逾旬日，雙目俱明，每翹跪祈請，願生兜率內院，斂念之頃，忽感舍利從空而下，天寶十三載九月十九日，呼門人謂曰，吾六即道圓，萬行無碍，戒為心本，汝等師之，即端坐長別，壽八十二，夏三十一，吳越王請諡明覺尊者，師諱湛然，姓戚氏，世居晉陵荊溪，時人尊其道，因以為號，家本習儒，故幼學夙成，在兒童中，超然有邁俗志，年十七訪浙右，開元十八年始從學左溪，左溪既沒，師挈密藏，獨運東南，謂門弟子曰，道之難行也，我知之矣，古之至人，靜以觀其復，動以應其物，二俱不住，乃蹈大方，今之人或蕩於空，或膠於有，自病病他，道用不振，將欲取正，舍余誰歸，於是大啟妙法，旁羅萬行，盡攝諸相，入於無間，即文字以達觀，導語默以還源，乃祖述所傳，著為記文，凡數十萬言，使一家圓頓之教悉歸於正，曰金錍，曰義例，皆孟子尊孔道，闢楊墨之辭，識者謂荊溪不生則圓義永沉矣，天寶大歷間，朝廷三詔，並辭疾不起，始居蘭陵，嘗與江淮名僧四十人同禮五臺，清涼觀師帥徒千指迎送，時人歎其尊師之有禮，有不空三藏門人含光白師曰，頃從不空遊歷天竺，見梵僧云，聞大唐有天台教迹，可以識偏圓，簡邪正，明止觀，可能譯之至此土耶，師聞之歎曰，可謂中國失法，求之四維，晚歸台嶺，大布而衣，一牀而居，以身誨人，耆年不倦，大兵大飢之際，學徒愈繁，瞻望堂室以為依怙，建中二年二月五日，示疾於佛隴，語門人曰，道無方，性無體，生歟，死歟，其旨一貫，吾歸骨此山，報盡今夕，要與汝等談道而決，夫一念無相謂之空，無法不備謂之假，不一不異謂之中，在凡為三因，在聖為三德，爇炷則初後同相，涉海則淺深異流，自利利人，如此而已，汝其志之，言乞，隱几而化，壽七十二，夏四十，門人受業身通者三十九人，縉紳先生，高位崇名而屈體承教者又數十人，吳越王請諡圓通尊者，師諱道邃，不知何許人，唐大歷中，來依荊溪，於佛隴洞悟幽玄，無所疑滯，荊溪嘉之曰，吾子其能嗣興吾道矣，遂授以止觀輔行，師為眾開說發明深旨，聽者無不領悟，同門元皓一見師大敬服，貞元二十一年日本國最澄遠來求法，聽講受誨晝夜不息，盡寫一宗論疏以歸，既泛舸東還，指一山為天台，創一剎為傳教，化風盛播，學者日蕃，遂遙尊邃師為始祖，日本傳教實起於此，盤公私諡興道尊者，師諱廣修，姓留氏，東陽夏昆人，早入邃師之室，研精教觀，而向心至行，日誦法華，淨名，光明，梵網，四分戒本為常課，六時行懺，晚年彌篤，每嵗行隨自意三昧七七日，未嘗以事廢，天台刺史韋珩素重教門，請入郡堂講止觀，珩於即席深有省發，時會聽者莫不欣慶，會昌三年二月十六日終於禪林，登門弟子甚眾，居上首名物外，盤公私諡至行尊者，師諱物外，姓楊氏，閩之候官人，從修師傳止觀，且說且行，大中末歲，斂跏趺一室，妙入正定，謂弟子曰，汝若不死，至五穀登時，可擊磬引我出，越歲餘，弟子如所教，遂從定起，中和五年三月十五日，終於國清，門人元誘，敬林，慧疑皆傳道於世，以紹家學，盤公私諡曰正定尊者，師諱元琇，天台人，依國清外法師學止觀，盡其旨妙，於講說，不以學徒眾寡二其心，一日昇座，眾集，有異僧十人自外而入，威儀一觀，致敬已，坐行末，講散，復問訊即出，師遣侍者邀之，皆陵空，舉手笑謝而去，師當僖昭之際，天下方亂，學教之徒忽散忽聚，以故得定慧之業者艱其人，唯清竦，常操承事日久，洞達無遺，盤公私諡為妙說尊者，師諱清竦，天台人，依琇法師精思止觀，旦夜不懈，及繼主國清，說行兼至，時錢氏建國吳越，天台一境有同內地，師領眾安處，勵其志曰，王臣外護，得免兵革之憂，終日居安，可不進道以答國恩，每臨座，高論不已，眾莫敢有倦色，門人世業者羲寂，志因，覺滿，盤公私諡為高論尊者，師諱羲寂，字常照，永嘉胡氏子，幼白二親求出家，誦法華期月而徹，年十九，祝髮具戒，深達持犯，乃造天台，學止觀於竦法師，其所領解，猶河南之一徧照也，嘗寓四明育王寺，夢登國清，上方有寶幢座，題曰文殊臺，欄楯外隔，欲入不可，俄見觀音從堂而出，手卻行馬，低回相接，忽見自身與觀音體合為一，自是之後，樂說無盡，吳越忠懿王因覽永嘉集，有同除四住，此處為齊，若伏無明，三藏則劣之語，以問韶國師，韶曰，此是教義，可問天台寂師，王即召師出金門，建講以問前義，師曰，此出智者妙玄，自唐末喪亂，教籍散毀，故此諸文多在海外，於是王遣十使，往日本國求取教典，既回，王為建寺螺溪，扁曰定慧，賜號淨光法師，及請諡天台諸祖，一家教學，鬱而復興，師之力也，雍熙四年十一月四日寢疾，囑門人不許哭泣祭奠，言已即瞑目，壽六十九，夏五十，傳法弟子百餘，外國十人，義通實為高弟，天台官民先會傳戒者，共迎師真相於開元寺，縞素致祭，哀動一城，天為慘色，盤公私諡淨光尊者，師諱義通，字惟遠，高麗國族，姓尹氏，梵相異常，頂有肉髻，眉毫宛轉，伸長五六寸，幼從龜山院釋宗為師，受具之後，學華嚴，起信，為國宗仰，晉天福時，來遊中國，至天台雲居韶國師輪下，忽有契悟，及謁螺溪，聞一心三觀之旨，乃歎曰，圓頓之學畢茲轍矣，遂留受業，久之，具體之聲浹聞四遠，欲括囊東歸，假道四明，郡守太師錢惟治咨問心要，請受菩薩戒，乃固留之曰，或尼之，或使之，非弟子之力也，如曰利生，何必雞林乎高麗別名，師曰，緣既汝合，辭不我卻，因止其行，漕使顧承徽舍宅為傳教院，太平興國六年賜額為寶雲，師敷揚教觀幾二十年，昇堂受業者不可勝紀，惟法智，慈雲為上足，常呼人為鄉人，有問其故，曰，吾以淨土為故鄉，諸人皆當往生，皆吾鄉之人也，端拱元年十月二十一日，右脇而化，闍維三日，舍利盈滿骨中，門人奉葬於育王寺之西北隅，壽六十二，師諱知禮，字約言，四明金氏，父經與母李氏禱於佛，夢神僧携童子遺之，曰，此佛子羅睺羅也，暨生，因以為名，七歲喪母，號哭不絕，白父求出家，太平興國四年，從寶雲學教觀，始三日，首座謂之曰，法界次第，汝當奉持，師曰，何謂法界，座曰，大總持法門圓融無礙者是也，師曰，既圓融無礙，何有次第，座無對，居一月，自講心經，聽者服其夙悟，五年，其父夢師跪于寶雲之前，以瓶水注於口，自是，圓頓之旨一受即了，端拱元年寶雲歸寂，師復夢貫寶雲之首，擐於左臂而行，即自解曰，將非初表受習流通，次表操持種智之首化行於世耶，淳化間始受請，主乾符，因學徒繁集，遂徙居保恩院，道法大熾，為學徒淵藪，日本嘗遣徒持二十問，詢求法要，師答之，咸臻其妙，天台之教莫盛此時，真宗皇帝知名，遣中貴人至其居，命修懺法，厚有賜予，嘗偕十僧修妙懺三年，且約以懺罷共焚其軀，庶以激怠惰而起精進，翰林學士楊億，駙馬都尉李遵勗，嘗薦師號，遐仰道風，白丞相寇準，奏紫服及法智大師號，復奉書為賀，兼勸請住世，師以公私意勤，竟沮前志，門人本如上堂，請益經王之旨，師曰，汝為我作三年監院來，如依言，三年辦事竟，特上堂諮問，其開悟人，隨機施設，有若此者，復集十僧修大悲懺三年，又修光明懺七日為順寂之期，方五日，結跏趺坐而逝，實天聖六年正月五日也，年六十有九，僧臘五十四，經月，發龕以視，顏膚如生，瓜髮俱長，茶毘，舌根不壞，舍利不可數，門人稟法領徒者三十人，入室四百八十人，升堂千人，所著述至多，師以上智之才，當中巽之運，東征西伐，再清教海，功業之盛可得而思，自荊溪而來，九世二百年間，備眾體而集大成，闢異端而隆正統，惟師一人而已，教者，聖人化下之言，有一代之聖人，必有一代之教法，天台智者大師，師事於南嶽，宗承於中論，妙悟於法華，故說法四十餘年，章安結集教觀之文數十萬言，粲然日星，莫不以法華而為宗承，蓋法華者，一代化法之極，談見性成佛之秘要也，嘗原此經所談，如來出興於世，惟為一事，更無他事，所謂欲令眾生開示悟入佛之知見，且知見一也，而有眾生諸佛之分，何耶，如來開示不開示，眾生悟入不悟入故也，法華已前，如來豈不開示，眾生豈無悟入，以有大小之殊，漸頓之別，未悟一地所生，一雨所潤，無小無大皆歸法界之旨，故須歸功於法華也，若此經所說諸法實相，諸則何所不該，實則何所不妙，開三乘為一乘，會十界為一界，將使華嚴失專頓之榮，阿含忘恥小之辱，方等彈斥無所施其功，般若淘汰無所用其力，大事因緣良有以也，稱為妙法，又何讓焉，然則諸法實相固一經之關鍵，開會之指南，如來于經首已默示之矣，經云，如來入于無量義處三昧，身心不動，無量義處即諸法實相也，入此三昧即法華三昧之異稱也，故知序品為正作，序正宗所宣舉，不外是第默非說，不知說非默不會，所以如來從三昧起而有說焉，然默者默其說也，說者說其默也，默而後說，豈有他法，亦惟說此無量義處三昧而已，其說者何，曰諸佛智慧甚深無量，其智慧門難解難入，曰惟佛與佛乃能究盡諸法實相，曰是法非思量分別之所能解，既云諸法實相，則法法頭頭無非成現，無一毫可加損於其間者，禪人所謂本來面目是也，而云惟佛與佛乃能究盡，則知此非眾生情量境界，要必諸佛智慧甚深無量，斯能究盡也，大師云，竪徹真如之底曰甚深，橫亘法界之邊曰無量，真如有底乎，法界有邊乎，此即無底之底，無邊之邊，如來以無底際智，究實相真如之底，盡諸法法界之邊，所謂函大蓋亦隨大，以此而求，如來智慧庶可蠡測，諸法實相亦少蹄勺，且親切一句如來如何為人，豈不曰是法非思量分別之所能解耶，是以如來將欲說此不思議妙法，先入此不思議妙定，使人有以默識之也，既曰非思量分別，故知欲究盡諸法實相者，直不可用思量分別，此即如來直示人入無念心體處，如禪宗初祖云，外息諸緣，內心無喘，心如牆壁，可以入道，三祖云，至道無難，惟嫌揀擇，但莫憎愛，自然明白，六祖云，不思善，不思惡，於麽時，阿那箇是明上座本來面目，又云，汝欲知心要，但一切善惡都莫思量，即自然得入清淨心體，湛然常住，妙用恆沙，須知入此無念心體，有寂照兩門，如向所說，但是寂門蓋非寂無以顯體，禪宗諸祖既欲直指人心，見性成佛，故令人寂其思量，使真常獨露，一得永得，更不失念，一切恆沙功德自然發現，不言照而照在其中，此所謂快馬見鞭影即入正路者也，若夫中下之流，雖得明心見性，然有無始習氣，苟不明寂照雙融之功，如永嘉所謂寂寂不惺惺則生昏睡，惺惺不寂寂則生亂想，故曰，寂寂惺惺是，亂想惺惺非，惺惺寂寂是，無記寂寂非，蓋寂則寂其慮想，照則照其靈明，慮想寂而靈明曜，寂斯照矣，靈明顯而慮想忘，照斯寂矣，然則何寂而不照，何照而不寂，此又得魚忘筌者也，但寂之為言雖易，明心見性則難，中下之流未免墮入空坑寂穽之中，以此認為心性，何異認魚目當明珠，指山雞作鸞鳳，故初祖懸鑒此類，乃曰，吾有楞伽四卷，亦用付汝，即是如來心地要門，令諸眾生開示悟入，蓋惟佛與佛乃能究盡諸法實相，憑經而悟，方為把本，參禪永無錯路，不然，豈但墮入小乘，乃亦化作天魔外道，古德所謂無量劫來生死本，癡人喚作本來人是也，故楞嚴經云，一切眾生從無始來種種顛倒，諸修行人不成菩提，乃至別成二乘外道天魔，皆由不知二種根本，錯亂修習云云，矧性之為言雖略，性之為德，蓋有性體，性量，性具之目，諸宗之言性，極其玄詣，惟性體，性量，若曰性具，未聞其指，惟吾智者大師靈山宿聞，大蘇妙悟，照了法華，若朝曦之臨萬象，達諸法相，似清風遊於太虛，說己心中所證法門，有教可憑，離暗證之譏，有觀可入，無循文之失，命其家曰天台，立其宗曰性具，其餘法門，綱格盤峙，固多所籠罩，非此可盡，略舉其要，如十乘觀法，其目曰，第一觀不思議境，第二真正發菩提心，第三善巧安心止觀，第四破法徧，第五識通塞，第六道品調適，第七對治助開，第八知位次，第九能安忍，第十離法愛，此十法被三根人，上根惟一，中根二至七，下根全用，第一準諸法實相，是法非思量分別之所能解，而立譬喻品，所謂其車高廣是也，第二準於一切眾生中起大慈心，於非菩薩人中起大悲心，而立譬喻品，所謂張設幰蓋是也，第三準如其所得法，定慧力莊嚴，而立譬喻品，所謂安置丹枕是也，其餘準經，具如後列，故知上根之人惟觀不思議境，即便悟入佛之知見，此與禪宗示人入無念心體是同，若夫安心止觀，乃寂照，惺寂之異稱，為中下之根又不得不設，或曰，教外別傳，不立文字，何教之有，余因反詰之曰，世尊未拈華之先，有教外別傳耶，無教外別傳耶，有則得傳，非止於迦葉，若其無者，有人悟道耶，無人悟道耶，有則何專貴于別傳文字，有性耶，無性耶，有則俱有，花亦文字也，無則俱無，文字亦花也，永明云，煙柯月渚並可傳心，又何獨花與文字哉，須知佛祖說法，使人解粘去縛，如以楔出楔，世人縛著文字如楔也，不立文字如第二楔也，楔既出矣，是楔亦出，若執楔成礙，佛祖復有第三楔矣，故禪宗雖云不立文字，初傳則有楞伽，後五六葉則尚般若，此祖師懸鑒後人，先已設此楔矣，況教無等等，何外之有，文字非真非妄，乃以何者為文字，維摩詰云，無離文字說解脫相，則不立文字，猶是第二門頭邊事，或又曰，直指人心，見性成佛，何觀之有，余亦反詰之曰，明心見性之人，為與釋迦如來同居究竟耶，未耶，若已究竟，故不須觀，若未究竟，尚有無始微細習氣，須寂須照，宜定宜慧，故經云等覺照寂，妙覺寂照，止觀寂照，蓋同出而異名，未臻極位者請事斯語，無為空言而自誣也，且夫聖人設教，因時因根，當機得益，不能無弊，若華嚴有隔小之失，阿含無被大之功，方等小大不融，般若偏圓未會，惟法華以一味雨潤於人華，故大事因緣於茲方暢，佛世既然，後代亦爾，惟吾大師，間生像世，為如來使，行如來事，其為教也，稟法華而圓會，則括海藏皆至當之言，其為觀也，以佛慧而普觀，則盡法門無不圓之行，以空而蕩著，則一空一切空，十界俱空，尚不著佛而求，況餘乘乎，以假而立法，則一立一切立，十界皆立，究竟蛣蜣理毒性惡，無一法非遮那妙體，況佛界乎，以中而統法，則一統一切統，蕩亦法界，立亦法界，非蕩非立，皆是法界，無不可者，譬如神通聖人，履空如地，入地如水，於五大性轉變自在，豈與夫偏空偏假，蕩則惟蕩，與立為讐，立則惟立，與蕩為敵，同年而語哉，須知祖師立教，各有所主，蓋如來說法常依二諦，故禪門多宗於蕩著，台教多宗於立法，因時救弊不得不然，祖意聖心無不融會，惟後代兒孫執法成病，為可悲耳，今略列教觀大綱及教觀目錄，庶從事斯道者有以考焉，一，最初成道，於三七日說華嚴經，謂之華嚴時，二，於鹿苑十二年中，說四阿含小乘經，謂之阿含時，三，於諸處八年中，說諸大乘經，彈偏斥小，歎大褒圓，謂之方等時，四，於舍衞國諸處二十二年中，說諸部般若，謂之般若時，五，於耆闍崛山并娑羅雙樹間八年中，說法華，涅槃經，謂之法華涅槃時，八教者，頓，漸，秘密，不定，藏，通，別，圓，頓等四教，是為化儀，如世藥方，藏等四教，是為化法，如辯藥味，頓者，頓大之教，不從漸來，正說於大，即華嚴也，漸者，從淺之深，次第得益，即初鹿苑，次方等，三般若也，秘密者，佛或為此人說頓，或為彼人說漸，彼此互不相知，能令得益，橫在四時，別無部帙，不定者，佛以一音演說法，眾生隨類各得解，於頓說中得漸益，於漸說中得頓益，亦橫在四時，別無部帙，藏者，經律論三藏，條然不同，三人修諦，緣，度，析色入空，通者，通前藏教，通後別圓，三人同以無言，說道體色入空，別者，別前藏通，別後圓教，界外獨菩薩法，修行位次互不相攝，圓者，圓名，圓妙，圓頓，圓足，明不思議因緣，二諦中道，事理具足，但化最上利根之人，藏教，正化二乘，旁化菩薩，通教，正化菩薩，旁化二乘，別教，獨菩薩法，圓教，方為佛法，藏通，詮真理，化六凡，改惡遷善，革凡成聖，別圓，詮中理，化十界，俱成佛道，苦則三相遷移，集則四心流動，道則對治易奪，滅則滅有歸無，迷真重故，從事得名，苦無逼迫相，集無和合相，道不二相，滅無生相，迷真輕故，從理得名，苦有無量相，十界果報不同，集有無量相，五住煩惱不同，滅有無量相，諸波羅蜜不同，道有無量相，恒沙佛法不同，迷中重故，從事得名，陰入皆如，無苦可得，塵勞本清淨，無集可斷，邊邪皆中正，無道可修，生死即涅槃，無滅可證，迷中輕故，從理得名，一，漸中開四，如破他宗，不識教體之妨，謂法華是漸圓，華嚴是頓圓，二，方等中四，四教並談曰方，四機普被曰等，三，別教豎入四，十信修生滅四諦，十住修無生四諦，十行修無量四諦，十向修無作四諦，四，十行橫學四，別教十行化他心切，橫出四四一十六門，五，涅槃追泯四，生生不可說，生不生不可說，不生生不可說，不生不生不可說，六，涅槃追說四，有因緣故亦可得說，四句如前，但義同施權，卻更分別前四教也，七，法華施出四，從法華實理施四時三教，權理明無量義，從一清淨道施出二三四，八，法華開顯四，開四時三教，歸今法華，收多歸一也，一，釋名，名為一部之總，不尋能詮之名，焉悟所詮之體，故名居先，三，明宗，即得體已，須修宗行，見道修道，宗要當明，四，論用，宗既歸體，必起大用，佛說是經，蓋得乎此，此經力用，次當論之，五，判教相，名為能詮，三為所詮，能所之教，必有其相，頓漸大小，法當剖判，法喻為名，妙法是法，蓮華是喻，實相為體，十界十如之法，一一離相絕非，一乘因果為宗，眾善為因，自行言果，是佛自行因果，斷疑生信為用，迹門開顯，斷權疑，生實信，本門開顯，斷近疑，生遠信，無上醍醐為教相，此經純圓故喻醍醐，逈異偏小餘味故，一，相待論妙，待前四時三教之粗，獨顯法華一乘之妙，二，絕待論妙，妙前諸粗皆成今妙，無粗可論故稱為絕，理即佛，一切眾生皆有佛性——動靜理全是，行藏事盡非，冥冥隨物去，杳杳不知歸，名字即佛，知識經卷聞名知字——方聽無生曲，始聞不死歌，今知當體是，翻恨自蹉跎，觀行即佛，依教修行即五品位——念念照常理，心心息幻塵，遍觀諸法性，無假亦無真，相似即佛，相似解發即十信位——四住雖先脫，六塵未盡空，眼中猶有翳，空裏見花紅，分真即佛，分破分證初住至等覺——豁爾心開悟，湛然一切通，窮源猶未盡，常見月朦朧，究竟即佛，智斷圓滿即妙覺位——從來真是妄，今日妄皆真，但復本時性，更無一法新，真諦者，泯一切法，俗諦者，立一切法，中諦者，統一切法，空觀者，破見思惑，顯真諦理，假觀者，破塵沙惑，顯俗諦理，中觀者，破無明惑，顯中諦理，一，從假入空觀，亦名二空觀，二，從空入假觀，亦名平等觀，三，因二空方便，入中道第一義觀，一，體真止，止於真諦，二，方便隨緣止，止於俗諦，三，息二邊分別止，止於中道第一義諦，一空一切空，無假無中而不空，總空觀，一假一切假，無空無中而不假，總假觀，一中一切中，無假無空而不中，總中觀，漸次，初淺後深，如梯隥，不定，前後更互，如金剛寶置於日中，圓頓，初後不二，如通者騰空，漸次，禪波羅蜜十卷，初淺後深，解頓行漸，隨他空，不定，六妙門一卷，前後更互解，頓行或漸頓，隨自他假，圓頓，摩訶止觀十卷，初後不二，行解俱頓，一，具五緣持戒清淨，在家出家，大小不同，衣食具足，蔽形即足，隨食資身，閒居靜處，不作眾事，名無憒鬧，息諸緣務，生活，人事，工巧，伎術，近善知識，外護，同行，教授三種，二，訶五欲呵色欲，男女行貌，玄黃朱紫，呵聲欲，絲竹，環珮，男女歌詠，呵香欲，男女身香，飲食香等，呵味欲，飲食餚膳，種種美味，呵觸欲，男女身分及諸好觸，三，棄五蓋貪欲蓋，追昔五欲，忘失正念，嗔恚蓋，想他惱我，忿怒相續，睡眠蓋，心神昏塞，烏暗沉黑，掉悔蓋，作無益事，心中憂悔，疑蓋，非障理疑，乃障定疑，四，調五事調心不沉不浮，沉繫鼻端，浮安心下，調身不緩不急，挺動肢節，正頭直項，調息不澁不滑，氣息若調，則易入定，調眠不節不恣，不可苦節，復不可縱，調食不饑不飽，安身愈疾，處中得宜，五，行五法欲，欲離妄想顛倒，欲得禪定智慧，精進，持戒棄蓋，初中後夜勤行精進，念，念世欺誑可輕賤，禪定智慧可重貴，巧慧，籌量世間樂禪定，智慧樂得失輕重，一心，念慧分明，見世間可患，定慧可貴，一，觀不思議境，謂觀一念心具足三千性相，即空即假即中，更不前後，廣大圓滿，橫豎自在，故法華經云其車高廣，二，真正發菩提心，謂依上妙境，發無作四弘誓願，愍己愍他，上求下化，經云又於其上張設幰蓋，三，善巧安心止觀，謂體妙理，常恆寂然名為定，寂而常照名為慧，經云安置丹枕，四，破法遍，謂以三觀破三惑，三觀一心，無惑不破，經云其疾如風，五，識通塞，謂苦集十二因緣，六蔽，塵沙，無明為塞，滅滅因緣，智六度，一心三觀為通，若通須護，有塞須破，經云其疾如風，六，道品調適，謂無作道品一一調停，隨宜而入，經云有大白牛等，七，對治助開，謂若正道多障，圓理不開，須修事助，謂五停心及六度等，經云又多僕從，八，知位次，謂修行之人知六即位次，既不生上慢，亦不生退屈，經云乘是寶乘游於四方，九，能安忍，謂於逆順安然不動，策進五品而入六根，引經同前，十，無法愛，謂莫著十信相似之道，須入初住真實之理，引經同前，夫新衣無孔，不可補之以縷，宿殖淳善，不可加之以罰，吾初在浮度中處金陵，前入天台，諸來法徒各集道業，尚不須軟語勸進，況立制肅之，後入天台，觀乎晚學，如新猿馬，若不控鎖，日甚月增，為成就故，失二治一，蒲鞭示恥，非欲苦之，今訓諸學者，略示十條，後若妨起，應須增損，眾共裁之，第一，夫根性不同，或獨行得道，或依眾解脫，若依眾者，當修三行，一，依堂坐禪，二，別場懺悔，三，知僧事，此三行人，三衣六物，道具具足，隨有一行，則可容受，若衣物有闕，都無一行，則不同止，第二，依堂之僧，本以四時坐禪，六時禮佛，此為恆務，禪禮十時，一不可闕，其別行僧行法竟，三日外即應依眾十時，若禮佛不及一時，罰三禮對眾懺，若全失一時，罰十禮對眾懺，若全失六時，罰一次維那，四時坐禪亦如是，除疾礙，先白知事則不罰，第三，六時禮佛，大僧應被入眾衣，衣無鱗隴若縵衣悉不得，三下早集敷坐，執香爐胡跪，未唱誦不得誦，未隨意不散語話，叩頭彈指，頓曳屣履，起伏參差，悉罰十禮對眾懺，第四，別行之意，以在眾為緩故，精進勤修四種三昧，而假託道場，不稱別行之意，檢校得實，罰一次維那，第五，其知事之僧，本為安立利益，反作損耗，割眾潤己，自任恩情，若非理侵一毫，雖是眾用而不開白，檢校得實，不同止，第六，其二時食者，若身無病，病不頓臥，病已差，皆須出堂，不得請食，入眾食器，聽用鐵瓦，薰油二器，甌椀匙筯，悉不得以骨角，竹木瓢染皮蚌，悉不得上堂，又不得摚觸己鉢，吸啜等聲，含食語話，自為求索，私將醬菜，眾中獨噉，犯者罰三禮對眾懺，第七，其大僧小戒，近行遠行，寺內寺外，悉不得盜噉魚肉辛酒，非時而食，察得實，不同止，除病危篤，瞻病用醫語，出寺外投治則不罰，第八，僧名和合，柔忍故和，義讓故合，不得諍計，高聲醜言，動色兩競者，各罰三十拜對眾懺，不應對者不罰，身手互相加者，不問輕重皆不同止，不動手者不罰，第九，若犯重者依律治，若橫相誣，被誣者不罰，作誣者不同止，若學未入眾時過，眾主不受，學眾未攝故，彼自言比丘故入眾，來犯重誣他者，治罰如前，第十，依經立方，見病處藥，非於方，吐於藥，有何益乎，若上來九制聽懺者，屢懺無慙愧心，不能自新，此是吐藥之人，宜令出眾，若能改革後，亦聽還，若犯諸制，捍不肯懺，此是非方之人，不從眾綱，則不同止，夫叢林以安眾為務，安眾以清規為要，一無清規，將使師不師，弟不弟，兄友之義亦乖，法屬之情盡絕，佛法掃地矣，叢林云乎哉，不慧濫登講座，相從者頗眾，所謂大林之荊棘，大田之莨莠，何物無之，茍不預為耘斵，其疾嘉木，敗大本，為害者不小，然準佛法而治，無智者反迂而不信，憑官法而訟，有識者又恥而不錄，孝順父母，在家二親，生肉身之父母也，出家師長，生法身之父母也，生身父母之恩當報，法身父母之恩可忤逆乎，有違此諭者，不許共住，尊敬長上，在家長上，伯叔兄長之類也，出家長上，師伯叔兄長之類也，在家長上宜尊，出家長上可慢乎，有違此諭者，不許共住，和睦鄉里，鄉里，一鄉一里，比鄰之親友也，出家則以義而聚，天下四海孰非鄉里，其或不以六和處眾，而且鬬搆是非，自作教人，殊失融通之道，有違此諭者，不許共住，教訓子孫，徒屬，出家之子孫也，先以世道教以義方，後以佛法鎔其性地，其有事徒如事師，視師如視徒，此絕倫理之人也，不許共住，各安生理，世之生理，士農工商也，出世生理，繕性則資以三學，所謂戒定慧也，養身則助以四事，所謂飲食，衣服，臥具，醫藥也，佛制出家當依三法，一者循方持鉢，二者信心檀越淨施，三者依棲叢林說淨而受，有違此而別行生理者，不許共住，毋作非為，遵前五諭，事事皆是，違前五諭，件件皆非，殺淫，欺妄，奸盜，詐偽，靡所不為矣，有違此諭，不許共住，大乘止觀二卷唐末教典流散海外，本朝咸平三年，日本國寂照持此本至四明，慈雲得之，為作序云，初卷開止觀之解，次卷示止觀之行，四十二字門二卷大品四十二字，初阿後荼，南嶽用對四十二位，安樂行義一卷四明行皎遊方至南嶽福嚴，於藏中得此本歸，以示圓辯，其後北峯，石芝始獲開板，摩訶止觀十卷名圓頓止觀，禪波羅蜜十卷名漸次止觀，修禪六妙門一卷名不定止觀，智者為陳尚書令毛喜撰，光明玄義一卷解曇無讖譯四卷別行之本，觀音別行玄義二卷釋法華．普門一品，別行部外，昔曇無讖勸河西王誦持愈疾，故智者特釋，金剛般若經疏一卷建炎二年，武林修悟將此疏入經為注，咸淳元年，南湖行靖等將天台法輪院科金剛經并疏刊板于寺，彌陀經義疏一卷金剛，彌陀二疏雖曾入藏，而孤山淨覺謂是附托之文，唯神照法師嘗於法輪用此疏講，有宣賜本在東山藏中，覺意三昧一卷智者親撰，法界次第三卷已上皆親撰，四教義四卷維摩玄疏離出之文，右七十六卷，天聖二年慈雲奏入大藏，維摩文疏二十八卷為煬帝撰，荊溪略為十卷，但稱略疏，與前玄疏各行，右共三十三卷未入藏，仁王般若經疏二卷天竺別集云，元豐初得之海賈，右四十一卷闕本，慈雲隨函錄云，法華玄義者，唯解首題，統明五時，廣辯八教，出世大意蘊在其中，文句者，以疏句分節經文，荊溪云，以由釋題，大意委悉，故至經文粗分章段，隨部各有荊溪之記，猶五經之有正義也，止觀者，定慧之異名，法華之行門也，前玄義文句，皆明佛世當機得益之事，縱有托事附法觀心之文，非部正意，今止觀正是智者說己心中所行法門，自行因果，化他能所，無不具焉，荊溪以輔行釋之，目錄云，今家有三種止觀，一曰漸次，謂解頓行漸，即禪波羅蜜是也，二曰不定，謂解頓，行或頓或漸，即六妙門是也，三曰圓漸，謂解行俱頓，即摩訶止觀是也，此三止觀對根不同，行相雖殊，俱依圓理而為宗本，唐梁肅刪止觀為六卷，文雖簡要，而修相多闕，覽者宜知，除智者親筆，餘皆章安於法輪之下，述為疏論也，唐書．藝文志云，灌頂私記智者詞旨一卷，義記一卷，今未詳何文，釋籤云，止觀，禪門，淨名疏等，各有餘分說未終者，文案，止觀云，智者於玉泉寺一夏敷揚，二時慈霔，雖樂說不窮，纔至見境，法輪停轉，後分弗宣，輔行云，大章第七，開為十境，至第七境，餘不復宣，後三大章及餘三境，時逼夏終，於茲罷唱，次第禪門，即禪波羅蜜，忽列十大章，於第六方便文中，注云，若論初禪已後，發諸禪定深妙境界，並在第七修證中說，此文皆悉不流通也，淨名經十四品，大師疏解，止，第八後諸品疏，乃是章安述而續之，涅槃經疏一十卷荊溪治定十五卷，今十八卷，觀心論疏二卷慈雲目錄云，考其所說，知入品位，然江浙名流或云疑偽，國清百錄五卷別傳百錄是大師始終化迹，南嶽記一卷亡，真觀法師傳一卷亡，除亡本外，有二十卷入藏，止觀輔行十卷今開二十卷，止觀義例一卷慈雲云，為初學難解及破異論，止觀大意一卷為司封李華出，維摩略疏十卷略智者維摩文疏，維摩廣疏六卷慈雲云，對廣文雖少殊，亦釋義宛合，金剛錍論一卷明涅槃佛性義，已上四十九卷，同入大藏，十不二門釋籤部外別行，涅槃後分疏一卷亡，觀心誦經記一卷亡，授菩薩戒文亡，止觀文句一卷亡，華嚴骨目亡，今東山有板二卷，是海東復還者，發揮記釋光明玄略本，示珠指釋十不二門，闡義鈔二卷釋請觀音經疏，索隱記四卷釋光明文句，百非鈔一卷釋涅槃疏金剛身百非義，刊正記二卷釋觀經疏，發源機要記一卷釋涅槃玄義，垂裕記十卷釋淨名略疏二，表徵記一卷釋光明玄，三德指歸十卷釋涅槃疏，顯性錄四卷釋金錍，正義一卷釋十不二門，摭華鈔二卷釋圭峯蘭盆疏，西資鈔二卷釋自撰彌陀疏，谷響鈔五卷釋自撰楞嚴經疏，析重鈔一卷釋自撰文殊般若經疏，大論析重令輕取此義，詒謀鈔一卷釋自撰心經疏，孤山年二十一，始學于奉先清師，觀經疏記石芝云，四明承用其義於妙宗鈔中，故無可傳之文，光明句備急鈔指南云，請尋寶雲備急鈔，光明文句記六卷廣智續記讚佛品，石芝撰四明教行錄，備載別理隨緣，融心解，消伏三用，起信論融會章，義例境觀及問答等文，金光明護國儀依百錄本，金園集靈苑集，采遺集附，指歸記二卷釋自撰彌陀疏，發軫鈔三卷釋自撰金剛般若疏，熏聞記五卷釋自撰楞嚴文句，還源記一卷釋孤山四十二章經疏，助宣記二卷釋孤山遺教經疏，文心解二卷釋十不二門，智論樞節大論之文，闡幽志釋光明玄，普賢行法經疏二卷至十種境界而止，法真咸法師續成之，順正記三卷釋光明玄義，新記七卷釋光明文句，往生記四卷釋觀經疏，圓通記三卷釋十不二門，寓言記四卷釋金錍，集解三卷釋四教儀，纂要六卷釋義例，搜玄三卷釋出教義，祖源記三卷釋自撰行法經疏，雜珠記二卷釋孤山無量義經疏，宗圓記四卷釋南嶽止觀，樞要記二卷釋十不二門，淨業記四卷釋觀經疏，護國記四卷釋光明玄義，頂山記釋戒疏，菩薩戒疏註三卷破頂山記，法華撮要一卷經音訓，四教儀依章安八教大意刪補，顯妙解釋十不二門，評謗評淨覺雪謗之謬，淨土修證儀世人念阿彌陀佛真金色之偈，出此儀文，攻瑛集追破桐江之說，義例隨釋六卷破神智纂要之說，輔贊記一卷教義，圓宗解一卷破虎谿集，并書與赤城益師議其事，隨錄教義，附鈔箋要節指要精義，顧歡傳見南北史，江東天籟劉知過著，周易傳義董楷錄，臨海人，寓天台，讀書手抄黃宜著，竹溪文集徐大受著，靈墟集周伯煥著，始豐稿徐一夔著，新山稿曹文晦著，四書備遺俱陶宗儀著，莫菴集桑澤卿著，樂全集杜甯著，介軒集夏塤著，葩經或問魯穆著，禮記日抄杜甯著，讀書備志范理著，留鶴稿潘禎著，石壁稿龐泮著，赤城集夏鍭著，台嶺，蔭松集王𦙍東著，樂府集陸淞著，訓兒錄曹祺著，禮記集解賈蒙著，溪齋墨稿奚國賢著，得靜集許嗣著，北征稿朱文中著，玉堂吟稿朱思平著，友橘稿曹宜約著，有竹稿曹筠軒著，裨政叢說夏塤著，石梁吟稿楊澤著，丹城稿范理著，竹窗稿陳宏著，貽笑集朱雪著，存華錄俱潘球著，玉霄吟意潘淵著，碧天藁貢士裘致中妻著，自號碧天道人，胎息術葛玄授從孫洪，抱朴子註陶弘景隱台東閬風里，登真隱訣陶弘景撰，神仙可學論吳筠撰，坐忘論司馬承禎著，天隱子同上，吳立夫序，見吳集及文章辯體，天台小錄徐靈府著，詮太平經三十篇閭丘方遠，王氏神仙傳杜光庭著，金丹四百字俱張伯端著，靈寶秘籙王茂端著，修真詩祝通玄撰，足菴語錄王中立著，主父果詩集見崇文總目附，醉醒子王佺著，佺，松門人，少瞽，遇華頂異人以祿命，馳聲江湖八十餘年，刻期而化，方脈指要王良明著，臨海人，嘗至天姥寺，遇白衣仙致書，尋化為鶴，醫道遂通神，山記唐僧神邕著，赤城舊志陳耆卿修，天台圖經宋之瑞著，天台縣志陳紱，陳木修，天台勝蹟錄潘瑊輯，台山靈異錄龐櫟輯，遊天台山志王士性著，天台志稿曹宜約著，遊天台山記王亮撰，天台勝紀邑令李素輯，祥符舊志不知修者姓氏，圖經所引，今亡，台山之僧，自晉迄今千有餘年，何翅數千百人，然高而不名者，既潛光而弗聞，名而不高者，又寡德而不志，矧不高不名，何可紀極，故知僧史之取材，良難乎其人也，今徧採諸書名德俱著者共若干人，或台教之雲仍，或禪宗之子弟，皆足光表法門，規模後學，信無愧於山靈者也，天台仙城人，參南嶽思大禪師，聞說三觀，深悟玄旨，得無礙辯，說法如瀉，將終，誡門人精進淨行，眾忽見阿彌陀佛與大士來迎，即隨佛向西升空而去，南陽人，出家遊方，至金陵遇智者，北面受業，五門六妙莫不深達，誦法華至滿萬部，智者晚歸台嶺，付以四眾，二十年間循循善誘，德量寬曠，學者歸心，所居之處瓶水自滿，自晉王造國清寺及登帝位，山中每遣僧使奉啟致賀，必以師名居首，上虛己加敬，若智者在日無異，大業十二年十一月二十三日告眾為别，右脇而逝，風淒雲慘，地動山頹，天雨異花，一境冥晦，臨海人，張氏，初投安靜寺出家，聞智者為世良導，即往請業，行法華三昧，至二七日見九頭龍從地而起，上昇虛空，智者釋曰，此表九道眾生聞法華經，將破無明入法性空耳，師尋常行道，見鬼不懼，食毒不傷，大業元年煬帝巡幸揚州，師自國清啣使命至行在所，引見內殿，賜坐慰勞，遣通事舍人盧正方送還山，為智者設千僧齋，度一百人，師前後八入參覲，主上每加異禮，唐貞觀十二年無疾正坐入滅，壽八十三，穎川人，陳氏，年二十投智者剃度，稟受禪訣，旦夕研心，不見倦色，智者入滅，受命居佛隴，時眾行三昧者頗盛，殿堂展闢，制度嚴整，唯香爐臺未架，當香爐峯多檉柏木，師欲伐用，眾疑神所據，夜夢神送疏舍木，遂遣伐之，寺眾法雲欲峯頂禪坐，師止之曰，汝道力微弱，山神剛猛，不宜往，雲不從，甫留一夕，神現形，驅令還，初智者勸沿江居民簄梁為放生池，歷年未久，復行漁捕，師與章安禮智者塔，焚香呪願，有漁人見僧立簄，意謂墮水者，乘舟往救，忽不見，居人覩驗，遂停採，時羣獸眾鳥翔集，屢日不止，東山銅鐘忽響震山谷，師曰，此召我也，乃香湯沐浴，趺坐，執如意說法，良久，寂然無聲，眾方號泣，復啟目誡之曰，有生必滅，甯足為悲，或問生處，曰，據吾夢驗在兜率，宮殿青色，居天西北，見吾先師，侍左右者皆坐寶座，惟一空座，吾詢所以，答云，卻後六年，頂法師當昇此座說法，師嘗往阿育王寶塔禮八萬四千拜，感紫文印手，方整明瑩，臨終告弟子曰，眾聖印吾，我今往生內院矣，忽聞弦管之聲，即趺坐而化，清河張氏，陳大建十年，侍智者於天台，授禪那之旨，寂坐林間，不居房舍，常入定七日方起，智者證之曰，如汝所說，是背捨觀中第二觀相，山神數嬈試之，恬不為動，專修禪法，三十餘年常坐不臥，隋大業七年二月，於國清寺趺坐而化，富陽孫氏，受心觀於智者，居天台，常誦法華，貞觀九年冬，餘杭法忍寺請師講演，明年正旦有王服者至，稱臯亭廟神，來謁師曰，禪師昨過廟庭，適弟子巡遊，不及奉迎，今故遠來，專求戒法，師即索爐燃香為授菩薩大戒，禮謝而退，明日夜半，沐浴更衣，面西趺坐，稱三聖尊號及智者號各百餘聲，復為惠法師說三觀法門，且云，此吾親承大師口說，言畢而終，高麗人，開皇十六年來詣佛隴求禪法，未久有所證悟，智者謂之曰，汝於此有緣，須閑居靜處，成辦妙行，華頂峯去此不遠，是吾昔頭陀之所住，彼進道必有深益，師即遵奉明誨，宴坐十六年未嘗下山，忽一日往佛隴，有三人侍行，須臾不見，次至國清告別同志，居數日，無疾而化，龕出寺門，開眼示別，至山閉目如故，不知何許人，依智者學心觀，頓獲開悟，後受遺託造國清寺，凡所建立効力為多，密行殊常，人不能測，不知何許人，稟姿聰悟，聞智者開演觀道，默識無遺，如水傳瓶，一滴不漏，後於佛隴會別大眾，架木成樓，舉火焚軀，用報佛德，煙籠林木，舍利交凝，不知何許人，聞智者說法，即入深定，一坐旬日，率以為常，所居三寶神光夜照，不知何許人，早親智者聞深禪法，常行法華三昧，感普賢乘大白象，放光照身，忽然悟入，不知何許人，雖無事蹟可尋，亦皆當時得道英契，嘗撰智者別傳，章安所撰者，蓋用師本稍加增益，遂行於世，別傳云，大師時居佛隴，年既失稔，共綽種苣拾橡，安貧無戚，會稽顧氏子，發蒙出家，師事天台智者，智者見其形神洒落，高放物表，取名大志，誦法華經，索然閑靜，音聲清轉，聽者忘疲，後於廬山甘露寺行頭陀行，有時投身猛獸，彼皆避去，餐粒或盡，惟以餅果繼命而已，如是七載，禪誦不休，晚住持福林寺，會大業中屏除佛教，慨大法陵遲，遂身著孝衣，於佛堂中慟哭三日，誓捨形骸申明正教，即往東都上表曰，願陛下興隆三寶，貧道當然一臂於嵩岳，用報國恩，帝許之，遂設大齋，七眾通集，師絕糧三日，登大棚中，布裹其臂，灌之以蠟，如炬燃之，光照巖岫，晃然大明，眾見苦行，痛入心髓，而志形色不變，或誦經文，或讚佛德，或為眾說法，聲聲不絕，燒已下棚，跏趺入定，七日而卒，具，具，天台人，依章安稟教觀，廣化四眾，專誦法華，章安撰八教大意，師首於三童寺錄受，平時著述甚多，今所存心經疏耳，具，字道恭，晉太尉蔡謨之後，世居越之諸暨，在襁褓中聞唱經聲，即凝神靜聽，年十三入道，開元二十六年奉勅得度，既而依左溪學止觀，法華玄義，五夏敷演，聽者服悅，天寶中遊長安，公卿問道，結轍而至，安史反亂，振錫東歸，道出襄漢，有著作郎韋子春，學贍氣剛，與之酬酢，子春墮負，滿座驚服，中書舍人苑咸歎曰，師可謂塵外摩尼，論中師子，大歷初，中岳道士吳筠造論毀佛，觀察使陳少遊請決之，師約吳筠面論邪正，旗皷纔臨，筠已敗北，遂著翻邪論三卷以攻餘黨，師居左溪日，嘗著天台山記，全本亡，今赤城志并天台縣志等書指神邕山記者，特少小耳，蕭山徐氏子，七歳授經傳，日誦數千言，年十二入道于山陰靈隱寺，中宗登位，覃恩度人，試誦法華，中選第一，開元中，因喪親，入佛隴閱大藏，以益冥報，遂謁左溪，稟受止觀，大悟玄旨，常誦法華，涅槃，大小戒本以為正業，臨終之日，眾聞絃管之聲，議者謂天帝迎請誦經之相，臨海人也，姓屈氏，初誕彌月，足指間有幕蹼相著，佛經所謂網縵相也，迨為童儒，神俊挺然，乃有出塵之志，遂詣國清寺投元璋律師，執侍缾鉢，年十八納形俱法，良由善根深植，悟解天然，台嶺教文洞明，三觀兼得深定，神異通感皆莫我知，少覽百家，彌通三教，仍善屬文，長於詩筆，凡其邦伯輶軒皆嚮風造謁，觀則持重若嚴君，見則畏伏，秪就几杖以待，貴士或施財寶，皆迴入常住，罄無私畜，無傳，師至行，無傳，師至行，無傳，師至行，無傳，師至行，無傳，天台人，大歷中入京傳教，盛有著述，能於虛空遊行往來，時謂有神足之證，婺州東陽張氏，貞元三年勅度得戒，晝夜翹勤，遂登講訓，次通法華經疏義，得智者之膏腴，舉身量六尺餘，其形如山，其貌如玉，靜若止水，動如浮雲，目不迥視，口無戲言，四威儀中無非律範，丹丘二眾仰為繩準，其奔走他方聽受者，與佛窟則公禪道並驅而相高也，尋勅為國清寺大德，先是，智者大師答隋煬帝問，立七日金光明道場，每年九月遐邇征鎮侯伯，差人送供，事既無礙，黑白二眾無遠不屆，人纔填委，飲食闕焉，典座僧患之，大和中，主事僧清蘊咨謀於舉，置寺莊田十二頃，自此光明會不聞告乏，舉之功歟，以會昌二年五月化去，門人幼清立塔於寺之西峯，春秋八十三，僧夏五十五，韓乂為碑頌德也，師正定，無傳，師正定，無傳，師正定，無傳，無傳，師淨光，居國清，師昱師，居天台，錢塘人，吳越國時，賜號崇法，初傳淨光之道，精研止觀，後參韶國師，發明玄奧，周顯德初，螺溪居民張彥安詣淨光曰，家居東南里所，陰晦之夕，必有鬼神吟嘯，敲擊鐘皷之聲，又嘗夢龍遊其地，非愚民所居，願以奉師，師往視之，見山水秀異，謂眾曰，此伽藍地也，夢龍遊者，豈龍樹之道將興於此地耶，因納之，願齊初為法華紹巖弟子，聞其事以白師，輟眾施三萬為建法堂厨屋，覆苫累塊悉尚素朴，蓋稟師之誡也，既成，淨光與學徒俱往，既而雲居韶國師為疏於漢南王，即施財，架懺堂諸屋以廣之，高麗國人，初吳越王召淨光法師講經，因及台教流散海東事，於是王遣使致書，以五十種寶往高麗求之，其國令諦觀來奉教乘，而智論疏，華嚴骨目，五百門等禁不令傳，且戒觀師於中國求師問難，若不能答，則奪教文以回，觀師既至，聞螺溪善講授，即往參謁，一見心服，遂禮為師，嘗以所製四教儀藏於篋，人無知者，師居螺溪十年，一日坐亡，後人見故篋放光，開視之，唯此書而已，由是盛傳諸方，大為初學發蒙之助云，賜號通鑑，久學螺溪，以其師崇建殿宇，將永歲寒之績，為請彭越公錢儼作傳教院碑於螺溪，時太宗雍熙三年也，永嘉人，神悟謙公之師，得教旨於昱法師，主天台常甯，講道不倦，自智者而來，以鑪拂傳授為信，至師嫡承為十四代，晚年以授扶宗忠師，扶宗曰，吾得法廣智矣，敢辭，師乃藏之，天台道場遂不復傳，師諱遵式，字知白，甯海葉氏，初依東山義全出家，年二十往禪林受具戒，繼入國清，普賢像前燼一指，誓傳天台之道，雍熙元年，從學寶雲，道中夢老僧謂曰，吾文殊和上也，及見寶雲，正所夢僧，即北面受業，寶雲滅後，乃反天台以苦學，感疾至於嘔血，毅然入大慈佛室，用消伏呪法自咀曰，若四教興行在我，則其疾有瘳，不爾，則畢命於此，至三七日，聞空中呼曰，遵式不久將死，師益不懈，五七日，見死屍盈室，踐之而行，其屍即沒，滿七七日，空中聲曰，十方諸佛增汝福壽，其夕寐見一巨人，持金剛杵，以擬其口，又嘗親見觀音，垂手於師口引出數蟲，復舒指注甘露於口，身心清凉，宿疾頓愈，頂高寸餘，手長過膝，聲若洪鐘，肌如白雪，初住寶雲，次歸天台，所住東掖有白鶴廟，居民甚神之，師與授戒，改祭為齋，神與民皆聽命，乃為著以誡之，師嘗夢居母胎十二年，及受請住杭之昭慶，果應其數，剌史薛顏復以靈山命師居之，將終，作謝三緣詩，謂謝徒屬，絕賓友，焚筆硯也，或扣其歸，對以寂光淨土，至夜，奄然坐逝，師善屬詩，江州太守許端夫序其詩曰，慈雲之詩，文貫於道，言切於理，酷似陶彭澤，昔貫休作禪月集，初不聞道，而才情俊逸，有失輔教之義，中庸子作閒居編，言雖鳴道，而文句闒冗，有失詩人之體，慈雲則不然，文既清麗，理亦昭顯，雅正簡淡，有晉宋之風，蓋其道業宏大，故詩之名不行世間也，天台王氏子，母夢白雲自天西來，入室內化為白馬，因而有娠，七歲入國清出家，十四受具，即自歎曰，佛法廣大，若不力學，何能見道，乃入天封閱藏，經三年而畢，及往神照，深悟教旨，恭默自遜，人莫能測，初住赤城崇善，姑蘇李庭芝將守台，夢神人曰，公典天台，五祖臺下有龍頭九九和尚，宜就見之，至郡諮詢，莫知其說，閩士陳白曰，天台五祖居赤城，今咸師住此，生於丙辰九月九日，其龍頭九九之謂乎，庭芝大愕，即往謁見，為深談出世道，芝有契會，以寺宇隘陋，謀遷之，庭芝首捐金帛，乃遷就東南地，開基之日，獲銅磬於土中，少師李公尤尊敬，請主白蓮，奏賜法真之號，居山五十年，登門受道萬數，元祐元年正月，法皷擊之不鳴者七日，至七月告眾曰，二十三日吾將行矣，遜唱衣盂，飯眾為別，戒侍者，晨鐘鳴，當告吾，至時徐起趺坐，寂然而化，具，無傳，師嗣神照，天台人，天資聰敏，博學強記，受學於上竺慈辯，嘗曰，四明之意吾已得之，唯起教觀信之未及，然不敢不信也，生平未嘗屈節豪貴，聚徒三百，施者自來，平時喜茶，臨終之頃，謂門人曰，晨鐘即來報，至時，啜茶一甌，書偈而化，二師皆嗣有嚴法師，師嗣白蓮卿法師，早親智涌法師，深境觀，富辯說，人以是驚服焉，主赤城崇善法席，講貫之餘，即入禪懺，旦夜以繼，未嘗少間，錄智涌教義，號虎溪集，居螺溪，嗣蒙泉源法師，天台人，無相以主席請於郡，時以師高行為之舉，以眾不足容，別遷勝地，增建棟宇，時謂安清淨眾，講妙教觀，宜天人之交助也，居左溪，述釋迦譜，稱躬稟叔父鎧菴微旨，及編次歷代宗承圖，後學於是有考，傳燈議曰，台教正統，智者而下，訖螺溪凡十二世，皆弘道兹山，自寶雲傳教，四明法智中興之後，是道廣被海內，而四明三吳猶為繁衍，台山者始漸寖微，亦猶佛教盛傳震旦，而西域是後終晦而不明，然宋末至大元，訖皇明永樂間，而台教弘法不絕者，猶有一綫之可繼，至弘正後，則此道絕聞，豈惟兹山，即海內之學佛者，言台教則莫知誰何，豈白雪陽春，唱高和寡耶，抑人情澆漓而好為異端耶，佛言，法將滅時，則般舟三昧經先滅，以是經三昧難信難行故也，錢塘人，郭姓，七歲扣疑於林逋，書如夙諷，丱角禮僧願隆，誦法華經七日而周，夏竦表為沙彌，天聖四年卒，後二年啟棺，貌如生，昱善為詩，有松聲和雨聽，山色帶雲看之句，居永慶院，侍郎簡記行業云，天台僧獨知白為可紀，東掖慈雲大師，字知白，且與同時，豈即是耶，今姑存之，錢塘人，唐姓，字湛然，號安忍子，深明教律，四方宗之，少遊天台，度石橋合掌誦經，想方廣而度者三，復達宴坐峯誦經，失足幾墮，如人扶之而免，與蔣之奇，楊傑諸人為方外交，劉燾作，蘇之崑山人，俗姓王氏，居徑山傳衣菴，初出月亭法師之門，亭無專宗，與師志別，由是深究性具之旨，而遙宗四明，猶北齊之悟明中論，以龍樹為師，入門有自，世人無足以派別議之也，師梵相奇古，言論風采如大火輪聚，不可攖觸，真東南無畏光明幢也，自嘉靖甲子歲以道化台南，至己丑，二十六年間，歲無虛席，而台人之佛性種子，種而與熟，熟而與脫者，師之功居多，宜其配位祖堂，為百世之宗師焉，所著述有淨土夢譚記，有門頌解，法華披荊鉞，楞嚴百問書如干卷，法華玄義，玄義記，法華文句，文句記，，見唐書．隱逸傳，亦嘗棄官入道，昇仙之說，恐未必然，字良逸，薛季昌以上清大洞法授之，潭州旱，蓬髮至，無言而雨降，久雨不止，默然岸幘而坐，即霽，元和中入天台不復出，憲宗詔，不起，神人持金爐降詔，因羽化，字雲翼，師田虛應，元和中入天台，元稹聞其風而悅之，桐柏觀正一先生完葺以來，潭廢之久，惟良乃再締構，作上清室，降真堂，白雲亭，翛閑亭，遠復正一先生之迹，以三洞之道，行於江表，憲宗詔，不起，一日沐浴冠簪降庭，若有所對召，須臾陞階，遂化，縉雲仙都山人，年十七為道士，遍登匡廬，天台，三茅，元和甲午年八月十三羽化，詳見權德輿大清三洞法師吳先生碑，字適中，汝南人也，唐明皇開元中高士應凝之曾孫，七歲詣蘭谿靈瑞觀出家，年十三與道士籍，久之，遊天台龍虎山，受正一紫虛都功等錄，而後復受昇玄上清回車畢道，及紫文素帶藉地騰天符，且上清大法，自陶隱居傳王遠知，王傳潘先生，潘傳司馬煉師，司馬傳薛季昌，薛傳田良逸，田傳馮惟良，馮傳夷節也，師行之精勤，故動有神靈之助，唐武宗會昌中，就天台桐柏觀之西南，別建淨壇以居，觀察使李褒閒來問道，因奏請院額，因詔以道元為名，拾遺張頴撰記，公卿以師名奏聞，詔賜服號，固辭回，昭宗乾甯中，忽一日，沐浴入靜，凝神如有所待，至翌日昧爽解化，及遷神就窆，但空棺而已，字大方，舒州宿松人也，幼而辯慧，年十九，問大丹於香林左元澤，復詣仙都山隱真巖，事劉處靜，學修真出世之術，三十四歲受法籙於天台玉霄宮，葉藏質真文秘訣盡蒙付授，而方遠守一行氣之暇，篤好子史羣書，每披卷，必一覽之不遺於心，常自言，葛稚川，陶貞白，吾之師友也，銓太平經為三十篇，備盡樞要，其聲名愈播於江淮間，唐昭宗景福二年，錢塘彭城王錢鏐深慕方遠道德，訪於餘杭大滌洞，築室宇以安之，昭宗累徵之，竟不赴召，乃降詔褒異，就頒命服，俾耀玄風，賜號妙有大師玄同先生，闡揚聖化，啟發蒙昧，真靈事跡顯聞吳楚，由是從而學者無遠不至，天復二年二月十四日，沐浴焚香，端拱而坐，俟亭午而化，顏色怡暢，屈伸自遂，異香芬馥，三日不散，弟子以從俗葬，舉以就棺，但空衣而尸解矣，葬於大滌洞之傍白鹿山，後有道俗於仙都山及廬山累見之，自言，我捨大滌洞，歸隱灊山天柱源也，永嘉人，性介不隨俗，居玉霄峯二年，絕粒不語，常制真一頌，見赤城志，又按續志載，左同仁云即前志玄澤也，師徐徵君，常遊山，經旬不返，樵者見與三虎坐，不食五穀，後尸解，見總仙傳，河東人，為僧居國清寺，嘗與同侶遊石橋，遇異人，自此慕道，晚歸終南山，遇一老叟遺以大丹，服之昇天而去，見仙傳拾遺，具見，字太初，隱於玉霄峯，號曰華林，天台科法有闕遺者，拾而補之，惟傳度弟子，有劉介者就華林請教，奉几杖香火凡二十年，盡寡言之道，寡言將尸解，謂劉介曰，當盛我以布囊，致石室中，慎勿以木為也，別有詩十篇，舊在天台道元院，號默希子，錢塘天目山人，通儒學，無冀於名利，居天台雲蓋峯虎頭巖石室中凡十餘年，絕粒，久之，凝寂而化，享年八十二，著玄鑑五篇，詮通玄真經十二篇，及撰天台山記，三洞要略，寒山子集序，字含象，處州松陽人，法善之裔也，詣天台馮惟良，授三洞經籙，於玉霄峯選勝，創道齋，號石門山居，日誦道德，度人二經，晚年尤精符術，請之者如織，婺州牧為邪物所撓，詣請符，至中路犯以忌穢，失之，牧親造，見案上有封箇，封檢甚固，乃前之符也，因焚香致匣捧歸，祟物遂絕，唐懿宗優詔石門山居為玉霄觀，忽命酒，召其友應夷節同飲，語及生平事，然後告以行日，及期，題於門曰，雞鳴時去，門人遂聞珠珮雜鼓樂聲于空中，須臾雞唱，視之，已化矣，年七十四，字聖賓，號東瀛子，或云栝蒼人，為時巨儒，唐懿宗朝，與鄭雲叟賦萬言不遂，入道事天台山應夷節，嘗謂，道法科教，自漢天師暨陸修靜撰集以來，歲月綿邈，幾將廢墜，遂考真誥，條例始末，故天下羽襡永遠受其賜，鄭畋薦其文於朝，僖宗召見，賜以紫服象簡，充麟德殿文章應制，為道門領袖，當時推服，中和初，從駕興元道，遊西縣，適遇術士陳七子，灑然異之，披榛穴地，取瓢酒酌之，曰，以此換子五臟爾，遊成都，喜青城山白雲溪氣象盤礡，遂結茅居之，溪蓋薛昌真人飛昇之地也，一日忽謂門人曰，吾昨夢朝上帝，以吾作岷峩主司，恐不久於世，時後唐莊宗長興四年，年八十四歲，一旦，披法服作禮，辭天陞堂，趺坐而化，顏色溫晬，宛若其生，異香滿室，久之乃散，蜀主王建初欲大用之，為張裕所沮，賜號廣德先生，又欲優於名秩，以為諫議大夫，封蔡國公，進號廣成先生，天台道士，受天師劍法符籙，嘗呪水愈疾，咸通末卒，見雲笈七籤，不知何名，孫郃有，自號天台山耕人，會昌中，與葉藏質，應夷節為林泉友，見舊圖經，天台道士，有詩集一卷，見崇文總目，天台山東有洞，入十餘里有居人，市肆多賣飲食，乾符中，有遊僧入洞，經歷市中，饑甚，聞食香，買蒸餅啗之，同行一僧，服氣不食，行十餘里，出洞門，已在青州牟平縣，而食僧俄變為石，天台道士，與剌史鄭册為方外之友，册見女仙三百餘人來迎，與柔共入靜室，禮拜已，揖柔向按，不令閉四門，跪拜再三，少時而逝，形體柔軟，顏色不變，後柔亦得道，字伯雨，年二十棄家，遊天台諸山，吳人周大靜為許宗師弟子，得楊，許遺書，外史師事之，遂傳正一之法，隨王壽衍入京師吳閒閒家，師大喜焉，受七十二家符篆于虞集，嘗作，與薛玄卿，章心遠，毛伯玄相友善，而文字之交則虞，楊，袁，范諸君也，詩宗杜，古選類大歷間諸子，文學昌黎，而令語類漢人，引敗筆點綴木石人物，亦自賞適，作字勁健在陶貞白上，葺黃𥰓樓，收藏圖史甚富，修玄史，尋山志，山世集，茅山志，因號勾曲外史，年七十六化，化後百餘年而所手營墓為居人所發，鋤擊陶器，裂其腦，容色如生，面貯法書二帙，發塚者取一帙示鄭太史環，太史欲併得全帙，令其人且攜書歸，置市肆橫閣扇側，雷擊一聲，失其書，歸視，腦亦完好，書二帙仍在其前，驚掩之，郡人，居天台崇道觀，有題梁云，吳越兩街道統．天台道門威儀．棲真明德太師．通玄先生．正一天師．特進檢校太傅．守太保．上柱國．吳郡開國公．食邑一千五百戶朱霄外建，行上清大洞法，通真達靈，事驗甚著，養母至百歲，自年九十八清健不衰，人呼為靈寶，其弟契真亦行大洞法，號小靈寶，所著靈寶教法秘籙十卷，留桐柏觀，字靈隱，號鴻濛子，與种放，劉海蟾結為方外友，事陳希夷先生，多得微旨，久之，遊天台，登赤城，廬於瓊臺觀，行赤松導引，安期還丹之法，居十餘載，詠修煉事，題曰還元篇，夏英公獻于真宗，召對，令講易，即說謙卦曰，方大有之時，宜守之以廉，除著作郎，不受，復召講還元篇，曰，國猶身也，心無為則氣和，氣和則萬寶結矣，心有為則氣亂，氣亂則英華散矣，此還元之大旨也，上以歌一闋賜之，還山，令台州給著作郎俸以養老，有黃白術，秘而不言，居瓊臺又十餘年，後到金陵，九十九歲終，經三日，頂中有白氣勃勃然，出高三尺，肢體柔軟，指甲不青，心胸尚煖，有瓊臺詩集行世，字履道，遇朱桃椎真人，頂有珠光，顯仁太后目疾，夢見坦能醫，坦南遊，后令人物色得之，目明，甄踊而行，為布氣，即釋踊，留一扇，禁中患瘧者用之皆驗，平都山柏枯二十年矣，呵氣再榮，凡四赴召命，靈跡甚著，隆興中遊天台，會康壽殿產靈芝，遣兩府傳宣撫問於天台山，賜沉香二百兩，至乾道初，方遊武當，後還青城，拱手垂足，坐繩牀而化，三日不欹，將窆，天燈下燭，仙鶴盤旋，字大靈，號碧虛子，遊天台，遇張無夢授秘術，宋神宗詔開講，賜左右街道錄及師號，所居以道儒醫書為齋館而區別之，所役二奴曰黃精，枸杞，馴而不狡，王安石，王珪直與之遊，善正書，祖述樂毅論，黃庭經，下逮歐陽詢化度寺碑，年七十，沐浴改衣，作韻語云，昔之委和，今之蛻質，非化非生，復吾真宅，長嘯一聲，正坐而逝，所著道德經註，老氏藏室纂微，莊子註，高士傳百卷，大洞經集註，度人經傳，文集二十卷，字齊一，錢塘人也，性沉默，聲利不容於心，惟嗜文，善草隸，弈棋，幼從胡法師遊赤城，時朱天師居天台，目而器之，以其有青骨方瞳，度為道士，又受於樊先生，由是紫蕊玉笈之書無不歷覽，名振江湖，錢忠懿王俾總三錄齋事，宋太宗命醮，賜紫衣已，命刊正道書，賜號元靜大師，真宗景德三年正月十一日夜，髣髴見朱衣吏持符而至，曰，奉命張契真宜速淨穢，往彼職事，二十三日沐浴訖，泊然返真，翼日遷神，肢體柔軟，流汗被面，火化得青黑色珠，步虛經云，舍利耀金姿，龍駕欻來迎，是也，不知何許人，隱蓮華峯石湖，范參政有詩贈之，邑人，元明宮道士，白玉蟾以其有仙風道骨，勸往瓊臺卓菴，張亦師事玉蟾，得其道要，桐柏觀道士，專事修煉，所著詩五首，在桐柏觀，邑人，字定民，號足菴，為桐柏觀道士，母初生時，夜夢乘白鶴者止于庭，生而好清淨，讀書頴悟，住持杭之西太一宮，潛心教典，宋理宗朝，寵錫優渥，元賜仁靖純素真人，有語錄藏于桐柏宮，史孝祥為之序，居溪南大路旁，曰大路曹氏，其族元季嘗繁衍焉，法師壯年為狐婦所惑，去桐柏觀為道士，三年無所得，乃往謁張真人，盡通其法，回至杭，適大旱，禱雨無應，法師書片紙粘背上曰，雨出賣，官聞之，命往吳山，行事用一大甕盛水，燒磚投其中，青天轟雷一聲，四神將立左右曰，上蒼主旱，雨不可求，法師曰，權借太湖三尺水，須臾，陰雲四合，黑霧漫空，大雨如注，平地尺餘，頃之開霽，視簷下水，悉有鮮魚薀草，太湖果乾三尺，諸司厚貺皆不受，居家除淫祠，伐妖樹，滅邪魔，救疾苦，禱雨祈晴，厥應如響，年七十餘終，今有法劒，藥磨存焉，台州古屬越地，自漢萌芽，僅號東南一尉，後漢始稱縣，吳始稱郡，即自唐以前頗號僻左，為天下者戰爭所不取，干戈所不及，矧山水幽清，林木深邃，人烟僻絕，仙聖幽棲，以故遯世無悶之士，不事王侯之賓，或梯山航海以孤征，或挈家攜朋而至止，飲啄林泉，棲遲人外，汙言本所不聞，何須洗耳，烟霞終日屬目，故自陶情，然有天地閉塞，時命大謬而隱者，有刻意尚行，離世異俗而隱者，始晦終顯，雖自繫乎人情，遠志小草，亦難逃於物論，噫，世稱高士，所以不多指也，隱居佛隴之北，白沙之西，有坡陀小嶺，至今呼為察嶺，見神雝山圖，義熙中隱士曇猷，身留赤城山室，顏貌如生平，而舉體綠色，世標登山獨得見之，他欲觀者輙為雲霧所蔽，則知標亦有道士也，鹽官人，字景怡，年二十隱居天台，開館授徒，母亡，廬墓讀詩，至哀哀父母，生我劬勞，輒執書慟哭，學者廢，台人或病疫，以問歡，歡曰，汝家有書否，答曰，止有孝經三章，歡曰，此益善，可取置枕上，如其言，果瘥，人問其故，曰，善禳惡，正勝邪，此所以瘥，高帝累召不起，詳見赤城志及本傳，鹽官人，顧歡招之，同隱歡嶴，今招隱峯是其遺跡，字元璩，錢塘人，少有隱操，居瀑布山三十年，初伯玉家為娶，婦乘車入門，伯玉踰墻而去，見仙苑編珠，高帝詔，不起，敕於剡白石山立大館，舍之，徐靈府山記又云，居桐柏觀小嶺，年百歲餘，字子慎，新野人，信之父，隱居天台，故其所著題曰，少微真人，天台逸民，見一統志，天台隱士，喻鳧贈詩有道高天子問，名重四方招之句，王正白集亦有詩，白居易有詩，字晦叔，天台人，少清悟，不嬰俗事，好肥遁自處，嘗卜居閑曠，結茅屋以養怡和之氣，好畫花竹禽鳥以自娛，精絕時無倫擬者，字元濟，篤厚長者，朋友有不善者，必私戒之，嘗以舍法貢試，而正貢者以小罰有礙，次當嗣業，久之，貢者不行，人謂嗣業何不治裝，乃笑曰，貢小事也，彼已徧謝州縣親識，我可奪之耶，往見貢者，勸之行，嗣業卒不貢，隱居讀書，子偉，孫涉大顯，天台人，師事金華王柏，受性理之學，嘗著易象占，尚書補遺，春秋類例，遊太學不仕，字元圭，號霞寓翁，與郡人楊玨，陳天瑞，車若水，黃超然為友，倡明正學於上蔡書院，台之儒風一時為盛，有訓兒錄藏於家，字蘊文，介持有守，鄉俗化之，王實翁創上蔡書院，賁具古冠服來謁，及魯齋歸，乃敦請代領其事，既卒，無以殮，門人爭經理其喪，至葬，道有兩岐，一大而遠，一狹而近，門人請其婦，婦曰，先夫平日不肯由徑，不可違其志，臨海人，太學進士，隱桐柏山養母，自號休休子，撰，同陳休隱居桐柏山，號雲壑布衣，徐竹溪大受有詩贈之，天台居士，撰，幼度弟，漁獵諸史，好禮賢士，宋末，元人逮宋諸王孫甚棘，趙文敏公孟頫聞其名而避兵焉，乃館而庇之，後謝書云，向時託庇萬間獲殘喘，以有今日，何刻敢忘，叔高令兄，想益康健，見停雲帖及程篁墩，吳匏菴文集，字伯原，其先居京兆，後徙天台，為人湛靜寡欲，與人交，尤篤於義，天文，地理，律歷，度數，靡不通究，尤工篆隸，所著有四經表義，六書通編，十原等書，學者稱為清碧先生，至正三年，右丞相脫脫以隱士薦，召為國史編修，稱疾固辭，致書於丞相曰，以萬事合為一理，以萬民合為一心，以千載合為一日，以四海合為一家，則可言制禮作樂而躋五帝三王之盛矣，遂不行，卒年七十五，天台人，以文學師表一代，奉化戴表元從之受業，大德間，表元為東南大家，祥竟不顯，字九成，天台人，博物洽聞，明於處世，至元間避地於松江之華亭林，力耕以給食，雅好著述，雖在畎畝，恆以筆硯自隨，嘗預置一甕於牖間，遇有所得輙書以投其中，久之，取次成帙，名南村輟耕錄，行於世，治書，其學出於黃巖車若水，字繼可，號得靜山人，善吟咏，有詩集藏於家，黃縉序謂，清高而不失之迂，平實而不近乎理，字君煥，號霞間老人，篤厚任真，不事表暴，邑令佟復以儒學訓導薦之，不肯就，年七十，以壽終，有霞間藁藏於家，字輝伯，君煥弟，少從兄學，頴悟多識，而雅尚蕭散，好以吟咏陶寫性情，時鄞邑尹許廣大以其縣之儒學教諭薦，遣使致聘，辭不赴，築室讀書，號新山道人，有詩稿藏於家，詩在元台人特為首稱，大有情致，夏赤城序其稿，字筠軒，東林人，讀書博古，好義輕財，鄉人尊之，有友竹藁藏於家，太平人，字子和，弟達頤，字子齊，俱通書經，子和能醫，好賓客，時祕書少監泰不華以長山教諭薦兄弟，辭不赴，終於家，字仁仲，通書史大義，性耿直，不能曲意狥物，家業頗裕，至正丙申值旱荒，濟窘乏者數十家，葬族喪者六，嫁孤女二，方國珍強為偽官，飲藥卒，字懋夫，君煥子，因繼周姓，居烏崗，為人倜儻，有大志，詩書子史皆究其源委，善吟詠，號為烏崗居士，有詩集藏於家，字本真，居大豁山下，隱居教授，性簡率，不事修飾，能急於義，其姑嫁周氏，遭大疫，家人逃避，本真獨往視，供湯藥，經二旬，病愈，始已，其行義類如此，嘗扁其所居室曰采薇山舍，所為詩文失傳，字彥光，靈溪人，明易經，教授鄉里，性純謹言，若不出口，蚤喪父，事母，竭產奉養，絕利欲，甘淡泊，時值驛騷，杜門不出，布衣蔬食，晏如也，自號虗白山人，以壽終，所著詩文有溪齋墨藁藏於家，弟雋大，俱以詩名，見新山稿，名順藏，性頴悟，行剛，善吟詠，知兵事，劉基薦之，以疾辭，遁華頂峯，捐資建寺，築雲山一覽亭以自適，有竹坡藁藏於家，字伯煥，歡谷人，自號靈墟山人，善吟詠，放情山水，其父為人所害，散財復讐，方正學作，洪武中薦，不起，有靈墟集藏於家，字止山，治書，性淳朴有守，至元間屢舉，不起，開館授徒，洪武中，以壽終於家，名公俊，繼可從子，性溫厚，讀書尚義，其子姪承家教，皆登顯宦，晚年退居，築圃植花，號老圃，宋學士景濂為記翰苑，桂彥良諸名公皆作詩文寄贈，其自有詩稿藏於家，名老圃集，字明遠，弟光啟，字清遠，人物修偉，雅尚儒術，初聚居縣郭，元丙申罹寇燹後，明遠徙居虎蹲巖，清遠析居玉湖，去母十里許，扁其居曰陟望，事親克孝，母寡居，屏去簪珥不御，惟戴柏葉一枝，母亡，種柏成林以表其思，因名其地為柏谷，字伯忠，事親至孝，洪武間辟，不起，見，隱居教授，嘗辭徵辟，鄉人敬之，年踰大耋以終，祀鄉賢，字以禮，年四十始知讀書，繹義理有古人風致，自邑大夫以下無弗禮重，嘗修天台志藏於家，名天良，性頴悟，不事表暴，放情山水，間以琴書自娛，與葉兌諸君為友，兌上一綱三目於金陵，彥俊餞之，謂曰，宋儒以三傑四皓未若董公為至人，世謂兌彥俊一言贊之，字克楊，性簡重，不妄與人，篤精理學，兼通術數，善咏，自號霞城病叟，能詩，號樵雲，字守信，隱居授徒，夏都憲塤，其弟子也，因居上皇里，自號羲皇上人，名昇，魯都憲穆之長子，性資渾厚，有長者之風，六經子史靡不淹貫，而尤精於詩，百家技藝莫不講求，而尤工於琴，自號養性先生，字廷受，號竹窗，善吟詠，有詩載赤城集，字大慧，工詩文，德學重於鄉，天順間，本府舉修實錄須知，獨稱耆儒，有松隱集，字崇厚，號墨湖居士，善詩，有傳於世，字一之，號白齋，工於詩，有白齋藁藏於家，字子春，玩味五經，究濂洛諸書，尤精理數之學，學校孔天胤造其閭，題曰園林貞素，所著有定性書，洪範數，西軒稿，祀鄉賢，字子忱，上蔡人，參政，紹興初寓居萬年寺西，後徙臨海，宅墓在縣東一都，宋宗室周王玄儼玄孫，普安郡王仲銘之子，南渡寓天台，子不悖，孫善恢俱襲修武爵，曾孫汝涇登第，字正之，安康郡王之子，每悼其父死靖康之難，不樂仕進，秦檜當國，招之不出，官承議，判潮州，紹興初，避地天台，字推之，覃懷人，紹興九年判台州，因寓家於此，嘗撰，字彥章，新安人，官翰林顯漠閣學士，建炎中避地天台，有道中詩，見天台續集，有浮溪集行於世，字性之，汝陰人，自號雪溪居士，官樞密院編修，獲罪秦相，避地天台，有文集行於世，字子逸，會稽人，左丞相佃之孫，紹興間建秘書閣省，淞與校勘之職，宰天台，遂家焉，有樂府集行於世，字思可，龍泉人，寶祐進士，遷戶部侍郎，退居天台，作堂雷馬山讀書，號隱怪，有文集，為本縣僧綱，因寓家焉，子安普登第，河西唐兀氏，為吉祥贅壻，寓家天台，鄉試副榜舉人，任慶元路翁州書院山長，入皇朝，以故官起授，白野人，父塔不台，為台州錄事判官，遂居於天台，不華家貧，好讀書，年十七，鄉試第一，中進士，累官禮部尚書，後招捕方國珍遇害，華為人尚氣節，不隨俗浮沉，善篆隸，嘗重復古編，考正訛字，見統志，字休文，陳時征虜將軍，永平中棄官，乞為道士，來憇桐柏，見剡縣金庭觀石刻，不知何所人，寓天台，項斯有詩云，赤城山下寺，無計得相隨，嘗撰，字子遷，江東人，會昌中進士，為丹徒尉，清奇雅正，尤工於詩，後遊天台，因家焉，不知何許人，字堯賓，寓天台，以能詩名，後為荊湘從事，賦詩，膾炙人口，泉州人，寓天台，後黃巢亂，不屈，死，甯國人，父敬章，咸通間刺台州，後承芳襲父爵，天祐中，朱梁革命，棄職，寓居邑之靈溪，字正仲，河間人，元符三年，官左朝散大夫，直秘閣，紹興初，寓天台，字公肅，高郵人，官知柳州，紹興初寓天台，有茹芝廣覽三百卷藏於家，錢塘人，忠肅公錢端禮從弟，官朝議大夫，知崇慶府，紹興初，父稔守台州，因寓天台，字德載，錢塘人，忠懿王之孫，罷邑暨陽，築室大隱峯下，王銍為記，字功顯，汴梁人，官節度使，紹興間，奉詔詣金，迎徽廟梓宮南還，竣事言還，乞身奉祠，諡忠靖，提舉桐柏崇道壽昌觀，因寓天台，襄陽人，高宗時累官右僕射，出知溫州，退居天台，夫神之為言，伸也，鬼之為言，歸也，人死精神不磨，伸者為神，屈者為鬼，儒者云鬼神者，二氣之良能，非關人死為之，佛說陰陽二氣之間，六道輪迴不息，今之為人矣，安知死而不為天，為鬼，為畜，為獄乎，今之為神矣，安知死而不為天，為人乎，蓋形有聚散，識無泯滅，隨業播遷，初無定體，又微妙不測之謂神，此又六道中至靈者之總稱，如曰人神，天神，龍神，以至畜類，亦有至神之不可測者，若天台山君，仙之神也，關聖真君，天之神也，惠澤龍王，龍之神也，餘以類推，以至事事物物皆有主執之神，如華嚴經說，主山神，主海神，泉源河沼等神，皆入不思議解脫法門，此又神之至神，所謂菩薩神，佛神者也，天台山神祀，舊志所稱至夥，不無邪正之淆，孔子曰，非其鬼祭之，諂也，今之所取，但典實可稽及效靈於伽藍福地者而已，周王喬，字子晉，靈王太子，事見，五代時封玄弼真君，宋政和三年封玄應真人，掌吳越水火，既為吳越土地之主，故台之屬郡梵宇，皆嚴事之，以為護伽藍神，今略錄靈異事蹟，以彰崇事非虛，―晉曇猷尊者，初到石橋，思欲度方廣，見一人龐眉皓髮，問師所之，師具答意，老人曰，君生死身，何可得去，吾是山神，故相告爾，師乃退，―後唐同光中，時夏亢陽，福田寺住僧告從禮禪師曰，將營羅漢齋，奈何園蔬枯悴，請闍黎為祈禱，禮曰，但焚香於真君，時主事向仙祠而咒曰，上座要雨以滋枯悴，至夜，雲起雨霏，三日而止，又僧廚闕用水槽，山上有赤樹中用，來白於禮，禮曰，某同真君道去，但庀徒具器以伺之，無何，大風卒起，曳仆其樹，―五代時，玄弼真君見夢於僧，曰，韶國師是智者，起法堂都料螺溪淨光大師是放生會首，堂中眾僧是所放魚，―宋元豐初，永嘉忠法師遣門人掃荊溪大師塔，草棘荒蕪不能辯，即案去大師瑩兆百步尋識之，其龕已空，惟乳香一塊耳，夜夢玄弼真君謂曰，昨者天神遣多人取全身去也，不須猶豫，傳燈述曰，周靈王太子晉，生為神仙，死而魂為天台山神，掌吳越水火，司命一方，又能皈依三寶，作蘭若護法之主，靈應事蹟可考典籍者五，其陰翔顯佑，神妙不測，則無處而不顯，無時而不在，又不啻如此，故台山僧寺，凡為民間之侵漁者，而山神輒能致禍，台民以此為戒，而卒不敢妄為，既其有功德於伽藍福地若此，而叢林之嚴祀虔奉宜矣，云，天台大師初至荊州當陽縣玉泉山，望湘漳山色堆藍，欲卜請以為道塲，意嫌迫隘，遂上金龍池北百餘步，有一大木婆娑偃蓋，中虗如庵，乃於其處入定，一日，天地晦暝，風雨號怒，妖怪殊形，倐忽千變，有巨蟒長十餘丈，張口內向，陰魔列陣，砲矢如雨，經一七日了無懼色，師憫之曰，汝所為者，生死眾業，貪著餘福，不自悲悔，言訖，眾妖俱滅，其夕雲開月明，見二人，威儀如王，長者美髯而豐厚，少者冠明而秀發，前致敬曰，予即關羽，漢末紛亂，九州瓜裂，曹操不仁，孫權自保，予義臣蜀漢，期復帝室，時事相違，有志不遂，死有餘烈，得王此山，大德聖師何枉神足，師曰，欲於此地建立道塲，以報生身之德耳，神曰，願哀憫我愚，特垂攝受，此去一舍，山如覆船，其土深厚，弟子當與子平建寺化供，護持佛法，願師安禪七日，以須其成，師既出定，見湫潭千尺化為平址，棟宇煥麗，巧奪人目，神運鬼工，其速若是，師領眾入居，晝夜演法，一日，神白師曰，弟子今日獲聞出世間法，願洗心易念，求受皈戒，永為菩提之本，師即秉爐，授以五戒，於是凡台教伽藍，莫不祀為護法之神，傳燈述曰，按三國志通俗演義，請關公之靈，師於玉泉山普靜禪師，余竊原之，其謬處有三，蓋佛法自漢明帝時始入震旦國，當時惟長安稍習之，吳之闞澤僅能言之，而蜀之君臣皆不知有佛教，而云關聖與普靜為鄉人久習知之，其謬一也，玉泉有寺，始於智者，隋文帝賜額，舊為一音，改為玉泉，故知三國時無玉泉寺，而云於玉泉山師普靜，其謬二也，既有此僧為關聖所歸，必道德隆厚，古今傳聞，今遍考僧傳，不見所載，其謬三也，況三國志傳原無此說，蓋野史小說多好為附會，見有關聖歸依盛事，既不可以隋朝之智者以預三國之時事，故以普易智，以靜易顗，蓋天台大師諱智顗，顗即靜義故也，略錄靈異事蹟，以彰神之景貺，―百松先師於嘉靖甲子先一年欲往化台南，舟次於越，夢關王告曰，師緣未至，宜速返，次日果得喉疾而歸，至次年，台州道俗請師建講，師以前夢不欲行，夜復夢，王告曰，緣今已至，請師行，吾當護師，由是台南一境望風服化，馮司成撰，―萬歷五年，月亭大師講華嚴疏鈔於黃巖之大中菴，先演玄談，至判教，與台宗稍有相忤，茶頭僧圓隴見關王於茶鐺中，舞大刀躍怒而出，須臾，講堂俱成煨燼，虞職方，―象先法師，因訪鹽官遺蹟，駐錫覺皇，俄遘重疾，將不起，恍見雲長公授以良劑，語之曰，汝，至人也，請廣玄規，以醒末俗，病尋愈，舊名惠濟，在石梁之下，其龍甚靈，每遇歲旱致禱，就曇花亭行禮，從高俯瞰則乖肅敬，宋嘉泰元年，邑令丁大榮建佇真亭於潭側，以為祈禱之所，是年五月旱禱，有異黿出現，甘雨均洽，遂上其事，賜龍君額曰惠澤祠，四年，忽潭水涌出金銀藏錢，圓徑六寸，文曰太平通寶，實宋太宗賜以賚予道者自詢者也，僧徒分攫，則青蛇驅逐，樵牧探取，則墜石塞穴，乃白于縣，命之還潭，兪建有記，蒼山靈澤潭，在縣東四十里第五都，三潭列其下，深廣瑩徹，其龍最靈，嘉泰元年禱雨，見異龍，遂得雨，縣上於朝，賜龍君額曰靈澤，景定間旱，禱輙應，封靈澤孚濟侯，在縣西七十里三十六都，其山高峻，朝暮上下雲雨，靈應甚多，人敬事之，在瓊臺雙闕間，翠蔓蒙絡，水聲潀然，盤澗繞麓，出為靈溪，其龍甚靈，在縣東五十里四都，靈澤轉東十里許，小溪亂石中，停膏蓄黛，水深無底，其龍極靈，在縣西南三十里二十三都無相院側，一名戲龍，在縣東南十里八都響巖上，其中有禱輒響應，今久湮沒，在縣南十五里二十三都，其龍最靈，在螺溪之上，有龍居之，禱輒響應，在長壽寺前山下，有龍君祠，禱即響應，廟在縣北六里十二都臥佛巖側，祀韋卿山神，世所謂登壇五百大神也，有僧曇猷，晉太元中居赤城巖室，屢遣虎狼怖之，猷自若，一日神告曰，法師威德嚴重，願推此相奉，弟子更卜所託，猷曰，君何人居此，欲移何處，曰，弟子夏帝之子，名朱欹正，居此二千餘年，今章安縣寒石山是家舅所治，且往寄憇，臨去，遺香三奩，鳴𩏂皷角而去，圖經云，號登壇大神，今臥佛側亦有祠焉，歲久廟廢，後乃續附，今徙赤城寺中，廟基五百大神居之，亦號赤城名，廟神最靈，遇旱，官民祈禱，能致雲雨，今廟存焉，按此，則韋卿山神，五百大神，乃二神也，見前，廟在縣北二里九都，俗名白鶴廟，舊傳石間有巨蹟，鄉人神之，遂立廟，奉本郡靈康顯佑廣惠威烈王，宋閣學之瑞宋公記，今亡，紹興四年，縣令潘晉孫命子繼先篆神蹟石三字為碑，台之境內，在處有祠，祠之顯靈，莫如本邑，祀下朱，葉二神亦多號靈，按赤城志，白鶴山祠東漢趙炳，炳，東陽人，能越方，善呪禁，與閩人徐登遇於烏傷溪上，各試其術，以起人疾，登死，炳入章安，神幻事甚眾，為章安令華表所害，世傳其屍泝流至於臨海東南二十里白鶴山，故祠之，以登侑食，宋屢賜封號，元泰間易封顯靈忠烈昭德仁濟王，宋慈雲大師主東掖，山有白鶴廟，居民甚神之，師與授戒，改祭為齋，神與居民皆聽命焉，乃為著野廟誌以戒之，至今台民饗白鶴皆以蔬麵，蓋始於此，謂夏禹王，白王，響王，宋賈觀察自越奉夏禹王香火，擬祠石壁嶺上，俄風雨雷電大作，因移松溪建廟，後賈秘書又於越奉白王，響王焉，白王乃隋煬帝子，封於白，故名，響王乃會稽山土神，旁有五里溪奧，西晉周清以行賈往來台，溫，俗呼周七郎，娶臨海林氏女，俄乘杵化龍，與女皆不見，後有人遇之於彭公嶼者，宋祥符九年以顯異於溫，錫封為平水大王，晉黎護將軍劉玄，捨宅為闡法寺，寺徙溪南，後人即其舊址立祠以祀，廟在縣一百一十里三十七都，輔龍山神即梁太子統，頗著靈異，案舊志，梁太清末，侯景作亂，陳覇先兵起，統避地至此，後人祀之，因以得名，舊志，吳時有姜姓者，名綱三，能致雲雨，死後肉身不腐，供奉于廟，號曰仙翁，遇旱祈禱有應，名豐饒坑廟，在縣西北三十五里三十一都，舊志，有神夕自海乘石船至，土人聞如萬騎之聲，黎明視之，見石船在山腰，有石帽覆一銅像，遂立祠祀之，祈禱甚靈驗，廟在縣西南八十里三十三都，神名江白郎，唐長慶間縣令白余豐祈雨靈應，進士王展作記，五代周顯德間賜令封，宣和二年重新廟貌，在縣西北三十里十四都，廟在縣西二十里十三都，宋乾道八年建，元朝受封，廟在石壁嶺東，周顯德二年建，神本婦人，曩常見怪，配以支明龍王，遂釋，廟在明巖山，宋宣和間建，初鄉人定基于濟溪，黎明將建，一夜為蟻移木于其地，眾異之，遂建廟，因名蟻慕廟，廟在縣西五十里三十一都，渭溪先生厲仲亨景德中遊學古汴，奉香火祀之，周凱，字公武，世居臨海之橫陽，生而雄偉，身長八尺餘，髮垂至地，喜擊劒，能左右射，博聞強記，躬耕以養父母，與陸機兄弟入洛，張華薦之，凱知晉室將亂，獨辭不就，永康中，三江逆流，邑將陸沉，凱援弓發矢，衝潮而入，水忽裂開，電光中見凱乘白龍東去，光化末天台大饑，凱化形為商，載米貸人，已而投杖於江，變成赤龍，騎而昇天，岳飛，字鵬舉，力戰圖復中原，秦檜主和議，促召班師，其部曲自相攻發，矯詔殺飛父子，飛死為神，居天台第一峯，秦檜受諸苦楚，杜鵑花之神也，外國僧自天台鉢盂中，以藥養其根，來種鶴林，人或窺見女子紅裳艷麗遊於樹下，殷七七能開非時之花，女子謂七七曰，欲開此花乎，吾為上帝所命，下司此花，在人間已逾百年，非久即歸閬苑去，今與道者共開之，來日花果盛開，如春夏間，數日，花俄不見，亦無落花在地，嘗謂聖人之設化於世間也，其猶醫師之處方藥乎，蓋人之病也，有淺深之分，藥之品也，有貴賤之異，故醫之師也，有仙凡之別，淺病者，四百四病也，深病者，死生大患也，賤藥者，金石草木也，貴藥者，九轉還丹也，世之凡醫，惟知用凡藥以醫淺病，若仙醫者，以仙丹治之，非惟愈病延年，又得長生不死，但世人嗜利欲者多，尚清虛者少，見張仲景，王叔和，或見禮以過勤，逢韋老師，孫思邈，或詬辱而至極者亦有之也，茍非有力大人為之左右，將使逐其師，坑其徒而焚其書矣，不忠不孝，非禮非義，非淺病之謂乎，三綱五常，非凡藥之謂乎，死生哀慽，非深病之謂乎，常樂我淨，非仙丹之謂乎，仙醫者，非如來之謂乎，清淨法行經云，我遣三聖，化彼真丹，月光菩薩彼稱顏回，光淨菩薩彼稱仲尼，迦葉菩薩彼稱老子，先以世法而開導之，則孔老皆仙醫也，第對淺病者言之，為凡醫耳，何獨人乎，即綱常之法，在有道者觀之，未嘗異乎佛法，故法華經說，得法華三昧者，一切治世語言，資生業等，皆順正法，皆與實相不相違背，第對治世間病，且云世間法也，故世間法只治世間病，若出世間法者，能治死生之大患，又能治世間之淺病也，如佛之化俗五戒，仁者不殺，義者不盜，禮者不婬，智者不飲，信者不妄，五常行而三綱正，孰謂佛法不兼儒法乎，惟其出世間之法，將以昇濟神明，復還大覺，非夫積以歲月工夫，凝心禪定，專其慧照，則死生根本不能遏絕，故如來首嚴之以戒律，於不殺也，豈獨遠庖廚，離聞見，即殺機亦所當斷也，於不盜也，豈惟不與取一針草，雖盜心亦所當滅也，於不婬也，豈惟遠邪正男女色，雖婬機亦所當寂也，於不妄也，豈惟言有信，離綺飾，雖妄機亦所當盡也，如此之戒，必出家者之能事，有家累者非其分矣，蓋出家之戒，必使輕重俱斷，皎若冰霜，禪定智慧自然發現，經云戒能生定，定能生慧，此之謂也，是以拜辭父母，捐棄妻子，剃除鬚髮，不事飾好，非背恩也，將以昇濟二親於道德也，非絕後也，將以紹隆法王之覺胤也，非毀父母之遺體也，將以杜絕其染緣也，非甘其粗糲也，將以斷多欲多求之心也，今說者必以是而歸罪於釋子，又何異以毀形歸罪於泰伯，絕嗣歸罪於夷齊，衣冠歸罪於神農乎，且如來之所說道者，大公至正之道也，即含生本有之真心，雖在聖不加，在凡不損，良為私惑所覆，物欲所昬，生滅不停，使蔽其真常，往來無住，使病其圓滿，昬動待謝，使擾其明靜，茍非捨俗出家，則戒何由而淨，定慧何由而生，譬如精金非假百鍊，古鏡不借重磨，何以為良器鑑妍醜哉，今論者又每以自私少於釋氏，不知佛學之自私者，乃自覺也，公天下之大本也，蓋必自覺然後覺人，亦猶伊尹天民先覺，以斯道覺斯民之謂也，亦大學之道在明明德之謂也，第佛學之新民者，非止於使民人正三綱，立五常而已，將使天人共導，凡聖同超，彼我無殊，冤親平等，皆躋正覺之塲，共遊解脫之海，所謂不令一人獨得滅度，皆以如來滅度而滅度之，故須先以神通駭動，次以智辯宣敭，應以佛身得度者，即現佛身而為說法，應以菩薩，支佛，羅漢，天龍八部，國王宰官，居士長者，男女等身得度者，皆示現之而為說法，如是覺他新民者，其用大，故自覺明德也，其體深，苟非然者，何異以未完不固之舟，濟多人於惡海，自他俱溺，其理必然，是故吾見世之稱聖者，人道而已矣，在此而未必在彼，能人而未必能天，於其生也，譬若懸疣，於其死也，同歸朽壤，未若釋迦之光明寂照，遍於恆沙，金相寶嚴，神通妙用，示生示死，掩肉眼之厭常，不去不來，契那伽之妙定，然如來之悟也，悟凡夫之迷，凡夫之迷也，迷如來之悟，而人者不貴己靈，埋沒佛性，反乃罪其貌異恆人，言殊常典，遽欲民其人而火其書，非得有力大人為之金湯，將使其軰無噍類矣，是以魏武滅佛法，未三四年而文成大興之，周武滅佛法，不五六年隋文帝大興之，唐武滅佛法，不一年而宣宗大興之，宋徽宗欲滅佛法，後為宰臣懇諫，而意為之少回，後復大興之，以佛道慈忍，雖有神通威權而不為之，故佛昔於靈山會上，以法囑累國王大臣為之匡護，非有私於子孫也，使佛法得行於世間，含生同躋於壽域耳，惟為吾徒者，益當堅其道力，以清淨自居，庶紹隆三寶，陰翊皇化，以副金湯之德可也，其或竊佛形服，內蠹教法，又非金城湯池所能固矣，第四主，諱頊，字紹世，智者大師初至金陵，儀同沈君禮請住瓦官寺，開法華經題，帝敕一日停朝事，公卿畢集，後智者大師欲往天台，帝有留敕，復於大建九年，台山失稔，帝有，見，諱伯智，字策之，文帝第八子，至德初，為東陽剌史，請大師出鎮開講，致書者三，師遂往，王與子湛家人同稟菩薩戒，執弟子禮，晝聆講說，夜習坐禪，講事將解，立法名曰靜智，製疏文，設大會，度人出家，鑄大士像，師謂門人智越曰，吾欲勸王修福禳禍，越曰，府僚無舊，必稱寒熱，師曰，息世譏嫌，亦復為善，後王出遊，墜馬將絕，師為率眾行觀音懺法，遂覺微醒，凭几而坐，見一梵僧手擎香爐，遶王一匝，香氣徘徊，痛惱頓釋，諱叔寶，字元秀，大建十四年宣帝崩，即位，改元至德，顧問君臣曰，釋門誰為名勝，徐陵對曰，瓦官禪師，帝遂仗三使，更敕永陽王敦請，延上東堂，四事供養，禮遇殷勤，立禪眾於靈曜，開釋論於太極，又講仁王般若，百座居左，伍等居右，帝於廣德殿謝曰，非但佛法仰委，亦願示所不及，見，諱淵，後主子也，至德四年正月十五日於崇政殿設千僧齋，請大師授菩薩戒，大師傳香在手，臉下垂淚，為立名曰善萌，及後為隋所破，方悟，垂淚者，讖自傷也，善萌者，不成材幹也，禎明三年正月，隋破陳，兵士叩閣而入，時太子年方十五，安坐勞之曰，戎士在路，不致傷乎，三月隨後主入隋，不知其終，徐陵，字孝穆，東剡人，母臧氏，夢五色雲為鳳，集左肩上，已而誕，年數歲，家人攜以候沙門，寶誌摩其頂曰，天上石麒麟也，光宅雲法師見而歎曰，顏回之儔也，八歲善屬文，少仕於梁，陳大建中，官至尚書左僕射，嘗夢其先人曰，智顗禪師是吾夙世宗範，汝宜一志事之，陵奉冥訓，資敬盡節，參不失時，拜不避濕，每蒙書疏，則洗手焚香，冠戴三禮，屏氣啟封，對文伏讀，儀同沈君理請開法華，陵預聽席，謂餘年得逢妙說，致書自慶，後對大師立疏發五願云，弟子思出樊籠，無由羽化，既善根微弱，冀願力莊嚴，憑此善心，以策西暮，陵後身果為法華第六主，嗣章安之位，陳後主在東宮召陵講大品，義學名僧自遠雲集，陳既破，嘗隨智者研精法要，晉王求淨名義疏，大師續為撰成二十八卷，陵與柳顧言並應奉文義，見，陳鍼，智者之兄，為梁晉安王中兵參軍，年四十，仙人張果相之曰，死在朞月，師令行方等懺，鍼見天堂門牌曰，陳鍼之堂，後十五年，當生此處，果後見鍼，驚問曰，君服何藥，答曰，但修懺耳，果曰，若非道力，安能超死，竟延十五年而終，智者嘗為撰小止觀，咨受修習，夙夜不怠，名添玟，吳明徹，二公皆陳朝貴重，同稟息法，久習不懈，神明凝寂，雖舊苦腳疾，亦為之愈焉，沈君理，字仲倫，吳興人，尚陳武帝女會稽長公主，位儀同，受大師菩薩戒，製疏請住瓦官開法華經題，宣帝敕停朝一日，令羣臣往聽，仍請一夏剖釋玄義，道俗俱會，開悟為多，王固，字子堅，陳光大初為侍中，進金紫光祿大夫，終身不茹葷，夜則坐禪，晝誦佛典，嘗聘魏，因宴饗，請停殺一羊，羊至固前，跪拜若謝，又晏昆明池，魏以南人嗜魚，大設網罟，固以佛法禁之，一鱗不獲，大師講法華於瓦官，固預法會，即坐開悟，宛同宿學，徐孝克，官至國子祭酒，撰，文人傳為墮淚碑，孔煥，字休文，好學，善屬文，大建六年為吏部尚書，八年加侍中，大師於瓦官開法華經題，煥預聽席，俱服戒香，同餐妙法，毛喜，字伯武，滎陽人，少好學，長草隸，陳宣帝即位，除給事黃門侍郎，後加御史中丞，五兵尚書，至後主至德元年受永嘉內史，禎明元年徵為光祿大夫，領軍驍騎將軍，瓦官法會，獲預聽眾，懇求禪要，躬執弟子禮，受六妙門及四十二字法門，旦夜研尋，不因事廢，大師在石像行道，欲往天台營道場，喜致書勸回，謂鍾嶺攝山亦足棲心，見，有存問大師敕，有云，師已離世網，修己化人，必希獎進僧伍，固守禁戒，具，文帝第三子，名俊，有二書請大師住安州方等，見，文帝第二子，名廣，福為晉王，開皇十八年改為仁壽元年，以晉王受皇太子，仁壽四年踐皇帝位，事見，二考，柳顧言，法名正善，河東人，晉王初受菩薩，遣柳顧言送智者施物，及屢奉王教，往留智者，頻聞法要，深有省發，智者回自江陵，晉王重乞稟受禪法，師為著淨名義疏初卷，顧言與徐陵奉酬文義，後智者續成玄義十卷，顧言報曰，特往仁壽宮，服讀八徧，粗疑略盡，細闇難除，見，大業元年煬帝敕顧言為智者大師建碑於天台山國清寺，主文尚理，人服其工，覆姓皇甫，名毗，荊州當陽縣令，撰玉泉寺碑，見，名弘，官司馬，煬帝敕令建國清寺，諱世民，高祖第二子，帝念隋氏以來幽魂滯魄，詔曰，有隋失道，九服沸騰，朕親總元戎，致兹明罰，恐九泉之下尚淪鼎鑊，八難之間永纏冰炭，所以樹立福田，濟其魂魄，可於建義已來交兵之處，為義士凶徒，殯身滅陣者各建寺剎，招延勝侶，望法皷所震，變炎火於青蓮，清梵所聞，易苦海於甘露，所司量定處所，並立寺宇，具為事條以聞，稱朕矜哀之意，又國清寺法華尊者名德升聞，帝於貞觀二十年召補朝散大夫，封四大師，又敕建平田寺，具，諱治，字為善，太宗第九子，初封晉王，太宗為玄奘法師作，帝在東宮時亦作，辭理俱工，帝於永徽元年召國清慧威禪師同補四大師，朝散大夫，諱适，代宗子，初封奉節郡王，為天下兵馬大元帥，廣德二年立為皇太子，貞元中敕文舉法師為國清大德，諱忱，憲宗第十三子，封光王，為人嚴重寡言，宮中咸以為不慧，武宗不豫，中尉馬元贄立之為皇太叔，即帝位，大中元年閏三月詔曰，會昌季年併省寺宇，雖曰異方之教，有資為理之源，中國之人久行其道，釐革過當，事體乖謬，其靈山聖境，應會昌五年所廢寺宇，諸宿舊僧可仍舊修復，住持，有司毋得禁止，帝嘗加賜國清大中二字，詔常侍柳公權書額，梁肅，字敬之，安定人，大歷，貞元間，文士多尚古學，唯肅最稱淵奧，柳子厚記先友，亦稱其最善為文，嘗學天台之道於荊溪，深得心要，執弟子禮甚恭，以止觀文學弘博，覽者費日，乃刪定六卷，又述統例以繫於後，謂止觀是救世明道之書，又為大師傳論，備敘傳教之大統，謂論其文則雄深雅健，語其理則明白洞達，御史崔恭論之曰，知法要，識權實，作，達教源，用境智，作，又曰，朝廷尚德，故以公為太子侍讀，國尚實錄，故以公為史館修撰，發號令，敷王猷，故以公為翰林學士，三職齊著，則公之官於朝，不為不達矣，年過四十，士林歸宗，比夫顏子，黃叔達，不為不壽矣，世南，字伯施，越州餘姚人，大業中累官至秘書郎，太宗時為弘文館學士，後以銀青光錄大夫致仕，圖形凌霄閣，謚文懿，棲心佛理，嘗手書華嚴經留修禪寺，後為秦檜取去，李華，字遐叔，趙州贊皇人，累中進士宏辭科，天寶十一年徙右補闕，安祿山亂，屏居江南，李峴表置幕府，擢吏部尚書，嘗從荊溪受止觀，為述大意一篇，包括大部，時同學散騎常侍崔恭，諫議大夫田敦也，張成綺，嘗撰左溪行狀，陸淳，知台州，日本最澄沙門遠來求法，於佛隴興道邃大師傳止觀之道，盡寫一宗論疏以歸，將行，詣郡庭白太守，求一言為據，公嘉其誠，即署之曰，最澄闍黎，身雖異域，性實同源，明潔之資，道俗所敬，既觀光於上國，復傳教於名賢，邃公法師，總萬法於一心，了殊途於三觀，而最澄親承秘蜜，不外筌蹄，真卿，字清臣，博學工辭章，開元中舉進士，累官尚書右丞，封魯郡公，嘗受戒於湖州慧明，又問道於江西嚴峻，嘗撰，文見佛法金湯，又撰，其辭甚工，今亡，見天台志目錄，宗元，字子厚，河東人，精敏絕倫，為文卓偉精製，第進士博學宏辭科，貞元中拜監察御史，元和中為柳州剌史，有，等諸文，有云，佛法逾遠，異端競起，唯天台大師為得其傳，名絪，得法荊溪，名恭，得法荊溪，名敦，稟法荊溪，名簡，得法荊溪，名珩，素重教門，請至行廣修尊者入郡堂講止觀，珩於即席深有省發，覆姓閭丘，名胤，剌史台州，得遇寒山，拾得，錄二人歌詩三百首，輯之成編，為作序并讚，行于世，見，弘叔，字文明，世為杭之臨安人，天性誠厚，夙知敬佛，慕阿育王造八萬四千塔，金銅精鋼，冶鑄甚工，中藏寶篋印心呪經，亦及八萬四千數，布散部內，以為鎮寶，錢塘諸邑，西湖南北山諸剎相望，皆忠懿王之創立也，遵事沙門，若天台韶國師，永明壽禪師，皆待以師禮，又嘗召螺溪法師至金門建講，問智者教義，以典籍不全，慨然遣使齎重寶，求遺書於高麗日本，於是一家卷帙復見全盛，螺溪得以授之寶雲，寶雲得以傳之四明，而法智遂專中興之名，推原其自，忠懿護教之功為多也，王嘗造金字法華二十部，散施名山，國清亦得其一，又請於朝，諡天台諸祖，名惟治，為四明郡守，請寶雲大師授菩薩戒，咨問心要，師欲返高麗，公固留之，詳，名承徽，舍宅為傳教寺，請寶雲大師居之，諱炅，太祖母弟，封晉王，開寶九年太祖崩，即帝位，嘗敕建平田寺，詳，諱元侃，更名恆，太宗第三子，咸平六年詔隋智者禪師科教類次，尺牘凡百十四部，賜名天台總錄，譯館請繫開元．東土集傳，制曰，可，天禧元年七月，詔賜台州東掖山智者教文，印四千六百二十卷，住山本如勸郡人建教藏閣以奉之，五年詔遣內侍俞源清往四明延慶，請法智法師領眾修法華懺，為國祈福，師為述修懺要旨上之，四明法智大師修法華三昧，十人同行，三載，誓欲効藥王焚軀，楊文公留之，不允，時樞密使馬知節請文公撰父神道碑，酬以潤筆，一切不受，止求奏薦四明師號，知節因奏真宗曰，臣請楊億為先父造神道碑，不受潤筆，況詞臣受所贈，世之常規，乞降旨以授，上召大年問之，億即奏以四明遺身事，上聞，深嘉歎之，重諭大年曰，但傳朕意，請留住世，若師號，朕當賜之，潤筆卿宜無讓，於是特賜法智大師號，師由此住世，數年方入滅，又嘗賜中金萬兩，重建國清寺，諱禎，真宗第六子，帝常頂玉冠，冠上琢觀音像，左右以玉重，請易之，帝曰，三公百官揖於下者，皆天下英賢，豈朕所敢當，特君臣之分不得不爾，朕冠此冠，將回禮於大士也，天聖二年，詔賜天台教文入藏，帝閱慈雲大師光明護國懺儀，至聖帝仁王，慈臨無際，撫几歎曰，朕得此人，足以致治，亟令宣召，則已入寂矣，嘗供施五百應真，有敕文，見，二考，帝聞北宗法師名，召對便殿，問佛法大旨，師語簡理明，上大敬悅，錫齎甚渥，賜號慧行法師，名億，字大年，建州蒲城人，真宗召拜正言，遷知制誥，諡文公，嘗奏請法智大師號，并請留住世，凡數啟，又設三問於法智大師，師具答，綽有餘裕，具，名抃，字閱道，衢州西安人，自號知非子，為侍御，彈劾不避貴勢，京師號為鐵面御史，官至參政，諡清獻，撰，有云，智者才辯窮化原，時為演說開迷昏，八萬總結河沙塵，俱入天台止觀門，法智遠出揚清芬，游戲三昧真軼羣，公帥越，適亢旱大疫，久禱不應，時神智昇法師住興福，公請師迎觀音像入府治，懇禱一夕，雨如霔，疫亦息，公奏於朝，賜師所住曰圓通，賜號曰神智，名竦，字子喬，皇佑中拜樞密副史，封鄭國公，謚英，公為翰林時，同三藏惟淨進新譯經音義七十卷，嘗答上藍溥禪師偈云，休認風前第一機，太虛何處著思惟，山僧若要通消息，萬里無雲月上時，嘗著，名傑，字次公，無為人也，號無為子，官尚書主客郎中，提點兩浙刑獄事，傑以淨土之道為自信，繪丈六阿彌陀佛，隨身觀念，壽終之時，感佛來迎，端坐而逝，嘗撰，有曰愛不重不生娑婆，念不一不生極樂云云，其於淨土圓頓之旨，可謂至矣，名宿，字武平，常州晉陵人，仁宗朝，在翰林十五年，位至樞密副，諡文恭，鎮杭州日，頻謁淨覺岳法師，諮詢妙道，執弟子禮，嘗撰，有曰，曹溪傳於一心，天台宗於三觀，名章，天台縣令，嘗撰，今亡，又撰，石刻猶存，名待問，官將仕郎，太常博士，通判軍州，兼同監巿舶，管內勸農事，騎都尉，嘗撰，有曰，師從寶雲通法師受天台智者大師教，是教也，廣大悉被，微妙甚深，全兼六度之功，盡得五時之味，義無幽而不顯，理無隱而不彰，修三止而念念不差，斯之謂定力成矣，然後煩惱可斷也，習三觀而空空不滯，斯之謂慧解發矣，然後菩提可證焉，名昉，官溫州軍事判官，將仕郎，試秘書省校書郎，嘗撰，其序有曰，天欲久其道，世必生其人，若帝德去，微姬公，孔子，則無以垂百世常行之典，佛道衰，非思師，智者，則無以洞五時所說之文，孔子後，為儒席宗匠者，曷嘗無人，智者沒，作法門師表者，故必生德，云云，名浩，彌遠之父，封會稽郡王，諡文惠，稱真隱居士，佚老於鄉，嘗撰，并，每過南湖，從覺雲連大師問法要，真隱曰，師於禪律亦貫通邪，師曰，冰泮雪消，固一水耳，又問，華嚴般若，似太支離，師曰，支離，所以為簡易也，真隱肅然心服，乾道九年春，親製疏，請元菴法師為月波第一師，屢親講說，手書讚之曰，師，教門義龍也，既為吾家師，又作此山主，願奉此地，長講天台宗教，既而奏於朝，賜師智海之號焉，守四明日，屈覺大師居僧職，師以老病辭，公手札勸之曰，師行業清修，力荷宗教，是宜表正一方，紀綱諸剎，幸勿固辭，師即領命，諸方服其清整，王牧四明，尊本空法師之道，製疏，請主資教寺，公問圓智法師，教中一句，如何舉揚，師曰，即事而真，公領其旨，自撰疏，請主鴻祐，公帥越日，請悟空法師主圓通，親為疏云，佛菩薩本自無心，有緣即應，士大夫何嫌異教，惟道是從，人皆喜誦其語，名彥肅，字子敬，嚴陵人，登慶元龍飛第，洛陽之翹楚也，來謁北峯法師，論佛法大意，嘗問師曰，如來出世，先說何法，師曰，示生同居，先苦諦也，又問，諸大乘經多奇詭駭人，來至法華，何其平易，師曰，羣機未熟，必先動盪，機熟會入，衒駭何為，自是深識時教大旨，每稱師為南山肉身大士，從受刪定止觀，歎曰，回天下外見，復於實際者，此書也，初彥肅好詆佛道，嘗與僧抗議，理左語屈，及僧沒，為行喪服，門人怪問之，答曰，法恩逾於父母，非小子所知也，名子亮，字明仲，泉州晉江人，嘉祐中拜相，以太傅致仕，諡憲靖，封魯公，高祖楚公為四明守，魯公毓德侍下，人未之知，嘗欲至延慶寺，一夕，法智大師夢神告之曰，明日相國來，因語其夢，歸聞公母，因同謁見法智，乃約曰，果應此夢，當為檀信送供，公後登相位，置買莊田於明州鄞縣清道鄉，有，名欽若，相真宗皇帝，出撫杭日，首率僚屬訪慈雲大師於靈隱山中，請講法華及心佛眾生三法妙義，才辨清發，衣冠為之屬目，公對眾歎賞曰，此道未始聞，此人未始見也，師以天台宗教本末具陳於公，公為奏賜天竺舊名，復其寺為教，而親為之書額，又奏賜慈雲大師之號，復與秦國夫人施財六百萬以建大殿，公嘗致書問天台立教及解經義旨，與今古孰為優劣，師為答之，公覽文識義，益加信喜，師又為著，天台教得入大藏，皆公之力也，名亮，天禧元年出守錢塘，雅尚淨業，造天竺慈雲大師問道，師為撰淨士行願法門，淨土略傳，名則，守杭州日，屢入山問道於慈雲大師，欣領法要，為施金造山門廊宇，名育才，職方司郎中，問施食之道於慈雲師，為述一篇，見金園集，名遵勗，字用和，尚太宗女魏國公主，諡和文，四明法智大師誓願燃身，公致書勸請住世，復為薦法智師號，有賀啟，見，名端夫，江州太守，嘗撰，謂文貫於道，言切於理，見，名說之，字以道，濟北人，自號景遷，監鹽場日，常往南湖訪明智法師，聞三千境觀之說，欣然願學，通其旨，晚年日誦法華，自號天台教僧，嘗撰仁王般若經序，明智法師碑論，見，名瓘，字瑩中，號了翁，又號華嚴居士，南劔州沙縣人，嘗為司諫，謚忠肅，立朝骨鯁，有古人風烈，因上疏論宰相章㥫，謫四明，日與明智會，因問天台宗旨，明智舉止觀不思議，示以性奪修，成無作行之義，公曰，乃知此宗，性本圓成，又問，現前色身，如何觀察，明智曰，法本不生，今則無滅，公曰，世人言其死如歸，不知如歸乃失家者，自是深達境智之妙，作以示明智，智可之，晚年刻意宗教，歸為明智作，發明寂光淨土之言，宗門韙其說，名充，嘗撰，謂師有得於畢竟空中熾然建立之義云，名杞，出鎮姑蘇，請可觀法師主北禪入門，適當九日，指座云，胸中一寸灰已冷，頭上千莖雪未消，老步只宜平步去，不知何事又登高，魏公擊節不已，公復與月堂法師為契，嘗問世間相常住之旨，師曰，得非以四時代謝為疑乎，公曰，然，師曰，窮過去未來，雖有代謝，而此理常存，公曰，屢以問人，未若今日之可曉，名公武，時思梵法師退處西山歸雲庵，杜門著書，嘗以經疏，語錄商榷禪教之旨，名曰會宗，公一見契心，為之序曰，予聞世父景迂先生之言，浙江東西有天台之學，通其說者無禪教之病，可以為人天眼目，名逋，字君復，諡和靖，嘗作詩送慈雲法師，名庭芝，將守台，夢神人曰，公典天台，五祖臺下有龍頭九九和上，宜就見之，到郡咨問，莫知其說，閩士陳白悟曰，天台五祖昔居赤城，今處咸法師住此，生於丙辰九月九日，其龍頭九九之謂乎，庭芝大愕，即往謁見，師為談出世道，深有契悟，以寺宇隘陋，謀遷之，庭芝首捐金帛，乃卜就東南，開基之日，獲銅磬於土中，名端慤，聞處謙法師之道，甚尊敬之，請主白蓮，奏賜法真之號，李少師請處謙法師主東掖白蓮，王欽其德，為請神悟之號，名軾，字子瞻，號東坡居士，初除翰林，遷內翰，謚文忠，公之子迨四歲不能行，及來杭，請辯才法師為迨落髮摩頂，數日即能行，公賦詩為謝，有云，師來為摩頂，起走趨奔鹿，又嘗與可久法師及惠勤，清順為詩友，可久居西湖祥符，蕭然一室，清介守貧，未嘗有憂色，公當九曲觀燈，去從者，獨行入師室，了無燈火，但聞薝蔔餘香，公仰歎留詩，有不把瑠璃閑照佛，世知無盡本非燈之句，名宗孟，守杭州，公以上竺虛席，問人於辯才法師，師曰，靈感勝迹，非從諫法師不足當，公用其說，復為奏賜慈辯之號，名革，守金華，溫其法師居景雲日，夏大旱，師演金光明經，虔叩諸天，已而甘澤徧洽，公為奏其地永為天台演教之所，賜師法雲之號，名克己，字復之，自號鎧庵，建安節使之後，曾大父遊學四方，因居婺之浦江，幼頴悟，為學無所不通，嘗讀周官，以為封建井田為可復，淳熙中，四魁待補，歎曰，射目中眉，事與時違，乃去，隱於左溪，忽苦目疾，或勉禱圓通，輒云，臨危不憂，真大丈夫，有告以，朱太醫答杜祈公，未讀佛經，何以知其未及孔孟，試持大士號，目疾良已，於是遂深信，讀楞嚴至空生心內，猶片雲點太清，豁如發蒙，觀山谷詩，贊美宗鏡，有從永明書一百卷，自公退食，一爐香因閱及兩函，寶積實師云，此書無規矩，不若看止觀，令悟境觀二字以為几杖，服味，既而果有悟入，因曰，至哉規矩之說，所謂至方以方天下之不方，至圓以圓天下之不圓，識者取二書以究之，則規矩有無自有可見，曾為妙經作註，自言恥與棗柏埒，謂彼弘兼粗之典，我釋獨妙之經，嘉定七年冬，終於寶山，遺言以僧禮茶毘，壽七十五，所註法華樞鍵，楞嚴集解科，四教儀止觀大科，晚編釋門正統，未就而亡，良渚宗鑑為續成之，始家人夢湛假名求寄宿，洎學教，議論多暗合，又喜其人，以為後身云，夫物有本末，事有先後，而賢者不以末而先乎本，不以本而後乎末，古先哲人，惟道是重，視身命輕於鴻毛，觀財物賤于弊屣，或捨全身以求半偈，或罄家業以事如來，或析骨以書經，或刺血以為墨，非以先所重而後所輕乎，天台智者大師，相具四王，德嚴二備，為天人師，作如來使，震旦僧寶，一人而已，上至王臣，以及士庶，為道為法，以財以心，凡有䞋施，委如山積，然於大師，雖受不著，惟用歸之，甘露苑中，均俵眾僧而已，故四十餘年惟披一納，冬夏不釋體，彼以無施而施，可謂檀波，我以不受而受，無乖般若，可謂於法等者，於財亦等者也，今具錄其施品，以為法門盛典云，智者大師居佛隴修禪寺行道，以年既失稔，僧眾隨緣，師共慧綽種苣拾橡，安貧無慼，俄陳宣帝詔云，禪師佛法雄傑，時匠所宗，訓兼道俗，國之望也，宜割始豐縣調，以充眾費，蠲兩戶民，用給薪水，智者大師自捨身衣，并諸勸助，先贖簄一所，永為放生之池，後漁人捨惡從善，綿亘三百餘里江溪簄粱，合三十六所，同時永捨，俱成法池，大師遣人表聞金陵，欲求此處永為放生，宣帝勑云，此江若無烏賊珍味，宜以所請，永為福池，陳東宮問徐陵曰，天台功德，誰為製碑，陵答曰，願神筆玉著，會宣帝崩，不復得就，勑國子祭酒徐孝克以樹高碑，陳少主顧問羣臣曰，釋門誰為名勝，徐陵對曰，瓦官禪師，德邁風霜，禪鑑淵海，昔遠遊京邑，羣賢所宗，今高步天台，法雲東靄，永陽王北面親承，願陛下詔之還都，陳主遂仗三使，更勑州敦請，延上東堂，四事供養，禮遇殷勤，在靈曜寺，主書羅闡宣口敕，送真金像一軀光跌五十，釋論一部，闞寶縷𤕵案一面，山羊𩯝麈尾一柄并匣，虎面香爐一面并合，東田口二，羅闡又宣口勑，不許讓口，且留山中使役，勿勞輸送，又羅闡口敕，送扶月供，夏服一通，細蕉五端，絹，布各十疋，綿十斤，黃屑二斗，扶月白米五石，錢三千文，果菜付隨，由扶月送學士三人，弟子三十人各給夏服，扶月供依舊式，又羅闡宣口勑，不許讓扶月供，云扶月薄少，無所致讓，受已捨施，彌會功德之心，又羅闡口敕，不許讓嚫衣服，法施無盡，財物有竭，所送不多，忘懷納受，九月二十四日，又羅闡宣口敕，施檳榔二千子，節子一百枚，萪席一領，沈后書云，妙覺和南，今遣內師許大梵往，稽首乞傳香火，願賜菩薩名，庶𧂐薰菩提眷屬，謹和南，大師答云，今名海慧菩薩，送扶月供，薰陸，沉，檀各十斤，黃屑一斗，細紙五百張，燭十挺，赤松潤米五石，錢一千文，右件月月供光宅寺，後主書云，謹遣主書劉𤪽略伸誠款，殊未宣悉，弟子深和南，正月十三日，扶月供，薰陸香一合，檀香三十斤，中藤紙一墮，乳酥一斗，錢二千文，右牒，月月供光宅寺，隋文帝第三子名俊，為秦孝王，事見，，嘗請大師住安州方等寺，開皇十年五月十九日，奉施沉香等如別，至願檢領，沉香十斤，牋香十斤，薰陸少許，右牒，薄伸供養，即煬帝也，當時猶為晉王，代秦王為楊州總管，奉智者為菩薩戒師書具，國清百錄載，王嚫戒師衣物有，聖種納袈沙一緣，黃紋舍勒一腰，綿三十屯，鬱泥南布袈裟一緣，黃絲布襪一具，絹四十疋，鬱泥南絲布褊袒一領，黃紬臥褥一領，布三十禪，鬱泥絲布坐褥一具，烏紗蚊幬一張，紙二百張，鬱泥絲布方裙一腰，紫綖靴一量，錢五十貫，鬱泥雲龍綾被一緣，龍鬚席一領，蠟燭十挺，鬱泥羅頭帽一領，須彌氊一領，銅硯一面，高麗青坐布一具，烏皮履一量，墨二挺，黃絲布背襠一領，南榴枕一枚，和香一盒，鐵錫杖一柄，象牙管一管，麈尾一柄，烏油鐵鉢一口并袋，班竹筆二管，銅匕筯一具，犀角如意一柄并匣，白檀曲几一枚，銅重盌三口，鍮石香爐奩一具，山水繩牀一張，銅搔勞一口，銅香火匕筯一具，白檀支頰一枚，銅澡灌一口，南榴夾膝挑一枚，竹蠅拂一枚，鐵翦刀一口，蒲移文木案并褥，犀莊瓜刀一口，鐵剃刀一口，黃絲布隱囊一枚，紫檀巾箱一具，鐵鑷子一具，白瓦唾壼一口并龍帀，梯心筆格一枚，銅燭擎一具，鍮石裝梯心經格一具，犀裝書刀一口，白團扇一柄，師嚴教尊右四字瓜，喜捨供養右四字龍，習惱餘氣右四字懸針，緣覺侵斷右四字垂露，咸登常樂右四字飛白，豈如菩薩右四字倒薤，能施所受右四字魚，聲聞是證右四字科斗，戒定慧滿右四字小篆，苦集滅道右四字大篆，糓皮屏風一具瓜，篆，龍，魚，科斗，飛白，垂露，倒薤等書，淨人善心年十一，右牒，開皇十一年十一月二十三日，所施嚫物，大師但留應用法器數種，餘者並以迴施，柳顧言回以報大王，王即用法諱遣書謝云，弟子總持和南，柳顧言還奉旨，垂示六種捨施及留受用，弟子一日恭嚫，猶以陋薄，不稱宿心，來旨既以轉施，功德彌為增上，悲敬福田深是平等，固非敝識所能周見，事事仰依，其所留者，既以不多，願恒留受用，旨遣報諮，謹和南，大師於楊州授戒已，即往匡廬度夏，晉王遣使送物，書尾云，今遣主簿王灌指往袛承并貢，用忘存著，敢略繁辭，謹和南，七月一日，法衣六件，鹽一百斛，米一百斛，右件其鹽米悉出江州正倉，王灌賫合魚開送，大師於廬山夏竟，即往荊州玉泉山建寺以報地恩，晉王有致物啟云，弟子總持和南，率施五彩旛錦，香爐檀等十種，示表微誠，薄伸法貺，尠陋追悚，謹和南，五彩四十九尺旛二張，五色班羅經巾二枚，絹五十疋，錦香爐檀十張，薰陸香二觔，剃刀十口，鵄納袈裟一領，油鐵缽十口，雄黃七觔，須彌氊五領，右牒，納袈裟十領，龍鬚蓆二領，須彌氊二領，貓牛酥三瓶，薰陸香一盒，百錄王答大師遺書，末云，今奉施瓷瓦，香爐，供養龕室，遺旨以天台山下遇得一處非常之好，垂為造寺，今遣司馬王弘創建伽藍，一遵指畫，寺須公額，并立嘉名，亦不違旨，佛隴頭陀並各仍舊，使移荊州玉泉，十僧守天台者，今山內現前之眾，多是渚宮之人，已皆約勒，不使張散，豈直十僧而已，所求廢寺水田以充基業，亦勒王弘施肥田良地，別資給行，送經一藏，依法為先師別供養，具鐘，旛，香，法鼓等物，又施錢直，且充日費，書云，歲序推移，日月如逝，智者遷化，已將一周，追深悲痛，情不能已，念衷慕感慟，何堪自居，今遣典籤吳景賢往彼設齋，奉為亡日追福，遲知一二，楊廣和南，開皇十八年，即晉王也，百錄云，開皇十八年改為仁壽元年，以晉王受皇太子，令書與天台山眾，末云，今遣員外散騎侍郎張乾威送僧使還山，於舊所設供，庶同甘露，能變粗澀，亦憑香積，證道融銷，書不盡言，反此無悉，楊廣和南，仁壽元年十二月十七日，白石香爐一具，大銅鐘一口，鵄納袈裟一領，鵄納褊衫二領，四十九尺旛七口，黃綾裙一腰，氊二百領，絲布祇支二領，小旛二百口，和香二盒，胡桃一籠，衣物三百段，柰麨一盒，石鹽一盒，酥六瓶，仁壽二年，右庶子王弘宣令施天台山物目，飛龍綾法衣一百六十領，旛一百五十張，光明鹽一石，酥五瓶，仁壽二年八月令旨云，弟子重先師法門，故相勞苦，師亦須為法，勿以為辭，今遣大都督段智興送師還寺，為和南大眾好依先師法用行道，勿損風望也，好去，并有布施，飛龍綾法服三百二十領，貓牛酥兩瓶，光明鹽一斛，右庶子張衡宣令，別賜灌頂物，金縷成彌勒像，并夾侍菩薩，聖僧，周匝五十三佛，織成經檀七張，織成經袋三口，薰陸香一百觔，酥合和香一觔，又令書一函與眾，仁壽三年，又遣楊州司功參軍蔡恪到為智者設千僧齋，百錄云，仁壽四年，皇太子登極，山眾具賀啟，皇帝遣使右僕射蘇宣敕賜天台寺物五百叚，至楊州庫參軍向德元送物到寺，百錄煬帝敕楊州僧云，經論之內，若為尊於師氏勝於智者，又前為智者造寺，權因山稱，經論之內，復有勝名，可各述所懷，朕自詳擇，諸僧表戒師有行者，聖表寺為禪門五淨居，其表未奏，僧使智璪啟云，昔陳世有定光禪師，德行難測，遷神已後，智者夢見其靈云，今欲造寺，未是其時，若三國為一家，大勢力人當為起寺，寺若成，國即清，必呼為國清寺，伏聞敕旨，欲立寺名，不敢默然，謹以啟聞，通事舍人李大方奏聞，敕云，此是我先師之靈瑞，即用，即用，可取大牙殿榜，填以雌黃，書以大篆，付使人安寺門，太宗正觀二十年，詔天台山國清寺法華智威禪師補四大師，朝散大夫，高宗詔天台山天宮寺慧威禪師與法華禪師，同補四大師，朝散大夫，師於貞元三年奉敕得度，尋敕為國清大德，宣宗皇帝加賜大中二字，詔常侍郎柳公權書額，先是，智者大師每年於國清建金光明道塲，邦鎮侯伯送供，黑白二眾無遠不屆，後因缺食，清觀法師置莊田十二頃贍之，會昌之後，其事遂寢，於是杭州瑞龍幻璋禪師請吳越王每年於天台重建金光明道塲，諸郡黑白大會，逾月而散焉，太平興國三年，太宗於滋福殿宣問兩浙都僧正贊甯，石橋長廣量度，一皆實奏，帝歎嗟久之，至八年，因福田寺道者自詢誓斷腕然鍊，乞重建此寺，乃宣內殿頭高品衞紹欽張承貴革故規制，若化出天宮，太平興國三年三月，賜天下無名寺，額曰太平興國，曰乾明，雍熙元年，敕造羅漢像五百十六身，奉安壽昌寺，真宗皇帝改賜中金萬兩重建寺，改賜景德國清之寺，大中祥符，天禧中，累賜袾衣寶蓋及御袍曳履，諸珍玩甚眾，故有親到堂，以仁宗賜衣時，有如朕親到之語，故名，景祐四年，遣內侍張履信賫沉香山子一座，龍茶二百觔，銀五百兩，御衣一襲，治平四年，敕天下私造寺院及三十間，並賜壽聖之寺，建炎四年，恭奉高宗皇帝敕差慧律住持，許令每遇聖節，進奏香疏，紹興十七年八月，二十三年正月，兩蒙朝廷特降指揮，依明州天童例，除納正稅，一應科敷，差借夫腳，官員拘占，並行蠲免，元朝帝王甚重三寶，故台山諸寺免田劄，付勒石者至多，田既為豪右所佔，碑例不存，每於荊榛中得片石，猶可想見，萬歷十五年，太后賜經一藏，裝以龍蟒花錦段帛，每函裹以錦袱，甚莊，復賜守藏住持紫方袍之類，萬歷三十年，今上差御馬監太監黨禮，賫賜經一藏，飯僧內金千兩，建藏閣內金四百兩，有特旨，夫靈，莫靈於吾心之明覺，異，莫異於明覺之神通，即明覺以為神通，異元不異，即神通而是明覺，靈此真靈，良以聖人心珠圓淨，隨所願而雨神通，智鑑精明，對能臨以彰妍醜，大而蓋天蓋地，小而入芥入塵，本不動於寂常，又何移於當處，此如來之神通，吾心之靈覺者也，至於後世有道諸祖，雖不以神通自衒，洩佛密因，然於臨終，不無顯示，矧寒山，戒公，文殊度世，拾得，周嫗，普賢示生，欲令末俗以知歸，亦現殊常而駭俗，津梁濁世，厥功居多，靈異傳聞，人誰不信，第昧者不反求於明覺，乃持疑於見聞，或不遜指為妖人，或妄言稱為幻術，此何異匡人指孔子為陽虎，田巴斥三王為罪人乎，今之所錄，有稽僧史，事確理實，請無惑焉，石橋山去縣五十里，即五百應真之境，方廣寺隱於此中，晉白道猷行至橋所，聞空中聲曰，知君誠篤，今未得度，卻後十年自當來也，師心悵然，留宿橋所，聞西有鐘磬聲，且復欲前，一人龐眉皓髮問師所之，師具答意，老人曰，君生死身，何當得去，吾是山神，故來告爾，師乃退，然每思不得度石橋，晨夕惋恨，乃結草為庵，彌年禪觀，後試造石橋，乃見橫石洞開，梁道平正，因得度橋，少頃，覩精舍宏壯，圖塔瓌異，神僧敘接，宛同素識，因共燒香中食，食畢將陳住意，神僧曰，師母孕師時，嘗經韮畦，有腥羶氣，仙聖所不得近，若欲來此，必潔淨身意，十年後方得來也，相送度橋，於是返顧，橫石還合，師還赤城，刲腹出腸胃以洗滌之，今赤城山有洗膓井，旁生青韮，他處即無，是其驗也，天台大師於陳大建七年秋九月初八，天台未議卜居，常宿於石橋，見有三人皁績絳衣，有一老僧引而進曰，禪師若欲造寺，山下有皇太子寺基，用以仰給，因而問曰，止如今日，草菴猶自難得，當於何時能辦此寺，老僧答曰，今非其時，三國成一，大勢力人能起此寺，寺若成，國即清，當呼國清寺，陳郡袁子雄，新野庾崇，兩人登山，值智者大師於修禪寺講淨名經，雄見堂前有山，瑠璃映徹，山陰曲澗，琳琅布底，跨以虹橋，填以寶飾，梵僧數十，皆手擎香爐從山而出，登橋入堂，威儀溢目，香烟徹鼻，雄以告崇，崇稱不見，智者大師受晉王請，出山十二年，修禪寺人蹤久斷，竹樹成林，還屆半山，忽見沙門，眉髮皓然，秉錫當路，一眾咸覩，行次漸近，逡巡韜秘，妙說尊者國清寺講經，升座眾集，或少，有異僧十人自外而入，威儀可觀，致敬已，坐行末，講散，復問訊，即出，遣侍者邀之，皆凌空舉手笑謝而去，黃檗希運禪師遊天台山，路逢一僧，與之言笑，如舊識，熟視之，目光射人，乃偕行，屬澗水暴漲，捐笠植杖而止，其僧率師同渡，師曰，兄要渡自渡，彼即牽衣躡波，若履平地，回顧曰，渡來，渡來，師曰，咄，這自了漢，吾早知，當斫汝脛，僧嘆曰，真大乘法器，我所不及，言訖不見，永嘉全億長史畫半千羅漢形，每一迎請，必於石橋宿夜焚香，具鑼鈸幢蓋，引導入於殿，香風送至，幢幡之勢前靡，而入門即止，其方廣寺在石橋裏，梵唄方作，香靄始飄，先有金色鳥飛翔，後林樹石畔，見梵僧或行或坐，或招手之狀，或臥空之形，瞬息之間千變萬化，漢南國王錢氏，頻年施供養，又造五百銅羅漢安壽昌寺，祥瑞極繁，景定中，賈丞相似道命僧妙弘建曇華亭，既成，供五百聖僧茶，茶甌中一一現異花，中有四字，其文曰，大士應供，聚觀者神之，凡往來人供茗，乳花効應，或寶炬金雀，靈踪梵響接於見聞，石罅有木瓜尤異，華時，青蛇盤糾枝榦，至實落，供大士，乃去，人目為護聖瓜，居赤城山，神鬼讓居，飛錫救嫗，肉身不毀，舉體皆綠，迹晦道明，易狎難識，有所懸記，多皆顯驗，寺北別峯呼為華頂，登眺不見羣山，暄涼永異餘處，大師捨眾獨往頭陀，忽於後夜大風拔木，雷震動山，虺魅千羣一形百狀，或頭載龍虺，或日出星火，形如黑雲，聲如霹靂，倏忽轉變，不可稱計，圖畫所寫降魔變等，蓋少小耳，又作父母師僧之形，乍枕乍抱，悲哽流涕，大師安心空寂，深念實相，強軟二緣所不能動，明星出時，神僧讚曰，制敵勝怨，乃可為勇，能過斯難，無如汝者，既安慰已，後為說法，問曰，大聖是何法門，當云何學，云何弘宣，答，此名一實諦，學之以般若，宣之以大悲，從今已後，若自兼人，吾皆影響，台州基壓巨海，黎民漁捕為業，為梁者斷溪，為簄者藩海，大師愍傷，自捨身衣，并諸勸助，先贖簄一所為放生池，於時剌史計詡臨郡，請講金光明經，見者歡喜，漁人改業，亘三百餘里，江溪簄梁合三十六所，同時永捨，俱成法池，詡後還都，別坐餘事，因繫廷尉，臨當伏法，遙想大師，望伸一救，其夜夢羣魚巨億，皆吐沫濡詡，明旦降敕，特原詡罪，當於午時，忽起瑞雲，黃紫赤白，狀如月暈，凝於虗空，遙蓋修禪寺頂，有黃雀羣飛，翾動嘈噆，棲集簷宇，半日方去，大師云，江魚化為黃雀來謝恩耳，師遣慧拔金陵表聞，陳宣帝敕云，嚴禁採捕，永為放生之池，陳文王太子永陽王出撫甌越，累信殷勤，仍赴禹越，躬行方等，眷屬同稟淨戒，晝餐講說，夜習坐禪，師謂智越云，吾欲勸王修福禳禍可乎，越對曰，府僚無舊，必稱寒熱，師白，息世譏嫌，亦復為善，後出遊墮馬，將絕，越乃感悔，憂愧若傷，師躬自帥眾作觀音懺法，整心專志，王覺小甦，凭几而坐，王見一梵僧擎香爐直進，問王曰，疾勢如何，王流汗無對，僧乃遶王一匝，香氣徘徊，有旋，即覺㗳然痛惱都釋，大師將滅度時，一夜，皎月映牀，獨坐說法，如人問難，智晞問曰，未審昨夜見何因緣，答曰，吾初夢大風忽起，吹壞寶㙮，次梵僧謂我云，機緣如薪，照用如火，傍助如風，三種備矣，化道乃行，華頂之夜，許相影響，機用將盡，傍助亦息，故來相告耳，又見南嶽共喜禪師向吾說法，說竟，謂我云，他方華整，相望甚久，緣必應往，吾等相送，大師入滅於石城，當唱經時，侍官張達等五人，自見石佛倍大，光明滿山，直入房內，諸僧或得瑞夢，或見奇相，雖復異處，而同此時，大師滅後，有朱方天鄉寺沙門慧延，彼土名達，昔遊光宅，早霑法潤，忽聞遷化，感咽彌辰，奉慕尊靈為生何處，因寫法華經以期冥示，潛思累旬，夢見觀音高七層塔，光焰赫弈，過經所稱，智者身從觀音自西而至，延夢中作禮，乃謂延曰，疑心遣不，後見灌頂，始知臨終觀音引導，欣嗟無已，土人馬紹宗居貧好施，刈稻百束以供寺僧，執役疲勞，身如有疾，心作是念，我由施故而感斯患，未測幽冥當有報否，困極寢臥，夢見智者跏趺一牀，燒香如霧，安慰紹宗，家貧好施，何疑無福，多方慰喻，爾夜，宗兄，妻，母共得是夢，香氣盈家，經日不歇，開皇十九年十一月六日，土人張造，年邁腳蹶，曳疾登龕拜曰，早蒙香火，願來世度脫，即聞龕內應聲，又聞彈指，造再請曰，若是冥力，重賜神異，即復如初，又開皇十八年四月十六日，佛隴眾僧方就坐禪，師現常形進堂，按行上坐，道修良久瞻奉，其年十月十八日，又海州漣水縣人丘彪，晝於龕前發誓，夜見排戶，彪即起禮，師云，勿拜，安隱無慮也，遶寺一匝，彪隨後出門，奄然便失，當其月十二日，有海州沭陽縣人房伯玉，於智者舊室見其形狀，事相如在，仁壽元年正月十九日，永嘉縣僧法曉，生聞勝德，沒傳妙瑞，悔不早親，追恨疚心，故來墳所旋千匝，禮千拜，於昏夕間，龕門自開，光明流出，照諸樹木，合寺奔馳來供瞻禮，大業元年二月二十日，土人張子達母俞氏年登九十，患腳短凡十八年，自悲已老，到墳奉別，設齋專至，即覺短腳還伸，行最平正，宛如少時，荊州弟子法偃於江都造智者像，還至江津，像身流汗，挹已更出，道俗瞻禮，如平生，汗痕尚在，大師忌辰以十一月二十一日，每歲至期，煬帝遣人設齋致禮，仁壽元年十一月初三日，右庶子張衡宣令僧使灌頂，智璪進內齋，令旨自問先師亡後靈異，灌頂師對已，令旨云，弟子欲開龕墳，經論有法不，頂法師對曰，伏聞法華經說，釋迦如來自以右手開多寶塔戶，令旨欲開龕塔，深會經教，門人離違既久，若蒙開顯，重拜尊靈，令旨云，可與使人還山，設齋以開龕塔，龕塔既開，見大師坐於石室，容範如生，次年，令盧政力至山再開，遂不見靈體，後荊州玉泉藏殿一日推輪，關王附人，語人曰，我師肉身在此，不得動，飛輪其上，自是知關王神力自天台移藏於玉泉也，仙居樂安嶺南曰安洲，溪流湍急，歲常溺人，師誓之曰，若此溪坦平，當於此講經，旬浹之間，白沙遍涌，平如玉鏡，乃講光明，法華以答靈惠，嘗於攝靜寺講涅槃經，羣盜突至，見寺門旌旗耀日，神兵執仗皆長丈餘，賊眾大驚，奔走潰散，俗因稱為山兵寺，每誦經宴坐，常有天花飄墜其側，師欲造國清講堂，章安勸諫，在赤城忽見師身長十餘丈，高出林表，山神隱形而至，勢若雷震，師於修禪寺架搆香臺，當香爐峯多檉柏木，師欲伐用，眾疑神所據，夜夢神送疏，遂遣伐之，智者勸沿江居民舍簄梁為放生池，歷年未久，復行漁捕，師與章安禮智者塔，焚香呪願，有漁人見僧立簄上，乘舟往救，忽不見，居人覩驗，遂停採捕，時羣獸悲鳴，眾鳥翔集，屢日不止，嘗往阿育王寶塔禮八萬四千拜，感紫文印手，方整明瑩，唐上元元年欲卜勝地，說法度人，執錫而誓曰，錫止之處即吾住所，其錫自國清飛至蒼嶺普通山，可五百里，以隘狹不容廣眾，凌空再擲，至軒轅煉丹山，師既戾至，翦棘刈茅，班荊為坐，聚石為徒，每登座，則有紫雲覆頂，狀如寶蓋，鳥雀旁止，有同家畜，名其居曰法華，法華至仙居上阪約八十里，師每日往反，齋粥禪講，未嘗少違，咸謂師有神足通，餘杭法忍寺請師演法，有王服者至，稱皋亭神，來謁曰，禪師昨過廟庭，適弟子巡遊，不及奉迎，今故遠來，專求戒法，師即索爐然香，為授菩薩大戒，禮謝而退，常入深定，一坐旬日，所居三寶神光夜照，常行法華三昧，感普賢大士乘大白象放光照身，一生念佛，求生西方，臨終有金色光明來迎，照數百里，臨終之日，眾聞弦管之聲，議者謂天帝迎請誦經之相，棲止華頂峯智者院充茶頭，所居檻外大松上有寄生小樹，遇師止坐，必嫋嫋低俯，時謂此樹為茶頭作禮，師於十四年間未嘗便溺，居國清溪南，有請供者，夜雨水漲，人不能度，師頃刻即度，身衣無濕，人知有神足通，山神震雷而不能害，飲食中毒而不能傷，叱龍施雨，合境霑足，乞食餧虎，有如家畜，結齋祈雨，高下滂注，以杖叩龍潭，雨即霶𩃱，住國清，常騎虎出入，自閭丘一見之後，即趨出門，閭丘送衣藥供養，寒山見使者至，喝曰，賊，賊，退入巖穴云，報汝諸人，各自努力，忽不見，後見梵僧於巖所仗錫尋覓，或問其故，僧曰，我從西域來此拾文殊菩薩舍利爾，眾見委地皆鎖子骨，作黃金色，今巖畔有小磚塔，是其遺蹟，裸身飼蚊，以食餧虎，凡供羅漢，育則不食，居明巖二十餘年，惡鳥革音，山精讓窟，其出入經行，鬼神執役，道德高隆，山君冥應，凡諸祈禱，無感不通，周顯德初，螺溪居民張彥安詣淨光大師曰，東南里所，陰晦之夕，必有鬼神吟嘯，敲鐘擊皷之聲，又嘗夢龍遊其地，非愚民所居，願以奉師，師往視之，見山水秀異，謂眾曰，此伽藍地也，遂納之，以為弘教之所，宋乾德中，錢忠懿王在國時，歲會天台山，設冥道齋，是時命判官陳用文往山監護，夜將曉，聞木杪有人聲，其形黑色，眾愕然，用文叩之云，某姓陳住杭州觀音巷，入番被惡風飄墮鬼國，因取其女為妻，昨日元師府有牒，召赴台州冥會，妻與某偕來，令坐其大木上，某曾持念，聞僧誦此，因記念之，某妻捨去，用文歸杭州，見忠懿，召家屬視，皆懼而不識，陳遂述其舊事始末，乃知其祖也，抱之而泣，忠懿歎異，賜錢百餘，卻復人身十餘年，於大慈寺行消伏呪法，親見觀音於口中引出數蟲，復注甘露於口，由是獲高頂寸餘，手垂過膝，肌如白雪，聲若洪鐘，居台之東掖，授白鶴神戒法，改祭為齋，神之與民，莫不聽命，生前靈異頗多，滅後肉身不壞，至今祈禱，猶多肹蠁，經行出入，虎豹常隨，小瓶儲栗，經久恒滿，淳熙七年，太守汪平父謂夫人曰，嘗聞兜率有僧名戒闍黎，能食豬頭三箇，酒五斗，我欲請之，夫人遂營辦邀師，師至，太守未測聖凡，不敢慢禮，遂行俎豆侍人，奉物獻師，師即食，酒物一空，太守大笑，師辭去，夫人問曰，君見此僧有何靈異，答，是我無所見，夫人曰，妾見此僧，出入騰空，而鬼神環擁，酒食非僧食，但擲諸左右，鬼神接去，太守大駭，次日復營饌，驗其實，果如夫人言，一日與闍黎共買蝦食，蝦主索錢，師曰，我無錢，蝦主曰，還我蝦來，師與七娘遂開口一嘔，蝦皆活，眾人曰，風僧幻術，何足信哉，至今此地凡遇雨即有蝦出，哀帝元壽間，乘雲駕龍至太霍赤城玉洞之府，因山中採藥，誤入桃源，有一女方笄，笑迎以歸，留半載，謝去，至家，子孫已七世矣，入赤城山，學道後，尸解而去，因驅羊，度赤城，遇二女，為室家，後亦羽化，能飛行，或坐空中，或入地內，飲酒餌丹，四百餘歲，在赤城山，每歲設昇仙會，選道士一人，冠服劍佩，儀宇甚都，迫暮送登山頂，候天駕來迎，眾至夜分，果遙見天中二燈，燁然有光，簫皷仙樂齊鳴，須臾不見，眾真以為仙去，不知為白蟒怪也，曇猷累止中巖宴坐，神化為猛虎數十，咆哮向師，既不能害，又見白蟒真形，呀然開口將噬師，師即以錫飛入蟒口，柱其齦齶不得合，曰，且借老僧坐地三年，神始知懼，皆來降伏悔罪，願徙他處，自此昇仙之會息矣，後人於穴中見白骨成堆，蓋即白蟒所啖昇仙骨也，死於江都，或見徒行歸山，令弟子掃室，延客迎柩，語訖，跨石梁而去，為青童君所召，蟬蛻而化，白日仙去，毘陵道士李褐，性偏急，好陵侮人，忽有貧士相詣，即勿顧，數日，有乘白馬來者，禮接之，曰，頗相記乎，視其貌，乃前之貧士，謂褐曰，子知有寒山子乎，曰，知，曰，即吾是也，始謂子可教，今不可也，修生之道，除嗜去欲，嗇神抱和，所以無累也，內抑其心，外檢其身，所以無過也，先人後己，知柔守謙，所以安身也，善推於人，不善歸之於身，所以積德也，功不在大，立之無怠，惡不在小，去之不貳，所以積功也，三毒未翦，冠裳為飾，可謂虎豹之鞟而犬羊之質也，出門乘馬而去，竟不復見，修黃籙於天台，顯迹甚多，騎白鹿遊天台，年七百歲，貌如嬰孩，年八十三，羽化，年八十五卒，及窆，惟空棺而已，端坐而逝，舉棺但空衣，後人於仙都廬山見之，常與虎坐，不食五穀，後尸解，蘇州人，一旦，棹漁舟，方支枻高歌，入江行數里，忽見一綵畫舫漾於中流，有道士七人，皆玉冠霞帔，服色各異，侍從十餘人，鬃角雲鬟，又四人黃衣，乘舫一人呼可交姓名，方驚異，不覺漁舟已近舫側，一人令鬃角引可交上舫，見七人面前各有青玉盤酒器果子，皆瑩徹有光，可交莫識，又有女妓十餘人，悉持樂器，可交遠立於筵之末，徧拜，七人共視可交，一人云，好骨相，合有仙分，生於凡賤間，已灸破矣，一與酒喫，侍者瀉酒於樽中，酒再三瀉之不出，侍者具以告，道士曰，酒乃靈物，必若得入口，當換其骨，瀉之不出，亦乃命也，一人與栗喫，俄有一人於筵中取二栗，侍者送與可交，令喫，視之，其栗青赤光如棗，長二寸許，嚙之有皮，非人間栗，方脆而甘，久之，食方盡，一人曰，可交已見之矣，可命去，令一黃衣送上岸，乃於舫過覓所乘漁舟，不見，黃衣曰，不必漁舟，但合眼自到，於是合眼，若風水林木浩浩之聲，洎開眼，已失黃衣所在，但見峯巒重疊，松柏參天，坐於路中石上，見有門樓，多人出入，俄頃採樵者并僧十餘人到，問可交，何人，可交具以前事對，又問，何日離家，可交曰，今日早，又問，今日是何日，是三月三日，樵者與僧驚曰，今日是九月九日，已半年餘，可交問，此是何地，僧曰，此是天台瀑布寺前，眾審極異之，乃以狀白唐興縣，以達台州，聞於廉史王渢，渢具以奏聞，詔稱其異，後可交挈妻子入四明山，二十餘年復出明州賣藥，後三十年卻入四明山，不復出，每登山渡水則閉目而睡，比至則覺，有人呼為睡仙，居嵩山，石孔中有宮闕，光明照燭，在天台往來，於中條山飛昇，嘗遊天台，賦詩於福聖觀，又嘗負巨瓢為母行乞於巿，但云只兩口，後擲瓢於地，跨之昇空而去，熱能招雲，旱則呼雨，多著神異，後坐化，以真骨塑像，今猶響應，歲旱致雨，亦多效靈，餘姚人虞洪入瀑布山採茗，遇一道士引三青羊至此山，曰，吾丹丘子也，聞子善具飲，今以茗奉給，祈子他日有甌犧之餘相遺也，後常與家人入山，獲大茗焉，咸通中，有客自金庭路將抵明州，日莫，遇道士，託宿，山谷沖寂，烹野蔬藥苗以相待，俄有叩門者，童子報曰，隱雲觀請來日齋，道士去，客問童子，答曰，觀去此五百里，嘗隱雲中，故名，客驚曰，尊師何日當還，曰，往來頃刻耳，道士歸，留客久住，辭焉，乃遣童子示其舊路，行未遠，失所在，問歲月，已三年矣，唐裴通記曰金庭洞天，即道門所謂赤城丹霞第六洞天也，咸通中，洞天宮有禹鐘，高二尺，重百餘斤，形如鐸，上有三十六敔，有文隱起，相傳夏禹所鑄，或云越王樂器，嘗空中夜鳴，墮入禹廟時，浙東李綰之為鐘銘，具以歲月刻其上，以惠玉霄道士葉藏質，禹跡寺僧頻求不得，因令僧與不逞輩入玉霄，伏板閣下，取鐘，縻之，羣呼而走，約行三十里，迨明，猶在閣側，視之，背鐘者僵矣，餘黨癡懵，鐘失復歸，藏質呪水灑之即活，大觀中，詔遣小黃門持御香詣桐柏觀，有所密禱，事畢，登閣縱觀，時方盛夏，見飛瀑如練，留住不忍去，命侍史取酒，道士曰，此地神仙窟宅，天龍守護，自來無敢飲酒食肉者，黃門不聽，既飲數盃，又買雞烹之，未及下咽，青天白日中，迅雷風雨，暴地震撼，皆若欲仆，移時開霄，則黃門已斃，觀遂報縣，達於郡，奏聞徽宗，即日別命使降祝，詣觀謝，石柱其大合圍，龍爪跡入數寸，火燄燒灼痕透徹於外，至今猶存，紹興中，方士李季至越之樗浦石闌干憇，道傍遇異人自石闌干揖季曰，君來何為，季曰，秦太師遣往桐柏設醮請福，其人太息曰，秦已死矣，張浚，劉錡皆當起為將相，秦豈得存耶，季大駭，亟去天台，而秦之訃至矣，國清寺僧陳惠虗嘗與同侶遊石橋，眾皆股慄，惠虗獨超然而度至石壁外，微有小徑，稍平闊，遂見空闕樓閣，連亘十里許，其門㮄曰會真府，左曰金庭宮，右曰桐柏宮，三門鼎峙，入右門之西，見一高樓，榜曰右弼宮，又到一處，忽見一老叟，訝曰，汝俗人，何得來此，惠虗曰，嘗聞過石橋即有羅漢，時聞鐘皷聲，故來相訪，叟曰，此真仙之福庭，天帝之下府，為小都會，太上一年三降此宮，校定天下學道之人功行品第，非羅漢所居也，引之使行十餘里，已見國清矣，傳燈議曰，石橋為方廣，此所從來舊矣，今高道傳乃云真仙福庭，天帝下府，然耶，否耶，余謂羅漢境界雖不可以凡情而度，至於或隱或顯，孰不由見者感召而然，故聖者見之聖，仙者見之仙，陳惠虛雖復為僧事佛，而仙念當情故，因是以見也，不則，乃道士虛搆此說，以誣神仙，蓋道家多有不根之說，除老子，莊，列諸書外，其餘皆後世道士偽造，若王浮之類是也，唐杜光庭其偽述猶多，今人指無根之說為杜撰，言始於此，況僧者，捨家從釋，例不言姓，今云陳惠虗，其謬可知，梵語塔婆，今略云塔，此翻方墳，亦翻圓塚，亦翻高顯，義翻靈廟翻者，譯西天梵語為東土華言，即供佛，菩薩及辟支，羅漢等舍利之所，隨尊卑層級不同，佛菩薩者高十三層，辟支塔應十一層，阿羅漢塔成以四層，餘隨品級減之，此八種塔上並有露盤，佛塔八重，菩薩七重，辟支六重，四果五重，三果四，二果三，初果二，輪王一，凡僧但蕉葉火珠而已，後世建塔不原佛制，聖凡相濫，紕繆至多矣，台山塔凡若干處，赤城巔者最古，次國清，紫凝，護國諸寺，今次第以錄緣起，後附諸祖墓塔及錢王等墓，以備通考，在赤城山巔，七級，高二十丈，梁岳陽王妃建，舊有三所，今惟餘一，中藏佛舍利子四十九顆，五代韶國師重修，存二十八顆，餘散安東都府內，并應天寺，國清，護國等處，事見般若，是隋煬帝遣司馬王弘為智者大師建，是韶國師建，分安赤城塔舍利二顆，供過去七佛，表解脫門，三處俱煬帝建，韶國師建，各安舍利三顆，在白巖寺後山上，七級，高十五丈，普耀禪師建，自詢禪師建，七級，高二十丈，唐乾符間建，在華頂，智者大師降魔之處，後人建塔，久廢，明王中丞恒叔重建，智者大師將終，命門人曰，歿後可於峯南龕居吾身，累石周屍，龕前立二石塔，使見者發菩提心，今廢，在寒山寺石洞側，寒山子入滅後，有梵僧杖錫拾黃金鎖子骨，或問所以，對曰，吾拾文殊菩薩舍利歸西天耳，後人於此建塔，在赤城山室，晉隱士褚世標登山，見尊者顏貌如生平，而舉體綠色，他欲觀者輒為雲霧所蔽，大師以隋開皇十七年十一月二十四日於石城入滅，弟子舁歸，龕全身於真覺寺，隋煬帝仁壽元年，於大師忌辰設齋，開龕，顏貌如生，至大業元年更開，惟空龕而已，師以唐貞觀六年八月七日終於國清，九日，窆全身於國清之南山，師以唐永隆元年十一月二十八日終於東陽之法華山，塔於寺右，師以唐天寶十三載九月十九日終於左溪，門人分舍利為二分，一塔左溪之西原，遵像法之遺制，一塔東陽之東原，慰邑人之後思，師以唐建中三年二月五日終於佛隴，全身之塔去智者大師塋兆百步，後為天人取去，事見，師以唐會昌三年二月十六日終於禪林寺，葬全身於金地道場，後二十三年，門人良湑，敬文發塔，火育之，得舍利千餘粒，大如菽，即舊地建塔藏之，師以唐中和五年三月十五日終於國清，葬於智者塔院之側，師終於唐代，遺塔存平田寺，師於宋太祖開寶五年示寂於蓮華峯，全身塔於本院，師於宋太宗淳化初不疾而逝，塔於本山，三年後，門人遷塔發龕，覩師容儀儼若，髭髮仍長，遂迎入新塔，師以宋雍熙四年十一月初四日終於螺溪傳教寺，門人累小塔窆於方丈後，徒屬謀遷塔，見貌若生人，髮長餘寸，遂遷葬於國清東南隅，師於護國寺握拳而逝，茶毘得五色舍利，齒舌右拳無少損，塔於寺東劉阮洞前，在大同寺，師終於大元元統甲戌五月二日，塔於善興寺之西偏五十步，在國清，有塔銘，今佚，在高明寺，踪跡埋沒，漫不可尋，適於深土中得小石一片，鐫文大德舍利五字，則知亦有道高僧也，已上五塔俱在華頂，在高明寺西偏，馮太史有塔銘，在慈雲寺前嶺下，袁兵憲有塔銘，在國清寺，陸太宰有塔銘，在萬年寺，夫宇宙之內，人物之盛，品彙之多，自古迄今，何可勝數，卒皆泯滅無聞，棄置不錄，間有獲貽名於終古，得傳美於當年，或物因人顯，人以物名，孰不由精神所召，盛德所感而然耶，若羊祜傷逝而峴山萬古，天台賦勝而孫綽千秋，矧佛祖之精神，湛然復性，聖人之盛德至矣，及人一行一坐，皆足啟後世之遐思，一石一泉，誰不仰斯人之勝蹟，嗚呼，物之傳美固亦有由，人之流芳又豈容易哉，作，降魔塔在華頂峯頭，智者大師降魔之處，古有靜室，余友僧如慧，字大觀，萬曆十五年結茆其間，趺坐三載，法弟傳統，字無餘，次踵其跡，是後住者，不得其人，拜經石在華頂，相傳謂智者大師向西天竺拜楞嚴處，然準瑩公清話，但云西望一十八載，嘗言拜也，煉丹井有二，一在華頂峯傍，一在桐栢觀鐘樓之下，舊傳葛玄煉丹之所，太白堂在華頂峯，李白嘗遊天台，後人為建書堂，伏虎壇伏虎禪師遺跡，鬼疊石智者大師降魔遺跡，墨池相傳為王右軍洗筆池，黃經洞藏右軍為白雲先生所書黃庭經處，甘泉先生居，茶圃相傳為葛玄種茶之圃，已上在華頂，靈墟石初智者大師入山，見一老父告云，師上菴，遇盤石可止，果如所告，師於此晏坐，其後成寺，因號靈墟，天柱峯永明禪師九旬入定，斥鷃巢衣裓處，智者嶺智者大師嘗於此註涅槃經，察嶺漢高察隱居於此，後人名其嶺，下有讀書堂址，卓錫泉在智者嶺，大師遺蹟，宴坐石，石牀，看經臺皆在太平寺白雲峯下，智者大師經行處也，淨名堂在大慈寺，智者大師曾講是經，故名，智者泉在大慈寺側，今蕪沒，石經幢在高明寺，連座蓋高四尺許，幢體八方，上刻尊勝呪，末題云，晉天福二年捨入幽溪禪院，翻經堂在高明寺，智者大師佛隴翻經之遺跡也，今行道菴，招手石在定光菴之東峯，三石列峙，高丈許，色同赤城，一云在華頂，非，見，金地嶺，銀地嶺在大慈寺之左右，見，錫杖泉昔寺僧取水甚遠，普明禪師以錫杖叩之，泉水湧出，清音亭，更好亭，雨花亭，御書閣，萬工池，萬松徑，曹源已上皆在國清寺，放生池有二，俱大師放生遺蹟，一自縣溪至海際，綿亘三百餘里，一在崇善寺前，洗腸井，金錢井，仙人井，結集巖，釋籤巖已上皆在赤城山，具見，螺溪在清心寺前，智者大師放螺之處，有石泓如釜，應真閣，妙音亭，先照亭在石橋寺，俱廢，曇花亭賈丞相似道建，萬曆甲辰尼性慧募錢塘葛居士重建，列秀亭，右軍墨池在白巖寺，今廢，閭丘太守影在明巖寺，妙蓮閣，覽眾亭在萬年寺，貧婆鐘在廣嚴寺，自轉藏，自滿庫在大覺寺，今廢，雙松亭在慈雲寺，今廢，親到堂在萬年寺，宋仁宗有如朕親到之語，故名，鮑湖四明鮑大王遺跡，招隱峯在歡嶴，顧歡招杜京產處，顧儒嶺在東峁，顧先生讀書堂在焉，拾得巖在國清寺，繫船山山高與華頂埒，舊傳古煎鹽處，司馬悔山在縣北十三里，司馬承禎應召至此而悔，故名，鶴峯又名折山，王喬控鶴於此，故名，寒巖寒山子隱此，劉將軍宅在縣西五十步，晉黎護將軍劉玄，因遇雨有金錢之異，遂捨宅為闡法寺，後寺徙溪南，而玄廟食其地，柳剌史宅在縣北二十五里，唐元和間，柳泌於此領務修藥，築室號紫霄山居，其中多有靈葩翠桱，修篁奇竹，又有曲池環沼，藥室丹爐，孟簡歇亭在大慈寺西北，當華頂，石橋之衝，簡廉察浙東，捐俸以建，為遊人憩息，今廢，普賢閣在大慈寺，陳宣帝為大師建，止觀亭在國清寺解脫門外，隋煬帝為大師建，穀皮屏風一具爪，篆，龍，魚，科斗，飛白，垂露，倒薤等書，右諸字，隋煬帝為晉王時手書嚫智者大師者，舊在修禪寺，今亡，國清寺隋煬帝敕，取大牙殿牓，填以雌黃，書以大篆，付使人安寺門，陀羅尼經四卷，智者大師手書，舊在修禪寺，今留慧明寺，唐宋時失去一卷，四明元通法師習大師書法補完，復恐散失，別書四卷以俟，後復散失，惟留一卷，至隆慶間為譚海憲持去，今所存者，是元通所書，華嚴經唐虞世南書，是晉譯六十卷者，安修禪道塲供養，後為秦檜取去，天台佛大中國清之寺唐大中五年重建國清寺，散騎常侍柳公權書大中國清之寺六字，天台佛三字，批僧清觀狀尾，言天台佛者，蓋指大師也，普賢境界右四字楷，在修禪寺前石壁上，智者大師書，幽溪右二字楷，在高明寺幽溪之上，大師書，結集，釋籤右四字俱小篆，在赤城巖，唐清觀法師書，玉京右二字在赤城山，不知何人書，蓋竹洞天右四字大篆，在石橋傍，題云，大宋嘉泰壬戌，奉議郎知天台縣事晉陵丁大榮書，曹源右二字楷，在國清寺，宋譙國曹勳書，潛真洞右三字行，在寒石山，宋米芾書，蚪斗篆右字在韋羌山，佛隴，天台山右五字楷，在修禪寺前，宋國清寺僧志南書，傍有指堂字，天台仙界右四字在桃源，邑令鄭至道書，萬松徑右三字楷，在萬松徑上，志南書，瞻風右二字八分，在石橋瞻風亭側，不知何人書，石梁右二字行，在石梁，晉江莊一俊書，星橋勝概右四字行，在石橋，本縣主簿靈壁王榭書，飛梁懸瀑右四字八分，在石橋潭上，廬陵甘雨書，教源右二字八分，在修禪寺前，明邑貢元許光宇書，雖無題名，余嘗見其鐫石，華頂峯右三字，兵憲吳憲台書，文章乃載道之器，器在則道存，器亡則道歸於元始，是以古人之於道與器也，其用心不謂之不勤矣，以道傳之於竹帛，弗久，則傳之於嘉木，弗久，則傳之於良石，石之或弗久，久之或弗傳，是必道有弗尊也，文有弗古也，書有弗神也，三者苟有獲一而必傳，矧其全者乎，即如唐長安，既得太宗之睿藻，復有奘師之道德，兼集右軍之妙書，今人獲片言隻字，猶寶之如珙，夫道傳之遐，豈細故哉，天台僻居荒左，上古碑刻無聞焉，隋唐以來嘉刻非少，不災於火則災於水，惟修禪寺梁敬之碑屹然草莽間，字畫猶可辨，豈智師道德之所鍾，肅公精神之所及，而山靈故為之密祐耶，外此皆弗傳，傳之或弗古，今存廢古今並錄，兼附巖石書刻於後，好古者不無探奇之一助云，智者大師放生碑陳宣帝勅國子祭酒東海徐孝克撰，不知何人書，在縣前五顯廟前，碑亡，文入本志，金庭館碑梁沈約撰，碑亡，文入本志，天台館徐則法師碑陳僕射徐陵撰，不知何人書，碑亡，文入本志，國清寺智者禪師碑隋煬帝敕開府儀同柳顧言撰，不知何人書，碑亡，文入本志，善利亭記唐博州防禦使韓衍撰，碑文俱亡，修禪道場碑唐翰林學士梁肅撰，徐放書，在寺前草莽中，字頗遒勁，修桐柏觀記唐元稹，劉處靜撰，碑文俱亡，佛隴禪林碑唐台州司馬陳諫撰，剌史徐放書，碑文俱亡，新桐柏觀碑頌唐崔尚撰，韓擇木八分書，玄宗題額，在妙山，碑仆三截，中截猶存，文入本志，玉霄宮記唐御史陸潛撰，碑文俱亡，褚伯玉碑唐孔稚圭撰，碑文俱亡，佛窟禪師塔銘唐州守鄭仁弼撰，碑文俱亡，桐柏上清閣記唐學士鄭仁規撰，碑文俱亡，長生福田記唐太守顏顒撰，何歸儒書，沙門宗及篆額，碑文俱亡，白郎巖記唐王展撰，碑亡，文入本志，福聖院碑吳越王錢弘俶撰，碑文俱亡，護國寺碑宋中書平章錢惟演撰，工部尚書李瑞懿學聖教序筆法，檢校司空鄂州剌史錢惟濟篆額，文已殘缺，傳教寺碑五代特進判和州錢弘俶撰，碑文俱亡，重修桐柏觀記宋曹勛撰，碑亡，文入本志，重修桐柏道藏記宋夏竦撰，碑文俱亡，重修老君殿記宋天台居士鮑嶷撰，松陽陳戒書，碑文俱亡，桐柏金籙齋記宋郡守曾會撰，又有，，皆會撰，碑文俱亡，重建三真人殿碑宋句曲山道士王簡竹撰，范子詮書，薛如初篆額，碑文俱亡，天台觀碑宋隱居徐觀撰，道士杜有廷書，碑文俱亡，習養瀑泉記宋陳襄撰，碑文俱亡，秦魯國賢穆大長公主墓碑宋給事中兼直學士院楊愿撰，兵部侍郎米友仁書，碑文俱亡，重建國清寺碑銘宋福建安撫司參議謝伋撰，提舉玉隆觀曹勛書，主管崇觀賀允中篆額，碑文俱亡，訶羅神碑記宋苾蒭慧遠撰，釋蘊常書，碑文俱亡，佛隴記宋龍圖閣直學士葉清臣撰，碑文俱亡，國清三隱堂記宋禹穴沙門志南撰，碑文俱亡，石梁羅漢聖跡記宋縣令太史章撰，碑文俱亡，送金銀錢還潭記宋守俞建撰，碑亡，文入本志，伫真亭記宋之瑞撰，碑亡，文入本志，導元院記秘書校書郎張仁穎撰，仙都山道士葉璚秀書，碑文俱亡，曇華亭記僧法照撰，碑亡，文入本志，石橋寺碑宋嚴首座撰，碑文俱亡，記人說生前事宋王十朋撰，舊碑亡，明都御史吳時來重刻，在曇華亭，文入本志，應心泉記宋賀允中撰，碑亡，文入本志，萬年覽眾亭記宋福建轉運副使賀允中撰，碑文俱亡，萬年寺塗田記宋大理少卿宋之瑞撰，提舉浙東常平倉黃唐書，碑文俱亡，金文藏院記宋邑令鄭至道撰，縣尉鄭儀書，碑文俱亡，國清千門塗田記宋劉潮撰，文入本志，碑近仆斷，劉阮洞記宋鄭至道撰，碑亡，文入本志，飛泉石記宋余亨記集，米南宮書，碑在慈聖寺，文入本志，廣嚴寺記宋苾蒭有嚴撰，則休書，縣令吳師正篆額，碑文俱亡，無相院記宋禮部員外郎楊傑撰，禮部郎中博陵崔度書，主客郎中河南鞠承之篆額，碑文俱亡，大智寺記宋僧法殊撰，碑存，文入本志，淨慧寺記并，俱宋承議郎致仕韓韶撰，尚書金部員外郎韓昭書，碑文俱亡，福田莊記宋丁可撰，碑亡，文入本志，智者塔鉢盂記通判台州賈廷佐撰，碑文俱亡，重建法輪真一宮記元學士虞集撰，碑文俱亡，娑羅軒記元僧梵琦撰，碑亡，文入本志，無見禪師塔銘元曇噩撰，在華頂，文存本志，九天僕射祠記郡倅李彙撰，姑蘇丁椿書，碑文俱亡，祀夷齊碑記郡守張廷臣撰，碑文俱亡，夷齊碑頌在桐柏宮，重建桐柏山門記國初道士吳彥欽撰，碑文俱亡，明妙峯覺法師塔銘在高明寺側，翰林院編修馮夢禎撰文，禮科都給事中王士性書丹，禮部儀制司主事屠隆篆額，文入本志，象先清法師塔銘在慈雲寺側，袁兵憲黄撰，文入本志，易菴通法師塔銘吏部尚書陸光祖撰文，禮科給事中王士昌題額，刑部清吏司員外郎劉啟元書丹，重建國清禪寺記邑侯王孫熙撰文，河南左布政王士奇題額，禮科給事中王士昌書丹，刑部清吏司員外郎劉啟元立石，夫五方之土，各異其性，五土之產，各殊其物，國之所本，民之所天，禹貢之所以詳考宜矣，天台土地沙磧，民庶魯朴，所產無嘉物，所出無奇貨，上國之所不取，貴人之所不錄，或有一二，適足標奇佛界，樹異仙鄉，若茯苓，白朮，肥蕨，黃精等物，此又儉歲之膏梁，山林之府庫也，然以之贍家，則日富而歲貧，以之養生，則神王而氣固，天台異產，如此而已，黃精按本草云，黃精君，味甘氣平，無毒，主補中益氣，安五臟，益脾胃，潤心肺，除風濕，補五勞七傷，久服輕身，延年不饑，耐寒暑，稽康曰，聞道人遺言，餌朮黃精，能令人久壽，博物志云，藥物有大毒，不可入口鼻耳目者，即殺人，一曰鈞吻，盧氏註曰，陰精，黃精不相連，根苗獨生者是也，又曰，鈞吻草與荇華相似，採者宜辯之，青精飯陶隱居登真訣載，太極真人青精乾石飢飯，注云，以南燭草木煮汁，漬米為之，真誥云，有道士鄧伯元者，授青精石飯之法，上元寶經云，子服草木，王氣與神通，子食青燭之津，命不復殞，五芝許邁云，天台臨海，山多有仙人芝草，耳目記亦云，赤城山頂，有青芝二根，天台賦云，五芝含秀而晨敷，注云，赤芝，黃芝，白芝，黑芝，紫芝也，又有六芝，神農經曰，上藥養命，謂玉石之練形，六芝之延年，朮草吳氏本草曰，朮，一名山連，一名山介，一名天蘇，一名山姜，有倉白兩種，台山皆有之，曰，朮有家者，然不及野朮為佳，抱朴子內篇曰，南陽文氏，其先祖漢中人，值亂逃華山中，饑困欲死，有二人教之食朮，遂不饑，數十年乃還鄉里，顏色更少，氣力轉勝，故朮一名山精，神農經曰，必欲長生，常服山精，異術記曰，朮草者，山之精也，結陰陽之精氣，服之令人長生，絕穀致神仙，余謂蒼白二朮皆可服餌，蒼朮味苦而効速，白朮味甘而効遲，菖蒲春秋運斗樞曰，玉衡星散為菖蒲，孝經援神記云，菖蒲益聰，吳氏本草曰，菖蒲，一名元韭，一名昌陽，神仙傳曰，漢武帝上嵩山，忽見有仙人，長二丈，耳出頭下垂肩，帝禮而問之，仙人曰，吾九疑人也，聞中嶽有石上菖蒲，一寸九節，食之可以長生，故來採之，忽然不見，帝對侍臣曰，彼非欲服食者，以此諭朕耳，羅浮山記曰，羅浮山中菖蒲，一寸十二節，余居幽溪，每採菖蒲入藥，一寸九節，十二節者至多，其他谿谷，類皆有之，抱朴子曰，韓終服菖蒲三十年，身生綠毛，茯苓抱朴子云，任子季食茯苓十八年，玉女從之，能隱能見，薯蕷本草經曰，薯蕷，一名山芋，益氣力，長肌肉，除邪氣，久服輕身，耳目聰明，不饑延年，湘中記曰，永和初有採藥衡山者，道迷糧盡，過息巖下，見一老公，四五年少，相對執書，告之以饑，與其食物如薯蕷，指教所去，六日至家而不復饑，台山處處有之，藤葉如家植薯藥而小，土人多不知採食，異苑曰，薯蕷入藥，又可服食，野人謂之土藷，若欲掘之，嘿然有獲，唱名者便不可得，有移植者，隨所種之物而像之，黃獨俗稱毛團，根，子皆可餐，年愈多而根實愈大，不費耕鋤，道人清供也，蹲鴟即芋也，昔高僧居山，惟種芋三百六十本，日餐其一，不遊人間，因之得道，蕨粉土名蕨雞，以初生狀如雞拳，故名，苖可煮食，根可為粉，山中之民，每於秋冬間漫山開掘，渟漉為粉，或切素作麫，或蒸炙為餅，皆甘美可口，萬曆己亥，天台失稔，鄉人携妻子入山採蕨度荒者萬餘人，不填溝壑，蕨之功也，苣勝子即胡麻也，可作飯，昔劉阮誤入桃源，仙女飯以胡麻，即此物也，今山中無此，智者別傳云，師共慧綽種苣拾橡，安貧無戚，故知必由種植而得，橡斗子即擇樹子，莊子狙公養猿，朝三暮四，即此物也，實可為粉，秋末間人人採之，水漬一月，晒乾，去其殼，復漬月餘，然後磨，濾去滓，水渟成粉，山中有此，足稱佳品，或云可愈痢疾，山栗山中人稱羅漢果，樹不高，四五尺，遍山皆是枝葉，花果同於家栗，但大小為異耳，然香脆有勝於大栗也，秋間善探者，日可斗許，或以之易米，或曝作乾糧，亦山居之佳品也，孟菜處處有之，華頂最多，有油菜孟，火棍孟，犂頭孟，藤孟，山中僧俗每於二三月間，競採為乾，清涼無毒，可愈痢疾，多食不傷胃，苦行沙門每賴此以當煮石之供，茶陸羽茶經稱，生赤城山者與歙同，桑莊茹芝讀譜云，天台茶有三品，紫凝，魏嶺，小溪是也，今諸處並無出產，而土人所需多來自西坑，東陽，黃坑等處，石橋諸山近亦種茶，味甚清甘，不讓他郡，蓋出自名山雲霧中，宜其多液而全厚也，但山中多寒，萌發較遲，兼之做法不嘉，以此不得取勝，然所產不多，足供山居而已，泉陸鴻漸茶經以天台瀑布泉為天下第十三水，余嘗試飲，比余幽溪蒙泉殊劣，余疑鴻漸但得至瀑布泉耳，苟遍歷台山，當不取金山為第一也，菩提樹舊惟東峁有之，相傳謂西天梵僧遊化於此，人得飯之，乃遺報此種，今山寺頗皆接得，樹如柿，花亦大同，未結蘂先，乃別抽一葉，長指半許，闊兩指，色白而光閏，乃結蘂於葉下，日則覆子以蔽穢，夜則捧子以承露，秋社後，取子為珠，十百中必有一二如羅漢者，謂之佛頭，他處所產則無之，若西天佛菩提樹，智藥三藏移植於廣州光孝寺者，其樹不花不實，經冬不凋，葉之筋脉細緻如絹，廣人每用此為燈，為花，為蟬蟲之翼，則與此大不相類，余謂樹無定名，以實建名，菩提，梵語，此稱為覺，佛於樹下得成正覺，故稱樹為菩提，今以此珠令人念佛，佛稱為覺，所念既覺，念者亦覺，成不二覺，即大菩提，樹稱菩提宜矣，又校量數珠功德經，佛明言菩提子比槵子蓮子等功德最多，則菩提有子明矣，琪樹李紳詩云，石橋峯上棲玄鶴，碧澗巖邊蔭羽人，水葉萬條垂碧實，玉珠千日保青春，月中泣露應同色，澗底浸雲尚有塵，徒使伏根成琥珀，不知松老化龍鱗，自注云，垂條如弱柳，結子如碧珠，三年子乃一熟，每嵗生者，相續一年者綠，二年者碧，三年者紅，綴條上璀錯相間，孫興公賦所謂琪樹璀璨而垂珠是也，則李善注謂仙都所產，正指桐柏，石橋等處也，金松按唐李德裕賦序云，於顏太師猶子舊宅，覩奇木，枝似檉松，葉如瞿麥，訪其名，曰金松，得於台嶺，故為之賦，其略云，風入葉而成韻，露垂柯而流液，含春藹而葱菁，映夕陽而的礫，疑翠羽之羣翔，笑金潭之旁射，亦猶處子在於隱淪，奇材遺於山澤，羅漢蒼翠可愛，葉如翦刻，狀如綠玉，結實如羅漢，故名，怪松在資福寺，大數圍，高不四五尺，枝葉翱翔於水面，狀如舞鳳，根株盤屈於巖畔，形類盤龍，櫻寧子以盤龍舞鳳顏之，陸龜蒙即此也，余於萬曆壬辰特往觀之，癸巳七月即為溪水摧壞，然台山宜松，佳者致多，今真覺寺後，覆智者大師塔坎者不下數百年，偃蹇如虬龍，亦可愛也，又石橋舊多古松，故風景愈佳，近為俗品所殺，唐人詩云，畫松一似真松樹，待我尋思記得無，曾向天台山上過，石橋東畔第三株，可想見也，萬歲藤土名倒掛剌，可作杖，近年須索者多，難得佳者，方竹生南山，北山無此種，佛面竹北山間有佳者，可作杖，不堪他用，故植之者寡，娑羅樹花一名鶴翎，出華頂峯，以多經風霜，樹不高大，樹數百枝，枝十餘頭，頭六七葉，經冬不凋，花如芍藥，香如茉莉，按，雅州瓦屋山產娑羅，花有五色，照映山谷，與此相類，杜鵑台山致多，山澗邊有高一二丈者，惟紫色者極高，有四，五色，白者蓋寡，山礬一名鄭花，台山處處有之，黃山谷云，江南山野中，有一種小白花，木高數尺，春開極香，野人謂之鄭花，王荊公嘗欲作詩，而陋其名，予請名曰山礬，野人採鄭葉以染黃，不借礬而成色，故名曰山礬，又名瑒花，又名玉蘂花，高齋詩話云，唐人王建詩云，一樹瓏鬆玉刻成，飄廊點地色輕輕，女冠夜覓香來處，唯見堦前碎月明，今瑒花即玉蘂花，蓋瑒，玉名，取其白耳，蘭蕙一幹一花，正月開者蘭，香清而雅，一幹五七花，三四月開者蕙，香濃而濁，又有葉闊如建蘭者，一幹而五七花，開於秋間，故知建蘭亦蕙也，黃山谷以蘭比君子，蕙比士大夫，概山林十蕙而一蘭也，離騷曰，既滋蘭之九畹，又植蕙之百畝，是知楚人賤蕙而貴蘭矣，玉蘭台山處處有之，其樹有合抱者，土人謂之望春花，開時香滿山谷，山海棠土人謂之紅棠梨，有紅梨，樹大者花開如紅梅，紅杏，觀音草生山巖中，以盆盛清水沙石植之則青，著泥則萎，夏赤城詩云，西來小草異嵩逢，天地生時別有工，怪見著根泥土上，只須水石養青藂，長生草即仙人指甲蘭，素花多香，生山巖及古樹中，取而空懸，曝之以日，經年不槁，王右丞詩云，老根那復古春色，能住虛空自發生，生卷柏生石上，土人謂之萬年松，曝之葉卷，得水葉舒，雖藏於箱篋，經年猶有生意，仙掌生石壁上，如人掌，仙鹿高五尺，逐則跽而請命，青羊虞洪嘗見於紫凝山，岐尾獸傅弘業宰天台，有人獵得一物，如豕仰鼻，長尾有岐，謂之怪，傅識之曰，雖非怪，天雨則懸於樹，以尾塞其鼻，後驗之，見葆光志，仙鼠即服翼，在山孔中食諸乳石，其大如鳩鵲者，仙經所謂玉芝是也，麋鹿相依道人，有同家畜，猿台山有猿而無猴，猴性輕躁，喜犯苗稼，山居無此物，亦萬安之福也，天台游考云，金絲猿隱石梁間，見者必大貴，松鼠，栗鼠松鼠尾小，栗鼠尾大，余幽溪果木豐饒，是物至夥，辰午飼以生飯，皆不失期而至，猩猩雖有，不常見人，隆慶間，有僧結茅於華頂峯，四壁陡立，雪夜跏趺擁爐，是物來附火，僧故怡然不屑，而是物亦相望於海翁，向曉乃去，後不復至，念佛鳥聲喚阿彌陀佛，搗藥鳥以其音丁當似之，金雀石梁方廣梵唄方作，先有金色鳥飛翔林石，飛生鳥即五技鼠，狀類鴟，大於鵝，紫毛，夜飛，人多以為怪，藏其皮，臨產者持之則易娩胎，故列之土貢，天雞產桃都，李謫仙詩空中聞天雞是也，畫眉，黃頭，黃鶯，竹雞，布穀，杜鵑，百舌，百勞，鵜鶘山中鳥屬無慮百種，惟是數鳥音聲頗佳，空谷無人之境，足當一部鼓吹，昔劉阮因採藥誤入桃源，則台山產藥其來舊矣，然所產藥品實不止此，今取及耳目者列之，亦居山者養生之一助也，百藥祖，黃寮郎，崔風便，石南藤，含藤清風藤，耆婆藤，天壽藤，百稜藤，紫葛，千里急，烏藥右十二品，按本草皆出天台，先朝廷常取清風藤，無有識者，後於臨海山中得之，蓋天台乃六邑之總名，天南星，枳殻，玄參，天門冬，何首烏，蛇牀子，無名異，牽牛，五味子，五倍子，覆盆子，龍膽草，瞿麥，香附子，骨碎補，山茨菰，桑白皮，枳實，麥門冬，桑寄生，山查子，五加皮，蓖麻，威靈仙，金銀花，車前子，草決明，桔梗，瓜蔞子，天花粉，仙遺糧，薏苡仁，茵陳馬蘭，柴胡，薄荷，大黃，常山，台芎，百合，貝母，莞花，巴戟，連翹，杏仁，蟬蛻，黃連，茯苓，芍藥，茱萸，地黃，草薢，苦參，沙參，細辛，草烏，仙茅，根子，枸杞，白芷，卷柏，半夏，陳皮，蒼耳，蒼蒲，葶藶，狶薟，黃精，白朮，花椒，前胡，獨活，良姜，金線重樓，石連理木產消山，皮日休詩行過石樹凍無煙是也，圖書石，硯石圖經云，石之丹者如霞，青者如黛，然求其美者不可得，惟寶花山所出者可為圖書，潢水山所出僅可為硯而已，文章，載道之器也，道有世間，出世間，文亦因之，今之所志，既因山以明道，故凡台之文獻有繫於佛道必取之，然達人大觀，山亦道也，道亦山也，即台之文獻有繫於名山亦必取之，上自帝王，下至士庶，始於勑命，終於詩頌，以類而聚，共若干篇，雖殘編斷簡，亦事搜輯，不欲遺前人述作之美也，京師三藏雖弘，皆一途偏顯，兼之者寡，朕聞瓦官濟濟，深用慰懷，宜停訓物，豈遑獨善，一二曹義達口，具得朕意也，四月一日，臣景歷，智顗禪師，佛法雄傑，時匠所宗，訓兼道俗，國之望也，宜割始豐縣調，以充眾費，蠲兩戶民，用供薪水，主者施行，大建九年二月六日，臣景歷，具左僕射徐陵啟，智顗禪師創立天台，宴坐名嶽，宜號修禪寺也，大建十年五月一日，臣景歷，春寒，道體何如，宴坐經行無乃為弊，都下法事恆興，希相助弘闡，今遣宣傳左右趙君卿迎接，遲能即出也，至德三年正月十一日，臣徵神筆，一二君卿口具，便望相見在促，得使人趙君卿啟，并省來答，表志存林野，兼有疾病，願停山寺，不欲出都，不具一二，巖壑高深，乃幽人之節，佛法示現，未必如此，且京師甚有醫藥，在疾彌是所宜，故遣前主書朱宙迎接，想便隨出都，唯遲法流不滯，會言在近，二月八日，臣徵神筆，朱宙口述一二，前雖遣使，殊未委悉，意存三寶，故有相迎，今復遣龍宮寺道昇，並令面陳一二也，二月二十八日，臣徵，聞王在州迎顗禪師大弘法事，甚會朕心，今迎出都，王宜敦諭，申朕意也，正月十日，臣徵，近得永陽王啟，知禪師遂能屈德，隨朕使出都，甚有欣遲，當稍次近，路涉險道，殊足為勞，今遣勅左右黃吉寶迎候，但未知欲安止何寺，想示使人，仍令前還，即勒所由料理房舍也，遲近會言，此未委悉，三月二十四日，臣徵，禪師舟渚日久，固勞道德，今遣主書陳建宗齎輿往，必希上至敬寺，三月二十六日，仰延略成勞動，但禪靜必依空閑，令葺靈耀寺，權充宴坐，勅主書羅闡相送，四月，護國之力，莫過敷演，仰屈於太極殿，開大智度論題，還寺就講，今遣舍人施文慶往，論相開法施也，初勅，不許讓扶月供云，扶月薄少，無所致讓，受已捨施，彌會功德之心，又不許讓嚫衣服云，法施無盡，財物有竭，所送不多，忘懷納受，九月二十四日，國家一年舊有仁王兩集，仰屈於太極殿開講，法式處分一聽指撝，今遣主書羅闡取意，今欲於寺捨身，僧得大施，敬屈講仁王經日，自欲聽聞，今遣後閣舍人李善慶往，遲知一二，光宅，是梁武龍潛之地，不整處多，今勅繕量，隨由就功一二，羅闡取來意，敬問光宅寺智顗禪師，朕於佛教，敬信情重，往者周武之時，毀壞佛法，發心立願，必許護持，及受命於天，仍即興復，仰憑神力，法輪重轉，十方眾生，俱獲利益，比以有陳虐亂，殘暴東南，百姓勞役，不勝其苦，故命將出師，為民除害，吳越之地，今得廓清，道俗乂安，深稱朕意，朕尊崇正法，救濟蒼生，欲令福田永存，津梁無極，師既已離世網，修己化人，必希獎進僧伍，固守禁戒，使見者欽服，聞即生喜，方副大道之心，是為出家之業，若身從道服，心染俗塵，非直含生之類無所歸依，抑恐妙法之門更來謗讟，宜相勸勵，以同朕心，春日漸暄，道體如宜也，皇帝敬問修禪寺智顗禪師，省書具至意，孟秋餘熱，道體何如，熏修禪悅，有以怡慰，所須寺名額，今依來請，智邃師還，指宣往意，開皇十三年七月二十三日，皇帝敬問括州臨海縣天台寺沙門智越法師等，餘寒，道體如宜也，僧使智璪至，得書具意，大業元年正月十三日，柱國內史令莒國公臣未上，都督兼內史侍郎虞世基，兼內史舍人臣封德彝，又舍人封德彝宣勅僧使智璪云，師能如此遠來，在道寒苦，好去，還寺宣朕意，向大眾好行道，勿損先師風望，又右僕射蘇威宣勅，賜天台寺物五百段，至楊州庫參軍向德元，送物到寺，九月十九日，僧使智璪於楚州華林園通起居表，通事舍人李大方宣勅云，師能如許遠來，在路辛苦，至楊州與師相見，九月二十六日，共諸州僧使引對大牙殿前，邳國公蘇威宣勅云，和南師等，漸冷，師等各堪行道，弟子巡撫舊住師等，故能來相覓，師等好去，十一月二十日，舍人李大方引入殿，口勅云，師上座坐，坐訖，黃門侍郎張衡宣勅云，師等是先師之寺僧，眾和合不，相諍競是非不，璪欲起對，敕云，師坐，師坐，勿起，璪對云，門人一眾，掃灑先師之寺，上下和如水乳，盡此一生奉國行道，不敢有競是非，常以寒心戰懼，敕云，好，張衡又宣敕云，師等既是先師之寺，行道與諸處同，為當有異，對云，先師之法與諸寺有異，六時行道，四時坐禪，處別行異，道場常以行法奉為至尊，勅旨云，大好，大好，張衡又宣勅云，師等既是行道之眾，勿容受北僧及外客僧，乃至私度出家，冒死相替，頻多假偽，並不容受，對云，天台一寺即是天之所覆，寺立常規，不敢容外邑客僧，乃至私度以生代死，勅云，好，張衡又宣勅云，弟子為先師度四十九人出家，停寺受業，紹繼於後，師可檢校有道心者，必須係籍人，非私度者，對云，爾，張衡又宣勅云，爾後更開先師龕不，對云，仁壽元年奉勅開竟，爾後更不敢開，勅旨云，知，張衡又宣勅云，師還寺，不更開先師龕，必當大異，對云，爾，勅旨云，弟子欲為先師造碑，先師有若為行狀，對云，先師從生以來，訖至無常，其間靈異非止一條，並是弟子灌頂記錄為行狀一卷，由在山內，未敢啟，勅云，大好，大好，弟子正欲為先師造碑，師等可即將隨使人出，對云，爾，張衡又宣勅云，問，灌頂師何在，對云，灌頂師在寺，本應出奉參見，為患痢四十餘日，不堪在道，敕云，好，張衡又宣敕云，師等僧悉在寺不，勿使名係在寺，身住於外，對云，先師在世，有十條制約，名係於寺，身居別處，則不同止，勅云，大好，大好，張衡又宣勅云，師等房舍有穿漏欹邪不，對云，當起寺時，既是春初，竹木並非時節，至今已有穿漏，亦得臨海鎮官人恆檢校修理，勅云，好，若未整頓，弟子即勅使人檢校，對云，爾，張衡又宣勅云，施師物充，師等衣資勿作餘用，欲作功德，亦得須得弟子意，弟子看師與餘有異，供給繼連，必令不斷，勿使寺僧在外多求，損先師之後，對云，爾，張衡又宣勅云，弟子遣使，送師等還寺，為先師作功德，度人出家竟，可開師龕，必當大異，可急去，功德竟，師等即隨使人出，對云，爾，璪等起辭，勅云，弟子已答，大眾書竟，對云，爾，辭去，皇帝敬問括州國清寺沙門智越法師等，僧使智璪至，得書具至懷，天台福地，實為勝境，所以敬為智者建立伽藍，法緣既深，尊師義重，欲使宗匠遺範奉而弗墜，菩薩淨業久而彌新，然則去聖久遠，學徒陵替，規求利養，不斷俗緣，滋味甘腴，違犯戒律，此乃增長罪垢，豈謂福田，師等離有為法，求無上道，棄捨諸漏，鑑在雅懷，猶須獎訓未學修淨行，俾夫法門等侶咸歸和合，諸佛禁戒畢竟遵行，又比寺嘉應，事表先覺，既理由冥感，即號國清寺，并有施物，用伸隨喜，冬序甚寒，道體清豫，朕巡省風俗，爰屆江都，瞻望山川，載伸勞想，故遣兼通事舍人盧政力往，指此，不多具，勅語諸公云，智者是我菩薩戒師，先多靈異，恆語我言，必若得道，得道之後，擁護國土，利益蒼生，入於涅槃，坐於石室，容範不變，我於仁壽元年遣張乾威往看，儼然如舊，昨更令盧政力往，親開龕門，閉塞無有聞迹，遂不見靈體，既以變化，得道非虛，擁護利益之言，必應無爽，今有行狀一卷，諸公等共觀之，諸州考使各寫一通，還所部流布，已上諸勅，具載國清百錄，勅台州始豐縣界天台山廢桐柏宮墓一所，自吳赤烏二年葛仙翁已來，至於國初，學道壇宇連接者十餘所，如聞，始豐縣人毀壞壇場，砍伐松竹，耕種及作墳墓，於此觸犯，家口死亡，不敢居住，於是出賣，宜令州縣准地畝數酬價，仍置一小觀，還其舊額，更於當州取道士三五人，選擇精進行業者，并聽將侍者供養，仍令州縣與司馬煉師相知，於天台山中辟封內四十里，為禽獸草木長生之福庭，禁斷採捕者，景雲二年十月七日，詔曰，朕荷祖宗之休，丕承洪業，未嘗不虛懷逸士，昃席幽人，雅聞天台之石橋，近接四明之雪竇，智覺之遺風具在，應真之靈迹儼存，慨想名山，載形夢寐，今遣內使張履信賫沉香山子一座，龍茶二百觔，銀五百兩，御衣一襲，表朕崇重之意，景祐四年，台州天台縣廣袤，山靈澤侯，蒼山之下，聚雨九淵，鼓膚寸之雲而能濟一方者，爾龍神之所宮乎，鄉人有禱必應，悉具靈蹟以聞，宜加侯封，以侈神貺，可特封靈澤孚濟侯，奉勅如右，牒到奉行，景定四年七月二十七日，皇帝勅諭天台萬年寺住持及僧眾人等，朕惟佛氏之教具在經典，用以化導善類，覺悟羣迷，於護國佑民，不為無助，兹者聖母慈聖宣文明肅皇太后，命工刊印，續入藏經四十一凾，并舊刻藏經六百三十七凾，通行頒布本寺，爾等務須莊嚴持誦，尊奉珍藏，不許諸色人等妄行褻玩，致有遺失損壞，特賜護持，以垂永久，欽哉，故諭，萬曆十四年九月四日，勅諭天台山浙江台州府天台縣國清寺住持及僧眾人等，朕發誠心，印造佛大藏經，頒施在京及天下名山寺院供奉，經首護勅諭其由，爾住持及僧眾人等，務要虔潔供安，朝夕禮誦，保安眇躬康泰，宮壼肅清，懺已往愆尤，祈無彊福壽，民安國泰，天下太平，俾四海八方同歸仁慈善教，朕成恭己無為之治道焉，今特差漢經廠闍黎，御馬監太監党禮，齎請前去彼處供安，各宜仰體知悉，欽哉，故諭，萬曆二十八年三月十七日，國清百錄云，陳左僕射徐陵上大師書最多，門人競將去，追尋止得三紙，其一曰，陵和南，昨預沈儀同法席，餐奉甘露，無畏之吼，眾咸歸伏，燃正法炬，朗諸未悟，自慶餘年得逢妙說，尋事諮展，此不申心，謹和南，其二曰，陵和南，注仰之心，難可敷具，拔公至，蒙三月二十日旨，用慰積歲傾心，麥冷，體中何如，願一日康勝，山中春夏無餘惱耳，遲復存旨，弟子二三年來，溘然老至，眼耳聾闇，心氣昏塞，故非復在人，兼去歲第六兒夭喪，痛苦成疾，由未除愈，適今月中又有哀故，頻歲如此，窮慮轉深，自念餘生無復能幾，無由禮接，係仰何言，敬重，璪公今還，白書不次，弟子徐陵和南，其三曰，陵和南，放生星聞公家極相隨喜事，是拔公口具，謹不多諮，唯遲拔公廷出數百里水，全其命根，如此功德，算數無盡，隨喜無量，此不委諮，又五願上智者大師云，弟子徐陵和南，弟子思出樊籠，無由羽化，既善根微弱，願力莊嚴，一願臨終正念成就，二願不更地獄三途，三願即還人中不高不下處託生，四願童真出家如法奉戒，五願不墮流俗之僧，憑此誓心，以策西暮，今書丹款，仰乞證明，陵和南，其一曰，累年仰系，不易可言，承今夏在石像行道，欣羨無極，又聞欲於天台營道場，當在夏竟耳，學徒遠近歸依者，理應轉多，安心林野，法喜自娛，禪講不輟耳，四十二字門令附，雖留多時，讀竟不解，無因諮訪，為恨轉積，南嶽亦時有信，照禪師在嶽嶺，徒眾不異大師在時，善公於山講釋論，彼亦悒遲望還綱維大法，不者，歸鍾嶺攝山，亦是棲心之處，何必適遠方詣道場，希勿忘京師邊地之人，豈知回向傾心，無時不積，未因接顏色，東望欷懣，敬德信人今返，白書不具，弟子毛喜和南，弟子諸弟及兒等，悉蒙平安，第二任鄱陽郡，第三為豫章王司馬，第四大延卿，第五入閤度支郎，大兒由在東宮為中書舍人，仰蒙垂顧，大善知識大同學，輒復遠諮，其二曰，秋色尚熱，道體何如，禪禮無乃損德，弟子老病相仍，湯藥無効，兼不得自閑，轉有困耳，仰承移往佛隴，永恐不復接顏色，悲慨具深，仰惟本以曠濟為業，獨守空巖，更恐違菩薩普被之旨，近與徐丹陽諸善知識共詳量，等是一山，鍾嶺，天台亦何分別，必希善加三思，不滯於彼我，京師彌可師一二因，拔師口具其間，願敬道德，弟子毛喜和南，其三曰，適奉南嶽信，山眾平安，弟子有答，具述甲乙，後信來當有音外也，今奉寄牋香二片，熏陸香二觔，檳榔三百子，不能得多，示表心，弗責也，弟子毛喜和南，其四慶講書曰，仰餐其敷說，訓往綽然，道俗嗟味，般若照明，豈是拙辭所能稱述，弟子毛喜和南，台州沿海居民捨放生處，大師遣人表聞金陵，欲求此處永為放生之池，宣帝勅云，此江若無烏賊珍味，宜依所請，永為福池，後大隋有國摠使江南收捕海族，臨海鎮將解拔國不諭其旨，謂大師江溪山水放生之處亦在其例，欲盡復民之簄業，兼欲毀國清所樹之碑，貧道少懷靜志，願屏囂塵，微悟苦空，得從閑曠，是以去西陜之舊里，將領門徒游憩天台，十有二載，但此山溪接江源，連亘海際，魚捕簄業，交橫塞水，殺戮既多，煮炙無限，非但夭傷物命，有足悲者，亦是公私去來，頻遭沒溺，以此死亡，不可稱數，貧道不惟虛薄，願以拯濟，仍率勵山僧，貨衣資什物，就土民孔玄達等買兹簄業，永作放生之池，變化魚梁，翻成法流之水，故臨海內史計尚兒敬法心重，仍請講說金光明經，至，檀越羊公賀等聞斯妙句，咸捨簄梁，凡五十五所，遂使水陸沾濡，人蟲荷澤，蓋聞雨華滿室，答長者之恩，明珠照夜，報隋侯之德，斯固植妙行於前修，播芳風於末代，福不唐捐，善無虛矣，仍以此事，表白前陳，敕云，此江若無烏賊珍味，宜依所請，永為福池，國子監祭酒徐孝克，宿植德本，才地兼美，聞斯積善，請樹高碑，冀此法基與嶽同固，願兹勝業將日月俱全，昔陳氏江東地不過數千里，猶若此慕善忘懷，仰惟皇帝陛下，秉金輪而御八表，握寶鏡以臨萬民，風雨順時，牛馬內向，信以道高堯舜，德邁軒羲，加復躬行十善，等赤子於羣分，自運四弘，摠下生而普濟，且不麑不卵，著自外書，救蟻救魚，聞之內典，豈有富天下而吝惜一江源，恩洽宇內而獨隔數百里，改蓮華之池，興燒煮之業，使軍民恣其傷殺，水陸嬰其酸楚，身首分離，骨肉糜潰，以貧道意度皇帝之心，豈其然乎，但晉王殿下道貫今古，允文允武，二南未足比其功，多材多藝，兩獻無以齊其德，茂績振於山西，英聲馳於江左，管淮海之地，化吳會之民，不以貧道不肖，曲垂禮接，躬非世範，謬荷人師，具述事源，爰降符命，在所恭承，莫敢違越，假令別有嚴使，的奉勅符，毀所樹之碑，復民簄業者，貧道即振錫披衣，擔簦躡履，遠遊京輦，詣闕上書，殞首碎身，以全物命，况今上旨，總使江南收捕海族，而江溪山水不出海魚，披省符文，事不相涉，特由在斯，苟欲是非，毀壞放生，興殘善業，當今太平之世，路不拾遺，若恣軍民收羅採捕，則是奪人現財，公行劫盜，若以至尊欲令軍民豐沃，不許放生者，昔貧道西遊，路經嶽州，剌史王宣武仍結香火，稟受大乘，而彼地民不事農桑，專行殺捕之業，學士曇揵請講，遂即停留，一州五縣，咸捨其業，凡一千餘所，以事表臺，降勅開許，自是嶽州頓降祥瑞，使君宣武旌賞倍常，至尊神智高明，有感皆應，豈容為軍民口味，奪人善業，縣尉此啟，恐成僻見，且江溪狹小，不及嶽州一基之地，又止有雜魚，本無海族，至尊以晉王殿下有文武奇才，故徧加委任，江南諸州，事無大小，皆由決判，今若不得注言，王教不聽者，則是是非由於縣，裁斷不關晉王，如此之言，豈可聞於王耳，且大王親有符旨，開許放生，何容在所私行壅遏，貧道辭還幽谷，有二因緣，一為大王功德，治葺舊寺，二為按行江溪，修營福會，共諸檀越，遠建菩提，爰被存亡莊嚴，永願一人有慶，保盤石之基，使十千之魚，恣相望之樂，貧道至止已久，頻荷優任，供給資須，人功影響，每思往彼，未展來遊，逖聽所聞，頗傳惠化，境有三異之德，民謠五袴之歌，餐味高風，誠深隨喜，但君臨稍畢，旋反非賒，唯希善始令終，以全佳譽，攀轅臥轍，無愧昔賢，貧道反覆九思，徘徊三省，北方人士，壽長有福，豈非慈心少害，感此妙齡，東海民庶，多夭殤漁獵，所以短命貧窶，乃是世間現見，可為鑑誡者也，今若斷三皈之命，養五陰之身，斯則廢淨土之花業，起無邊之重過，事既反常，恐非養生之術，餘州鎮防，不邊江海，既處高源，採捕無地，未聞亡身他境，帶病還鄉，豈復必須水族以資身命，直令採捕，尚乃非宜，况有毀他放生，以給軍士，明府在鎮清嚴，遠近稱歎，一錢不納，一犢方留，噲參養鵠，卒獲寶珠，孔愉放龜，終佩金印，檀越若不逆晉王符旨，不乖貧道之言，則是再灑法流，奉宣帝道，有德必酬，無善不報，玉佩彫弓，不求自至，金印紫綬，應念便來，今遣弟子普明齎舊事往簡，但明府摠此邦之政務，執一鎮之兵機，有教必行，如風靡草，願以貧道此書，宣示百姓，訓誨軍民，使遵九言之教，無為始禍，改十惡之心，永符元吉，事事信人口具，不復委陳，智某白，書去之後，其事遂寢，其一曰，秋氣淒冷，願安樂行耳，弟子寡末，未能治道，願欲延屈，方憑開道，今遣左右陳文強往，悉其一二，弟子陳伯智和南，八月十日，二曰，弟子少奉正真，長而彌篤，州中事隙，時得用心，但至止以來，實有欽睠，前書要師出鎮講說，未辱還告，良以鬱陶，伫聽之情不忘瞬息，重遣今信必望翻然，學徒多少並存希帶，故前有白，尋勒人船，所遲來儀，會言在促，弟子陳伯智和南，三曰，使人山返，仰具高懷，域誠不果，更深為限，本知山水得性，為物忘懷，復須安忍，今遣迎接，伫望光臨，弟子陳伯智和南，一曰，冬暮寒切，道體何如，法務勤辛，有以勞悆，安州方等寺奉為皇帝修立，屈法師向彼行道，甚不可言，已令所司發遣供給，願以熏修為懷，不憚利涉也，道深敬德，遣白不具，弟子楊俊和南，十二月十七日，二曰，傾仰每深，甚熱，禪師道體何如，修習不乃勞心也，夫由有展，企結良深，願珍德，遣白不具，弟子楊俊和南，五月十九日，奉施沉香等如別，至願檢領，初修書云，金風御節，白露調時，道體休和，安樂行不，法師抗志名山，棲心慧定，法門靜悅，戒行熏修，籍甚徽猷，久承音德，欽風已積，味道為樂，翼託舟航，用披雲霧，故遣使人，往彼延屈，希能輕舉，以沃虛衿，伫望來儀，不乖眷意也，弟子楊廣和南，又治禪眾寺書云，深具謙悒之旨，但高人遊處，觸地自安，然法宇僧房須盡嚴整，經云，四事供養，一不可缺，已勒有司修葺，願忘懷受施也，弟子楊廣和南，初書云，弟子總持和南，爰逮來誨，須往荊楚，辭致首尾，仰具高懷，但秪稟淨戒，事成甫爾，宿昔凝滯，匪遑諮決，闍梨和尚，經稱勝田，種子雖投，嘉禾未植，方用心形，永伸供養，庶憑善誘，日灑塵勞，凡厥共緣，依止有地，斯亦舟航兼運，利益弘多，如來化道，何必止還天竺，菩薩亦變，本無定方，深願坦然，以虛受物，遲延展禮，面當諮遜，謹和南，又開府柳顧言宣口教云，智者為當長去，更有還期，弟子意不欲相去遼遠，脫能旋迴，不敢停留，鎮下近山，隨樂住止，又欲奉留，待二月十八日，同度延陵鎮，仍共至棲霞履行，於彼送別，王重留書云，弟子總持和南，逮旨須取明，二日垂別，修復未周，便深傾欷，弟子前昨晝夜，熟更惟忖，智者至止以來，未經一夏，兼荊潭路遠，安居將促，江波浩蕩，行程難期，既去此處，又不至前所，半途結夏，投止亦難，又案經律，一夏供養僧，福田無量，况乎師道及大眾力，凡夫淺薄，本資勝緣，菩薩大慈，須受應供，暮春行謝，首夏向臻，九旬忽違，四事虛棄，修心與理，於情匪安，今欲仰留，度夏發遣，冀不半途飄露，脫疑邑下喧湫，須依林壑，安居攝山，亦當為便，若法歲將滿，預勒蔣州裝船，南出石頭，西浮彌易，既乘爽節，因得順風，去留之宜，事理咸會，此間彼處，仰聽擇一，意不可盡，辭豈多宣，謹和南，三月一日，弟子摠持和南，復逮今旨，欲遂前心，功德因緣，豈敢違忤，謹遵宿願，即命所司發遣，發日離晨，仰聽詳擇，庶解夏非遠，秋水乘流，賜答不期，必當無爽，用兹歡喜，以蠲悲欷，謹和南，弟子摠持和南，奉旨，今日齋竟，即事登舟，睽阻方遙，彌以傾欷，垂示法相，雖文旨淵賾，源本難尋，而教門方便，開悟易益，恭承善誘，永以受持，庶藉津梁，得無退轉，自服膺至道，每沾弘護，將事遵途，復降良藥，沐浴慈被，伏用棲荷，謹和南，弟子摠持和南，親信傅仲詵還，逮去月朔告，用慰延結，熱猶熾，願道體休和，仰承經過攝山，鍾岫，寺塔安善，徒眾和肅，仍留二十僧，權停開善，進至匡嶽，結夏安居，東林禪閣還為一寺，峯頂精舍復皆隨喜，敬緣勸發，獲此熏修，用辱身田，方流法雨，金光明福，喜荷彌深，弟子去月十四日始度朱方，風土異宜，流金在節，攝衞多不調適，每有劣然，二十九日來石頭，稍已平復，自江浦違心，馳情彭蠡，以日為歲，無時暫忘，願未解夏前，預整裝束，法歲若滿，即事西浮，彼間酬願，務令在促，非但弟子蔽識，希護周爰深，恐禪慧學徒，咸思鑽仰，宣尼在陳致歎，自衞便歸，屈道紆情，事非為己，今遣主簿王灌，指往祇承，謹和南，江州匡山東林寺者，東晉雁門慧遠法師之所創也，遠是彌天釋道安之高足，安是大和尚佛圖澄之弟子，三德相承，如日月星，真佛法樑棟，皆不可思議人也，而遠內閑半滿，外善三玄，德布遐方，聲高霄漢，初詣山足，依止一林，共耶舍禪師頭陀其下，若說若默，修西方觀，末於林右建立伽藍，因以為名東林之寺，遠自創般若，佛影二臺，謝靈運穿鑿流池三所，梁孝元搆造重閣，莊嚴寺宇，即日宛然，峯頂寺者，是齊慧景禪師感山人延請，因棲其峯，次梁慧歸在後登躡，方建伽藍，峯有水泉，忽然枯涸，歸燒香呪願，清流盈滿，天降甘露於泥洹，自是以先德名蹤，垂芳不斷，松霞青曠，觸處蕭條，公私往還，莫不歸向，自大化江左，貧道因至彼山，憩泊東林，時遊峯頂，以歲為日，羨𣄹忘勞，然山下伽藍，偏近驛道，行人歸去，頗成混雜，今奉請為兩寺檀越，庶藉影響，眾得安心，禮誦虔誠，用酬洪澤，并乞勒彼所由，永禁公私停泊，沙門某敬白，弟子摠持和南，垂誨述江州潯陽廬山東林寺，峯頂寺，須令弟子並為檀越主，山嶺盤秀，下屬江湖，香爐層峯，上虧雲日，仙人之所戾止，隱淪於焉不歸，况乎慧遠法師，勝依結搆，謝客梁元，穿池重閣，景師息心，神應峯頂，智者憩歷，踵武前賢，師嚴道尊，實深隨喜，所恨寡薄，無益將來，庶藉熏修，方證常樂，兼陳二寺偏近驛道，行人往來，頗成混雜，須勒彼州，令去公私使命，不得停止，即付所司，依事頒下，謹和南，三月一日，極暄，法師道體何如，眾內咸宜也，雁門遠法師四依菩薩，翻飛朔野，棲息南山，自斯以後，名德相繼，智者見令為寺檀越，顧修寡薄，非敢克當，獎導既引，良深隨喜，敬德指此承問，楊廣和南，春序將謝，道體何如，僧眾清善，匡山佛寺，興自慧遠法師，法師師於彌天道安，安師於佛圖澄，妙德相承，莫之為最，江東龍藏，悉本雁門，雁門上人創迹廬阜，自梁及晉，止有東林，陳晚澆漓，別生禪閣，僧徒好異，豈稱至和，智者爰居，還須合一，想均願海，更無異味，行人將送過，指此相聞，楊廣和南，暮春暄和，寺眾清勝，禪悅法喜，致足恬懷，爐峯香氣，煙霞共遠，智者經託勝地，為在摠內，令為檀越，誠深隨喜，更追厚愧，善當敬勗，楊廣和南，三月二十一日，弟子摠持和南，奉旨，於荊州當陽縣境玉泉山陲，為建伽藍招提行道，圖寫地形，具以賜示，伏以布金徧地，買園建立，奉置三尊，永流萬代，唱誦所不能讚，算數所不能量，孰意輕微，頓蒙創造，循復來旨，爽然失措，既事出神心，理生望表，無容違挋，苟非形迹，即具聞奏，嘉號乃覃，名符天冠道場，聲滿恒沙世界，福報仰歸，遜辭難涉，謹和南，皇帝敬問智顗禪師，省書具至意，孟秋餘熱，道體何如，熏修禪悅，有以怡慰，所須寺名額，今依來請，智邃師還，指宣往意，弟子摠持和南，東林山寺使至，逮八月八日誨，用慰馳結，仰承已往衡山，至當稍久，法緣若竟，願即沿流，擬在歲陰，必期展覲，弟子渡江還，去月初移新住，多有造次，未善安立，來旨勗以法事，實用慚悚，始於所居外援，建立慧日道場，安置照禪師以下，江陵論法師亦以遠至，於內援建立法雲道場，安置潭州覺禪師已下，即建深善，輒以諮知，仰承相次，為營功德，深荷扶助，難用遠陳，而發此至江州，遂下請僧料，云何能得相資，前施鹽米，其米迴入東林，鹽以上路，盈長之外，乃可別營功德，今山僧返路，行用仰酬，尋別遣使迎延，願預整歸計，江山遼敻，豈盡誠曲，謹和南，十月十日，次遣書往潭州迎云，弟子摠持和南，歲聿云暮，寒氣殊重，禪悅經行，願常安樂，弟子頃來每多勞疾，但暌覲稍久，唯用傾結，仰度所營功德，已當究竟，今遣左親信，伏逢奉迎，願便事沿流，延遲諮具，謹和南，十一月十五日，次遣荊州迎書云，弟子摠持和南，暄和，道體勝愈，仰揆衡嶽法事，久當圓滿，江陵功德，復應成就，隨喜之至，難用勝言，弟子今入朝覲，行次陜州，馳仰之誠，與時而積，故遣使人迎候，希便進道，來月下旬，唯遲秪接，路首忽促，豈復委言，謹和南，二月二十二日，次於長安遣書云，弟子摠持和南，仰違移歲，馳誠載勞，兼事入朝，彌增延屬，武關雖阻，荊近於吳，是以暫停陜州，遣使承接，行人返命，具奉覼縷，非唯年尊疾動，又以結夏安居，理事相推，固須停止，弟子還鎮非久，便願沿流，仰會江都，庶應旦夕，將聖德果，亦復差機，因緣多端，請不勞慮，謹和南，九月十日，又書云，弟子摠持和南，僧使智邃來，奉五月二日誨，用慰馳結，仰承衡嶽功德圓滿，便致荊巫，履涉虧利，深以傾悚，弟子於江都入朝，至陜關眩瞀，停岐陽，腹內又不調適，去月末還京師，如欲相承，猶自羸薾，未即秪覲，望雲延願珍納，行人今返，辭豈宣具，謹和南，又書云，弟子摠持和南，垂旨令撰衡嶽禪師碑文，郭有道之無愧辭，高德逾此，陸士衡之披文想質，弟子多慚，即蒙獎成，不無尅勵，邯鄲絕妙，深恐難工，還鎮病瘳，或勉強，循覽行狀，用難思議，佛澄道安，寧復過是，和南，又謝袈裟啟云，弟子摠持和南，垂賜萬春樹皮袈裟一緣，述是梁武帝時外國唯獻四領，今餘一，而是建初烏瓊法師所披，謹尋菩薩戒稱，所著袈裟皆染使壞色，况復自然嘉樹，妙彩天成，相應之言，無勞外假，萬春表長生之稱，二翼合善譬之辭，永服周旋，恆克布薩，常事半月，豈唯元日，著如來衣，深荷慈愛，謹和南，又致物啟云，弟子摠持和南，率施五彩旛錦，香爐檀等十種，示表微誠，薄伸法貺，尠陋追悚，謹和南，又在京遣書云，弟子摠持和南，仰違已久，馳係實深，獻歲非遙，傾遲虔禮，暮春屆節，當遣奉候，謹和南，九月二十四日，又重遣云，弟子摠持和南，適逮近旨，用慰馳情，春暄，願道體康勝，玉泉創立，道場嚴整，禪眾歸集，靜慧日新，隨喜之勝，難以辭諭，弟子始服三石散竟，調息勞心，秋仲歸藩，請夏訖沿下，在於拜覲，差當匪奢，其間珍德，今遣統軍魯子譽往祇承，謹和南，又從駕東岱於路書云，弟子摠持和南，仲秋轉冷，仰惟道體康勝，弟子即日粗可行，未由虔禮，但增延結，願珍德，敬遣修承，謹和南，又云，摠持和南，寒氣漸嚴，仰惟康豫，動寂怡神，興居安悅，弟子陪奉鑾駕，旅次長奉，遠憑勝力，行往安隱，瞻言秪覲，庶或匪遙，願珍重，此不宣具，謹和南，十月十九日，又還藩遣迎書云，弟子摠持和南，獻歲春明，仰惟道體勝豫，禪悅法喜，眾咸集業，功歸有在，悉由明導，敬憶江都，暫欲西上，先致衡嶽，用賽師恩，次往渚宮，以報生處，虔誠此旨，衞送大江，陽子臨流，具申來請，即蒙開許，還至觀濤，年來歲往，寒暑屢變，恭聞功德圓滿，遠難讚述，弟子多幸，生在佛家，過庭所聞，匪直詩禮，轉輪斯奉，實惟旦暮，今者陪扈鑾輪軚，發自京師，言停洛陽，又止歷下，柴望之禮，本自虞書，巡會之聲，盛於姬典，至尊憲章先古，允叶人神，相風指南，奉朝東岱，以正月十九日吉辰，宗事云畢，於時天地載廓，日月增華，休氣神光，燭近被遠，靈芝競吐山谷，連木並秀宮檀，瘖聾矎躄之徒，無醫而自愈，扶老携幼之侶，不謀而同到，臣子殫見，事非虛飾，一物得所，萬里斯應，師資至重，敢不稍聞，弟子從鑾歸藩，即辭行所，夾鍾將末，必屆楊州，今遣奉迎，便願沿下，餘春未盡，必希拜覲，其間珍德，續復秪承，謹和南，摠持和南，前揆菩薩天冠，率爾式之樣，深嫌不工，即用呈簡，爰逮今製，思出神襟，圖比目連，妙逾郢匠，開士五明，此居其一，金剛種智，兹焉標萬，是知因地化佛，不可思議，接引隨方，多能盡達，冠尊於身，端嚴稱首，跪承頂戴，覽鏡徘徊，有飾陋容，增華改觀，弟子多倖，謬稟師資，無量劫來，悉憑開悟，色心無作，觸仰勝緣，度脫舟航，何慮不果，但戒為基址，信實行先，保解毗尼，昔年虔受，身雖悚漏，心護明珠，而定品禪枝，屏散歸靜，猥以凡薄，荷國鎮藩，為子為臣，難虧難怠，豈藉四緣，能入三昧，此非臆斷，實荷誠說，經稱非禪不智，非智不禪，定解相資，能證無漏，又電光斷結，其例甚多，慧解脫人，厥朋不少，即日欲服膺智斷，率先名教，永汎法流，兼同治國，未知底滯，可開花不，師嚴道尊，可降意不，宿世根淺，可發萌不，菩薩應機，可逗時不，若未堪敷化，且暫息緣，如可津梁，便開秘藏，書云民生在三，事之如一，况譚釋典，而不從師，今之慊言，備歷素款，成就事重，請棄飾辭，謹和南，六月二十一日，爰逮累翰，殷勤至法，匹夫行善，止度一身，仁王行道，含生荷賴，蓋登地菩薩應生大家，所以發心興隆大道，曷可量也，孰可比哉，貧道山僧本懷夙志，於天台舊居，言念無捨，庶因世境安樂，便得寄趾幽林，仰為行道，非唯城邑，近歲謬承人訊，擬迹師資，顧此踈敝，似非時許，况聖澤日隆，復垂今命，省諸庸鄙，靡匪克堪，貧道稟承師教，禪慧頗持，耳去眼流，如華上水，採聽經論，其功既淺，賴荷禪門，憑定修習，比於專學，數論區分，理乃弗違，業乖至熟，自非如來明達，種智高圓，檀林殊能，誰肯雙揖，况乎去聖滋遠，曉悟甚微，徒欲承恩，懼乖深寄，有招幽譴，兼虧聖德，特願更迴神慮，別俟聖賢，妙果芳因，使無斷絕，經稱一句染神，歷劫不朽，大智慧海，信為能入，固知深解大乘，佛法久住，功德易滿，智慧最高，守質抱愚，仰希聽覽，徒伸庸俚，終不自宣，沙門某白，弟子摠持和南，仰逮還旨，猶乘謙尊，循復久之，怳如自失，共功以學貴承師，事推物論，歷求法界緣，厝心有在，若習毘曇，則滯有情著，若修三論，又入空過甚，成實雖復兼舉，猶帶小乘，釋論，地持，但通一經之旨，如使次第徧修，僧家尚難盡備，況居俗而欲無崖，當今數論法師，無過此地，但恨不因禪發，多起諍心，達者無違，求那明偈，仰惟厚習善根，非一生得，初乃遊學，俄逢聖境，南嶽禪師，親所記莂，說法第一，無以仰過，照禪師來，具述此事，於時心喜，已域寸誠，智者昔入陳朝，彼國明式，瓦官大集，眾論鋒起，榮公強口，先被折角，兩瓊繼軌，裁獲交綏，忍師讚嘆，唯唱希有，弟子仰延之始，便事勝集，屈登無畏，釋難如流，親所聽聞，眾咸瞻仰，適承前往荊楚講法華經，舊學名僧莫不歸服，故知非禪不智，驗乎金口，比聞名僧所說，智者融會，盡有階差，譬若羣流歸乎大海，此之包舉始得佛意，弟子即日而不依請，譬彼彌勒，今當聞誰，唯願未得令得，未度令度，樂說無窮，法施無盡，復使柳顧言稽首虔拜，謹和南，弟子摠持和南，逮旨送初卷義疏，跪承法寶，粗覽綱宗，悉檀內外，耳未曾聞，故知龍樹代佛，不可思議，今所著述，肉眼未覩明暗，謹復研尋，遲比覲接，謹和南，又柳顧言啟云，弟子柳正善具成就稽首和南，暄和，不審尊體起居何如，伏願禪法喜悅，去歲經蒙一旨，至今保持，奉齎十卷玄義往仁壽宮，伏讀八徧，粗疑略盡，細開難除，新治六卷，并入文八軸，為莊染未竟，少日鑽研，大王今遣使人蕭通國參承書意，自當仰簡，頻被顧問，奉答必來，伏願夏竟，便待舟檝，冀此殘生，盡心聽受，懺悔往日懈惰昏沉，啟，弟子摠持和南，荊州玉泉，十住兩寺，近既賜令檢校，今須書及江陵摠管，當勒所由，終聽僧使奢促，弟子仰蒙淨戒，宿世因緣，稍希義理，智波羅蜜，爰降開許，始制義疏，方憑沃答，向入慧門，昔年仰請棲霞，時往觀行，政為密邇，朝發暮到，應可諮決，不異邑居，行道本貴安心，寧勞過往，天台之路，幸願輟情，屈己為人，菩薩有賜，於專契弗敢違，前都不知淨人善心，已墮於僧數，濟度無隔，唯用隨喜，謹和南，七月二十七日，前所諮天台山事，本聽後期，爰逮報示，不然，夙志棲霞，乃言咫尺，非關本誓之心，天台既是寄終之地，所以恆思果遂，每囑弟子，恐命不待期，一旦無常，身充禽鳥，焚燒餘骨，送往天台，願得次生，還棲山谷，修業成辦，乃可利人，但仰赴義門，多慚蒭淺，發心既重，輒課庸微，去聽慈恩，庶無忽促，政言天台營理，本擬十方，安立僧徒，非專為己，昔年修葺，願創伽藍，形可隨緣，香燈難絕，故欲遣修葺，冀憑方便，同途校具，淨人得蒙勝舉，并祈一旨，事並前諮，方乞寺名，屈作檀越，懼多煩沓，未敢同時，處處結緣，功德彌大，玉泉，十住，許垂恩為，唯待教旨，即遣僧使，冀藉光威，三寺遙荷，伽藍未整，功德已圓，仰鬧頻煩，言何能謝，沙門某白，摠持和南，復垂誨旨，益具仁慈，開士虛懷，隨感必應，本誓願力，何患不果，政言服道日淺，未堪違遠，深憑護念，開示悟入，玉泉，十住，天台本居，仰由勝功，能得建立，方須影響，永至金剛，江陵書及，會稽教下，並勒所司，以時發遣，謹和南，七月二十九日，智者禪師德尊望重，近年紆道，爰授淨戒，今修治彼州十住寺，造立西徂玉泉寺，並見請為檀越，復聞公等多結勝緣，大乘運通，良深隨喜，師今遣僧使志果，法才二人，還就玉泉寺法璨道慧法師，十住寺道臻法師經理，想加心影響，獎成妙業，公私覃福，幽顯同賴，法事遠白，不復暄涼也，楊廣呈，八月二日，摠持和南，麥序氣清，道體和適，福慧莊嚴，與時高勝，弟子至來未久，粗復可行，近頻降兩書，爰垂示功德，玄義刪削，文句入初，其舊維新，從粗至妙，會須披接，方豁煙雲，春律以謝，夏坐方結，敢違經教，涉暑出迎，白露宵團，秋風葉下，必預舟檝，迎近江陽，然仰勞著述，已涉數歲，般若多障，近願成功，日就月將，庶方啟沃，率貢別牒，示表虔誠，在敬無文，仰揆弘亮，其間珍德，續事音語，謹和南，納袈裟十領，龍鬚席二領，須彌氊二領，猶牛酥三瓶，薰陸香一合，又遣使入天台迎書云，摠持和南，霜氣已緊，蚊熱久袪，方恐洞沍，預取調適，今遣奉迎，祗禮非奢，謹和南，九月二十四日，切以今月佳辰，菩薩應世，奉為至尊皇后報恩功德，鎔寫靈像，度人出家，現在因緣福業無量，使五沙彌為弟子，輒當恭旨，作說戒師，年歲既小，別須和尚，必選名德為作依止，並賜法衣，即於眾前歡喜頂戴，沙門敬白，七月十九日，開府學士柳顧言宣教，金光明行法究竟，如十五月清淨圓滿，恩放流徒，矜免鞭罰，上開府潘惠達，儀同張四娘等，凡四十五人，賜令斟酌，謹即依事伸詳，切以一人出世，多人利益，淳善御俗，仰屬輪王，按此經云，若犯王法，繫縛枷鎖，諸苦惱等，悉令度脫，又灌頂經云，王當放赦屈厄之人，徒鎖解脫，王得其福，天下太平，雨澤以時，人民安樂，教旨符應經文，豈非宿植德本，慈善根力，謬以多幸，忝此大緣，率勵僧徒，清齋洗浣，龍王注雨，甘澤並周，爰開獄門，杻械解脫，徒流原宥，莫不蹈舞，殿庭稱恩，感戴加復，送以勝旛，仍懸寶塔，登高散花，燒香朗燭，並留供設，說法開示，咸令向善，其僧法運等，雖著法衣，不能修心，身犯國憲，取穢道流，忍力上來，戰心下恥，白大眾留七日，晨夜訓賚，暫依儐黜，使慙誡獎耳，沙門某敬白，十月十六日，開府柳顧言宣教，以法歲圓滿，爰降勞問，并施金色新製香爐奩一具，法衣一通，緜絹百段，燭三十挺，紙二千張，上廚果食等，剎那不住，節序相摧，老至易悲，觀心難諦，幸憑弘建正法，省無戒慧，實懼難銷，香爐起峯，蓮華奪豔，忍辱離塵，安行履躡，經稱受用，無作恆生，燭在夜燎，紙擬淨名，當機要施，法事忘謝，果食縑綺，道場同沾，歸福有在，辭略言外，沙門某敬白，七月十五日，摠持和南，雨乃要仰延暫阻，明間若晴，別當遣信，謹和南，七月二十六日，摠持和南，霜寒，道體康勝，弟子還來甫爾，未暇迎延，馳誠已深，今遣候接，冀近祗覲，謹和南，九月十六日，遠欽高風，未獲展侍，憮然西顧，以日易年，承遊止玉泉，創搆坊宇，名僧雲會，問道遠集，山林佳勝，有助禪悅，即事倐然，風雲永歎，涼暑珍嗇，續附承修，神足今還，敢申訊謁，信驛有會，方願祇承，蕭琮和南，自江東披破，弟子前預送京，不獲虔禮，於兹五載，丹誠懇結，豈筆札所宣，山川永遠，無因諮述，邃師奉命，爰到闕廷，天子降情，君主殊遇，新故崇待，南北傾心，可謂使乎使乎，仲尼是以興歎，仰陳勝託，有慰延欽，天高氣清，願道體康愈，棲真千仞，寂慮四禪，梁橞煙雲，餐悅法喜，固非世俗之徒所能稱讚，徵年衰事迫，可以意求，弟侄兒孫，隨時過日，撫塵擊壤，用畢餘齡，既達於窮通之數，亦不常以貧賤自恥，但覲奉翛然，實增馳欷，伏願珍重，繼復下承，脫值行人，賜訪存沒，開皇十三年九月十七日，前陳侍中．安右將軍．中書令．領軍將軍．南雍州大中正．新豐縣開國侯．弟子濟陽蔡徵稽首和南，吳縣維衞，迦葉二像，願更聚合修復，鄮縣阿育王塔寺頹毀，願更修治，剡縣十丈彌勒石像，金色剝壞，願更莊嚴，右三處功德乞修，沙門某敬白，摠持和南，仰承出天台，已次到剡石城寺，感患未歇，菩薩示疾，在疾亦愈，但於翹誠，交用悚灼，今遣醫李膺往處治，小得康損，願徐進路，遲禮覲無遠，謹和南，貧道初遇勝緣，發心之始，上期無生法忍，下求六根清淨，三業殷勤，一生望獲，不謂宿罪殃深，致諸留難，內無實德，外虛名譽，學徒強集，檀越自來，既不能絕域遠避，而復依違順彼，自招惱亂，道退行虧，應得不得，憂悔何補，上負三寶，下愧本心，此一恨也，然聖法既差，自審非分，欲以先師禪慧授與學人，故留滯陳都，八年弘法，諸來學者，或易悟而早亡，或隨分而自益，無兼他之才，空延教化，略成斷種，自行前闕，利物次虛，再負先師百金之寄，此二恨也，而年既西夕，恒惜妙道，思值明時，願逢外護，初蒙四事，既勵朽年，師以學徒四十餘，僧三百許，日於江都行道，亦復開懷，待來問者，儻逢易悟，用答王恩，而不見一人求禪求慧，與物無緣，頓至於此，謬當信施，化道無功，此三恨也，又作是念，此處無緣，餘方或有，先因荊潭之願，願報地恩，大王弘慈，沛然垂許，於湘潭功德，粗展微心，雖結緣者眾，孰堪委業，初謂緣者不來，今則往求不得，推相既謬，此四恨也，於荊州法集，聽眾一千餘，僧學禪三百，州司惶慮，謂乖國式，豈可聚眾，用惱官人，故朝同雲會，暮如雨散，設有善萌，不獲增長，此乃世調無堪，不能諧和得所，五恨也，既再遊江都，聖心重法，令著淨名疏，不揆闇識，輒述偏懷，玄義始竟，麾蓋入謁，復許東歸，而吳會之僧咸欣聽學，山間虛乏，不可聚眾，束心待出，訪求法門，暮年衰弱，虛當開化，今出期既斷，法緣亦絕，此六恨也，在山兩夏，專治玄義，進解經文，至，為三十一卷，將身不慎，遂動熱渴，一百餘日，競疾治改，際此夏末，慮有追呼，束裝待期，去月十七日，使人至山，止留一宿，遽比螢光，早希進路，行過剡嶺，次至石城，氣疾兼篤，不能復前，此之義疏，口授出本，一徧自治，皆未搜簡經論，僻謬尚多，不堪流布，既為王造，寧羞其拙，囑弟子抄寫後本仰簡，前所送玄義及入文者，請付弟子焚之，天挺睿智，願一徧開讀，覽其大意，餘無可觀，貧道灰壞雖謝，願留心佛法，詢訪勝德，使義門無癈，深窮佛教，治道益明，徧行徧學，是菩薩行，如來滅度，法赴國王，貧道何人，慧門憑委，欣然就盡，沒有餘榮，但著述延歲，文義不同，悵然自慚，生來所以周章者，皆為佛法，為國土，為眾生，今得法門仰寄，三為具足，六根釋矣，命盡之後，若有神力，誓當影護王之土境，使願法流衍，以答王恩，以副本志，菩薩誓願，誠而不欺，香火義深，安知仰謝，願觀泡幻，知有為法一切無常，會而不離，終不可得，唯當勤戒施惠，以挋四山，早求出要，豈須傷法，煩勞聖懷，蓮花香爐，犀角如意，是王所施，今以仰別，願德香遐遠，長保如意也，南嶽大師滅度之後，未有碑頌，前蒙教許自制，願不忘此旨，南嶽師於潭州立大明寺，彌天道安於荊州立上明寺，前蒙教影護，願光飾先德，為作檀越主，貧道在世六十年，未嘗作有為功德，年暮力弱，多闕用心，又香火施重，近於荊州仰為造玉泉寺，修治十住寺，並蒙教囑彼總管蘄郡公達奚儒，僧齎教書至夏口，而蘄公亡，書未及赴，慈恩已足，願為玉泉寺作檀越主，今天台頂寺茅菴稍整，山下一處非常之好，又更仰為立一伽藍，始翦木為基，命弟子營立，不見寺成，瞑目為恨，天台未有公額，願乞一名移荊州玉泉寺，貫十僧住天台守，乞廢寺田為天台基業，寺圖并石像，發願疏，悉留仰簡，泰平聖世，皇風整肅，菩薩淨土，不可思議，切見諸州迭送租米，車腳皆三五倍，於公斂不多，私費為重，典章處分，別有深規，貧道不閑，忽言國式，輒謂無米之州，運送宜爾，有米之州，當地輸送，則無此私費，管窺未見理，若於式有妨，請不須論，於事有益，願為諮奏，使蒼生慶賴，然國是王國，民是王民，加修慈心，撫育黎庶，犬馬識養，人豈忘恩乎，昔聞齊高氏，見負炭兵形容憔悴，愍其辛苦，放令出家，唯一人樂去，齊主歎曰，人皆有妻子之愛，誰肯孤房獨宿，瞪視四壁，自儐山林，以此觀之，出家難得，今天下曠大，賦斂寬平，出家者少，老僧零落，日就減前，貫帳時，或隨緣聽學，或山林修道，不及帳名，雖復用心，常懷憂懼，此例不多，悉有行業，願許其貫首，則是度人出家，增益僧眾，熾然佛法，得何量功德，昔三方鼎力，用武惜人，今太平一軌，修文修福，正是其宜，又末法眾僧，多行不稱服尚，不挾人意，况扶經律，王秉國法，兼匡佛教，有罪者治之，無罪者敬之，起平等不可思議心，則功德無量，此等之事，本欲面諮，未逢機會，奄成遺囑，亦是為佛法，為國土，為眾生，若能留心，功德仰賽，臨命口授，言盡力窮，期迫戀多，知復分說，大善知識，菩提為期，沙門某白，開皇十七年十一月，菩薩戒弟子摠持稽首和南，先師天台智者內弟子灌頂，普明至，奉去十七年十一月二十一日遺書七帋，手迹四十六字，并淨名義疏三十一卷，犀角如意，蓮花香爐等，跪對修讀，摧振於心，舍利儼然，德音具在，迦葉狼跡，身證遙追，曇光天台，安禪近躡，誠復如來雙林，四部號慟，而涅槃遺教，法更殷重，況乎五百歲後，四依拯溺，深順佛旨，居世同凡，將欲涅槃，現希有事，五品十信，已自皎然，彌陀觀音，親來接引，去德兹永，乃增悲戀，追悟今生，還慶夙稟，所恨淨名經疏，不重親承，由冀尋研，用補咎悔，追惟障惱，現機未發，逖聽前聞，亦有成就，非徒悟有淺深，抑又時或早晚，佛滅度後，得聖巨多，道耀他方，明來曉示，在思即世，忽奉大師，良由夙緣，積曾親近，愛覃來命，必垂影響，不捨本誓，筆迹具存，是用歸誠，憑靈戒懇，跪受經疏，如意，香爐，虔禮西方，心口相誓，手探卷軸，最後殷勤，即於今月十八日，仍感瑞夢，是知濟度，已降舟航，唯願即日在寶池遙開蓮華，令居淨域，近溉濁心，世世生生，師資不闕，革凡登聖，給侍無虧，但義府鈎深，遺文淵博，雖加策駘，終畏面墻，特希溉以醍醐，如出香乳，照以暗井，即顯真金，然後仰藉神通，俯厲精力，別詢明僧，奉揚法味，普共含生，作大利益，斯則弗違提獎，同登彼岸，最勝最上，就此為尊，灌頂所送最後淨名義疏三十一卷，至，謹即裝治，善書習讀，逮旨爾前玄義，入文解釋，付弟子焚之，即付還使，遣對燒蕩，犀角如意，蓮花香爐，遠以垂別，輒當服之無斁，永充法事，今奉施瓷瓦香爐，供養龕室，遺旨以天台山下遇得一處，非常之好，垂為造寺，始得開翦林木，位置基階，今遣司馬王弘創建伽藍，一遵指畫，寺須公額，并立嘉名，亦不違旨，佛隴頭陀，並各仍舊，使移荊州玉泉，十住守天台者，今山內現前之眾，多是渚宮之人，已皆約勒，不使張散，豈直十僧而已，所求費寺水田以充基業，亦勒王弘施肥田良地，深蒙擁護，當年別資給行，送經一藏，依法為先師別供養具，鍾幡香等，又施錢直，且充日費，鄮境靈塔，吳內石像，剡縣彌勒尊儀臥疾之處，竝使裝飾，亦不仰異，荊州玉泉寺既是為造，理當異餘道場，其潭州大明寺，荊州十住，上明寺等，先以敬許為檀越，無容復乖今誨，使製南嶽師碑，即命開府學士柳顧言為序，自撰銘頌，所囑僧有罪治，無罪平等，切以涅槃羯磨，經有誠文，正論治國，金光明品，住持三寶，弗敢墜失，又令加修慈心，撫育民庶，犬馬識養，人豈忘恩，蓋聞外書為教，仁尚恕物，內典居宗，大慈為首，在文雖異，詣理實同，不有君子，其能為國，不有菩薩，豈濟含生，又以僧未貫藉，許其出首，適奉詔書，冥符來及，見機而作，所謂後天而奉天時，糧運轉輸，深關軍國，前已表聞，所司未報，終當方便，必期諧果，及承寄囑，斯復能照他心，前來仰答，無違意旨，庶藉薰修，福祐國家，灌頂，普明，面引詢訪，具述遺形，宴坐宛若平生，轉恨失時，不重餐義味，仰揆定力，如須彌峙，法臘云竟，切願與迎，一到江陽，還入禪眾，道俗接足，人神頂禮，即當奉送，復彼山龕，庶藉瞻仰，能開心目，深願道力，不孤所請，雖厚恩申報，具在願文，而實宜加護，實須酬仰，二僧今反，輕奉報書，遠拜靈儀，心嗚載咽，謹和南，開皇十八年正月二十日，正月二十九日摠持和南白，諸行無常是生滅法，諸佛及緣覺尚捨無常身，大師智者遺應遷神，哀摧抽惱，不能自勝，念當戀慕，追慟難忍，永矣奈何，當復奈何，侍者灌頂，普明二人，齎送別書，觀心論，淨名疏，犀角如意，蓮花香爐，并智越法師一眾啟，見對增哽，德音若存，即遣條流，移神靈迹，祥瑞炳著，自述分明，舍利全身於今安坐，非證聲聞小果，定入菩薩大位，素聞得法華三昧，方騐不退法輪，面覩彌陀，觀音，大勢至，以宿命智反照，四部弟子豈不努力，自揆寡薄，無以申報，唯當敬依付囑，不敢弭忘，應建伽藍，指畫區域，須達引繩，天宮即應，至金剛際，既有要道，當建繕造，一遵本意，昔宣尼去沒，弟子守墓三年，子貢之徒乃至六載，况乎方置精舍，永樹福基，彼現前僧，慎勿張散，但使謀道，何患無食，期取來生，西方非遠，必若懈退，寶池極遙，今遣使人於佛隴峯頂虔誠懺禮，修福建齋，具如願文，略伸鄙意，二僧今返，指此慰書，楊廣白，十一月五日，天台沙門智越一眾啟，司馬王弘至，僧使灌頂，普明還，奉正月二十九日教，賜垂慰問，并宣口教，優訪殷勤，謹對龕門焚香跪讀，言理哀切，痛絕魂心，遣囑累從，亡存戴荷，師在之日，常有誨云，今得寺基，為王創造，非爾小僧所辦，別有大力勢人，後當成就，恨吾不見寺成，爾時莫惻所由，今蒙繕造，方醒前記，冥相符合，不可思議，經藏法寶，出世舟航，諸佛所師，眾生津導，永鎮佛隴，依止受持，鍾，旛，香等，施安供養，法鼓警悟，利益人祇，於僧法會，功德圓滿，伏想幽靈，慈悲遠鑒，謹於齋日，披讀願文，法席悚心，求入願海，蒙賚齋粮，恩給田地，基業無盡，施命無窮，有待多煩，隆恩難報，教旨維是現前僧，不令張散，伏惟弘護事重，精舍將圓，同學門人，方憑依止，龕室儼然，何心違離，况垂嚴教，益懼丹誠，謹當克厲，倍加心力，但一眾失蔭，永遠慈願，追慶夙緣，還蒙復護，欣悲交至，臨啟涕零，謹啟，開皇十八年二月十二日，歲序推移，日月如逝，智者遷化，已將一周，追深悲痛，情不能已，念衷慕感慟，何堪自居，今遣典籤吳景賢往彼設齋，奉為亡日追福，遲知一二，楊廣和南，開皇十八年，天台寺故智者弟子沙門智越一眾啟，典籤吳景賢至，奉教為先師亡日設齋，僧眾五百，一時雲集，冥途雖隔，感應道通，越等不能灰滅，奄及諱晨，追慕慈容，悲哽稽首，抆淚啣餐，不勝荷戴，謹啟謝聞，謹啟，僧使灌頂，智璪至，覽十一月三日書，并陳靈龕應迹，現形放光，彈指流音，應念傳響，斯實不思議力變化多方，感悟有緣，示希有事，慎終追遠，感歎相深，在昔雙林，示滅非滅，多寶獨塔，俟時涌現，爰在狼迹，迦葉分身，乃至靈山，迦文留影，眉毫散彩，指端震室，豈非像教能度無邊，是大因緣，聞善知識，永惟宿昔，獲承師範，德音盈耳，神光在目，方憑靈瑞，係踵菩提，肅承靈誥，宣慰南服，山眾法徒，同志為友，會成等侶，方共舟航，歲暮凝寒，念皆道勝，天台名嶽，海岸所推，修建大林，多慚重閣，三時設供，四事不周，想甘禪悅，以同法喜，其閒敬德，信次相聞，今遣員外散騎侍郎張乾威送僧使還山，於舊所設供，庶同甘露，能變粗澀，亦憑香積，證道融銷，書不盡言，反此無悉，楊廣和南，天台寺故智者弟子沙門智越一眾啟，使人兼通事舍人張乾威至，謹領前件物等，並皆完淨，仍即陳羅先師舍利龕前，具宣來令，并唱施物，又千僧法齋，伏惟弘護殷勤，慈澤周至，香爐微妙，天匠莊嚴，洪鍾和雅，震集凡聖，勝旛舒斾，疑懸梵宮，酥麨鹽桃，請同香積，法衣淨飾，無著離塵，氈物豐多，驚眩視聽，千僧雲集，布滿山庭，爰降王人，光顯林谷，奉對靈龕，必神通攝受，標擬眾聖，冀願海莊嚴，越等凡微，謬當恩沐，慈潤重沓，難可克勝，合眾虔虔，如履冰刃，不任戴荷之至，謹啟謝聞，仁壽二年正月六日，灌頂，智璪等至，在寺眾來書，財施為輕，法門標重，檀波羅蜜，般若尊成，不具兩緣，寧俱解脫，施者咸共忘言，理至迹指，寧復辭弗，楊廣和南，天台寺故智者弟子沙門智越一眾啟，伏惟殿下，睿德自天，恭膺儲副，生民慶賴，萬國歡寧，凡在道俗，莫不舞抃，况復越等，早蒙覆護，曲奉慈惠，不任悅豫之至，謹遣僧使灌頂，智璪等，奉啟以聞，謹啟，天台寺故智者弟子沙門智越一眾啟，伏聞龍樹遷化，天竺為立伽藍，寶誌云亡，梁國盛修開善，良由菩薩本誓，互相顯發，凡是聲聞，但知稱讚，伏惟亡故和尚，具難思之德，作天人之師，安禪涅槃，示希有事，披按經律，千載一聞，妙德照彰，興於聖世，伏惟尊師重道，爰繕伽藍，建立之所，甚得山相，先師嘗言，其地必待良緣，追尋此記，稱會今日，即寺居五峯之內，夾兩澗之流，堂殿華廠，房宇嚴秘，方之淨土，用集神仙，成就已來，先師恒垂影迹，聖境雖遙，有感斯應，既興塔廟，故顯靈奇，爰示諸佛，咸同攝受，越等庸薄，謬齒門徒，仰慚棟宇，府勵心力，常於寺內，別修齋懺，恆專禪禮，庶藉熏修，奉酬聖澤，不任喜荷，謹遣僧使灌頂，智璪奉啟謝聞，謹啟，天台寺沙門智越一眾啟，竊聞金輪紺寶，奕世相傳，重離少陽，時垂御辨，伏惟皇帝菩薩聖業平成，纂臨洪祚，四海萬邦，道俗稱幸，越等不任喜踊之至，謹遣僧使智璪奉啟以聞，謹啟，仁壽四年十一月三日，括州臨海縣天台寺僧智越等啟，天台寺沙門智越等啟，使智璪還，奉宣正月十三日勅旨，并賜物五百段，謹即集眾佛前，謹對使人如法呪願，越等有幸，喜逢聖世，伏蒙慈勅，喜懼已隆，復領厚賚，恩賜彌重，竊惟輪王地水，已覺難消，天府妙物，寧恭受用，庶藉勅慈，又承佛力，罄竭心膂，道師遺訓，專修禮誦，上答天澤，不任悚荷之至，謹附楊州使奉謝以聞，謹啟，大業元年三月十七日，自到靈溪，泰然心意，高低峯頂，振錫常遊，石室巖龕，拂乎宴坐，青松碧沼，明月自生，風掃白雲，縱目千里，名花香果，蜂鳥啣將，猨嘯長吟，遠近皆聽，鋤頭當枕，細草為氊，世上崢嶸，競爭人我，心地未達，方乃如斯，儻有寸陰，願垂相訪，自別以來，經今數載，遙心眷想，時復成勞，忽奉來書，適然無慮，不委信後，道體如何，法味資神，故應清樂也，玄覺粗得延侍，欽詠德音，非言可述，承懷節操，獨處幽棲，泯迹人間，潛形山谷，親朋絕往，鳥獸時遊，竟夜緜緜，終朝寂寂，視聽都息，心累閴然，獨宿孤峯，端居樹下，息繁餐道，誠合如之，此寒山子所作楚辭也，今亦在集中，妄人竄改附兹，至不可讀，放翁書寄天封明公，或以刻之山中也，熹啟上清泉老，每往，兒輩附問，黃壻得之，聞久時得書也，未暇寫得，催寫得轉寄去未晚也，寒山詩刻成，幸早見寄，有便只附至臨安趙節推廳，託其尋便，必無不達，渠黃巖人也，熹啟上國清南公禪師方丈，丈入都屬，弟聞先人之變，倉卒歸，不得一通聞問，忽忽至今，弟且釋衰麻矣，丈在諫省大有氣色，弟每讀丈疏，未嘗不斂膺嘆服，吾黨中有人哉，聞足下亦在艱，何艱也，又不知足下何時過此，不及相物色，一遂把握，悵結如何，天台，鴈宕久在臥遊，亦不及足下在家一瓢一衲，了此一段勝緣，敢邀足下寵，通一語於山靈也，清涼菴傳光上人欲因不佞延妙峯法師建楞嚴法會，妙峯，不佞方外至契，其說法如師子吼，而光上人戒行粹白，肅如秋霜，固吾輩所宜庇護者，但不佞遠在千里外，惟足下勿辭，作功德主，幸甚，因附不腆奉唁，并展所懷，孟春猶寒，惟珍愛是，不肖弟奔走風塵，逖違謦咳，往往於屠長卿所，得聞足下以菩薩身權現世界，獨挈空宗，善護持諸法，恆思得一當足下者，未有其繇，年來枘鑿世味，宦轍非心，輒思退處，青山白雲，一瓢一衲，尋方外遺籌，而先慈奄棄，情緒荒迷，跣奔已來，跧伏郊坰，即城巿閱月不一入，蓋熏氛之厲屬饜也久矣，今兹不肖於心性大事，即未能有所悟入，而生來七情頗淡，雖亦齒縉紳大夫後，然未嘗以一旦機關嗜好之便，輕彼丹元，即僅僅不大墮落於鬼趣畜道，然亦挽寸莖而絕百仞之淵危矣，足下倘便度石梁，入鴈宕，不肖當持鉢相隨，冀一開悟至趣也，辱諭光上人者，以妙峯法王相託，幸為轉致，嘉幣之致，榮施存歿，并用百稽顙於下，執事者覆瓿之業，是輪轉種子，大可笑，附以助足下噴飯也，弟為營先人一丘，走苕霅間，雨後偶眺郭外青山，而光上人者以足下報書至，若從五色雲中墮下，展讀之，口齒俱香，兩腋欲舉，快哉如佐揮麈於天台赤城間矣，足下方負時望，何得遽言餐霞，丈夫處世，一龍一蛇不必有意，若弟者，自目堅瓠，無當于時，即蒙主恩，放之長林豐草間，以遂野鹿之性，故其宜也，足下自當以拯人慈物之為心，策大人之業，何作厭世語哉，弟年來好釋氏書，於心性之旨略窺一二，須是實悟實證始得，欲進其道，大都從一念不自欺始，而以古尊宿機緣語句為緣，世間說玄說妙之徒，如渴鹿逐陽焰，終無益也，今寄足下大慧語錄一部，足下幸一觀之，自有入處，如有疑情，不妨相見時共為商略也，承寄惠佳集，侑以二幣，秪領，妙峯座主具大辯才，得安法席，四眾之幸，足下幸善護持之，光上人還布此，似此五濁世界之民，又生長海濱，習氣相矜，昏迷大道，名為可憐憫者，非一旦夕矣，尊師多聞大慧，獨了空宗，此間一二善信男子，洗心皈依，如火宅追亡，良非浮偽，而傳光為之倡，欲不肖僕為之先容，倘尊師遂發菩提心，卓錫於天台，鴈宕之間，令濡首汨溺之徒，得聞鈞天廣奏，一躍彼岸，何啻以七寶布施，不肖翹首以俟，伏祈台慈，武林一別，聞問杳然，不審比日道體何似，震旦國中天台種子，惟師一人，不可不自愛，倘藥餌之暇，望一思有門頌註，惠教為感，即日秋序，涼風動幃，浮生過客，閃眼無常，我輩幸受法熏，倘一蹉過，與庸人何異，願師珍重，作我輩津梁，尊恙良已，更祈振錫，以慰渴想，風便馳此，不多，久別法座，注想為殷，午日養疴，入天台山中，擬造蘭若，一聽玄譚，以清俗慮，而淫雨如注，坐臥小樓者十日已，乃遣人問道履，知上人方登壇揮麈，說法於紫雲，聖水之間，徒有黯然下山焉已，不佞兩疏乞骸，未蒙允覆，只得勉向齊魯一行，俟明春再作歸計，方在懷念，辱手翰，跫然空谷，重以宗鏡之賜，至讀楞嚴玄義，上人傳佛心印，以救迷情，韞藉不可思議，功德亦不可思議，何幸也，戔戔不能成禮，聊道遠忱，并附謝，上人登壇說法，開悟迷途眾生，功德無算，不佞深為山海諸橫慶幸，乃抵家，百冗蝟集，無能遣一介握脫粟半粒，趨香積廚中作共具，至辱佳品之賜，則何當焉，然不敢不拜，容少間耑致忱也，言下解縛，會中有人否，有則幸以相示，前走天台山中，不獲一晤，兹聞且閉關矣，僕又沾沾升斗，促裝西行，未卜再會何日也，蒙賜，謝謝，令師窀穸，定於何時，小銜篆額，并附上，海會寺今涓中秋佳節，敦請大法師登蓮華寶座，演說首楞嚴經，一真破妄，明了義於覺皇，七處徵心，現尼珠於大眾，攪長河為酥酪，變大地為黃金，有情無情，人非人等，均沾法旨，並證真如，法師講經，甘露洒心，金鎞抉眼，道俗同皈，人天來聽，不慧得入蓮華座，領無上妙義，三生致幸矣，頃乃以小女分娩，往一看之，臥內體受穢惡，恐為韋馱所訶，不敢溷入法壇，凡夫無緣，良可歎息，故知愛河即苦海矣，敬撰得俗偈四章，聊寫欽挹，臨風神往，不沾法乳，又八閱朔，沉淪苦海，何啻盲龜，雖達一切本空，其柰六根擾亂，髮日白而事日繁，誠未知所稅駕耳，造化弄人，可歎，可歎，乃者育公憫眾生苦，發大道心，假鉢飯於眾香，迎法王於靈鷲，演首楞嚴了義，顯常住真心，豈惟有識蒙恩，亦使無情獲益，正我兄來，拜師手教，知懺期已滿，法體輕安，三昧現前，不言可卜，再讀，語語醍醐，言言寶筏，手書口誦，不能自已，因恨遇此良師，不能少竊餘潤，徒汨沒於紅塵苦海中，未知止泊，真可痛心，仰視上剎，已若隔十萬億佛土矣，何况極樂國耶，承委決疑行願二門及五百問經，龍書實不堪登梓，平生所最歉者，非敢方命，唯吾師有以亮之，我兄還，肅此，附候起居，先得二首，詞理紕繆，不足辱法眼，幸一目擲之，久不奉大教，神馳可言，隆比刳心學道，苦志參宗，繙閱藏教，叩請明師大乘宗旨，頗有小悟入處，天台無盡法師者，嗣智者大師法衣，傳天台四儀教觀，無理不詮，無義不了，叩之如弘鐘，探之如巨海，蓋夙慧既明，藏教復熟，真燭昏之寶炬，抉翳之金錍也，東浙遠邇，屢登講席，靈蠢咸獲利益，龍象無不皈依，獨於吳中似未有緣法，隆念明公人倫師模，道門宗匠，豈可不知當世有此明德沙門哉，今幸其以緣事出遊，特秉虔心，推轂門下，惟立進而與之語，倘道法果精，鄙言不妄，可作興都講，開示有情，廣利人天，同除垢穢，明公之功德不淺矣，師居天台佛隴，即智師傳法道場，名山儼然，靈蹟猶在，向無大殿崇奉聖師，今欲募化人緣，創此勝事，往年僕與蛟門沈公，赤水屠公等，共募建舍利殿，今將落成，住持無漏上人擬講楞嚴妙經，以報答諸檀越，伏聞師道行純備，內典精通，敢請飛錫育王，登壇講演，緇俗不勝仰望，與丈不相聞問，且十餘年於此矣，吾兄弟中如丈知愛，能得幾人，迺令疏闊至此，衷情非不念之，實苦纏縛，擾擾度日耳，日者道况何似，想山中靜攝，神王天全，大是樂境，第胸中經濟，百不攄一，恐更須了償簪紱中業債耳，不肖向以老母故，家居五年，己巳歲，為簡書趣出，蹇命之人，行與禍會，昨春即遘先慈之慼，扶服奔歸，今已屆小祥矣，宛轉草土中，如不欲生，倘從是溘先朝露，即期與丈握手，再敘生平，其何日之有，言之哽塞，兹因天台無盡講師歸，附此為候，其人戒律精嚴，經義了貫，此行原以講經而來，兹歸將復開講於太平柳纂菴，恐庸俗凡夫不知皈向，或致陵𢢔，求丈破格一護持之，此大功德事故，知丈之不靳也，衰中不能作莊，啟統在亮原，不盡，日承清供經籍之惠，感仰大慈，未可云喻思議矣，緬惟大龍道場將告成事，皆大歡喜，此之功德，其誰比隆師之力也，第教門宏演，契慕孔多，茲敝邑雙雲塔峯之側瑞相禪寺，法足性超等，竊聞古剎重興，焚修唯謹，顧念覺路尚迷，諸天玄遠，敢會大眾，皈依大師，矧此地為吾巖第一法界，迺者杖錫曾飛，雖非常住，卻有夙緣，固知師不我靳，而超等猶懼善信未孚，福力淺鮮，更託不慧代匱宰官為容，倘蒙慈允，肯來開席，不慧當為護持，則紫阜雙雲之浮屠數級，將拔地柱天，即瑞相一，古佛堂未必不與祇園太子爭勝也，隆竊伏草莽，雅聞老公祖，方今人倫標的，吏治冠冕，私心向往，欽挹有年，敝同年王太初數貽書，招不佞為台蕩之遊，擥結名山，樂觀德化，神飛可知，乃以向平昏嫁事羇人，而王鴻臚亦驅車南去，遂輟裹糧，嘗結念寒拾應化，智顗焚修，道場天台佛國乎，至今不乏名德沙門矣，隆從佛隴幽溪法師無盡燈遊，此沙門精通三藏，力修教觀，嗣智師之法衣，弘台宗之絕響，屢登講席，開示善信，利益人天，不佞隆之從事佛門，賴此僧提誨多矣，茲赴黃巖方山淨名講佛法，所在時有魔事，闡提無賴，或有溷嬈，非得宰官弘護，講席不安，敢乞老公祖轉致下情於署，黃巖事，老公祖發一紙，鎮靜此山，了此善緣法事，幸甚，感甚，手勒此牋，台亮萬萬，山民頃入武林南山，與敝道友虞德園居士禪棲兩月，方修出世大事，而東西邊報，時入山中，狡夷跳梁，廟堂失策，野人雖結跏蒲團，亦未免漆室之憂，因相與抵掌海內真正大英雄，異日足負乾坤擔子者，虞君首推轂台州理劉使君，使君氣雄萬夫，胸苞三略，且盛延攬豪俊，究心時務，今天下必有事矣，匡扶整頓，數必有歸，如謝太傅之於晉，李鄴侯之於唐，皆玄宰主張，非繇人力，民采近代士大夫之論，往往以此事屬明公，明公努力，民以雕蟲盜虛聲海內，然生平抱負實有不止於此者，幸不為人知，巖棲谷飲，可得終老矣，民有方外法師無盡沙門，精通內典，嚴持戒行，為方今佛法龍象，山民參請有年，善信依皈甚眾，近赴黃巖道場開講，貽書不佞，求明公為法門弘護，仍望轉屬黃巖視篆郡公，同作大功德主，幸甚，山民仰明公千秋豪傑意氣，故敢輕通此訊，不佞隆跧伏勾甬，距天台咫尺，相望明公風采聲猷，私心欽注之日久矣，丈人若王鴻臚太初，王太僕樓峯，數招道民為寒明，石梁之遊，蹉跎未往，山靈笑人，郡伯簡公，隆同年同事司馬署中，歲頃嘗以一札侯之，且與訂天台之約，寓書者為一沙門，想尚未達也，俟郡伯報書至，便杖履南行矣，子晉治桐柏宮，劉阮入桃源，石梁最深處，豐干，寒拾應化靈巖，智顗大師演台教佛隴，仙釋勝蹟，此土為最多，道民神往可言，佛隴近有高僧無盡傳燈者，精通教觀，力紹台宗，性地開明，德行醕白，法門領袖也，善信皈往，不佞隆亦師事焉，頃赴黃巖方山淨名講席，恐有魔阻，法席不安，求老公祖為三寶作大功德主，頒一禁諭，鎮靜此山，終此勝事，幸甚，幸甚，惟公祖人倫準的，大道宗盟，故不敢以未同自外，輕溷尊嚴，不任皇悚，春杪得侍座末，與聞奧義，迷途之人幸藉津梁，為幸已大，又辱憫念哀悃，主持法事，使客死之魂歸於故鄉，沉滯之魄登彼樂土，則師實有大造於不孝，甯可為報哉，即師固以普度示慈悲，不以屑意，乃不孝凡夫之心，何能已已，別來又復三月餘，諗知法從已歸山中，白雲紅葉，清溪紫煙，遙想禪心，更增超曠，不孝擾擾塵中，日復一日，雖嚮往常切，而罪過日叢，近接翰札，殷勤指示，不勝慙愧，何時得更覿慈容，披領砭教，是庸愚之至幸也，上足去，附此為候，統惟鑒亮，不具悉，阿師比來四大安和否，唯有跂慕，弟子鹿鹿塵坌，苦無善狀，未知何所稅駕，不識吾師，何以開示，四明故來多佳士，師法旨玄義，如須彌山王，慈雲法雨，何所不被，弟子聾瞽凡愚，諸佛所最憐愍，師獨無意耶，異日當肩瓢過赤城，三帀蓮座，幸不惜一轉法輪也，上足來拜，同歸，浮幻二書，如獲牟尼寶珠，第不得吾師片言，內懼不為有道所齒，豈勝股栗，頃有白門之遊，微行口占，長句奉懷，殊不成語，藤鉢一事并往，儻晤朗初上人，為道相憶，日望栝旋，為窮仙都之勝，不知入甌也，眾緣既集，勝事可舉，善心人人本有，第以法喜神化，率未有不格心者，助緣護法，須得本處宰官信士，已作五書，遍仗其出力，此可如願，勝於他仗，熟計為便，故行之爾，道場不宜婦女混入，似宜戒嚴，惟加之意，更珍道體，為慰翔鳳，菴得老成住持，以一通經宗者侶之，二能作務者供之為妙，可以相訂，期畢而至，今不別招，無虛此願，秋具尺牘，專力訊講席起居，至則師已還天台矣，會東嘉人士道法筵之盛，甚慰，了心上人來，得手劄，更悉潮音一鳴，六種震動，第不知東廊闍黎有偷法者否，比正中比丘至，又欲屈上堂了玄義，此自美舉，但恐維摩示嘿，斷此葛藤耳，然為百松未究之緒，了此遂為壁觀，亦無不可，冷煖自知，他人無能喻也，愚衷書在冊中，不審師謂何，不佞再奉新命，有如登場戲劇，心已厭之，即當控辭翔鳳仙都間，冀與諸善知識作期同出生死耳，比丘旋，草草不既，法師久住名山，弘開法席，導引善信，廣利人天，寶花繽紛，香供絡繹，偉矣，盛矣，不慧久慕樂邦，尚沉苦海，雖熏修之念不忘，而攀緣之塵未斷，追憶與師周旋時，於今未免退惰，所以轉想巾瓶，皈依更切耳，舍利理公上來參便，布此為訊，理公佛法通利，高足白眉，再訪名德，當大透悟，羨之，羨之，因風契結，頃會知駐錫幽溪，茲聞又浮杯瑞龍之河，指蓬萊矣，公彼此去住，莫非緣法，迺不敏俗士，寒山盟左，初緣則甚悵惘也，望高明勝地，奚啻萬百千丈上哉，惟是萱花蕨粉之惠，則香積妙蓮在按，一切世味坐忘矣，即習靜小樓，跬步不出，皆公教也，謝謝外，舊作書扇一柄奉寄，幸慧照一笑，逢甬東諸名公為道材也，當專修尺寸，謝小樓大作，造次不敢率爾附牘，大師憫念濁世，隨分津梁，側聞大闡宗旨，弘宣妙諦，鴻思切窹寐，非復可解，憶去年飛錫下臨，猥以凡夫，荷蒙汲引，而先太君冥福，庚叨普度，西方當必立證，恨慧心未朗，懵懵無知，竟不審作何品地，哀戚之中，百身莫贖，輒又念道力與作功德，銜感如恆河沙，算數譬喻所不能及矣，鴻從齠年，世味已澹，凡人間富貴福澤，名譽是非，差可不關其靈明，只此生死未了，近頗能持蔬奉律，先遵五戒之首，未度先期度人，捃集慈向，聞已達於尊聽，謹奉呈覽，教頗不謬於如來否，嚮辱委作講堂大書，自知醜惡，閣筆許久，祕藏來云正虛顏以待，則鴻之逋負甚矣，偕二聯並塗染以塞諾責，恐不可用以累萬方觀瞻耳，鴻方買舟北征，定省家尊，以詰旦發，冗次草率，具詹法從，伫候指教，啟我愚癡，歲前接雲漢令徒書，迺聞杖錫還山，擬今正乘閒走訪，踐石梁之約，又緣感恙，倦於屐履，豈山靈厭我凡夫而尼之耶，茲承翰惠，幸徼清福，為感良多，師王南吼，蟻子北遊，萬里相懸，未外徧吉尊者一毛孔耳，况座下方舉眉間，白毫光明，四花六振，即無明為真明，三變千涌，以永嘉為嘉會若是，當不慧末弟與座下時相把臂，而半座風月未許他人分卻也，頃在京師會達觀老人，機緣甚偶，此老孜孜以開戒為念，適人主獨於沙門一宗，有意作大檀越，諸當道中一時肹蠁，慕道者不下數十輩，放生戒殺徧行宮掖間，但講解稱師者，未免楓落吳江之誚耳，得座下飄然而北，末弟願以弘誓佐之，俾吾祖九旬之玄不間南北，一何快哉，此座下於是必有夙願，毋俟餘人之喋喋也，仰雲為法門之誼，不遠千里過弟，且有永嘉之行，敬附八行為訊，臨楮莫罄欲語，去秋一別，忽焉至今，伏想法履，勝常為慰，去冬曾付一牘梓上人，為今歲懺期迎主法席，屬時事有所韜避不果，投明歲懺期圓滿，惟慨然臨貺至禱，法華懺為諸懺中王，我輩誓畢生修習而勝果三期為之弄引，嗣當擇勝地踵修，法門旗鼓，非師兄誰屬，首事仲春，先期布此，秋暑未退，惟為法門珍護，謹疏，象駕載諸珍，委兔窟，會與鹿豕遊，且向狐丘，未能迎侍，殊惘惘，今日將力疾赴期，聞教中止，祴花三十八趺，似隋宮翦綵之餘，散之每鮮好不萎，當是所需也，沉速香各一瓣，爇鵲尾爐中導六牙香，象駕或可如願，願付典者，比正熱，清眾幸好安隱，少間便操杵來充八部矣，憒憒言不多及，雨浹日，堂中如待漏院，不成灌頂師耶，甚念之，速香四兩，比前似多液，致充月朔之供，梅漿一甖，飲郭公泉用之，涼屩一承千輻輪，不借九承諸白足，六日旋繞，願步步生蓮花也，貧里人不當供養，開之先生解懺來侍，不慧同之矣，預白，祝融挾炎威以當，大雄用雪山醍醐敵之，便退三舍，正爾不煩崇甯居偃月刀也，不慧令梓公從事矣，君家治病法門，助以水觀，七軍不盡沒乎，諸師力戰，定無堅壘，第揮汗成雨，難以滅火，不若理懺為強，一實境界，何事不攝，而必偏袒敷袵，使火攻者得其便也，幸轉諭之，毋謂居士孱，示弱於魔，日者河魚腹疾，無由聽麈談，見淨侶得通得慧之狀，想自恣日不自恣，後月月圓，果乃圓耳，蓋所三請者如此台志，若紺螺髻不容尸作花冠，疾間當施竹皮肉頂，終拂去矣，聞欲入諸方外人，俟剞劂時助涓埃也，聞有斗母書，思一證所授，即病未閒，他日以書來，以序往何如，委頓極草草，鄰山新粟，奉供諸尊者，不慧苦滯下，復以頑痰故，嘔血作沉香色，未敢更勞丹元，與師期兩日，不能成序，當先歸志於天台，俟台星偕斗母同降，命筆未晚也，委頓草草，嘔血是口業報，向以斗易台之語，正口業也，血中無珠璣，嘔出糠粃，為師前導，因藉以通懺耳，師志縱橫奔瀉，如石梁懸瀑飛流千丈，直作徐陵以後人語，隋宮女子翦青繒作牽牛花，不堪天人散佛頭上也，罪似難懺矣，主臣，主臣，大悲千手眼援師而止，能俟不慧強起握手否，宛轉一牀，徒有馳想，女歸寧，不能似龐家靈照作無生話，直以振緒三盆，足手縈紛，繞我如蛾，未由飛出，看片帆即還山，殊怏怏耳，師異晨肇二女，安得析山羊脯惑淨行沙門，春期當不留滯洞口也，望之維斗有母，不慧嚴事久矣，所許書訣，幸無忘，道貴食母，非女惑也，不佞受書後善病，即人天果不能修，無論足下家法，且時事有所不可，輒來敗人意，釋門桓文輿尸矣，獨遊夏，以綺語全令人短氣味，則本色道人，處幽溪而愈高明也，猊牀在在可敷，何必黃金臺畔，竟使波旬扼獅子吭，禁不得吼，禁又厲，則此曹之為矣，乃懺主獨在禁外，足下無意乎，不慧雖病，猶堪花時舞手散花也，因梓公呈司成疏，遙三請焉，如法師冬日定歸，易所謂用脫桎梏，以往內自訟而懺，始占無咎，與師輔車，詎患衝飈仆獨輪哉，梓公行率爾奉請，從火雲中望赤城，徒有內熱，聞病波旬退舍，大師領眾入室矣，敬陳少供，惟攝受，幸甚，新茗初蓴，雀舌未吐，雉尾欲張，蓋見初心道人意耳，白粲五斗，以飯十大比丘，併祈叱致，少間當趨侍也，夏日襲行冬夏二令，大師暨清眾少病少惱不，不慧不勝凝冰焦火，病惱特甚，未能操杵，隨八部通懺為難矣，雨中花一盤，供當雨花，幸勅烏龍君速斂鱗甲，春花証果，則花供養不絕耳，火疾得涼稍解，而水榭蒸水氣足，又且不仁所謂陰陽之患也，師居卑濕，久便思高明乎，故當候天晴漲落去也，陶家代有鳳毛，不慧之疾，且不見龍象，况復威鳳，為題字，得練裙乃堪縱筆，從蚊雷中展雀目鬼腕，作蠅頭書，應伺聞耳，台志中一神求入，神名周凱，幸識之，午餘，乘人表兄未渡江，持𥯦反命度師尚齋開之所，今日納上，其便西渡耶，開之先生定勸請終法華之講，與不慧同心，寧忍半提，令額珠不全現乎，行潦阻輿，未得即侍，肅箋勸請，惟師終之，滿梓公之願也，簀上草草，檢得仙人神人事略二紙，俱燈下錄，不能楷而又不敢草，匆匆不成字，煩史譯耳，大抵師志中已有之，獨桐柏一派為正一教，與智者分途而騁，皆天台之靈所護也，欲得其詳，當覓本傳錄之，比日書簡縱橫，大不易檢，逢早涼便檢付史矣，寒山子事應附釋門，惟尊意刪裁，力疾草草，欲造膝一談，欬逆無時不作，遂與開之都成十笏，居待問人，苦矣，幸道駕尚盤桓，猶冀良晤也，病中錄得仙人神人二紙，想多重出，至於司馬子微一派，仙傳極詳，而舊志寥寥，眼昏手懶，無史可屬，筆者不能盡錄也，岳侯事見鐵崖詠史詩，已錄得，一二日奉覽矣，王，金兩孝廉欲通八行，恨病不得閒，柰何，竢間圖之，介公傳慈旨，令取閫帥符為鑄像津梁，不慧出樞府久，新帥故不相聞，而參遊以下，訊東海未歸，無可當介紹者，乞一手札，屬不慧轉致金中丞，可藉手屬中丞致閫帥，津梁易矣，聞前日海門之警不一，自非杯渡，不易乘槎也，謹俟，頃三囑中丞，公復書云云，亦老成之見也，古有銷金人而為劍戟者，彼用借寇兵泥吾行，何詞以對，幸少須臾，竢總戎至，如中丞指可也，十七吉朔且移置江上，是日中宮為招搖，震巽為攝提，軒轅東南之行亦未全吉，他日總戎或許艨艟利載，雖無順風，彼岸可登矣，午日訊歸，度未晚也，出浴目昏，草答不多及，不慧喉舌俱糜，腓趾欲攣，無緣追隨八部久矣，說法今第幾卷，想不待勸而終副四眾之望也，鐵佛行不，此時中丞左遷，海防加肅，當異梓公歸日，總戎夏至旋師，似應取符而往，乃無咎耳，菰二百荄飯淨人，乞入之，少間且侍也，像移江壖不，且莫謝傍人，總戎之歸符可致，艅艎未可必致也，幸酌之，暑未小而輒大，節序幾紊，淨人僕僕，或當稍節乎，鄰魔詐言涅槃，今定何如，并一訊強軟之狀，筍𥭡，枇杷二器奉供，餘不多及，火令大不宜於火疾人，無論畏褦襶客，如祝融熒惑，即寸絲尺縷亦抵去，真成牛馬走矣，翻得展簟臥檢書，又檢出仙人及隱淪士，繼進求益，仙人何必玉霄降神，即飈車倐經，亦當列於方外，若呂巖之黃鶴樓，演福寺何嘗久停鶴駟乎，至今吳楚之乘不能遺也，不慧所以求益矣，若隱士寥閴，儒流厚顏，欲從仙傳分之，彼褚伯玉，徐則，張伯雨諸君轉稱東方洪厓之隱，彼亦甘之矣，惟師總裁焉，錫何時飛，有二𥯦求繫六環上，致兩檀越，既入法界，詎是未同之言也，一苧，四帨，雙鞵，三詩，且供且懺，十帨，十箑，供十淨友，拭我慚汗，措之清涼耳，幸慈指入之，詰朝得露花雨葉，或能侍承未盡之論也，仙史四帙錄過，求歸蠹肆，其侶候焉，臥作書草草，早涼，檢得仙傳四冊，奉書史分錄之二書多帙，無使為不全之物也，正一派是田虛應至閭丘方遠為一家，寒山子似志中已有，當另立一名稱入紀傳，糾道士之失可也，三洞尚有編珠，墉城，甘泉，七籤等書，未盡檢，師猶可委之異教，一二日後，或能一面盡所欲言，牀上草草，嘗聞西方教主獨稱無量壽尊，安養淨邦，聿顯蓮池勝會，金臺九品，不外一心正願，往生無勞彈指，第凡夫溺於塵障，眷戀娑婆，慧性濁於昏波，難逃輪轉，是以釋迦文佛廣示一十六觀之門，彌陀如來弘開四十八願之法，使賢愚同臻彼岸，善惡共出迷途，修行捷徑莫逾於此，茲者阿育王寺舍利寶殿住持理公，欲啟法筵，闡揚淨土，若非老宿之尊嚴，曷遂人天之瞻仰，敬用奉迎，先此馳報，蓋聞法師圓融妙觀，常運無緣之慈，拔濟群生，定納有待之請，臨楮不勝惓惓，恭惟大法師宗說二通，行解兩足，接天台已墜之正傳，獲法華殊勝之三昧，浙之東西，人無緇素，咸沾溉法味，稱甘露門，獨禹穴故墟，密鄰籌室，眾生薄福，未被圓音，茲以沖菴上人推讓之誠，洎闔郡僧俗翹勤之願，瓣香虔請，白簏將臨，生夙親道韻，仰贊勝緣，豈勝欣抃，敬附短函，奉迓巾錫，惟惠然時發，以慰四眾，幸甚，幸甚，又法席宏啟，海眾駢集，宜求靜域，以安眾杜非，闤市之間，慮生得失，大善白塔，惟法師實命之，恭聞大師妙悟三乘，勤行萬善，冥探宗極，廣闢度門，疇雖未獲參承，而慕德嚮風，皈依恆切矣，茲者淨行比丘，信心檀越，僉欲傾聆玄咳，瞻仰慈顏，啟大善之戒壇，演法華之妙義，仰祈大師憫念眾生，特垂矜允，法駕光臨於穢土，慈航普度夫迷津，當今擁紫法座者，皆是求高擡眼孔，穩踏腳根者為誰，維是大師，芳名耳食久矣，昨一識荊，拈花妙義，滿盤應現，莫逆在語言文字之外，大師真人天眼目哉，人天眼目哉，敝里大善古剎新建藏閣，向承冲菴禪師提示，一方愚昧頗知信向，今渠仰服大師特甚，欲攀法駕主盟，心更切於生輩，竊意人生會聚自有定因，冲菴師能推讓無盡師，無盡師能使冲菴師推讓，如此必越國眾生有緣矣，况剡中三年閱藏之約，大師已俯允，三年中隨緣住錫，政周，陶二先生隨順大師初心，而又况其桑梓地乎，賤兄弟荒陋，敢當檀越，然而瀝瀝此中不敢自隔於如來，亦既有年，仰惟慈悲憐憫，慨然辱臨，淵和南，仰惟化道無方，隨機濟物，衞護國土，汲引天人，昭燭光輝，託迹朋友，比丘夢入，符契之像久彰，和上來儀，高座之德斯燭，是以翹心七淨，渴仰四依，庶三皈之誠可宏，五戒之法永固，竊尋內外兩教，大小二乘，重道尊師，由來尚矣，伏希俯從所請，世世結緣，遂其本願，日日增長，今月十五日於崇正殿設千僧法會，奉請菩薩戒師，謹遣主書劉璿略申誠款，殊未宣悉，弟子淵和南，正月十三日，菩薩戒弟子陳靜智稽首和南十方常住三寶，幽顯冥空，現前凡聖，伏惟法王法力，憫三界之顓愚，無漏無為，開一乘之奧典，深宗絕稱，仰蓮花以立名，實智難思，借寶珠而喻理，殷勤弘接，始則大事因緣，指掌言提，終令小乘解悟，接須彌，擲世界，未足為難，開秘密，導蒼生，斯為勿易，天台顗闍黎大師，遊浪法門，貫通禪苑，有為之結已離，無生之忍現前，仰屈來儀，闡揚極教，高軒層殿，廣闢齊宮，聖眾雲集，仙郡霧委，俱奉傳燈之曜，共挹懸河之流，法侶欣慶，神祇踊躍，弟子飄蕩業風，沉淪愛水雖，餐法喜，弗袪蒙蔽之心，徒仰禪悅，終懷散動之慮，但日輪馳鶩，曦和之轡不留，月鏡迴軒，姮娥之影難駐，適啓金函，便收寶軸，法輪輟軫，鷲嶺之說何期，清梵停音，魚山之唱方息，有離有會，歎自奚言，愛法敬法，潺湲無已，謹於今月十三日，解講功德，仰設法會，并度人出家，又觀音菩薩，法身大士，拯危拔難，利益人天，奉造靈儀，即日鎔鑄，用斯福善，上資清廟聖靈，又奉為即日至尊，願御膳勝常，安德宮太后菩薩寢興納豫，皇太子起居萬福，諸王諸主咸保嘉慶，末及弟子自身，并息諶等內外眷屬一切因緣，壽命長遠，身心快樂，唯願顯揚三寶，通達五乘，戒與秋月俱明，禪與春池共潔，生生世世與闍黎及講眾黑白，見聞覺知，恆結善友，恆將濟度，還同智積，奉智勝如來，便似藥王覲雷音種覺，或見生安樂世界，或處兜率天宮，俱蕩三乘行，俱向一乘道，恆沙菩薩為伴侶，恆沙國土為佛事，得法自在，得心自在，同修七覺分，同趣三菩提，虛空有盡，此願無窮，仰希幽顯證明法界，怨親同入願海，迴向薩雲，若為無所得故，儀同公菩薩戒弟子吳興沈君理和南，竊聞大乘者，大士之所乘也，高廣普運，直至道場，復作四依，周旋六道，仰惟德厚，深會經文，於五誓之初，請開法華題，一夏內仍就剖釋，道俗咸瞻，延佇嘉唱，慈悲利益，不違本誓耳，謹和南，使持節．上柱國．太尉公．揚州總管諸軍事．揚州剌史．晉王．弟子楊廣，稽首十方三世諸佛，本師釋迦如來，當降此土補處彌勒，一切尊經，無量法寶，初心已上，金剛已降，諸尊大權摩訶薩埵，辟支，緣覺獨脫明悟，二十七賢聖他心道眼，乃至三有最頂十八梵王，六欲天子，帝釋天主，四天大王，天仙龍神，飛騰隱顯，任持世界，作大利益，守塔衞法，防身護命，護淨戒無量善神，咸願一念之頃，承佛神力，俱會道場，證明弟子誓願，攝受弟子功德，竊以識暗萌興，即如來性，無明俯墜，本有未彰，理數斯歸，物極則反，欲願當果，必積於因，是調御世雄，備歷生死，草木為籌，不可勝計，恆沙集起，固難思議，深染塵勞，方能厭離，法王啟運，本化菩薩，譬如日出，先照高山，隨逗根宜，權為方便，如彼眾流，咸宗大海，弟子基承積善，生在皇家，庭訓早趨，胎教夙漸，福理攸鍾，妙機須悟，恥崎嶇於小逕，希優遊於大途，笑止息於化城，誓舟航於彼岸，但開士萬行，戒善為先，菩薩十受，專持最上，諭造宮室，必因基址，徒架虛空，終不成立，弗揆庸懜，抑又聞之，孔老釋門，咸資鎔鑄，不有軌儀，孰將安仰，誠復釋迦能仁本為和尚，文殊師利冥作闍黎，而必藉人師，顯傳聖授，自近之遠，感而遂通，薩陁波崘，罄髓於無竭，善財童子，忘身於法界，經有明文，敢為臆說，深信佛語，聿遵明導，天台智顗禪師，佛法龍象，童真出家，戒珠因淨，年將耳順，定水淵澄，因靜發慧，安無礙辯，先物後己，謙挹盛風，名稱普聞，眾所知識，弟子所以虔誠遙注，命擑遠延，每畏緣差，值諸留難，亦既至止，心路豁然，及披雲霧，即銷煩惱，謹以今開皇十一年十一月二十三日，總管金城，設千僧蔬飯，敬屈禪師授菩薩戒，戒名為孝，亦名制止，方便智度，歸親奉極，以此勝福，奉資至尊皇后，作大莊嚴，同如來慈，普諸佛愛，等視四生，猶如一子，弟子即日種羅睺業，生生世世還生佛家，如日月燈明之八王子，如大通智勝十六沙彌，眷屬因緣，法成等侶，俱出有流，到無為地，平均六度，恬和四等，眾生無盡，度脫不窮，結僧那於始心，終大悲於赴難，博遠如法界，究竟若虛空，具足成就，皆滿願海，楊廣和南，稽首和南三世諸佛，伏惟法身無像，隨機顯現，淨土不毀，人眾見燒，滬瀆浮來，靈塔地涌，剡山天樂，通夢陸咸，三處尊儀，表代三世，慈善根力，利益斯土，但年深歲曩，聖迹淩遲，諸佛影象若淪，眾生善根無寄，諱宿世有幸，忝預法門，德行輕微，功業無寄，謬為道俗所知，顧影羞躬，無以自處，上慚三寶，無興顯之能，下愧羣生，少提拔之力，刻骨刻肌，將何所補，幸值明時，棟梁佛日，願藉皇風，又承眾力，將勸有緣，修治三處，先為興顯三世佛法，次為擁護大隋國土，下為法界一切眾生，若塔像莊嚴，則紹隆不絕，用答佛恩，若處處光新，國界自然殊特妙好，則報至尊水土之澤，若見聞者發菩提心，則利益一切，種出世業，但久域此心，緣障未果，此際赴期西出，氣疾增動，毒器壞瓶固非保惜，先以身命奉給三寶，謹聽威神，若形命停留，能生物善，不污佛法者，伏聽使乞早除差，行願速圓，若命雖未盡，方多魔障，損物善根，汙亂佛法者，豈須停世，願早灰滅，滅後以諸誓願付囑後人，使經紀修立，乞三寶加建，速得圓滿，前於佛隴金光明道場已發此願，今重於石像再述愚誠，伏願聖凡重垂攝受，謹疏，開皇十七年十一月二十一日，菩薩戒弟子總持和南十方三世諸佛，一切尊法，三乘聖眾，上界天仙龍神，他心道眼，護持應現，畟塞虛空無量幽顯，切聞諸佛菩薩不捨本誓，為天人師，拔濟含識，次令和尚闍黎代作宗範，引接後來，與佛無異，資敬之重，具在經律，不有明導，豈濟苦海，匪報厚德，豈收福田，遺行可追，謹依佛語，菩薩戒先師天台智者，來踰剡嶺，遷化石城，初聞訊至，哀情摧衄，敬惟勝行，逾滿熙連，佛許臨終，自說所得，今開侍者所書，巨有異相，稱吾位居五品弟子，事在法華，十住信心，文具瓔珞，於是空聲異響，徧滿山房，索披大衣，云觀音來至，驗知入決定聚，面覩彌陁，靜攝遷神，安坐身證，久移晦朔，容相儼然，斯蓋無量劫來檀慧具足，深護佛法，發起羣生，非無顯晦出沒，其孰能於此歟，有始有終者，其惟聖人乎，設以辯才千萬偈讚師福慧，終不能盡，夏初遣信到山，期法歲竟迎接，僧臘既滿，尚疑谿谷毒厲，意取氣交霜雪，杯度鏡水，及屆剡下，便承臥疴，豈言信次，騰神淨域，遂不獲重覩音容，再諮法味，維摩義疏蘊而莫宣，良由宿障根深，致違心契，已悔於前，須補於後，近於此州禪眾舊居，雖仰為設會，并就天台指畫之地，則造寺塔，而於彼山頭陀之處，未獲熏修，今夤覽別書，囑寄佛法不思議事，感歎銘衿無已之誠，今遣往於佛隴峯頂，集眾結齋，願承三寶之力，速達西方，生生世世長為大師弟子，未得佛前早相度脫，不棄緣感，弘到菩提，并乞眾力為弟子懺悔，自從無明住地以來，至於今日，恆沙惑障，煩惱迷昏，五蓋十纏，輪迴界內，八萬四千塵勞增長，願憑積慶及茲功德，眾罪霜露，慧日消除，眾善普會，法雨洋溢，神通道力照藹皇家，寶祚靈長覃被億兆，開皇十八年正月二十九日，維隋仁壽元年，歲次辛酉十二月十七日景夤，菩薩戒弟子皇太子總持和南，敬告天台山寺先師智者全身舍利靈龕之座，粵竊聞民生在三，事之如一，皆資聖範，能遂賢功，顏回不值宣尼，豈鄰殆庶，尹喜不逢老氏，安致長齡，况乎乘般若之舟，望菩提之岸，弗有明導，豈至寶所，復因信俱次法城，所謂自利利他，人我兼利，師及弟子，智斷具足，抑又聞曰，疏傅告老，太子贈以黃金，桓師退辭，家庭陳於喪服，斯並有為方內，少用報恩，豈臻無際空表，盡酬師力，弟子宿植德本，早承道教，身戒心慧，蒙瑩明珠，旱穗寒茭，盡沾甘露，雖復時流歲永，生滅不追，行住坐臥，伏膺如在，爰以景昧，謬齒元良，守器非才，昇離多懼，復奉明詔，曩經作伯，暫輟監撫，還省宸方，瞻望天台，有如地踊，僧使續來，龕瑞重疊，多寶妙塔，如意分身，玉毫金光，分宵破暗，應念彈指，自室穴聲，有一於此，已稱靈顯，四者難并，豈非希有，自曇光坐滅之後，道猷身證已來，興公飛錫所不能稱，靈運山居未有斯事，盛矣哉，是我大師證道之基趾也，至矣哉，是我良田之報歲也，詩云，無言不酬，無德不報，經稱，知恩報恩，諸佛皆爾，近歲雖遵誡約，修搆衹桓，多慚布金，止因山宇，庶同心淨域，勝土莊嚴，幸僧眾無虧，熏修不缺，冥力深扶，人功多愧，今遣員外散騎侍郎兼通事舍人張乾威，送僧使灌頂等還山，於寺設會，稽首接足十方三世一切三寶，無量幽顯現前大眾，以此功德，仰資先師智者，早證正覺，具如臨終證現，以生安養，頃來留瑞，久現彌陀，踵武觀音，連衡大勢，回眸東視，不捨娑婆，轉睇南閻，彌憐震旦，滄溟巨海，尚不讓於涓流，嵩華峻極，安苟排於微𡏖，敢陳薄供，願垂攝受，當使無邊法身盡承甘露，無量化影咸進醍醐，涅槃餐之不可窮，般若味之不可竭，盡我念力，遵我師道，消我煩惱，滿我誓願，現在未來長慧提拔，家國眷屬俱入大乘，密往潛來恆垂影響，塵勞障累消除隱塞，究竟等虛空，圓滿如法界，斯則大師勝力，諸佛荷擔，弟子含慈，出如來藏，無離文字，以求解脫，文字之性，即解脫也，不著世間如蓮華，常善入於空寂行，達諸法相無罣礙，稽首如空不可依，菩薩戒弟子皇太子總持，和南十方三世法佛，報佛，應佛，法身，應身，化身，諸佛所師，所謂法也，以法常故，諸佛亦常，佛常，法常，比丘僧常，世間皆空而實不空，諸佛妙有而實不有，不有而有，不空而空，至寂恬然，始名至樂，凡情獘報皆生極苦，迷之者則生盲晧首，得之者則罔像玄珠，弟子幸憑勝緣，微因宿種，方便智度，生在佛家，至尊皇后慈仁胎教，有八王子日月燈明之恩，十六沙彌大通智勝之勗，加以昔蒞淮海，欽尚釋門，先師天台智者顗禪師，膺請江都授菩薩戒，由是開悟，歸憑有在，而夢楹託諷，梁木先頹，合掌安禪，端坐示滅，於今數載，儼然若思，適現儀形，續放光燄，彈指之聲，震於龕室，僧使報述，遐邇聳踊，皆由佛法僧力，感應相關，汲引含靈，故現斯瑞，肅奉明詔，暫輟監國，巡慰淮揚，銜籲毗黎，思報佛恩，少酬師道，以今大隋仁壽元年，歲次辛酉十二月十七日，謹遣員外散騎侍郎通事舍人張乾威，到天台山寺敬設蔬飯，雖調八水，多慚百味，庶同純陀之末供，有如淨名之遙請，色香細軟，徧滿十方，歡喜甘餐，甯唯百億，天仙龍神，並希雲布，任持世界，盡望星羅，以智者之分身，納師資之攝受，經稱，信為能入，智為能度，願消甘露，咸濟苦海，應變穢土，通同淨國，天覆地載，長轉金輪，七廟六宗，永安玉座，本支百世，紹隆萬紀，男女緇素，皆染大乘，水陸空行，咸知佛性，須彌入於芥子，未足成難，食頃猶如巨劫，曷以為怪，井蛙不識江海，蚊睷安知鵬翼，以我今懺并乞氷消，以我今誠皆入願海，發菩提心徧在諸物，菩提心者即是佛心，下度眾生，上求佛果，不可以身得，不可以心得，以無所得即菩提心，無所得即是得無所得，稽首歸命十方三寶，導因寺東巖菩薩戒弟子陳子秀等稽首和南，竊以法門不二，理絕言忘，應病隨機，假名相說，雖復常居寂滅，而廣示威儀，不起道場，躬昇自在，義談廣狹，迹現淺深，普是有識津梁，含生舟渚，論其汲引，莫不方便為先，語其提携，無非譬喻為本，宅中童孺，教三車而競出，庸賃窮子，知糞穢之可除，仰惟禪師，居不測之位，懷普洽之心，道貫三通，智階百法，輒欲奉屈，宣揚法華一部，展禽，邵伯，術小功微，尚復布政棠陰，宣風柳下，况復親承三點，高修六度，必願俯就傾誠，留心鑽仰，漢皇白水，由昌大風，桑井可嘉，無容默已，庶令貴賤上下咸識一乘，大葉小枝等蒙慈潤，幸使高源鑿井，速見洪泉，醉悟昏迷，還知昔寶，輒述眾情，罔知陳具，謹請，開皇十三載八月十日，棲霞寺眾保恭等和南，竊以瞻慕明德，灰管屢遷，展覲以來，炎涼甫隔，伏餐至法，用稟教門，定水澹而無涯，詢峯高而不極，至如止觀，方等之義，龍樹，馬鳴之文，莫不殫其理窟，究其冲妙，恭雖不敏，少遊講席，窺翫南北經論三十餘年，求其奧旨不悟，觀諸法海，寄在餘生，所冀傾蠡，猶欣飽腹，然道安之遇澄上人便稱北面，惠永之逢遠上首即創東林，是知得奉勝人，須安勝地者也，恭雖疏薄，竊欽往彥，但所居棲霞寺，乃宋代明徵君宅，僧紹之所建立也，鐫山現像，疏巖敞殿，似若飛來，無慚踊出，若其林泉爽麗，房宇縈紆，桂嶺春芳，雲窗晝歇，自昔高行，是用遊憩，故寺眾齊誠，請延威德，惟願傍觀曩哲，爰降彼居，依經受用，必乘納處，所有田園基業，具在別條，謹共開府士柳顧言，證成斯誓，庶金剛之域與鷲嶺而長存，法寶斯傳等雞山而不滅，謹疏，開皇十五年八月六日保恭等疏，吳州會稽縣嘉祥寺吉藏稽首和南，伏聞山號崔嵬，道安登而說法，峯名匡岫，慧遠棲以安禪，未若茲嶺宏麗，接漢連霞，濬壑飛流，冲天灌日，赤城丹水，仙宅隩區，佛隴香爐，聖果福地，復經擅美，孫賦稱奇，智者棲憑二十餘載，禪慧門徒化流遐邇，昔同壽英彥纔解通經，法淨俊神正傳禪業，若非道參窮學，德侔補處，豈能經論洞明，定慧兼照，至如周旦沒後，孔丘命世，馬鳴化終，龍樹繼後，如內外不墜，信在人弘，光顯大乘，開發秘教，千年之興，五百實復，在於今日，南嶽叡聖，天台名哲，昔三知住持，今二尊紹係，豈止灑甘露於震旦，亦當振法鼓於天竺，生如妙悟，魏晉已來，典籍風謠，實無連類，釋迦教主，童英發疑，盧舍法王，善財訪道，敢緣前迹，諦想崇誠，謹共禪眾一百餘僧，奉請智者大師演暢法華一部，此典眾星之喉襟，諸經之關鍵，伏願開佛知見，耀此重昏，示真實道，朗茲玄夜，庶以三千國土來稟未聞，百劫後生奉遵大義，築場戒節，扸木將臨，搖落山莊，玄黃均野，桂巖玉蘂，菊岸花榮，彌切聲聞之心，頗傷緣覺之抱，吉藏仰謝前達，俯愧詢求，競懼惟深，但增戰悚，謹請，開皇十七年八月二十一日，昔陳隋二國師智者大菩薩，嘗親書方等經，唯一卷存耳，四明沙門元通謹習真蹟，續書三卷以全之，又慮真蹟歲久紙潰，仍書第四卷，預備其闕，復集智者所說方等行法共成一卷，新故計六卷，永鎮於天台之大慈焉，功已，敬法智者湖南道林寺造塔願辭，聊伸大誓云，沙門元通稽首和南十方三寶，伏惟先象弗朕，至言匪標，冥真絕思，濟物安寄，寂境靡得，極照忘知，萬化任紛，一如彌湛，落詮大道，詣旨玄章，肉骨神丹，昧岐真月，拯危殞質，酬素混流，悠運弗謀，觸情被澤，竊惟魄昏夢作，冥冥弗覩於朝陽，目眚花紛，眩眩不逢於神藥，長歎四生之出沒，修夜未明，痛思萬有之浮沉，太虛數翳，欲證無身無土，須崇臣誓良由，故選香煤，細和頂血，繼智者之真蹟，全方等之靈編，集此殊功，冀嚴勝報，元通伏願，餘生若棄，惡趣永辭，歸神明於寶坊，謝惑累於塵界，屈躬大覺，問道至人，盡真域以咸游，是法王而普供，耳歷玄旨，心旋本源，相不存，萬境俱照，四重願海，常自沐神，十種度門，常當蹈足，高位階於極證，大慧等於徧知，舒恆沙之音聲，宣塵點之經卷，為調御者，作天人師，然後却入諸剎，普應羣倫，化九界之眾生，洗三種之大障，遊無間獄，代以長然，生邪見家，誘之速離，隨蠕飛之需，欲令應念以俱圓，咸銷幻化之邦，永盡空花之界，元通又念，終以餘緣，尚流諸趣，或因大罪，忽墜苦城，從教長碎百骸，亦願即逢諸佛，塵塵處處，每與追隨，劫劫身身，常為給侍，聞正法而大悟，蕩細惑以還源，仰惟至聖以冥資，使眾願言而成足，脫二輪之逆運，樹一志而弗移，會躋寂默之都，要居眾伏之頂，謹願，夫止觀何謂也，導萬法之理而復於實際者也，實際者何也，性之本也，物之所以不能復者，昏與動使之然也，照昏者謂之明，駐動者謂之靜，明與靜，止觀之體也，在因謂之止觀，在果謂之智定，因謂之行，果謂之成，行者行此者也，成者證此者也，原夫聖人有以見惑足以喪志，動足以失方，於是乎止而觀之，靜而明之，使其動而能靜，靜而能明，因相待以成法，即絕待以照本，立大車以御正，成大事而總權，消息乎不二之場，鼓舞於說三之域，至微以盡性，至頤以體神，語其近則一毫之善可通也，語其遠則重玄之門可窺也，用至圓以圓之，物無偏也，用至實以實之，物無妄也，聖人舉其言所以示也，廣其目所以告也，優而柔之，使自求之，擬而議之，使自至之，此止觀所由作也，夫三諦者何也，一之謂也，空假中者何也，一之目也，空假者，相對之義，中道者，得一之名，此思議之說，非至一之旨也，至一即三，至三即一，非相舍而然也，非相生而然也，非數義也，非強名也，自然之理也，言而傳之者迹也，理謂之本，迹謂之末，本也者，聖人所至之地也，末也者，聖人所示之教也，由本以垂迹，則為大為小，為通為別，為頓為漸，為顯為祕，為權為實，為定為不定，遁迹以返本，則為一為大，為圓為實，為無住為中，為妙為第一義，是三一之蘊也，所謂空也者，通萬法而為言者也，假也者，立萬法而為言者也，中也者，妙萬法而為言者也，破一切惑，莫盛乎空，建一切法，莫盛乎假，究竟一切性，莫大乎中，舉中則無法非中，目假則無法非假，舉空則無法不空，成之謂之三德，修之謂之三觀，舉其要，則聖人極深研幾，窮理盡性之說乎，昧者使明，塞者使通，通則悟，悟則至，至則常，常則盡矣，明則照，照則化，化則成，成則一矣，聖人有以彌綸萬法而不差，磅礡萬劫而不極，寓名之曰佛，強號之曰覺，究其旨，其解脫自在，莫大乎極妙之德乎，夫三觀成功者如此，所謂圓頓者，非漸次，非不定，指論十章之義也，十章者，恢演始末，通道之關也，五略者，舉其宏綱，截流之津也，十境者，發動之機，立觀之諦也，十乘者，妙用所修，發行之門也，止於正觀而終於見境者，義備故也，闕其餘者，非所修之要故也，乘者何也，載物而運者也，十者何也，乘載之事者也，知其境之妙，不行而至者，德之上也，乘一而已矣，豈藉夫九哉，九者，非他相生之說，未至者之所踐也，故發心者，發無所發，安心者，安無所安，破徧者，徧無所破，爰至餘乘，皆不得已而說也，至於別其義例，判為章目，推而廣之不為繁，統而簡之不為少，如連環不可解也，如貫珠不可雜也，如懸鏡不可掩也，如通川不可遏也，義家多門，非諍論也，案經證義，非虛設也，辯四教淺深，事有源也，成一事因緣，理無遺也，噫，止觀，其救世明道之書乎，非夫聖智超絕，卓爾獨立，其孰能為乎，非夫聰明深達，得意忘象，其孰能知乎，今之人乃專用章句文字從而釋之，又何疏漏耶，或稱，不思議境與不思議事皆極聖之域，等覺至人猶所未盡，若凡夫生滅心行，三惑浩然，於言說之中推上妙之理，是猶醯雞而說大鵬，夏蟲之議層冰，其不可見明矣，今止觀之說，文字萬數廣論果地，無益初學，豈如暗然自修，功至自知，何必以早計為事乎，是大不然，凡所謂上聖之域，豈隔闊遼敻與凡境夭絕歟，是唯一性而已，得之謂悟，失之謂迷，一理而已，迷而為凡，悟而為聖，迷者自隔，理不隔也，失者自失，性不失也，止觀之作，所以辯同異而究聖神，使羣生正性而順理者也，正性順理，所以行覺路而至妙境也，不知此教者，則學何所入，功何所施，智何所發，譬如無目，昧乎日月之光，行於重險之處，顛踣墮落可勝紀哉，噫，去聖久遠，賢人不出，庸昏之徒，含識而已，致使魔邪詭惑，諸黨並熾，空有云云，為坑為阱，有膠於文句不敢動者，有流於漭浪不能住者，有太遠而甘心不至者，有太近而我身即是者，有枯木而稱定者，有竅號而稱慧者，有奔走非道而言權者，有加於鬼神而言通者，有放心而為廣者，有罕言而為密者，有齒舌潛傳為口訣者，凡此之類，自立為祖，繼祖為家，反經非聖，昧者不覺，仲尼有言，道之不明也，我知之矣，有物累也，悲夫，隋開皇十七年大師去世，皇朝建中垂二百載，以斯文相傳凡五家師，其始曰灌頂，其次曰縉雲威，又其次曰東陽威，又其次曰左溪朗公，其五曰荊溪然公，頂公於同門中，慧解第一，能奉師訓，集成此書，蓋不以文辭為本故也，或失則繁，或得則野，當二威之際，緘授而已，其道不行，天寶中，左溪始弘解說，而知者蓋寡，荊溪廣以傳記數十萬言，網羅遺法，勤矣備矣，荊溪滅後，知其說者適三四人，古人云，生而知之上也，學而知之者次也，困而學之又其次也，夫生而知之者，蓋性德者也，學而知之者，天機深者也，若嗜慾深，耳目塞，雖學而不能知，斯為下矣，今夫學者，內病於蔽，外役於煩，沒世不能通其文，數年不能得其益，則業文為之屢校，梏足也，棼句為之簸糠，眯目也，以不能喻之師，教不領之弟子，止觀所以未光大於時也，予常戚戚，於是整其宏綱，撮其機要，理之所存，教之所急，或易置之，或引伸之，其義之紆，其辭之鄙，或薙除之，或潤色之，凡浮疏之患，十愈其九，廣略之宜，三存其一，是袪鄙滯，導蒙童，貽諸他人，則吾豈敢，若同見同行，且不以止觀罪我，亦無隱乎爾，建中上元甲子首事，筆削三歲，歲在折木之津，功畢云耳，論曰，修釋氏之訓者，務三而已，曰戒，定，慧，斯道也，始於發心，成於妙覺，經緯於三乘，導達於萬行，而能事備焉，昔法王出世，由一道清淨，用一音演說，機感不同，所聞蓋異，故五時五味，半滿權實，徧圓大小之義，播於諸部，粲然殊流，要其所歸，無越一實，故經曰，雖說種種道，其實為佛乘，又曰，開方便門，示真實相，喻之以眾流入海，標之以不二法門，自他兩得，同詣祕密，此教之所由作也，暨鶴林滅而法網散，神足隱而宗途異，各權所據，矛盾更作，其中或三昧示生，或四依出現，應機不等，持論亦別，故攝論，地持，成實，唯識之類，分路並作，匪有匪空之譚，莫能一貫，既而去聖滋遠，其風益扇，說法者桎梏於文字，莫知自解，習禪者虛無其性相，不可牽復，是此非彼，未得者謂證，慧解之道，流以忘返，身口之事，蕩而無章，於是法門之大統，或幾乎息矣，既而教不終否，至人利見，慧文，慧思，或躍相繼，法雷之震未普，故木鐸重授於天台大師，大師象身子，善現之超悟，備帝堯，大舜之體相，贊龍樹之遺論，從南嶽之妙解，然後用三種止觀成一事因緣，括萬物於一心，開十乘於八教，戒定慧之說，空假中之觀，坦然明白，可舉而行，於是教無遺法，法無棄人，人無癈心，心無擇行，行有所證，證有其宗，大師教門所以為盛故，其在世也，光照天下，為帝王師範，其去世也，往來上界，為慈氏輔佐，卷舒於普門示現，降德於如來所使，階位境智，蓋無得而稱焉，於戲，應迹雖往，微言不墜，習之者猶足以抗折百家，昭宗三藏，又况聞而能思，思而能修，修而能進，進而不已者歟，斯人也，雖曰未證，吾必謂之近矣，今之人，正信者鮮，啟禪關者，或以無佛無法，何罪何善之化，化之中人以下，馳騁愛欲之徒，出入衣冠之類，以為斯言至矣，且不逆耳，私欲不廢，故從其門者，若飛蛾之赴明燭，破塊之落空谷，殊不知坐致焦爛而不能自出，雖欲益之而實損之，與夫眾魔外道為害一揆，由是觀之，此宗之大訓，此教之旁濟，其於天下為不侔矣，自智者傳法五世至今，湛然大師中興其道，為予言之如此，故錄之以繫於篇，一名，四教成列，開合之旨蘊乎其中，十子既往，幽贊之功在人方絕，惟三轉遂周，一乘載導，經文顯而約，玄記博而深，後進難窺，蒙求尚壅，不遠而復，存乎其時，我哲匠湛然公當之矣，公孩提秀發，志學名成，淵解得於自心，博贍振於先達，無適不可，以虛受人，暨毘壇以至於國清，其從如雲矣，間者島夷作難，海山不寧，徇法之多，側身嚴宇，或謂身危法喪，莫如奉法全身，僶俛遂行，暴露原野，是樂法者請益悅隨，且法實無邊，身則有待，弘敷未暇，籤訪有憑，因籤以釋，思逸功倍，美哉洋洋乎，登門者肯綮未嘗，望涯者恥躬不逮，乘是以訓，文其可廢耶，先德既詳，雖大科不舉，諸生未達，在小疑必疏，凡十卷，不忘於本，以天台名家，善繼其宗，以釋籤順學，信所謂觀象得意，俾昏作明，永代不朽者也，宗虛無者，名教之道廢，遣文字者，述作之義乖，古先梵王，乘時利見，聖賢道契，德音莫違，尚假言詮，寄諸結集，況時淹像季，學鮮知幾，領會之賓，十無一二，至有窮年默坐，甘節於昏懵，白首論心，遲回於半滿，人之多僻，其若是乎，未階捫象，各陳乳色，或謂即心是佛，悟入之門，色不異空，本末誰迹，將冥絕待，章句何施，鳴呼，大教陵夷若是，蓋由未辯文字之性離，孰喻總持之功深，惟昔智者大師降生示世，誕敷玄德，大拯橫流，咨覆簣於大思，振絕維於龍猛，命家作古，以中觀為師宗，立極建言，以上乘為歸趣，爰付灌頂，頂公引而伸之，欽若弘持，廣有記述，教門戶牖，自此重明，繼之以法華威，威公宿植，不愆於素，復次天宮威，威公敬承，如水傳器，授之於左溪玄朗，朗公卓絕，天機獨斷，相沿說釋，遑恤我文，載敭於毘檀湛然，然公間生，總角穎悟，左谿深相器異，誓以傳燈，嘗言，止觀二門，乃統萬行，圓頓之說，一以觀之，噫，纘承四世，年將二百，魚魯斯訛，不無同異，方將繹思，津導玄流，遂廣斥邪疑，磅礡今古，質而不野，博而不繁，著輔行記凡十卷，備前聖廣略之旨，允今人勝劣之機，豈唯錯綜所聞，將以隱括所治，所治即行，三多之妙運遽階，所聞唯解，一經之玄覽斯㳷，夫行有岐路，則始終天隔，解無方隅，亦淺深隨類，建言輔行，以舉其全，故自遠方來，詢疑請益，擊蒙發覆，孜孜日夕，庶幾幽贊，欽若傳弘，道之將行，不孤運矣，咨予末學，輕議上乘，其猶𤾽火增輝二曜，桐柏山高萬八千丈，周旋八百里，其山八重，四面如一，中有洞天，號金庭宮，即右弼王喬子晉之所處也，是之謂不死之福鄉，養真之靈境，故立觀有初，強名桐柏焉耳，古觀荒廢則有道之士往往因之，壇址五六，厥迹猶在，洎乎我唐，有司馬煉師居焉，景雲中，天子布命於下，新作桐柏觀，蓋以光昭我元元之丕烈，保綏我國家之洪祉者也，夫其高居八重之一，俯臨千仞之餘，抱陰嚮陽，審曲面勢，東西數百步，南北步如之，連山嵬峩，四野皆碧，茂木蓊鬱，四時並青，大巖之前，橫嶺之上，雙峯如闕，中天豁開，長澗南瀉，諸泉合漱，一道瀑布，百丈垂流，望之雪飛，聽之風起，石梁翠屏可倚也，琪木珠條可攀也，仙花靈草，春秋競發，幽鳥清猿，晨暮遞響，信足賞也，始豐南走，雲嶂間起，剡川北去，煙岑相接，東亞入滄海，不遠蓬萊，西則浩然長山，無復人境，總括奧祕，鬱為秀絕，苞元氣以混成，鎮垕地而安靜，非夫神與仙宅，仙得神營，其孰能致斯哉，故初營天尊之堂，晝日有雲五色浮靄其上，三井投龍之所，時有異氣入堂復出者三，書之者記祥也，然后為虛室以鑿戶，起層臺而纍土，經之殖之，成之翼之，綴日月以為光，籠雲霞以為色，花散金地，香通元極，貞侶好道，是遊斯息，陳隋間，天台智者大師遠稟龍樹立一大教，九傳而至荊溪，荊溪之世，有新羅來學者，曰法融，理應，純英，故此教播於海外諸國，與中原並盛矣，唐室喪亂，典籍蕩滅，雖此教不可忘者，亦難乎其存也，然杲日將出，而曉霞先升，真人應運，而文明自見，我有宋之初，此教復航海入吳越，今世所傳，三大部之類是也，然尚有留而不至，與夫至而非真者，仁王經疏先至有二本，眾咸斥其偽，昔法師既納日本信禪師所寄辟支佛髮，答其所問二十義，乃求其所謂仁王經疏，信即授諸海舶，無何，中流大風驚濤，舶人念無以息龍神之意，遽投斯疏，以慰安之，法智乃求強記者二僧詣信，使誦文以歸，既而二僧喪乎日本，至元豐初，海賈乃持今疏二卷來，四明有沙門如詢因緣得之云云，智者慈霔，盡法性為止觀，而原流釋迦之道，今方盛於越中，異日會當周於天下，奇哉，救世明道之書，不圖復行於今也，使王公大人知有此書，必不至信讒以廢毀，使縉紳先生知有此書，必不至立論以觝排，使啟禪關者讀此書，其肯以教外別傳自欺乎，使尋經論者能讀此書，其肯以分別名相自困乎，矧欲使薄海內外，家藏此書，展轉開導，了達此義，又孰肯貪於粗獘五欲而不早求解脫者乎，是皆內教弟子，護持教法之大略也，子貢好辯，孔道以明，孟子巖巖，功堪繼禹，止觀，用也，本乎明靜，明靜，德也，本乎一性，性體本覺謂之明，覺體本寂謂之靜，明靜不二謂之體，體無所分，則明靜安寄，體無不備，則明靜斯在，語體，則非一而常一，語德，乃不二而常二，祇分而不分，祗一而不一耳，體德無改，強名為萬法之性，體德無住，強名為萬法之本，萬法者，復何謂也，謂舉體明靜之所為也，何其然乎，良由無始本覺之明強照，照生而自惑謂之昏，無始無住之本隨緣，緣起而自亂謂之動，昏動既作，萬法生焉，揑目空華，豈是他物，故云不變隨緣，名之為心，隨緣不變，名之為性，心，昏動也，性，明靜也，若知無始即明而為昏，故可了今即動而為靜，於是聖人見其昏動可即也，明靜可復也，故因靜以訓止，止其動也，因明以教觀，觀其昏也，使其究一念即動而靜，即昏而明，昏動既息，萬法自亡，但存乎明靜之體矣，是為圓頓，是為無作，是如來行，是照性成修，修成而用廢，誰論止觀，體顯而性泯，亦無明靜，豁然誰寄，無所名焉，為示物指歸，止成謂之解脫，觀成謂之般若，體顯謂之法身，是三即一，是一即三，如伊三點，如天三目，非縱橫也，非一異也，是謂不思議三德，是謂大般涅槃也，嗚呼，此法自鶴林韜光授大迦葉，迦葉授之阿難，阿難而下，燈燈相屬，至第十一馬鳴，鳴授龍樹，樹以此法寄言於中觀論，論度東夏，獨河淮慧文禪師解之，授南嶽大師，南嶽從而照心，即復於性，獲六根清淨，位鄰乎聖，斯止觀之用驗矣，我大師惜之無聞後代，從大悲心出此數萬言，目為大乘止觀，亦名一乘，亦名曲示心要，分為二卷，初卷開止觀之解，次卷示止觀之行，解行備矣，猶目足焉，俾我安安不遷而運到清涼之池，噫，斯文也，歲月遼遠，因韜晦於海外，道將復行也，果於咸平三祀，日本國圓通大師寂照錫貲扶桑，杯泛諸夏，既登鄮嶺，解篋出卷，天台沙門遵式首而得之，度支外郎朱公頔冠首序，出奉錢摸板而廣行焉，大矣哉斯文也，始自西傳，猶月之生，今復東返，猶日之升，素景圓暉，終環回於我土也，因序大略，以紀顯晦耳，修觀之道，曰從行，曰附法，曰託事，唯三而已，今觀心圖者，從行之正軌也，準夫止觀二十五法為方便，十乘十境為正修者，固非於此能備，若其日用之際，以十界德過升沉，鑑我心曲，雖絲髮不能自逃，其遷善改過之要乎，慈雲大師示我以觀心之圖，研味法喜，心乎不忘，置諸座隅，足以自警，而未見兼人之益，乃復命工形諸篆刻，用廣流行，庶幾乎仰承於師志也，紹興壬子之春，余挐舟自秦淮東下，雅聞天台有玉霄峯之境，巉絕秀爽，可以冥搜遠寄，於是卜萬年之麓而寓焉，一日遊萬年，上桐柏，至福聖松下，遇見一人焉，修而岸，傲吟而來，有黃冠謂予曰，此劉與機也，揖而坐，盤礡良久，徐叩所業，與機自笑，亡日月舊矣，徜徉谿澗，酬揖仙風，所未能去懷者，惟觴及咏，餘復何言，因口占數篇，坐客皆擊節，余亦不覺近前捋其鬚，曰，比招山友，尋獲詩人，大不孤於此行矣，自此芒鞋竹杖，季往月來，率以為常，及余為福建漕回，每遇於巾子山之精舍，訪其近作，則氣益渾而格益整，雄贍兩足，意語具勝，往往筆端超詣，可以平視鮑，謝，而髣髴乎唐之氣象焉，遂目其編為江東天籟，與機曰，君子愛人，不以姑息，夫子何誇予之有，予應之曰，聞有豫章先生乎，此老句法為江西第一祖宗，而和者始於陳后山，派而為十二家，皆錚錚有名，自號江西詩派，今子孤立江東，恨知于者不多，他日士大夫終得子之詩，必有心醉而興見晚之嘆者矣，彼派焉者，雖欲擅一方，而不容對壘之可乎，與機掉頭不領，予強名之以歸其卷云，若問與機所以為與機，胸中有皂白者，開卷自燎然也，台以山名，而天台縣山所盤礡，巔頂入霄漢，雲氣與滄海相吐吞，其秀英所鍾，在物為靈根異卉，在人為仙侶佛徒，晉唐以來傳之矣，然予曩使畿下，俾所部各議祠鄉先賢，以勵來學，世之通塞者外，而非通塞者內，顯晦者暫，而非顯晦者常，方二公在時，身名僅一第，官薄不過初品，葛巾藜杖，往來林谷間，與牧童樵叟相爾汝，而孝義積於家，孚於鄉，鄉之饑歲賴以活，鄰里賴以安，鬪訟賴以平，當世名公卿皆其賓友，一時名聲俊流多其門下士也，則位雖非通，而道不為塞，生雖非顯，而死不為晦，上下千二百年，宜未有先二公者，二公，長曰知過，字與機，少曰知變，字與權，皆以能詩稱，而與機之詩，尤宏富俊健，有慶曆元祐氣骨，賀公允中目其集為江東天籟，謂與江西宗派相上下，迨庶幾哉，夫優於詩而劣於德，詩未必傳，傳未必彰彰也，德勝其詩，詩減其德，德既傳，詩亦傳矣，天台僻居海嶠，古不以佳郡名，往往為逐臣禦魑魅之地，暨皇朝聲教遠被，乃稍列於中州，翠華南渡，密邇行都，始為輔郡，然而氣衝神秀，仙佛所宅，洞天福地，殆與蓬萊，方丈相埒，其著稱自昔，又不可掩者，之瑞弱冠游太學，先是未嘗一登勝踐，或有問者，輒口呿不能對，私竊嘆曰，司馬遷徧游天下名山大川，而吾居是邦，曾不能出戶庭，少迂杖屨，是可嗤矣，曩歲居憂多暇，遂與一二釋子窮探極詣，不憚繭足，凡高僧逸士之所棲隱，騷人墨客之所賦詠，斷碑殘刻，靈蹤異狀，隨筆之紙，歸而參以祥符圖經，所載殊略，蓋是時委官會粹，志於趣就，矧距今垂二百祀，其戶口之繁庶，賦入之增益，與夫人材輩出，區宇創建，自應月異而歲不同矣，於是門分彙次，粗成一編，惟荒誕不經者，削去弗錄，姑以便覽觀而資問答，藏之巾笥有年矣，邑宰毘陵丁公大榮，博雅好事，一日訪予，深以圖經未備為闕典，因出是編示之，欣然抵掌，薦續近事，尋命鋟梓，昔興公蓋嘗賦天台矣，第不過馳神想像，故辭雖富而事不該，今具得於耳目睹，記詳而非虛意者，庸可以傳信乎，庶俾懷青霞之致者，聞其名而不及見，一開卷而盡得之，若乃蒐補遺放，則猶有望之後人，天台之華頂峯，有大比丘居焉，曰無見覩禪師，禪師之道，上承臨濟之正傳者也，蓋自菩提達摩，以摩訶迦葉所得無上正法，至於東土，直接上根，其後支分為二，而心印獨傳於曹溪，派別為五，而宗風大振於臨濟，其得人之眾，莫臨濟一宗為盛焉，七傳至於楊岐，白雲，五祖，圓悟，誠所謂不立一法，根源直截，使人明心見性以成佛者矣，悟之傳有虎丘隆公，大慧杲公，皆卓然竪立教道，於故宋南渡之初，東南禪門之盛，遂冠絕於一時，而隆之傳為應菴華公，密菴傑公，破菴先公，及無準範公，凡四世，範公之傳有斷橋倫公，雪巖欽公，當宋之季年，宗門耆宿，相繼淪謝，而二公獨唱道東南，以振提宗風為己任，可謂禪門之柱石矣，倫公之傳為方山寶公，而禪師則得法於寶公，故其門戶嚴峻，機關警捷，無忝於乃祖，其居華頂四十寒暑，苦行堅守，足迹未嘗下山，不起於座，而道價之重，傾動遐邇，此其為道，豈非有光於臨濟之正傳者乎，初欽公之傳為高峯妙公，中峯本公，而妙公宴坐天目山上，設死關以待學者，終其身亦不下山，其與禪師實法門叔侄行，故其為道，若出一揆，入國朝以來，能使臨濟之法，復大振於東南者，本公及禪師而已，可謂盛矣，禪師沒既久，弟子道昌集其語錄，將刊梓以行，來請予為序，予於禪師之道，其微奧高遠者，誠非所能知，輒述其源流之所自，書於首簡，庶使覽者目擊道存，則思過半矣，默說而當，則或默或說而盡道，默說而不當，則或默或說而盡物，且默與說在此，而道與物在彼，無見覩和尚既佩方山寶公真子之印，大坐天台之華頂峯上，為法壇度四十年，其標指之際，發藥之頃，此予而彼受，因悉錄之，以貽將來，其弟子寂菴上人光師，一日出以示余，余讀而歎曰，此概永嘉所謂默而說，說而默，大師門開，無壅塞者耳，惟佛果以默說之要，傳般若之道於虎丘，自虎丘一傳而得應菴，再傳而得密菴，三傳而得破菴，是皆得以默說開般若施門而無雍塞者，至於無準斷橋，則默說一致，道物兩冥，般若之施，逮華頂而此錄出矣，然而議者以為，存此錄於施門，則般若之妙偏於說，廢此錄於施門，則般若之妙偏於默，審若是，則此錄之於施門，存可也，廢可也，具眼者試定當看，序，故宋天台尉章公所作，章由科第進身，與余祖霞寓翁托斯文之好，序未及傳，而以代去，故以稿留，延祐改元，邑尹佟公復訪赤城，過余崇節堂，問以山川之勝，因進是稿，曰，一行作吏，此事便廢，安能蹈其故轍，以遊之乎，及代，乃裹糧載酒，筍車藤策，命余同往焉，所至皆按索無遺，陟降盤桓，既月乃周，歸謂余曰，是序也，曾圖經之不若也，盍鑱諸石，以傳永遠，使來者循而知之，無擿埴索塗之難，往者或舉似人，而有指掌之易，固不偉歟，余遂鋟諸梓，然其文無所損益者，蓋欲有證古今廢興存亡也，天台山在越之南，名雖不齊於三嶽，而神秀所鍾，有雄麗絕特之觀焉，晉孫興公為章安令，嘗慕其勝，著為，其賦既成，以示友人范榮期曰，此賦擲地，必作金石聲，兹山之勝，古未有發其祕者，自興公始發之，其後名公鉅人，若唐翰林供奉李白，元余文忠公闕皆有作，以嗣其響焉，李翰林有詩，余文忠公有詩，其詩妙麗，膾炙人口，而未有檃括孫賦而積為篇什者也，僉憲宣城何公行部至天台，觀其雄麗絕特之狀，左顧右盻，有不欲捨去之意，然職在巡訪，勢不能窮幽極敻，甚戀嫪焉，方外士有以趙文敏公所書刻本獻者，按而讀之，目之所遇，與賦之所及，意欣而神會，遂集賦內所指景物，如東坡先生檃括陶淵明為樂府故事，以題詠焉，得近體詩若干首，其還司也，且以示凡能言之士，悉集其句為之，曰，誠不用其語，雖工弗采，且囑予以言弁其首，余也世居天台，凡勝地之見於篇什者，少時侍先人杖屨嘗遊焉，竊較赤城之霞氣，瀑布之飛流，莓苔之滑石，而皆莫若瓊臺，雙闕之為奇特，峭崎嶸崢，懸磴萬丈，比至其頂，地平如砥，九嶺環拱，雙闕夾之，瓊臺中居，五芝含秀，八桂森出，樓閣縹緲於彤雲彩霧之中，彷彿如在天上，故興公之賦，目為仙都，而述其地特加詳焉，今余流落他郡，且老，而鄉之勝未嘗不往來於懷，若興公之賦，早嘗習之，當夫懷土之心生，蓋嘗臨風一詠，以袪愁思，而習熟見聞之久，終不能袪也，今見公所集其句之字為詩，組織工緻，模寫圓熟，逸興飛動於層巒疊嶂之間，政如李光弼入郭子儀軍，部伍雖舊，號令一出，風彩新矣，不其奇哉，是詩也，使他方之士見之，天台之勝，如在目前，況如予之舊所遊者哉，寧不為之欣快，因不辭而序于公詩之次，凡承公命而作者，則請以次書焉，世固有同稱而異歸者，天台之名，著自古昔，其著於古者，若劉阮之云，孫公之賦，隋唐以降，神仙老佛之說，前後迭出，蓋方其時，長才秀民之生其間，不欲與世相聞，往往托而逃焉，謂為神仙窟宅者，此也，其稱於後者，率皆發為道學之懿，用世文章事業之顯，如潘時舉之有得於程氏之傳，徐大受之與聞乎朱氏之旨，他如曹譙公，賀參政，黃祕監，賈節制之流，各以所長自見者，後先相望，蓋至趙宋以來，文教誕敷，渡江之後，京邑密邇，中原避地之賢，則又參迹錯處，其鴻生碩儒之興，一變而轉為佐時之具，固其宜矣，我朝其聖聖相承，涵濡既久，其用於世，如徐文肅公以下諸賢，又皆卓卓流聲著實，嗣是而起，森然蔚然，足膺當㝉之付任，以發聞光昭於時者，比比有之，於是又有文儒藪澤之稱，向之所謂仙風異流，蓋泯泯也，是其出處隱顯之跡，不能無間，要之神秀孕靈，今昔同一軌矣，舊志頗泛無統，比因來宦遠方，睠然故邑，命兒曹錄其詩賦，得古今人所作如干首，并手疏游覽名勝大略，分為山水，人物，詞翰三志，名之曰天台要覽，藏之篋笥，用備政餘檢閱，以慰他鄉之思，因述梗概篇端，俾覽者知天台之著稱雖同，而所以取稱則異如此，其他公署，額設，版圖，財賦，故實，與夫長邑名賢出處，古蹟碑刻，雄文大章之亹亹者，則固有不能盡錄者焉，志書之重尚矣，自國而省而郡而邑，莫不有志，所以周紀載備，考校嚴稱，述昭監戒，非尋常文籍比，不亦重乎，吾台自有封邑以來，不知歷幾代，更幾令矣，而此書未之有作，豈非一大缺典與，然在邑令欲作焉，亦非易事，必也學優而有史才，政成而有餘力，斯可言作也，否則難矣，泰和劉公，領鄉薦，掌教縉雲，陞令吾台，視篆之初，欲知一邑風土之概，無所於考，心甚歉焉，甫朞月，而政通人和，百廢具舉，念斯典之缺，所宜作也，乃掇拾耆舊之殘編，參以眾人之公論，擇諸生中熟於史學者三人，曰陳紱，陳壽嵩，陳木，俾創造之，而凡裁斷則出之於己，三生者恪共乃事，克副公意，不半載而書告成，網立而目分，文簡而事核，紀載以周，稱述以嚴，考校監戒於是乎備且昭矣，凡在斯文，莫不歆豔，於是貳尹袁君士敏，掌教何君寶諸士夫，咸謂吉宜序，不容以不能辭也，夫製作之成，信乎不易，斯志也，幸劉公為之主，學該博矣，而又長於史，政循良矣，而又力有餘，三生之才識，又足以翼贊之，是以曠昔所未有之缺典，得以倏成於今日，豈偶然哉，公可謂知所重矣，公名俸，字應爵，廉仁得民，政蹟卓異，輿論也，合并書之，以與此志並傳云，天台邑志成，或有譽俸者曰，曠古之缺典，子一朝成之，其永有辭哉，嗚呼其然，豈其然乎，昔孔子作春秋，曰，知我者其惟春秋乎，罪我者其惟春秋乎，今志之成，知俸者或一二，而罪俸者或千百，俸惟此之懼，而何永辭之有哉，或曰，不然，楊雄作太玄，法言，張伯松不肯一觀，劉歆觀之，詆為廢物，雄之文，至終漢世而後顯，退之凡三黜於禮部而自訟曰，為文而為舉世之所不好，至宋歐陽永叔，始特雄退之之作，是知退之之文，尚晦於當時，而有俟於後來，然則子所成之志，雖自謂有罪之者，夫豈知公論之在人心，自有不可泯滅，豈終罪之哉，人皆以或言為然，俸懼亦或釋其二三，因筆其說於志末，以俟夫知俸者，宋時天台之教盛行，無論僧徒，即號為士大夫者，類能言之，今觀陳瑩中先生所譔有門頌，抑何言約義辨也，今相去僅四五百年，而海內緇流無能舉天台一字一言者，況士大夫乎，妙峯覺法師奮然為鳴陽孤鳳，幾二十年，講者或竊笑斥為異物，而法師益精其說不為動，今則稍習矣，海內賢士夫，或有起而助法師者矣，惜余非其人也，因請法師出有門頌略解行於世，以聳動今之士大夫，台教中興，在此一舉，余日望之，予家居時，見達人遊士，聞所敘列，名山最多，至譚靈異，則東南諸勝，必首天台山，如孫公一賦，眾妙悉矣，遐思夢遊，不知凡幾，恨耳之而未目之也，迨己丑歲，叨承簡命，忝牧兹土，維時同志者率相慶曰，君斯往也，行將渉桃源，跨石梁，登華頂，奇觀在目，至人可招，誠希遘已，閭守仙跡，鄭宰芳躑，君其踵之乎，予笑而答曰，斯非吾所期，祇以酬夙願，且他日得持以報諸君耳，既而策蹇之台，則邑值荒歉者累歲，兼以路當孔道，案牘旁午，即自公有寢食不暇者，暇為登臨計乎，時幸而追隨千從遊公車者之後，僕僕然為輿皂之忙，供應之辦，心勞神敝，亦竟弗得以縱目達觀，甚者瞬息間旋忘其處所矣，噫，昔耳之而未目之為恨，今目之而身又未能徧歷其詳，即客有問台山之勝者，予將胡辭以應，爰是搜天台舊錄，謀諸廣文陳君，輒用己意簡別而刪定之，列於圖，附以諸名公之吟咏，山峙川流，指掌可視，仙區佛窟，觸目可知，天台靈異諸跡，不惟藉是而益彰，設有問及者，予亦得以次第陳之，而不負為此地道主人矣，且使履斯境者見之而快心於既往，未至於斯者見之而慨慕於將來，即遐陬僻壤不可得至者，亦據是而得臥遊焉，斯於寰宇遊土，尚亦有助也已，雖然，台之境稱奇絕矣，而台民則疲困之甚也，遊於斯者，誠念餼廩我者，皆民之脂膏，奔役我者，皆民之筋力，少存一節省心，以葆全吾民之精神命脈，俾得以寧土幹而居，則山川景物，將依人而益勝矣，不然，饑弗食，勞弗息，又不然，將使人聞車馬之音，羽蓋之美，舉疾首蹙額而不願見，即瓊臺，雙闕，何補於閭閻哉，又何樂於有此景為也，觀風者幸留心焉，書成授梓，爰序其端，因命之曰天台勝紀云，嘗論古今天下疆域廣狹之辯，則古視今為儉，而今於古不啻倍之，以古之儉，猶云建萬國，親諸侯，以今倍之，而我皇祖御宇，部分郡邑，自府州而外，為縣僅一千一百二十有奇，則今之小邑，足方古之大國明矣，古國有史，今縣亦有志，皆以掌記載，廣聞見，凡境內興衰沿革之跡，咸取稽焉，古列國之史何限，率泯泯無聞，而惟魯春秋，以仲尼筆削列為聖經，大義炳然，與日星雲漢共示不朽，則所貴於紀載者，又不獨為聞見稽考之資，凡以裨勸懲，昭鑑戒，表已然之故，而教於方來也，古謂作史有三難，有四蔽，而兼取其三長，詳哉而言之矣，浙東天台邑，以上應台宿，故名，赤城霞標，桐柏，佛隴，石梁，桃源，華頂，天姥蔽日干霄，誠洞天福地，仙都靈窟，而騷客墨卿所欲冥搜而遐探者也，邑故有志，修於正德辛巳，年久弗輯，所闕遺字蹟，魚豕不可以句，邑令張視事四年，屬二三廣文，蒐集而重訂之，為十二卷，彭子以備兵蒞台，受而讀之，色喜已，愀然有慨也，蓋天台在寓內較著，迺其里井之彫耗，巿肆之蕭條，闤闠生計之瘠苦，公輸弗繼而征調日迫，稱不聊生甚矣，以其地多崇山峻嶺，不足為耕耨賴，而又當紹台二郡孔道，輶車使客，公私驛騷，一應取辦於孑遺赤骨之氓，矧近日海內多故，諸無名之賦，日創而月設，嗟乎，天台尚可以為善國乎，令兹土者覽是編而繹思之，昔何以紓，今何以棘，昔何以給，今何以乏，昔何以乂，今何以棼，雖其故有非距心所得為者，而隨時調劑，寬一分則民受一分之賜，是不得諉於不可如何，而遂秦越人視之者也，且遡上世以來，宦斯土也夥矣，而其惠心善政猶有遺思，為邑所尸祝者凡幾，其鷙害如荼猶有遺臭，為邑所嫉視者凡幾，又曠素苟位，靡所短長，如飄風一過而不能舉其姓氏者凡幾，然則君子宜何居焉，若其境以內，鴻公偉人，德業炳炳者，邑子弟能克肖之思乎，而式其廬，吊其遺墟，亦良有司高山仰止之一助也，張令名弘代，靈壁人，潔躬而慈下，余因以為令勗，而且以告方來者，夫邑之有志，邑之實錄也，亦猶家之有乘，國之有史也，凡修志法宜精鑿，無令蹖駁，宜考信，無令疑似，故前人有志，今之操觚家，得挾策以議其是非，使裔是成編者，仍駁而不精，疑而不信，恐後之議今，即今之議昔也，其事詎不重且大哉，余令台，凡有關於台之民事者，靡不巨細綜理，昕夕拮据，冀少有補裨，無貽曠瘝誚，因思台之有志，自正德辛巳，距今八十餘䙫，則台志之修，固余事也，余責也，迺學博魏君予上，趙君予祿，余君有恆，二三諸生姜璣，潘學孔，楊士遇輩，本之舊志，益以新得，凡人材風俗，戶賦物產，諸凡屬於台者，率詳加考覈，補缺輯遺，次第彙帙，帙成，因謀之趙君曰，是不可不印正於大方博雅君子也，於是具稿呈之兵憲彭公，幸公為之披閱，捐俸助鋟，復序諸首，炳焉，足為台邑光，余竊謂是誌也，庶幾哉可稱台之實錄矣，遂書之以為序，天台之名聞於世，自漢劉阮而已然矣，雖其涉於荒唐，難以盡信，而山水之勝，不可誣也，厥後詞臣墨客，流寓寄傲於其間者盛，而述作之富不可勝紀，潘梅壑氏產於兹土，懼其久而散逸，乃博考羣籍，旁搜石刻，選粹正訛，彙次成帙，命曰天台勝蹟錄，不憚修阻，詣予請序，予作曰，勤矣哉，梅壑之用心也，其有功於天台不多乎，竊嘗聞之，山川顯晦，皆繫乎人，然而遇與不遇，則有幸不幸存焉，滁之山以歐陽氏之記顯，赤壁以蘇氏之賦顯，自今觀之，滁山猶夫山也，赤壁猶夫水也，而遇於文章鉅公，豈非幸與，鴈宕，桂山，天下之奇勝也，在漢唐固無聞焉，由是推之，則今之名山秀水，不幸托非其地，泯滅而無聞者，豈其微者，乃若天台之勝，得附能言之士，以聞於世，則名非過情，然視夫托非其地，泯滅而無聞者，亦不為非幸矣，嗟乎，豈直山川然哉，士生斯世，幸而獲遇，若伊尹之於湯，呂望之於文王，諸葛之於昭烈，古今數人而已矣，何吐握之風，日漸以微，巖穴之下，豈無抱經濟之才，流落不偶，而興遺珠之歎者乎，揚于王庭，固皆一時之選，然其間豈無德薄而位尊，力小而任重，卒貽覆餗之羞者乎，別其幸與不幸，又見大焉者矣，予於此切有所感，故潛及之，梅壑名瑊，字子良，嘗著山川昆蟲百詠，重修天台詩選，夫學佛法者，稟智者大師而曰天台教，以自別乎賢首，慈恩諸家也，其為教也，有教焉，有觀焉，教則以五時八教為經，以五章七釋為緯，觀則以二十五法為方便，以十乘為正修，乃至修性不二之談，色心互具之旨，以例諸家，如眾流之望巨海，皭火之隣日月，靡可同日而語矣，然則始於智者大師乎，曰，非然也，蓋大師得之南嶽，南嶽得之北齊，北齊得之龍樹，而龍樹得之釋迦，或當機印可，或懸契心宗，此台教之源也，故龍樹而下皆稱祖焉，然則章安而下曷為稱祖，曰，敘得統也，敘功德也，大師說法，惟縱靈辯，不由筆授，時惟章安夙擅多聞，復由妙悟集為論疏，以啟後人，說者謂其總持之功同符慶喜，四傳而至荊溪，教網稍夷，金錍義例，闢邪輔正，說者謂其弘贊之勳比隆章安，唐末喪亂，吾宗典籍，流散海東，螺溪，寶雲之際，遺文復還，雖講演稍聞，而曲見尚熾，我四明尊者，抉迷雲以輝性日，挽頹波而清教海，是以立陰觀妄，別理隨緣，究竟蛣羌，理毒性惡，十不二門之旨要，十種三法之觀心，三雙之論佛身，即具之論經體，判權判實，說性說修，凡章安，荊溪未暇結顯諸深法門，莫不表而出之，無遺憾矣，說者謂九世二百年間，備眾體而集大成，闢異端而隆正統者，惟法智一師，信然哉，自龍樹迄法智，是為十七祖，法智下得傳者最夥，而廣智，神照，南屏，亢而為三宗，其學徒蓋紛紛鼎盛矣，宋景定間，東湖磐公作佛祖統紀，有世系表，載傳授源流頗具，而法智十一世以後，竟泯泯無傳焉，嗟乎，常住教典，滿閻浮提，方袍之徒，多於竹葦，而天台教脈竟無有起而續之者，遂使時教不行，觀道不明，此何異於佛法已滅，可慨已，然則今之君子，有能不惑不沮，奮然稟天台之學，若揭日月而行者乎，以今觀我妙峯覺法師之為是役也，即謂之繼法智而興，夫誰曰不可，語云，在則人，亡則書，即北齊之繼龍樹，亦有然矣，然草堂以失緒被斥，柰何，是不然，草堂如周室尚在，而吳，楚僭王，今則匹夫而有天下，誰得而議之，有志者勉之矣，於是取磐公世系表圖而授諸梓人，名曰天台教源流圖，有門燈公，仿法華述楞嚴玄義四卷，當是時，士習多聞，狹六籍而治楞嚴者半，學宮明經儒人，哆口不能取束脯，而學語小師，一揚傘蓋，䞋施山委，於是海內學人，始置法華不譚，譚楞嚴矣，漫不知五重之玄而譚之，將無盲者揣象乎，乃燈公則違眾好，正呵多聞，藉令貫花摘葉，供含英者之探擷，是與摩登伽女爭妍取憐也，十乘觀法，三種懺儀，妙定一路，通華屋以徹果海，此智師之楞嚴，即如來之楞嚴，吾剖塵出之，庶幾逆折淫豔，哇吐烝砂，我比丘即常覆應器，奚憾哉，屠緯真諸君，聞而深嗜之，儒門慶喜，便期證果，𥋋子亦其一歟，𥋋子嘗預千松席，千松宗賢首，百松師焉，見去為台衡之學，千松每病之，俄而𥋋子更習止觀，結楞嚴壇七日，天雨玄黍雨，金粟雨，沉水之香覆几，百松居吳興，傳能射覆，比東方生，以語千松，千松曰，吾向學此，開目閉目，見綠疇累日，然所居故是享室，心謂魔攝，改事清涼，後演玄譚於天台，鑱及判教，雲長公從茶爐踊出，舞刀怒入講筳，俄而堂室灰燼，僧圓鑨同大眾見，二師弘荷台宗，雲長氏固有願乎，自爾三人說法，不復有間矣，燈公既師百松，𥋋子於其說固無有間，若妙定一路，不復問途，遙舍華屋，無二無別，茲現寓言，呈諸違情之色，以顯實也，安能傅黛施朱，懸鏡自證，適人玄覽，邀人妙供哉，公有弟如公，雄雄詻詻，今結茆九沙，將迎燈公修法華三昧，𥋋子亦預焉，公又將以楞嚴壇法相決矣，因先及之，嘗聞釋經之要，其略有三，曰合經，合論，合心，合經不合論，則漫無所範，合論不合心，則罔識所宗，經論合矣，苟不合心，又同說食，兼茲三者，而後可以入如來之室矣，天台智者大師，生陳隋之際，說摩訶止觀，申明法華圓行，梵僧聞而歎曰，此說大類吾國首楞嚴經，於是大師朝夕西望，既而入滅期迫，遂懸記曰，楞嚴吾不及見，然當有宰官菩薩，以文章飜譯，復有肉身比丘，以吾教判此經歸中道者，語具瑩公清話，後七十餘年，唐天后朝，是經果入中夏，宰相房融筆授而藏之，迨宋元以來，台教諸師競為疏釋，究其旨趣，咸可議焉，或合經而背論，或合論而背經，至若此方教體，真實圓通，今古諸師，莫能措手，此其故何哉，良由經山論海，同詮此心，得心則不求合而自無不合，大師以之不得，則雖求合而去之更遠，諸師以之夫不求合而合者，以聖智玄同聖量也，求合而不合者，以比量蠡測聖量也，玄同者易，蠡測者難，必欲即難以之易，求合而終合者，予蓋有取於現量焉，天台有門和尚，稱智者之雲仍，為百松之冢嫡，以己現量參同聖量，撰茲玄義，懸譚此經，言言有則，語語歸宗，洞古佛之真心，發當人之妙用，誠所謂以佛心印佛心，即楞嚴釋楞嚴者矣，書凡四卷，六萬餘言，龍始讀其名章，約八法以釋楞嚴，立十乘以違現業，私頗患其支離，及讀體宗二章，別示靈源，明常住真心，的指宗要，解耳根三昧，則又樂其簡要，汩默而體之，統而會之，始悟釋名之廣，廣其略也，體宗之略，略其廣也，宜廣而廣，廣不為繁，宜略而略，略不為少，廣乎略乎，其如來說默之旨乎，龍將朝夕研味，師軌終身，不離聞見，冀入圓通，敢不努力，以毋忘明訓哉，願公十方同沾法乳，夫契經文心，不易標指也，唯智者大師，發旋陀羅尼，起遵法華，具演十妙，絓是教網，無不炳著詳悉，稱玄義云，然而止觀大部，全體法華十妙，是知教觀殊秩，理無二轍也，乃大覺世尊，於佛頂又揭總持，所示境觀，有懸契焉，但是典後入真丹，未經判釋，時味偏圓，莫知適從，我百松和尚撰百問，啟重玄之漸，終慨洞庭鈞天，環而聽之之無幾也，參兄燈公，不慮世忤，作楞嚴玄義四卷，豈助總持夙夜願見之意邪，抑竟先師窮詰沉疑之意邪，燈兄偕不慧行三昧懺法，於卷荷根得入流地，故於玄義，三觀十乘，教理行證，無不究竟而委示之，即靈山大蘇，相與首肯，不慧編端附言，亦華屋不閒庠序之謂乎，然當是時，多聞流亞既昧一真，撥無萬行，排藏心為世智，值登伽為樂境，觸目教觀，多懷顰蹙，如來說為可憐愍者，夫文者，詮之器也，文則可既，而道實無窮，以可既詮無窮，自非思入重玄，意超象表，深證實相，妙悟文心，烏能懸契佛懷，釋茲玄義哉，矧法華經典，諸經中王，統御三乘，撫字八教，海墨書而不盡，塵劫演以難量，苟以單詞隻義，弘斯上乘，何異蚊足蠅眉撐彼樓櫓耶，唯天台智者大師，靈山夙聞，大蘇妙悟，降天魔於華頂，讚聖者於空中，夜覩明星，毋論蹟同，往聖時談妙法，可稱辯類懸河，明本迹，具談十妙，野色合彼秋空，通境觀，備演十乘，醎味投於海水，教觀二途，目足兼暢，能令行者疾詣涼池，法華之道，至是殆無餘蘊矣，茲玄義輯略者，蓋五玄十妙之大綱耳，乃吾師有門和尚，慮今學人心力不勇，於茲教海，多事望洋，乃就玄文輯其大略，可謂提綱挈領，指要明宗，雖短脛，亦預法流，即孺子，俱餐甘露，流通台教，自是師餘，普利羣生，實為吾幸云，昔乾竺古皇先生以一大事因緣出興於世，說法四十九年，半滿兼陳，權實互顯，求其總攝化機，直指心體，使人轉物同如來彈指超無學，無尚首楞嚴經，誠有味乎天如師之言也，此經譯來震旦，自唐迄今，諸家箋釋，咸有異同，龍披尋研斆，奄踰數載，非量凡情，纏苦彌篤已，聆我有門和尚所譚玄義，霍然有省，稍窺谿徑，略舉其要，則有八焉，所謂教，理，智，斷，行，位，因，果是也，蓋教者，七之詮，七者，教之旨，故教有大乘小乘，了義不了義之殊，而七者之頓漸，偏圓亦因以異矣，請以八者，諦審楞嚴，是為大乘中之大乘，了義中之了義也，語其教，則曰宣勝義中真勝義性，語其理，則曰常住妙明，不動周圓，語其智，則曰妙奢摩他，三摩禪那，語其斷，則曰理雖頓悟，乘悟併銷，語其行，則曰首楞嚴王具足萬行，語其位，則曰毘婆舍那清淨修證，語其因，則曰得圓明覺，為因地心，語其果，則曰圓滿菩提，歸無所得，故聞斯教，而了義之說可明矣，悟斯理，而如來藏性可復矣，起斯智，而楞嚴大定可獲矣，斷斯惑，而性具法門可顯矣，行斯行，而普賢之門可入矣，歷斯位，而化城之設可超矣，修斯因，而菩提之路可踐矣，證斯果，而妙莊嚴海可泛矣，故知八者，乃楞嚴一經之大旨，十乘觀法之樞機，六度四等之權衡，八萬法門之關鍵，苟非功齊二智，洞比三明，惡能釋茲滯義，抉彼疑網耶，或曰，八者之目，創始於法師有門乎，曰，非也，法師得於天台智者，而智者又得於乾竺古皇先生也，當漢明時，佛法始入中國，禪教雖弘，目足尚異，業禪者來暗證之譏，弘教者有算沙之誚，達磨西來，不立文字，復指楞伽以為印心，得非治此膏肓之疾乎，而我智者大師，古佛再來，大權應世，悟禪則深證乎中論，發慧則妙悟於法華，由是而演之以為教，教即禪也，述之以為觀，觀即教也，教觀兼弘，定慧俱暢，楞嚴，止觀同出而異名矣，故一聞梵僧之言，朝夕西望，既而入滅，弗獲寓目，乃預讖譯人，懸記釋者，菩薩宰官既驗往昔，肉身比丘奚惑今茲，況我和尚親嗣妙峯，遠宗智者，克明師匠，無忝徽音，悟楞嚴則佛心可印，闡玄義則文獻足徵，謂非受智者大師之記，吾不信也，吾鄉教觀，自法智中興，雲仍不替，迄乎近代，寥寥罕聞，乃今風氣稍回，人心慕道，故海會寺育公徼惠于屠儀部遺書勸請，師普大慈，儼然至止，遂開筵精舍，捉麈華座，冠蓋如雨，若赴華陰之墟，瓢笠如雲，宛謁靈山之會，莫不傾耳屏氣，聞所未聞，譬彼洪鐘，有扣斯應，同夫明鏡，屢照不疲，法席方輟於首夏，金策復響於空山，攀留弗克，翹仰徒勤，四眾同聲，命龍讚述，龍學慙入室，辯愧瀉瓶，聊拾玄義之山斤，少抒見聞之海滴，僭為結集，用告將來，昔人有云，客此身於寰中，如樊籠鸚鵡，既客矣，何樊籠為，挂搭雞園，朝也，暮則飛錫鹿苑矣，松直棘曲，鵠白烏玄，出諸六凡，證諸二智，劫波羅巾，知其解者，旦暮遇之，亦何山不可歸，何山是歸，何地不可住，何地常住，故執問覲西以天台，如是我聞，方廣，法蓮諸院今安在，雲門雞犬聲相聞否，風響笙響，子晉去後誰聞之，劉郎歸而花香有無也，元明洞天則又奚若，宮存乎廢也，覲西一一為述，此吾得指樊籠如六結，現前求覲西脫也，覲西邇年來，納須彌於芥子矣，其歷南海普陀，五臺，嵩嶽，參水月，收煙霞，將歸休矣，玉蓮結子，鐵樹開花，甘泉翠石，高察白沙，只此衣鉢付之，覲西歸休矣，於是騷人墨士，和李白天台之什，賡張籍天台之篇，歌興公，玉蟾天台之賦，佛以一大事因緣出現於世，只是教人去貪著一念，遍觀法界性種種生滅，都無實義，乃至於愛河慾海，戰壘慢山，俱是貪業所染，因貪生吝，無量劫來，翻身跳出者，能得幾人，即不住一法，而有絲毫貪法之心，藤蛇篋鼠，潛窟橫軼，不自覺知，何況世間最重恩愛，饒諸利益，覓食得食，覓衣得衣，遍大地作黃金，不能滿諸眾生願欲，孰肯割己月藏投之空壑，捐茲見在證彼來生乎，是以釋迦趺坐於雪山，但求解脫，維摩高臥於方丈，力排苦空，悠悠世人，熟知辯此，我天台山，自智者大師演法以來，金碧切雲，鐘磬接谷，惟茲石梁絕壁，為應真五百羅漢之所棲止，曇猷顯跡，今皆問之煙蘿石溜中，止存賈相曇花一亭，歲久崩阤，遊者惜之，近有武林居士南陽葛君，乃捐資三百，獨力葺此，諸苾蒭高其事，乞余一言獎之，余惟葛君既已視槖中資如敝屣，安取余言，不幾於眼中著屑，喉裏添針，重為如來所呵罵耶，雖取舍兩端，兩無定義，法財並用，始結勝因，葛君以無所取為佛取故，以無所捨為佛捨故，以無取無捨，虛以大其心，以能取能捨，忍以堅其行，豈非給孤布地，龍女獻珠，遂令釋迦微笑，維摩強起矣，此一段大事因緣，能無為葛君記莂乎哉，余因題卷贈之，以喚醒世之墮於貪業而不覺知者，具識眼人無笑余，言尚未聞方廣鐘聲在，白郎巖，因神姓名也，在天台山西，東抵唐興縣三十里，長慶四年秋，風雨不應候，土產之物焦乾幾七八，農人愁毒，相視不聊生，自浙東數郡咸然，縣令白餘豐曰，某竊長斯邑，邑人愁毒，猶吾愁毒也，將禱於名山，顧其遼遠，某始至時，經於白巖，異狀深黑巍峭，疑有神宅焉，因探其端，得寺記，知白郎神事，因詣法師普耀所憩巖側，虔禱禮請，未及竟，有異物自穴出，黑首高眶，素臆錦脊，其顧視昂昂之勢，若龍若蛇，然不驚不搖，受祝而退，其夕降甚雨，居數日，物反秀綠，自寶歷元年，更復旱，縣令求去年之祥，召邑居客與同往祝請，其年六月十八日，是物復自穴而出，一如去年狀，加四足焉，足呈掌爪，若欲挐矯，是夕復降甚雨，異哉，其神明歟，神必依山川，山川不崛，神不依焉，受祝惟神，禱不精誠，神不歆哉，天與神通，神非真正，天不應焉，縣令與丞非尊官也，能一精專於下，而通天降神，其應如射，豈細事耶，足以誨天下之慢易者，展適在山，因獲同觀焉，因記其年月於是巖之側，按越都圖經并古碑云，梁朝岳陽王者，是昭明太子第三子，即梁蕭詧是，第二生梁王是也，於赤城山頂造甎塔三所，中有如來舍利四十九顆，其塔至唐會昌五年乙丑歲七月勅廢，至咸通六年乙酉歲，僧宗立并居士倪求，徐師約與眾信士同修一所，至八年丁亥歲七月功畢，星霜綿遠，其塔甎石隳墮，爰至顯德七年庚申載，般若寺沙門德韶重建，纔啟舊甎石，感雷電風雨驚眾，現如來身光，頂佩毫光，光中又現阿育王寶塔，塔中亦放五色祥光，遂獲舍利四十九粒，迎歸紫凝山，香花品饍，并眾僧各然頂臂，種種供養，遂累甎，而僧俗雲萃，逾一祀圓就，再安舍利二十八顆，前後可三十餘，現瑞光與前無異，留舍利二十一顆，散安東都府內，并應天寺甎塔，吳中武丘寺甎塔，國清寺甎塔，東場中興寺甎塔各一顆，當寺二塔，盡是德韶特捨衣鉢資金新造，各安舍利三顆，上贊皇王帝業，次資軍庶樂康云爾，劉阮洞其傳久矣，余竊邑於此，訪於故老，往往不知其所在，比按圖得之以詢護國寺僧介豐，乃曰，洞居寺之東北二里，斜行山谷，隱於榛莽間，人跡罕及，景祐中，先師明照大師嘗採藥，見金橋跨水，光彩眩目，二女未笄，戲於水上，如劉阮所見，此水仙之洞府也，元祐二年春，迺鑿山開道，立亭於其上，環亭夾道，植桃數百本，所以追遺迹，續故事也，越明年，三月十日丁巳，寺僧報桃花盛開，并以其景物之盛求名焉，余率縣尉縉雲郭儀彥文，監征開封曹㟈得之來遊，而黃巖縣主簿西安王沔之彥楚，與其弟宣德郎．知金華縣事漢之彥昭繼至，乃相與幅巾仗藜，徜徉行歌，沿澗而上，觀綠波之漣漪，聽寒音之潺湲，微風過之，餘韻清遠，飄飄然猶鏘佩環而朝玉闕也，遂名之曰鳴玉澗，澗之東有塢，植桃數畦，花光射目，落英繽紛，點綴芳草，流紅縹緲，隨水而下，此昔人食桃輕舉之地也，遂名之曰桃花塢，自塢以北，行數百步，攢峯疊翠，左右迥擁，中有澗流，隨山曲折，而遊人之道從之，及水窮而道盡，則有潭清澈淵澄，可鑒毛髮，羣山倒影，浮碧搖青，中有洞門，潛通山底，其深不測，雖淫霖暴注而不盈，大旱焦山而不涸，此寺僧見金橋之地也，遂名之曰金橋潭，潭之南滸，水淺見沙，中有磐石三，不沒水者數寸，可坐以飲，自上流盃盤，隨流蕩漾，必經三石之間，俯而掇之，如在幾案，此羣仙會飲之地也，遂名之曰會仙石，據石之端，仰而視之，三峯鼎峙，峻極雲漢，寒光襲人，虛碧相映，危崖蕩花，紅雨散亂，其東峯則孤危峭拔，儀狀奇偉，上有雙石，如綰鬟髻，遂名之曰雙女峯，其兩峯則壁立千尋，上連巨嶽，朝陽方升，先得清照，遂名之曰迎陽峯，其中峯則居中處焉，以雙女，迎陽為之輔翼，羣山之翠，合而有之，遂名之曰合翠峯，三峯之間，林麓疏廣，草石瑰異，左連瓊臺，雙闕之山，右接石橋合澗之水，採芝茹朮，擷翠佩芳，杖屨輕而白雲隨，笑語高而山谷應，翛然而往，直欲跨兩鳬，御清風，逍遙乎不死之鄉，而不知塵境之卑蹙，涉世之有累也，遂名之曰迷仙塢，自塢以出，至於迎陽峯之下，有石偃於山腹，廣袤數丈，寺僧因石址，結亭於其上，畫桷雕楹，翬飛鳥革，前臨清泚，瓦影浮動，魚跳圓波，光弄樽俎，浮盃之迹，顧指在目，遂名之曰浮盃亭，是日也，天氣清明，東風和暢，巖端過雨，疏雲留日，余與諸君攜茵席，挈壼觴，上登崔嵬，下弄清淺，流觴藉草，惟興所適，山殽野蓛，具於臨時，膾靈溪之鱗，茹金庭之蕨，無備具之勞也，掛衣長松，落帽幽石，帶慵則披衣，履倦則洗足，解衣漉洒，玉山自頺，無衣冠之束也，意所欲飲，命樽注之，一引而盡，量窮則止，無鐘鼓之節也，酒酣浩歌，聲振林木，音無宮商，唯意所發，樵夫牧廝為之捫高崖，履危石，荷柯倚策而視之，彼烏知其非劉氏之子，阮氏之孫，厭洞府之未廣，而復為山閭之遊乎，既而夕陽西傾，暮煙四塞，洞天之景，恍若失之，於是尋雲路，騁歸驂，松月照人，金影破碎，遙聞雞犬，乃悟人間，諸君皆瞿然而驚，相顧而語，疑夫陵谷之更變，而子孫之遷易也，時郭彥文立馬謂余言曰，數千百年湮沒之迹，自公發之，今日勝遊之樂，可無文以紀之乎，余病夫山水清而文辭俗，景物富而才思窮，不能盡洞中之幽趣，固辭而不獲免，乃書其所見之實，以塞來命，若夫寫難名之景，發不盡之意，則諸君之新辭雅詠在焉，非余所能道也，雨暘晦明之候，豐穰荒歉之數，皆繫於陰陽，司於人物，非乘天地之正，御六氣之辦者，孰能噓吸變動，宰制役使之耶，歲己未夏六月，天台郡大旱，禾稼將槁，徧走羣望不應，民以怨嗟，郡請通軍州事李彙詣桐柏山崇道觀，迎元應善利廣濟真人像入城祈禱，將至山，雲氣四合，風雷倏起，左右駭觀，及境，雨澤沾足，遂獲秋成，郡考覈自政和間始稱之，因兼前後，累有靈效，上之朝命，褒稱善利，郡人歡呼，願書其事，按載籍，真人，周靈王之子晉，喬或其字也，靈王有子三十八人，晉太子也，嘗以諫疏陳川澤之說，後受飛解之道，去入緱氏山，遺言將賓帝所，圖經云為右弼真人，登侍帝宸，司天台水旱，故一方之人，敬事且有期應也，陶隱居稱桐柏山在會稽東海內，有金庭，誠不死之福鄉，方圓四十里，常有黃雲覆之，木則蘇玡琳碧，泉則石髓金漿，其山盡五色金也，孫興公賦云，天台蓋山嶽之神秀，玄聖之所游化，靈仙之所窟宅也，陶隱居又稱越桐柏之金庭，吳句曲之金陵，養真之福境，成仙之靈墟，其詩云，三宿麗天序，二金標地靈，真誥載真人往來吳越，棲宴兩金，其說甚詳，惟真人生能以陰陽事物之理，利害休戚之說告於王，厭世上賓，邈數千載，猶能以雨暘惠澤及於民，輕舉遠遊，擁雲氣，跨飛龍，出乎六合之外，而靈通妙應，肹蠁之報，一皆曲應人寰，真人之道亦傳矣，予所以考詳而並載，非特寵茲上貺為一方之榮，蓋欲夫為道嗇精，神光德業，久而不替，可以贊化育，參天地，靈為星辰，妙為造化，而為吏為民者，知幽冥之間，不可欺昧，天地鬼神鑒之在上，質之在旁，精誠之應，速於影響，善惡之報，顯如黑白，予少時，有鄉僧每見予，必謂，此郎，嚴伯威後身也，予不曉所謂，既而訪諸叔父寶印大師，叔父曰，嚴闍黎，字伯威，汝祖母賈之兄，吾之舅氏，且法門之師也，博學詩文，戒行修飭，有聲江浙間，為士俗所推重，汝父母既以無子為憂，禱求甚力，至政和壬辰之正月，吾師卒，汝祖一夕夢吾師至其家，手集眾花，結成一大毬，字汝祖而遺之，曰，孝祖，君家求此久矣，吾是以來，忽不見，是月汝母有娠，至十月而汝生，吾師眉濃黑而垂，目深而神藏，兒時能誦千言，喜作詩，人以汝眉目及趣好類之，且符所夢，又謂吾師死之月，而汝受胎也，故云，予幼從學鹿巖，人有指予眉垂目藏而靳之者，表丈賈元達曰，此子眉目類吾伯嚴闍黎，他日能文未可知也，然嚴闍黎智慧名德，卓卓如許，縱未脫輪迴，當復生人間世，為大善知識，胡為於滅度之後，鍾成迂愚魯鈍之性，現此窮薄困苦相耶，予嘗寫字作文，貽寶印叔父，叔父曰，人言汝吾師也，文僅似之，字乃爾不同邪，嚴闍黎尤工筆札，予最不善書故也，紹興庚午七月二十日，因作文寫字，兩俱不佳，媿而曰，嚴闍黎，汝前生食蔬，何多智，今生食肉，何許愚也，用記之，石橋勝甲東南，其巔有瀑，倚壁淙潀，練如雪激，下瀦為淵，奫沄泓泚，蜿蜒所家，過者動色，州邑旱潦謁請，顧答如響，旁封閔雨，耄倪越疆，丐潤缾罌，朝歸霖滛，暮洽殊靈，嘉應隱然為霞城冠，先是，邑大夫凡禱，率於曇華亭致禮，即高瞰卑，情文匪稱，慶元庚申冬仲，縣尹丁君大榮，始至款謁，心蹙不寧，首捐帑夷荒，臨淵十許步，築亭為祈禱所，榜以伫真，嘉泰改元，夏五月，不雨，禱於廟，於社，於佛，弗獲命，嗷嗸搏手，丁尹躬走靈淵，祝史薦詞，香縷甫升，倏有巨黿躍見，迎至邑宇，飇車發軔，遊靄四集，翊日，甘液翻盆，淪洽槁顇，耋稚呼舞，合詞願白郡以徹於朝，丁尹弗能抑，具以實聞，旋錫廟額惠澤，以侈神休，尹既肖像揭虔，仍撙費買田，歲得榖四十石，為蒸嘗奉，越明年，十雨五風，時氣熏沃，以大有書，龍君陰相實弘，夏五月末澣，雷電晦冥，淵泉濺涌，舒露錢寶，班班崖側，樵牧摩肩，攘取恐後，巨石𨺗然從空隕，窒其穴，萬牛莫挽，貪且覬者始信有物護持，屏息退縮，浮屠氏或獲而私之，青蛇輒護繞陰祝願輸官，猶徘徊弗遽去，邑人駭異愬縣，縣諗覈得金，若銀錢十數，圓徑六寸而贏，鎔範如刻，晶采弗磨，實國朝太平興國中，賚予道者自詢舉以鎮龍淵者也，丁君創觀斯寶，歛袵起敬，懼無所歸肆，委寮寀吳邦彥護而復諸潭，且囑建識顛末以詔後，建竊觀天下，寶藏光芒，鮮克自閟，惟神龍所潛九淵叵測，故千金頷珠，非遭其睡弗得也，金錢之在淵，亡慮二百餘祀，先後踐更凡幾，儲深伏奧，靳不輕發，特為丁尹出焉，豈顯晦久速，默存定數，而金石為開，感召厥有機歟，使丁君微不燭明，不幸落愚貪手，疇能昭揭奇寶，通邑戶傳，其美不沒，意龍君灼知丁尹，其殆擇焉以耀其靈耶，猶不盡顯，則鑱石以傳不朽，丁君所以答塞龍君至矣，雖然，地不愛寶，昔推有道盛時，揭之斯文，唯邑人樂昭縣尹格物忱恂，甯知歸美朝家，丁君實惓惓歟，故不得辭而為之記，居士賀子忱，編茅為屋，與其孥寓天台山萬年禪院之西，地勢爽塏，土脈深厚，植花種竹，日以成趣，惟是水之去人稍遠，而饋餾滌濯之用不足，上有小澗，走以竹渠，則寒月常冰，下有廢井，汲以桔槔，則人力深勤，一日，居士齋心炷香，仰首穹靈而祝之曰，聚族百指，結草而居，上下蔬食，甘苦一律，所需於世者甚薄，而瓢餘之樂未適其願，昔耿恭拜井而泉溢，王霸濟渡而冰合，雖今昔異時，閑劇殊事，而約己為眾，有求斯應，誠苟至焉，理則均也，神其吐之乎，既祝之十日，旱陽驕亢，氣蒸如焚，舍之東北相去十步，不加穿治，天冽之泉既潔且豐，其甘如醴，其寒如冰，其澤如玉，其清如鑑，由是一家之用，不煩人力而遂給足，衡茅之勝，寢以膏潤矣，山中父老，明日舉相謂曰，此處無泉，何慮數千百年，君居未久，而浹旬之間，忽於平地湧激靈源，若出造化，如是之敏，是何祥也，豈天嗇其寶，將有待而出耶，抑時至事契，而適相濟遇也，將以化尼父之雨，以資溉後學耶，將以興傳說之霖，而被蒼生耶，不然，則泉源混混，不舍晝夜，胡為一日而驟至也，居士曰，汝無佞予，予將告汝，夫通天下者一氣，備萬物者一誠，我之禱也以眾，來之應也以心，天地鬼神，昭昭然常在人上，若將閔予而告之曰，爾家何貧，爾志何清，棄官何人，樂閑何真，人棄爾取，人疏爾親，處荒山以自適，邈四顧而無鄰，地若有泉，不畀天下，其孰與為仁，以吾心如陶潛，故得泉涓涓而始流，以吾心如李愿，濯清泉以自潔，吾方將拜天之遺，落泉之成，借此之居，以為斜川盤谷，求諸文人作賦序，侈以其貺而流其聲，不亦可乎，父老曰，唯，唯，居士乃命工甃焉，石梁勝冠台隴，寔五百應真示現之地，故其下龍湫特靈，遇禱輒嚮答，第山徑墝埆，披榛取道，往往就曇華亭望拜，從高瞰下，於禮弗虔，去歲冬十一月，縣令丁大榮始至展謁，顧瞻惕然，乃捐縣帑百千，諉住持萬年寺僧智海，即潭之隙，度地建亭，榜曰伫真，於是夷險鋤荒，護以欄楯，今年夏五月不雨，種猶未入土，令集緇黃，躬詣新亭，伏謁致拜，告起未竟，忽有黿大如覆盂，出沒波面，已而投刺下墜，若有物掣而取之，觀者駭異，須臾，黿復出遊，遂迎以歸，越二日，雨大霶霈，四郊霑足，稚耋歡喜，莫不感神之休，頌令之德，願刻山石，以彰永久之瑞，竊謂，山水佳處，居官類多築臺抗榭，務為遊觀，斯亭之建，意獨不爾，矧中孚之信，尚及豚魚，宜乎淵潛效靈，厥應照焯，是可書矣，舊傳石梁側有蓋竹洞天，堙沒踰二百年，往歲何公偁持節，訪求不獲，是行也，尹窮探偶得之，洞深可二丈餘，中有二硤，穹窿幽邃，下視攢峯疊嶂，如列畫屏，又得曇猷厥初修道遺址，於蕪穢蒼莽中，見謀刱亭，以嚴奉事，而易置今庵為龍君祠，一旦天地祕藏，軒豁呈露，以是知境不終晦，待人而顯，故并書之，聖賢間出，厥惟艱哉，如優曇鉢花，時一現爾，按西域記，佛言，震旦天台山，石橋方廣聖寺，五百大阿羅漢居焉，或者以為誕，東晉時，梵僧白道猷始尋抉之，由南齊，梁，隋，唐至於我宋，國王大人，莫不遐仰，通儒明公，見於賦詠，圖志可考也，景定元年春三月，太傅大丞相魯國公肅清江面，正位廟堂，明年春，緬思舊遊，以俸資五萬，俾萬年寺長老妙弘作新曇華亭，且曰，宦未達時，嘗於斯地有心，期今酬之，於是弘謹唯命，督役趣辦，袤延翬飛，視昔尤莊麗，落成，供五百聖僧茶，茶甌中，一一現異花，猶夫常也，中現四字，其文曰大士應供，聚觀者神之，得非曇華之應乎，弘陳於魯公，祠公像於亭之左，刱憩亭於右，而響空，瞻風，伫真，許來，方廣之亭，皆一撤而新之，凡聞風而登，具瞻殊勝，不蘄而喜捨踴躍，贊嘆佛語豈虛也哉，先是，旂纛在維楊，緡錢以萬計者三，予弘造大佛殿，巍昂雄特，甲於浙間，斯可謂大施矣，於戲，天台神秀之氣，鍾於我公，修文偃武，天下既定，異時從赤松子，則曇華之作，若有所待然，法照歸老山中，竊觀盛事，為之記而書之石，天台山之右曰桐柏，自地距洞門幾十里始至，其上重復奧區，別為室所，西山如城郭，不假除治，雲聳壁立，天造地設，中則葛仙翁鍊丹之居，至唐司馬子微大營宮宇，設虛皇像以安羽流，玉霄峯直其東，瓊臺峙其西，靈府方瀛奠其北，中有瀑水，飛流噴沫，勢若萬馬，奔而南下，四時巖際，垂若天紳，居人行客，彌望不極，故真誥謂越之桐柏，實金庭洞天，養真之福境，上真主領以會羣仙，固非尋常山川，惟龍蛇所處，是以高接上漢，深隱九霄，控引天地，錯綜今古，包括形勢，不與外塵相關，苟非棲神養素之土，則不能少留煙霞間，㒒比丐閑，稅鞅踰月，都忘俗駕，因見屋宇，閱五代至今，無不損獘，而象設蒙漏，往往渝剝，欲力為勸緣營建，時觀門都監石慶端，道副正厲永年，石葆璋，皆捧手相勉，誠山門不世之幸，獨葆璋願竭力任土木之役，罔敢懈怠，於是六，七年中，專以觀事求在位者，得太師和王楊公，并其子敷文閣待制偰，洎㒒，悉出俸錢，擴殿廊基，各增闊丈餘，創為高廣顯闢修廊，又摹古石本，繪度人經像為壁，改造三清正殿，及命工粧彩棟宇，俾之輪奐，其象先天人之容者，則易塑睟穆，增舊金翠，以至立三官殿，移齋堂為鉅甍，可容千眾，并敞東西兩客館，以待過賓，撤去外戶，如中都上清之制，洞啟三門，塑龍虎君，率極雄概，展立靈星門，以拱耽耽之勢，覺青厓丹壑，松竹幽積，隱居道師，悉蘊和氣，道士唐知章，以錢氏手寫金銀字道經，出私錢建藏并殿，由是內外堂宇皆備，良材堅甓，文石五金之用，自重山而下，扛木累土於上，及諸綵繪等，約費千萬，崇廈岌嶪，翹鴟相直，如出於浮空紫翠之中，粲然一新，真九清仙聖之攸居，萬靈威神之所御，巖巖翼翼，飛宏耀化成中天，來居來遊者，皆道念超勝，殆若靈仙飛化，無不懷凌虛靜一之志，遂可日與道眾陞殿，香火仰祝天子萬壽，為閱世無窮之道場，豈不休哉，故一山淨友，觀感而化，以勝增善，平日慵墮嗜食之徒，皆磨礲淬厲，期合於真，遊詠道德，卒皆修整，得慈儉三寶之益，問其教，則精勤持誦，皆不踰矩，入於堂，則戒臘有序，無相奪倫，與之語，則氣貌清潔，漸入仙宗，其於荷負至要，隨時樂道，可以副紫陽之文，而山卿其可無辭以言其詳也，㒒晚暮之景，得相與成茲勝事，因為原本極始，敘得人任職，比舊修創增易之難，刻於堅珉，以示將來，葆璋常日刳心歷膽，每無忘於興造有日矣，然未遇知音，果上真垂憐，肯助此功也，或者以桐柏在浙東，最號名觀，扶晨暉霄，緱山降九龍之駕，辟非素景，陽策三公之衛，至朝廷則鉅公顯人，每為均逸提領之所，又閩廣，湖湘，多取便道，車馬遊訪，項背相屬，賓從棲止，視餘處為尤煩，詎可隘陋，徒示虛無，且復吾教惟言清淨淡泊，非有死生禍福，為警世資取之方，獨有際遇賢智，心規亮清，始方求建易興作，覬接續真境，弗墜厥績，所以倍難以成也，噫，不避眾人之謗，不虛一日之供，躬役土木，載新靜域，能畢力而不憚者，葆璋是已，豈不賢於坐視以待其廢隳哉，後之繼者，倘不忘前人之功，俾道眾晨夕瞻禮，安於寢息，而保希夷之樂，亦始事者之幸，必不獲譴於洞天福地矣，尚監於茲，㒒停鞅方外，野鶴閑雲，蘿月松風，放意身世，寄言蕪纇，且勸方來爾，其諸梗概，覽者當有得於斯文，耕而食，生者所以為養，浮屠氏作，迺衣食於持鉢，其說行，其與多，斯民以耳目為信向，龜手繭足，榾榾朝夕，輟口腹懽喜以為養，釋氏安焉，於是議者始以不耕少釋氏，伊菴權師來天台主萬年，方外禪衲雲闐霧合師謂其徒子性曰，來者多食指，柰何，吾觀大舍之陽，羅漢之麓，淖泥之汦，去寺數里，兩山陰陰，雪棘風林，夾徑深深，老木千尋，伏虺匿蝮，行邁寒心，汝其屏除叢灌，攘剔芃檏，高可以藝，下可以殖，大舍之左，平田之東，洩瀑之上，去寺一舍，四山低回，不險既夷，土膏水深，原田每每，菅茅莽䔿，風雨叢滋，汝其薙翳薈，刜蓊鬱，可以經理溝塍，井畫疆埸，於是巨室豪家，具以為宜，接軫踵轂，委貲散金，迤𨓦風靡，贊喜無數，性曰，原隰奧區，無有垠堮，施者有限，疲人力於一役，如是憊，何迺訪故老，尋廢址，築莊於平田洩上，曰福田，為屋區，堂廡庫庾，兩序具備，存施錢千緍為母以倡子，歲取嬴焉，因農隙，廣隴畝，其本不搖，而力有餘地，歲浸久，且將琱鎪谽谺，盡為阡陌，高下封畛，棊布綺錯，利可既哉，性以其說，求記於可，且曰，萬年舊得額曰福田，今以名莊，示反本也，鑱施者姓名於碑，陰示不忘本也，可曰，吾固不肯夫總總之不耕，汝知本哉，三歎而為之記，台邑之東，行六十里，有大智院，建於宋開寶七年甲戌歲也，祖師諱行品，餘杭人，即永明壽禪師之嗣也，童稚時，一日，禪師引其手熟相，曰，汝何能邪，曰，誦蓮經二十八品，師奇之，因名焉，曰，他日耿光佛祖，建立法幢，子任之矣，師挈囊遊行，至止天台榧木，遇豪士周公彥，復傾蓋懽若夙契，愒息久之，曰，此官路東去三十里，師拽杖如之，而谿山排闥，一峯孤秀賞，而面勢寬廣，遠山矗立，絕喧塵，離潰鬧，此可居矣，卜之，曰吉，相寺，剪荊棘，墾砂石，富者輸金，貧者施力，翕然廈屋帡幪，為震風凌雨之備，院之成，曰大明，即太平興國初也，治平三年，準明堂勅改額大智院，天聖間，寺僧浩化里俗嗇施之心，建宮殿，塑佛像，欀楹栥棁，區宇一新，復簣以菑田，令單鉢飫足也，續裔益稠，總眾者，皆甲乙，致倫緒不振，坐觀廢置，靖康丙午，輿議革舊矩，立新式，顧道福兩勝者，會眾請寺僧法殊主之，為四方道俗所顧敬，越數年而法堂，僧堂，庫堂，爽塏屹若化成矣，或曰，吾以圓覺為伽藍，解脫為門戶，慈悲為殿堂，空寂為寢處，何區區從事於土木乎，曰，然豈不知從有為而至無為，順俗諦而顯真諦，所謂崇飾塔廟，表剎莊嚴，為出世之益，豈虛也哉，昕幼而學佛，懶事筆硯，殊未序其始末，屬余為記，固辭不獲免，恐後代無聞，故書其實，試告於來者，儒釋之道，大抵相為表裏，或者岐之，過也，吾儒序政，其一曰食，而釋氏亦以食為法輪之先，至於富而加教，揆之財法二施，果何差別，矧自生民以來，以食為大業，釋者雖以苦空淡泊為宗，而饘於是，粥於是，其能一日闕乎，然世皆以譚禪悅者為高，計財榖者為俗，獨我世尊自在，與大比丘眾敷演教乘之際，猶且著衣持鉢，況吾屬乎，台之國清，迺聖僧之化現，坐視縣治之，具眼宗師，四方衲子湊焉，以故食指日眾，而常產益狹，加以寺介孔道之衝，距邑步時之需，凡躡康樂之屐者，必首登國清，然後禮石橋而訪萬年，日不虛轍，其於供頓之口口之勞，色色取辦於此，眾皆病之，乾道四年，長老道逵刱請甯海縣千田塗，欲裨其用度，經畫間而逵有祥符之命，幸妙詮繼之，傾衣資為倡，請僧中訥可延法規，義師，若師，圓清雅師，揆師，默居士，王公度募緣以董其役，至七年秋，始捍上下岸七百餘丈，建十門凡三，未幾，詮又有別峯之行，淳熙戊戌夏，住持曉林復往甯海叩檀施，合港方就，遽為風濤所蕩，前功俱廢，執事靡矣，有僧師遐於次夜夢神人曰，此大緣事，汝等但毋退轉，吾其助汝，遐以夢諗於眾，眾以費不貲為拒，惟清雅曰，神夢豈偶，乃賈餘勇，率眾而前，畚築兩岸，一日而就，若有神護焉，因以神運名其莊，俄有邑之水月庵思正，寶華行人守宗，池陽僧寶林，相與戮力，乃墾乃闢，約畝幾萬，可耕耨者纔三之一，紹熙改元，治山志南，即其地建莊屋三十餘間，規模雄偉，儲蓄贏餘，欲訖其事，遂白於邑令劉潮，曰，自長官之宰是邑也，僅兩朞，而志南亦掃灑是山也，適相若，年屢豐，莊落成，事若有待，諉潮志其顛末，潮謂，天下事易於經始，難其圖終，海日瀚漫，歲閱久而不竟，人歷多而益困，師能通儒釋之倫類，無體空析色之跡，而乎真源，解假有借無之名，而歸於實用，境與智合，緣與時遭，宜乎慨然任責而不辭難，潮亦何靳於骫骳之文，況台之為山，古號佛國，天下聞其名，終身不一目者，不知其幾，自有此山，如師與潮見者多矣，湮沒無聞者，又不知其幾，主是剎，不約而相值，但師且又開拓前人未既之功，與潮大有間矣，自茲以往，粟有餘積，人有餘力，飽滿具足，異時各法，了不二義，臻第一，甯云所自來，若徒以口腹是計，又非師之與潮所敢望也，慈聖寺在天台萬山中，去余家五十里而近，一日，住持僧道謁余而請曰，初吾山禪寺也，始於天聖之七年，當嘉定之十六年，始改建寺，土瘠而資單，地僻而施絕，歲久屋老，傾圮弗治，幾廢矣，寺之僧智通，精密堅苦，常出力經紀，弗避燥溼寒暑，遂以得疾，則曰，吾身病矣，心固未病也，為之益力，自湻祐之八年，鳩良材，新棟宇，范金合土，肖諸鬼神，像苟全矣，則與弟子端楷者曰，吾寺粗立，寺之力未裕，且建且復廢矣，於是悉取槖中之餘，以其俗之姓買本都飛泉田，旋積歲租，增置丘段，以入於寺，著其約曰，歲別儲其所入，以待屋之弊，而時葺之外，皆不得妄移一錢，欲來者之知本末也，願得君記，余慨然曰，若通與楷者，賢於其徒矣，異時余聞，人有能言慈聖之事者曰某，曰某住持入寺，本以資易帖利，其餘席卷去矣，曰僧以饑貸某家榖計百，償之，室垂罄矣，舍非他有奇巧，而能扶植於垂壞，去宿蠧而新是圖，賢也，佛之徒，固非崇宮室，誇靡麗，然有弗給，則必四出，齊民皆厭薄之，與足不越戶限，惟規其衣食之贏否，率能有成，又賢也，夫人之情，苟計旦暮，今能計其久，使有恃而弗墜，又賢也，抑余又有感焉，禪寺被天下列職，而趨走者相望，其壞而不能葺，葺而不成，成而不能久，善慮而自力，不私其儔幾人，苟有其人矣，不忌其成而聽其為者幾人，嗟夫，可嘆哉，世之儒者，多次言佛氏之學，韓退之欲廬其居，及從觀之營浮圖，則又賦詩夸詡之，蓋其學者之才，類有不可掩者，而退之亦有不能不為之喜，然余於智通之事，不得而略也，遂與為記，且使讀吾文者，皆知所警焉，若田之頃畝若干，則列碑陰云，抱道懷德者宜居山，山居有助於道德，若夫雜花生樹，敷其慧也，眾綠垂蔭，適其定也，繁霜熟果，圓其行也，積雪連嶺，資其證也，雲之英英，泉之冷冷，百鳥晝啼，孤猿夜鳴，滿眼非色，滿耳非聲，此山居四時無窮之樂也，何獨人間為然，彼忉利，夜摩，化生人天，尚入山林，隱居學道，雖有瓊樓玉宇，棄之弗居，嘉殽美味，斥之弗食，丰容妙質，厭之勿御，時時行乞，轉化諸天，衣取蔽形，食纔接氣而已，豈非以身為大患，生死不停，欲究竟湼槃，必離憒鬧者乎，至元至正八年歲次戊子，妙明真覺禪師無見和尚隱於天台華頂峯，未逾數年，追復舊觀，咸謂非大寂再來不能也，按天台華頂，上應三台華蓋，其山秀出，八重如一，高一萬八千丈，周環八百里，最高頂則望海尖，草木薰郁，殆非人世，孫綽所賦陟降信宿，迄乎仙都，寺曰善興，善興善類也，方丈軒娑羅，娑羅峯直其前，梵語娑羅，唐言高出，蓋此峯特起於眾峯之外，而得是名，因以名軒，和尚每居其中，開導學者，順緣歸寂，補處得人，千里遠來，托余為記，嘗試論之，釋迦降瑞於中天，達磨標奇於東國，悟而無得者性，傳而無盡者心也，高出三界，號為獨尊，汝師平生，仰慕佛祖，可記也，且東南山水之勝，娑羅峯為冠，天台之勝，華頂為冠，華頂之勝，善興為冠，善興之勝，娑羅軒為冠，得名高出，不亦宜乎，汝師言行純潔，道德兼備，邈在霄漢，下視塵凡，高出之名，尤非忝也，既為其嗣，而居此軒，思所以名，忘所以筌，則不期高，自然超出矣，夫如是為師者，真不負於弟子，為弟子者，亦不愧於先師，交相成而互相益也，雖老天地可涯也哉，余聞方廣石橋相去不遠，五百聖者時相往來，或游乎此軒，為道問訊，今方何時，乃安坐耶，當生人間，扶持末運可也，浙之右七州，惟嘉靈最盛，盛莫盛於台邦，更漢及今，幾二千載矣，王之得躋於祀典者，非淫詞比，王先能以神道設教，以異法濟其民，警動禍福，民咸神之，死又能洋洋乎如在其上，復血食於茲土，民又神之，況能忠於時國，陰又捍禦大寇，摧破強敵，殄滅羣妖，明己之功，搴旗樹號，以彰其神，與宋諸將相為犄角，故破金人於蔡州城下，得蒙宋氏極爵之封，自侯王而躋於帝，其盛矣乎，嗚呼，王其能以捍大患，制大侮，其功德及民與國者，若是之卓卓，君子謂是祠也，法應得祀，而王之祠宇，星羅棊列於台者，十居八九焉，凡民之出入，吉凶，水旱，皆禱，王以平日英氣降格於人，賜福為諸行，祠之表者，惟此廟焉，是廟也，古䓧溪上游靈氣萃止，故王之副將，能降神於巫覡之身，年歲美惡，人民災福，暴風疾雨之害，指告時日，靡不應驗，其有災𤯝，則驅而至絕域，故斯民不敢忘其德，春秋祈報，士女婆娑於市，舞雩詠歌於庭，犦牲鷄卜登於俎，粢盛酒醴備於筵，簫鼓驚喧，民慕敬之不暇，正所謂窮天地，齊日月而不朽者也，遂致殿閣一新，翬飛四起，堂室廊廡，黝堊丹漆，堦戺壇墠，俱以制度，以棲神馭，厥土而陽，厥材孔良，各用其當，落成大祭，春神降靈，乞文於山陰丁世傑，不敢固辭，因即其梗概，鑴之豐石，以示於眾，曰，王姓趙，諱炳，衢州人，後漢時，以方技著，少時，與東海徐登能招蛇虎，於稠人中，馴狎所伏，夏月，禁蚊蚋不咀嚙人肌膚，履水不溼，入火不燔，驅雷駕電，役使鬼神，如費長房，壼公之流，史氏例書焉，不載其終，乃史逸之，而元廟在浙右，臨海郡之冷水源諸祠，皆其行宮也，故老相傳王廟食之由，以王在日，能駕清風，乘白鶴，御氣溟涬，神遊八表，得不死之藥於比覺仙人，服而延齡，顏色如童，傲睨天壤，一日，於冷水源刳剔其臟腑，浣宿滯不潔於澗中，被淫婦所觸，不復能納諸，其師比覺聞而駭之，遣鑾駕羣仙，乘空而至，共擁而扶之，傅以神膏，經宿乃甦，仍用烏鷄饘糜食之而愈，羣仙曰，子以啖煙火之故，今不昇天矣，王含憤而卒，始立廟於冷水之源，古碑益詳焉，是事幾於怪誕，故史氏不書，因其居民有請，姑記錄之，大德三年三月記，遊石橋必自國清始，由國清憩足佛隴，常止宿焉，余願之久矣，是日，與潘堯卿，王子春，同宿佛隴，明日，既十數里，山水漸益幽佳，結束會聚，窮為異觀，以日中至寺，僧德茂遇災後，掃燼礫，覆草屋八九間，客來，覓袈裟，要客入坐，具茗菓，導客去，沿澗絕流有屋，負巖而出，曰曇花之亭，倚檻先得之，橫亘兩山，平臥飛泉，狀若梁欐，既償所願，去，由亭右下，揆其端而坐，隤雪之溜，驚雷之音，水石倐忽，耳目不暇，其下絕壑，延頸視之，窅然深色，踐履危峭，逡巡偃伏，一水自西北巖上飛出，適會在此，合流轉勢而來，趣下橋腹而滅，其間可三四十步，止者泓澄，動者峻激，分布石面，有所未浹，則皆滑淨可坐臥，余翫而樂之，既樂而去，復攀亭右，投橋下，循線路，披木葉，逶迤既徹，仰視石梁，已在半天，其下懸流數百尺，貯以石潭，深處黝黑，出其盈流兩山間，未究其極，始入，砰揈幽寂，凜神震魄，不暇為狀，徐窺梁下，見其縹渺疏明，呀豁澎湃，傾崖噴壑，驚珠駭玉，追霏杳蕩，與遊者接潤，悽眉愴目，疑有而無，宜其久而不欲去也，明日將行，復往一觀，既下而上，噫，可謂雄瓌絕特不常設者矣，余始疑其不為之於中州大國而於，此若有以列而藏之，使人不得見焉而以慕造物者之設，是亦詭矣，然又惜其名天下，更古今，而實不傳於外，是吾儕邦人之責也，於是始為辭，以遺聞而未見者，余既得楊家，望其北，始指問之王子春，潘堯卿曰，是崖然者，俗云開口巖，古之人未有至焉，今之人其有先吾二人者邪，乃道北郭，至神蹟石祠，上山始折而東，出一嶂，仰見盤石覆載土山上，達其上，平正可憇，自其上仰而近焉，側如堂墻，危壓土山，上山行三百步，巖前列松守焉，人來如履門墻，若將睹其室家之奧也，始入，向之壓者起而覆焉，狀類立擔，墮其前如重階，階上可十數人居之，檐下視二三尺，皆異草託焉，鋪積綴插，間置鮮稿，如線如鉤，搖風滴雨，時墮一珠，可俯仰翫，周覽而息，酌酒還坐，嘉卉傍羅，攬不即除，松韻崖上，坐見根株，清意自涼，風來助之，蕩拂左右，涼納襟袖，眾皆意滿，堯卿唱聲，引指觸崖壁，笑曰，此可無醉，可以其名為卻醉，即呼而定居其上，則遙峯平參，明川微映，塍阜環麓，并目一見，而邑居不去，亦在左右背，比為清夢，如卻醉，而加隘，前有石三，如虎牛一字臥，石間橢平，可置席，余嘗假寐於此，遂以名，出清夢，無覆有臺，攀摩不可上，惟見重巖如危垣，古甓赤肌黑容，冠然叢蔓，佩然滋芳，潑藍為蘚，遺粟為苔，世有善工畫不欲售也，他日操梯從之，果得異焉，亘以淺檐布足於外而居其下，余手牽茅棘，墜之崖下，而進修掩，卻醉則巖之第二成也，余以其名為石閣，居其上，則松見親狎戲，拾巖上小石擲之，應手角角，入耳可喜，降而察之，始悟所謂無覆者，下一成其盡也，既盡且覆，所謂第二成者，始附土上壁下，復入，類人兩目，余以右為山廚，堯卿呼左為石巢，廚以受壼斚，巢以設坐臥，名以其能，巢之覆展於廚宇下，津黑美蘚固其上，燦如聯星，可數玩，出石巢覆盡丈許，有穴如石巢而深，余不能易其名，曰外石巢，則升於其上，與松絜長，而巖之覽備矣，合而舉之，以名曰隱巖，始諱其陋，是巖也，遁於近，覆於青天之下，無一綸之翳而眼不察，誰守而固，誰匿而微，果有隱也哉，或曰，是巖遺於人者，非也，乃寘石其處，余憂居既，大祥，以事出，得覽明巖諸寺，猶以石橋，華頂諸名地未了為缺也，越月餘，四月初三，約舍弟希大，姻契范同馨偕行，次日，予先詣五峯，俟之至，遂踰金，銀二地，抵大慈寺，寺前有佛隴二大字，東南有石盤，周遭四五丈，左書天台山三大字于石壁，皆體雋而畫勁，可羨也，俯瞰高明寺，隱隱叢莽新條中，予笑曰，寺在山下，反曰高明，其禪家語乎，住持清廉為具午餐訖，乃攀崖跨蹬，步陟始崇，途多水田，色腴種耗，蓋土高風厲故也，忽值平岡，藉草列坐，傾壼勸酬，同馨亦洗酒分乾餱於輿夫，撫勞之也，踰十里，入石橋界，山木翳焉，足以蔽日，澗泉洌焉，可以濯纓，怪石谽谺，鳥聲上下，恍非人世，暮始至其地，則友山許先生已在矣，懽敘茗餘，即邀予輩觀石橋，慕之久而欲見之劇，理勢然也，但暝色在山，未可飽玩耳，歸憇上方，僧明貴，德茂輩，具饘粥，納之，達旦為初五日，復詳覽焉，一橋橫架，如龍之臥，二流交墮，如玉之飄，水聲漰湃，心目俱悸，真奇境也，亭曰曇華，層簷翔舞，曰許來，狀似欹偪，橋下有古龍湫，深衍蓊葧，臨之暢爽，曰響空，曰佇真，曰瞻風，曰方廣諸亭，悉歸草萊，梵宮鐘樓，俱遭煨燼，惟賈秋壑塑像，巋然尚存，漫不可省，時有遊方二僧，掉臂橋上，如踐坦途，傍觀者危之，是日過天柱嶺，盤迴屈曲，鼻股交攻，磴級不可數計，兩崖惡樗嘉杞，大之可為棟梁，小之亦不失為樵爨，皆洋洋然倚陵谷，斤斧赦之，遠不可致故也，旁午至華頂，即善興寺膳焉，寺亦廢燬，僅餘數廊，而一峯孤峭，萬嶼拱羅，雲霞繡錯，杉檜蔚蒼，豈市諠塵擾所可擬哉，迤北書堂，云太白故址，墨池，云羲之洗硯處，渺無可稽，又北曰望海尖，煙色參差，水光摩盪，東溟可彷佛焉者也，僧遺高，頗諳文墨，餘玄音，永春輩，皆明貴類爾，午後移宿天封寺，寺在華頂之下，中峙佛殿，穹窿宏敞，傍葺新楹，翕受風嵐，余啜粥畢，借臥宗甫榻，餘僧永顯，宗廣，宗逸，復攜酒饌即臥所，疑譚宗甫乃舊識，茲夕特與敘寒暄者也，明日下御嶺，至歡嶴，信宿周氏宅，古傳有願先生書堂，即其地也，山之高廣，寺之沿革，并名公仙釋之題詠，則郡志與一統志在，謹按宋名臣晏公殊有云，齊州靈巖，荊州玉泉，潤州棲霞，台州國清，世稱四絕，余謂雁宕，武夷，四明與台石橋，當不在四絕之外，余在先帝時，曾使山東，直隸，得歷覽靈巖，棲霞諸處，迄今夢寐如覩，顧石橋在父母梓里之傍，念屢舉而屢輟者，積幾載矣，索于外而遺于內，窮其遠而忽其近，豈特游觀之病耶，幸今偷了之，可聚米几案，故鄙句有云，父母此邦真了債自慶也，又幸而筋力尚徤，歲月尚優，則雁宕，武夷，四明，期取次以盡，人而戀山水，豈若功名利祿有朝秦暮楚，得隴望蜀之議哉，抑古者謂聞不如見，信而後言，亦不特於遊觀而已，姑為之記，正德元年，春王正月，予以事詣峯尖山下，訪僧永彪于護國寺，薄暮，止予宿以覽焉，寺後羣巒擁踞，前橫阜如墉，左錢氏大墓，南梁代碑并二塔，僧永輝，永高，永壽與彪，皆善飲，十數觥不酩酊，明早發跡過白巖，離護國二里許，而風景亦勝，中途雪和雨墜，瓊葩滿袖，下馬共入茆庵，老媼為瀹仗頭酒煖寒，從者以米飼馬，且曰，若肩輿二僕，所費當不止此矣，予頷其言，循董家廟小田舖，凡涉入九溪，溪夾梅花，清香疎影，潛披遙映，殆相得也，晚抵甯國寺，僧圓珠，圓覺，廣瑀出迓，寺坐崇崗，前田沃衍，東松陰可敵赤暑，是夜，宿圓球所，明日，蔣獻之近自京師還，偕其姪尚循，尚禹來視，邀至其家款酌，古名其地曰泉井白湖，湖環碧而井涵清，蓋佳所也，又明日，始就寒，明，道三君子陪焉，閱無字崖，狀類小碣，其傍傳為張駙馬遺跡，過泗洲巖，巖曠蹲道左，可酌可棲，徐至孟湖嶺，下馬躍入村居，何姓者酌茗，中渴甚快，何留宿甚勤，堅辭之，踰嶺尚循，策蹇少蹶，獻之厲聲曰，莫走險地，其尚慎之哉，予深是獻之之老成而更事如此也，時山扉盡掩瞑色，路岐不辨一人，呼曰，寒巖尚遠，盍止明巖，可乎，遂從之，昏黑乃抵明巖，其寺門兩崖偪倔，正所謂八寸關者，僧德威臥病，其徒圓資，圓受，明序，煮白粥為餉，其戒明統，明乾，皆諳對句，達旦啟戶，則天日朗然，二僧導至寺，迤西嵬巖壁削，飛瀑懸注，涎玉沫珠，春夏不涸，巖面隱隱有唐帽乘馬痕，傳為閭丘公像，漫無可考，旁石筍拔起，如大將軍特立，上有樹二本，鬱鬱然，寺後一洞，虛虛茫茫，可大旅會鼓樂，真極造化之妙，而斧鑿丹青，莫可施者，東兩巨巖，倚如合掌，其上竅漏日滴露，巖畔修藤綴拂，可攀援上下者，寺南亦有洞，中蓄一穴，飜碧凝甘，可澡襟滌胃者，揖別眾僧，攬轡悠悠，沿途皆奇巖瀞澗，晴光煙影，摩盪區寰間，午抵寒巖，僧房梵棟，餖餖山腰，正寒山子所居，軒窗開闔於紫翠者，後洞似明巖而邃深，可藏百駟，僧德遠老病，明日予與之別，語之曰，我與汝，此生無再見期矣，其徒圓明，圓聳，皆相顧泫然，策馬至廣嚴午餐，寺有鐘，名貧婆，語甚怪誕，有榮羅漢像，謂當時一老僧幻軀，僧宗英，宗明，理樵始歸，一戒朱姓者故家子，讀儒書，手筆硯索題，予辭焉，是日還宿甯國，僧德玻，慧鏡迭為觴具，蓋前度未覩，而今中敬焉者也，嗟夫，吾台古稱佛國，如明巖諸地之幽奇清勝，豈無至人如智顗，曇猷輩藏修於其間哉，予生長是邦，豈徒歆豔其地，亦將物色其人而與語焉，所歷寺凡幾，所接僧徒凡幾，皆饜飫葷酒，棄其教如弁髦，則其他可知矣，然而勤詩書，服耕鑿，敦天彝，安日用，以不畔乎先王之道，則賴吾道之存耳，幸生昭代者，其尚慎所從哉，途次曾語同遊者，咸不以予言為未是，既歸，為是月二十有八日，詳書此為記，夫境隨心變，地假人興，古今一也，是以聖賢應跡，必有靈瑞，絕於人間，清淨蘭若，是其居止，致使三洲聞道，終顯賓頭之功，久萬遐齡，教資羅漢之德，神僧聖寺，呈祥山海之間，香氣鐘聲，相顯幽明之際，列于視聽，良史詮而不窮，備諸古老，口實仰而不絕，天台山者，乃震旦之奇境，五百應真，駐錫之地，天然石橋，雙澗合流，下有龍湫，幽深窈窕，晉時曇猷親入聖寺，五代錢王數感禎祥，非妄誕也，余先于京國大洪福寺，安定伯張公容請閱藏，教讀高僧傳，默識靈跡，無由得往，正德丁丑，同衣明輝同禮寶陀，育王，時來參謁，及抵石梁，遍覽勝境，歡喜踴躍，上曇華亭，夜誦大乘，聞鐘磬聲，覩山水圓通應真之像，神異化現，三昧難測，天匠工巧，奇妙絕倫，仁孝太后書云，是光菩薩手製，經歷年久，顏色脫落，山水傾頹，弘治丁巳，黃邑清信士，率眾修葺，殿宇重新，并裝觀音等聖像三尊，唯五百應真未及營理，余同明輝歘立志願，重新修補，回京感，御用監太監張公永，給施顏料工資，復蒙緇素相助，得遂先心，去歲己卯季冬，復轉石梁，本山住持沼公，一見欣接，孟春正月十有六日創工，四月一日工訖，以此良因，上祝皇圖永固，帝道遐昌，金枝挺秀，玉葉相承，光敷四海，涼蔭蒼生耳，因記之，天台山以高大之故，稱台嶽，又上應天之三台星，故自昔以靈異聞，予每過其地，輒欲往遊，人曰，遊非踰月，不足以盡其奇，予頃難之，會予免官歸，得故人新城黃尹速予遊，至則館於國清，要梅壑潘子與俱，而五峯，雙澗之勝，已得之行住坐臥間，時嘉靖壬寅四月望日也，潘子曰，遊天台必自赤城始，此山之南門也，自是而北，則循佛隴訪石橋，東行則為天封華頂，西行則為萬年桃源，兩巖則為洞天，桐柏，於是遂結束自赤城始，赤城山石純霞色，望之壁立，如城具雉堞，絕頂有浮屠七級，西北有玉京洞，金錢池，寺廢無僧已，復由故道尋九里松，月色在地，人行松影中，翌日遂北行，踰金地嶺，與察嶺相連，其下為漢隱士高察讀書堂，又五里，踰銀地嶺，至大慈寺前，觀佛隴二大字，寺僧曰，此智顗師之初修地也，又北則山水漸益幽佳，日日亥抵石橋，先上曇華亭，倚檻觀之，見兩崖門立，而石橋橫亘其上，廣不盈咫，琥上人掉臂行之，無怖，山北左右肩，有雙泉飛出，合流而來，至橋乃伏出，其下瀉為瀑，可百餘丈，掛巖石間，既愜所聞，復由亭右麓下至新亭，接其端而坐，則見石橋已在半天，而隤雪之溜自空中，下擊潭水，作疾雷聲，震動林谷，於是乃大詫，以為奇觀，是夜，宿琥上人海會庵，天明復往觀之，兩日，乃從山西行，尋萬年寺，由鐵船峽度羅漢嶺，山縈水迴，每數里輒一曲，及至上方，地則砥平如仰盂，登妙蓮閤四眺，則八峯迴抱，而直南諸阜，纍纍如列㦸，排衙兩澗水，至寺門乃合流，縈迴南出，前林松杉成列，東澗古松數株，皆大十圍，有五六鸛鶴巢其上，每休坐樹陰，則聞鶴鼓牙及唳鶴之音，與風泉相雜，翛然非復人世，留信宿乃去，抵護國寺，出訪錢太師墓，從者曰，由此東北行，至劉阮洞頗近，會蔡舉人中甫，陳監元敏之適至，遂合策尋劉阮洞，洞去護國二里而遠，洞口如門，有古木神祠，沿澗而上，兩山繡璧參差夾水立，水隨山曲折，時潄石有聲，曰鳴玉澗，水壖草樹，芊綿東崦，特蔥蒨可喜，曰桃花塢，又折而北上，路漸艱澁，及水窮而路盡，有巨潭，渟澈如鏡，中有洞門，潛通山底，其深莫測，陳子曰，此所謂金橋潭也，即劉晨，阮肇遇真處，潭之南有盤石，可列坐以飲，於是取酒會飲其上，仰望三峯倚天，而東峯特秀，上有石如綰髻鬟，曰雙女峯，昔人見雙鬟戲水，或曰，乃其精靈所為，是日晡出山，憇白郎寺，觀巖石亦奇怪，是日遂循董家廟小田舖，涉三，四溪至廣嚴寺，閱貧婆鐘，謁榮師肉身像，師宋淳化間人，習禪定，多異跡，時呼為榮羅漢，死而不腐，是夕投宿甯國寺，寺在平原後壠，靡迤多古松，前浸巨塘，紫凝峯在數里外，寂歷可數，又明日，遂問道訪寒，明兩巖，明巖大略如雁蕩靈巖，但差小爾，巖西面有唐帽乘馬痕，相傳為閭丘太守像，旁有大石筍如天柱峯，正北洞寬，下可列席旅會，南有小塘，外有八寸關，寒巖后洞，比明巖尤邃且廣，可容百駟，而梵宇亦宏敞，正寒山子所居，兩巖凡兩宿乃還，憇國清，黃君又先遣遊徼除華頂山路，再越日，乃偕潘子由顧儒嶺涉歡溪，訪齊處士顧歡讀書堂于普慶寺，及抵天封，鳥已投林，寺舊號靈墟，實智大師註解涅槃經處，佛殿極壯麗，有盤石，智者嶺，卓錫泉，北望一峯摩雲，即華頂也，詰旦，戒輿人緩行，上華頂即遇險，則下輿步行，以亭午至其上，中峯孤峭如華蓋，諸嶼拱羅，寺燬，僅餘數廊，眾木扶疏，多檜，杉，樿，櫧，其旁近地，有王羲之墨池，李太白讀書堂，又迤從北上，可三四里，有望海尖，登其絕頂，則錢唐煙樹，括蒼峯巒，皆隱約可見，東向觀海上雲濤，如環壁繚肪，予乃拊掌大叫，以為奇觀，薄暮移，宿天封，老瞿曇謂予曰，華頂絕高處，舊有僧寮，可觀日出處，後有四風，毒不可居，故其寮亦廢，又曰，若自此南行，至文殊寺，上高由山脊行，則諸山皆在指顧，予頷其言，詰朝，遂南行，至文殊寺，上高由山脊行，則凡邑內諸山，皆若翔舞奔躍在輿馬左右，如老瞿曇言，輿人曰，直南為桐柏岡，若欲尋洞天宮，當東從橫路，於是遂東，洞天宮已廢，獨玉霄峯重崖疊嶂，岑蔚如故，稍南有石門山，兩巖對峙如門，各高數十丈，將至澗底，乃有石橫亘如閾，奔湍來擊，閾如翻玉，練擂鼉鼓，予踞石注視久之，乃復循故道，行桐柏岡，過元明廢宮，又五里，抵桐柏宮，其地有臥龍，玉女，紫霄，玉霄，翠微，蓮華，玉泉，華琳，香琳，凡九峯，而宮當其心，平原曠衍，有村落，溪流，橋梁，水碓，道書稱為金庭洞天，吳赤烏初年，葛玄於此修真，至唐司馬子微，遂奉敕建為桐柏宮，宋改為崇道觀，今復為桐柏宮云，西北有瓊臺，雙闕，去宮可六七里，羽士曰，遊瓊臺當先休足力，即至其處，又必去鞋，用行縢褁足，攀援蘿葛，乃得登，是夕，止宿於黃雲堂，次日，早飯已，乃偕潘子攀登如其法，瓊臺三面皆翠壁，萬仞峭豎相向，如城郭周遭，而臺則南嚮懸居其中，折而東南可三里許，為雙闕，翠壁山至此忽中斷，對峙如闕門，路出其下，而澗水從之，然巖石皆陡絕，不可下觀，於是還坐瓊臺，而四壁之華葉，曜日含風，綺繡紛錯，飶香蓊鬱，俯瞷百丈，潭在臺左麓，紆繞雙闕，流入雲溪，屏息無譁，其聽益遠，真天台山之第一奇觀也，還宿黃雲，明日出洞門，盤折而下，行數里，至福聖莊觀瀑布，又迤而北至翠屏山觀三井，皆奇，初，予自元明宮來，謂桐柏已在平地，及觀瀑布，三井，始覺其地乃在眾山之上，乃復驚詫，以為大奇，夫以茲山之靈異且多奇如此，顧自近世以來，恆鮮異人宅之，即有遊覽者，亦憚於騖遠凌危，罕得窮其妙，予於是重為茲山懊惜，復從國清主僧道金借靜室，扄坐三日，譔斯記，天台山在縣北三里，神跡奇異，道書云，是山高一萬八千丈，周迴八百里，山去天不遠，上應台星，超然秀出，路由福溪，水險而清，前有石梁，廣不盈尺，長數十丈，下臨絕澗，惟忘其身者，然後能濟，濟者梯巖壁，攀藤蘿，始得平路，見山之奇秀特異，列於青霄，上有瓊樓，玉闕，天堂，碧林，醴泉，芝草，凡諸勝概莫能名狀也，舊有玉霄閣，又北三里，為赤城山，土皆赤色，狀似雲霞，望之如雉堞然，右有玉京洞，道書第六洞天也，宋咸平天聖中，投金龍玉簡於其中，上虞亦有玉京洞云，又四里，曰五峯，其峯有五，曰八桂，曰靈禽，曰祥雲，曰靈芝，曰映霞，前有雙澗合流，南注大溪，東橫山在縣東一十里，俗名覆船山，本天台山足，其上夷坦，中有三溪，冬溫夏洌，側又有淨池，以橫山據邑東，故曰東橫云，桐柏山在天台縣西北三十里，周圍九峯，曰紫霄，曰翠微，曰玉泉，曰臥龍，曰蓮花，曰華琳，曰玉女，曰玉霄，曰香琳，矗立霄漢，遠近相向，晉王羲之與支道林，嘗往來此山，至唐則司馬承禎居焉，承禎始隱于司馬悔山，睿宗召出，後復隱于此，金庭館在桐柏北，又三里，曰方瀛山，按徐靈府小錄云，由桐柏山北上一峯，上有平疇，間以陂池，前眺蒼峯，後即雲峯也，長慶中，徐靈府居此，寶歷元年，賜今名，又二里，曰瓊臺山，轉南三里，曰雙闕山，兩峯萬仞，屹然相向，孫綽賦雙闕雲聳而夾道，瓊臺中天而懸居，即此也，有百丈潭，在兩山澗盤間，繞麓入為雲溪云，九折峯在縣東北三十里，孫綽賦所謂既充濟於九折，路威夷而修通是也，玉霄峯在縣北三十五里，產香茅，號小桐柏，瀑布山在縣西四十里，一名紫凝山，產大葉茶，有瀑布泉，陸羽品為天下第十七水，與福聖，國清二瀑為三云，又五里，曰紫凝峯，與瑞龍，天柱，香爐，應澤四峯相望，蒼山在縣東四十里，界于甯海山峯，凌映桐柏，其色蒼然，高插雲漢，石橋山在縣北五十里，旁有方廣寺，有石橋架兩崖間，龍形龜背，兩澗合流橋下，橋勢峭峻，過者目眩心悸，孫綽賦跨穹窿之懸崖，臨萬丈之絕溟，即此也，寒石山在縣西北七十里，有仙人洞，唐寒山，拾得二僧居之，旁有隱身巖，貞觀中，豐干禪僧謂閭丘太守曰，寒山，拾得，即文殊，普賢後身也，閭丘往見之，二人笑曰，豐干饒舌邪，隱身入巖中不出，有巖曰明巖，舊名暗巖，周顯德中，更今名，峭壁屹立，其下竅穴逶邃，日光穿漏，怪石森然，上有兩峯倒側，號合掌巖，西有泉，蔽崖而下，北至重巖，磐石品峙，常有光如月，號石月，寒山有重巖我卜居，鳥道絕人跡之詠，蓋謂是也，東有響巖，叩之鏘然，又十里，曰香爐峯，四望陰崖，垂隥萬仞，上多柏木，華頂峯在縣北六十里，高萬丈，周迴百餘里，東望滄海，俗稱望海尖，草木蕃蕪，夏有積雪，誠為別境，不類塵寰，王羲之遊西郡時，有墨池在焉，天柱山在縣西九十里，南有黃水峯，天姥峯在縣西北，與天台山相對，孤懸天表，下臨新昌，嵊縣，余久慕天台山之勝，曰國清，曰赤城，曰華頂，曰桐柏，非一處，歲在丁酉夏四月，因倭寓霞城中，邂逅識天印宗公，相與約著芒鞋，拄竹杖，打丁＋棄一月力，歷覽名勝，形諸遊錄，庶北還日，持以誇示於好事者，越五月十日乙丑，乃作國清之遊，國清由智者大師開山，示讖云寺若成，國即清，故名，日直辰，余擕孫一鵬出台邑，踏磚徑，至古石門，左柱旁石上有舊刻，曰萬松徑，去石刻約數十步，建浮屠二，為捍門，松廢而徑猶存，次踰舊止觀亭基，轉水口，經旁直門，二小浮屠前屹，一峯圓如覆釜，其名曰孤嶼，嶼下樹林夾徑，時宿雨初霽，翠色如滴，寺前雙澗合流，注萬工池，池上有七佛小浮屠，其東山之麓，舊有大浮屠，高九級，甃砌堅緻，插入霄漢，不知何年為何僧所建，惟五峯峙立，儼如青芙蓉競秀，中峯展翼，形如飛鳳凰，身垂至尾，尾前造白浮屠，分東西立，而殿據其中，真異境也，於是迤邐度迴瀾橋，入山門，登雨花亭，昔大師九旬談妙，諸天散花，故名，亭左有戒壇，初溈山來受戒時，寒山，拾得密知，往迎之，化二虎躍出叢莾中，溈山作怖勢，至今壇有遺址，轉東入方丈，求見天印，留坐，命童子進香茗，啜罷，解衣外閤上，延清風滌煩暑，聞雙洲水聲潺湲流不輟，頓覺胸襟塵慮盡空，已而夕陽西墜，四山白雲生，巖竇陰氣襲人，肌骨爽甚，天印引觀古殿基，殿後雷音堂，堂後振奎閤，閤後無畏室，後更好亭及寺前唐僧悟空創新羅園皆廢，但見煙草羅生，荊棘剌衣袂，使人懷感，再尋殿在舊聖倉香積廚，豐干騎虎之蹤，時隨煙銷鳥沒，至若寒山，拾得燒腳竈處，當閭丘問道，隱身入石巖，巖上奕棊盤，大師上足普明卓錫泉，數者宛然猶存，天印指五峯，謂中峯名八桂，東北峯名靈禽，西北峯名映霞，東南峯名祥雲，西南峯名靈芝，其雙澗則名螺溪，溪之源出峯頂龍湫，過湫入亂峯間，有水一泓極深，在佛隴山下，即大師放螺處，今約有巨蠣大蚌，久化為精，或時出石上作吼聲，則大風雨輒作，復命僕除道磨崖，讀，實先師潛溪宋太師撰，雨淋日炙，字畫剝落，讀不能句，轉西有窪池，雖歲大旱，水不涸，有譙國曹勳書曹源二大字於石上以表之，其餘寮名四禪堂，名三隱庵，名雲頂院，名古竺樓，名棲雲，皆占幽勝，不可盡記，至於大師示滅，塔全身於銀地嶺，去寺又十里，亦未能往瞻禮，此則遊天台之一勝也，越己巳，余出國清，度盤迴嶺，路如羊腸，九迴盤旋而登之也，次踰羊蹄嶺，羊蹄者崗石，石散立若羊之蹄也，下至嶺麓，涉丹溪，溪上再登峻嶺曰采煙，而余友銘德周先生之居在焉，入其門，有重屋三楹，題曰攀桂樓，以其樓前桂枝相近可攀折，故名，先生聞客至山中，即與弟晟德出相見，茶話良久，引余觀聯槐，轉東入竹林中間坐，是時赤日正中，清陰布地，但覺涼飈翛翛然灑衣面襟，以松繼泉籟冷然洗耳，隔紅塵於物外，殊不知有炎暑氣，少頃，有二童子來，報治酒具已辦，相邀飲三五行，問二童子名，則先生孫也，長曰本，次曰杏，酒罷出林，行朮田，紫苗青蕊，香氣襲鼻，抵晚回，澡浴，復進茶，啜罷，各別就寢，如是者留連六七日，聞桃源去新昌縣不十里而近，因問，桃源在天台山，何為今在新昌耶，二先生曰，新昌，古天台分邑，故桃源即天台山也，余即往遊，行至桃源溪，度溪，穿蘿徑，約行五里許，見一古祠在亂山中，破屋三間，松蔓纏蔽，榜曰劉阮廟，像貌剝落，靈寢蕭然，出門四顧，居人遼遠，其入山古徑，樵牧罕到，荊棘蒙塞，遠望，雲山無盡，桃林遍嶺，野鳥山猱，悲鳴長嘯，偶問道於農家老父，對云，此去入千山萬山，人煙斷絕，其中古桃樹，年深化為精魅，常迷人，不敢往云，余乃悵然太息，即觀廟上溪流，泝源而上三，四里，皆亂石，角立縱橫，若牛闘狀，固非舟可行處，不知古今山川變易，同於滄海桑田然歟，抑昔所記桃源故事者，悉出於誕幻歟，頗記故老言，北宋王介甫夜坐，梅月照軒窗，因取易讀之，忽有一姝，容顏姝麗，見介甫，自言知易，遂相與談論畫前妙理，實能發出人所未發處，介甫喜甚，間得報司馬君實，門來訪，介甫出迎，至軒中，彼姝即隱身不見，及司馬公出，彼姝復來，介甫怪而問之，對云，妾乃此梅花月之妖，君實正人，妾不敢相見，介甫默然，或曰，按桃源洞，在天台護國寺東北二里，隱於山谷間，昔宋元祐中，有僧明照入山採藥，至一潭，水色澄澈，中有洞門，潛通山底，其深不測，歘見金橋跨水，二女未笄，戲於水上，如劉阮所見，此水仙之洞府也，元祐二年，邑令鄭至道聞之，往遊焉，即其境物之勝，名其澗曰鳴玉，石曰會仙，潭曰金橋，峯曰雙女，迎陽，合翠，塢曰桃花，迷仙，亭曰浮杯，事見縣志，此亦桃源之一驗也，余曰，既信見洞門深不可入，初豈劉阮獨可入與，謂二女化金橋可渡，何僧乃不渡與，蓋僧非實有見乎，此也猶夢說也，今不疑其夢而誣成其夢境也，見世上名桃源者不一處，皆不可信，因書此以為世戒，是月庚辰日，出國清，渡小石嶺，至赤城山之下，山周迴可十里，土皆頳色，時曦斜射，閃若霞彩，又山形類雉堞，故名赤城，其山下有寺，亦以此名，由晉義熙中，異僧曇猷尊者開山，初名崇善，至宋祥符中，賜改今額，余沿荷花蕩行，掬水滌手，然後入寺，惟正殿新創，中塑設像，金輝碧映，輪焉奐焉，殿前對石方塘，菱藻間生，嘉魚遊泳，水流入殿後放生池，瀉水刻，涵灌稻田數百畝，方怪問之，有僧出迓，乃掌天台僧教別澗源公，相邀茶罷，次承邑士周君以禮來會，遂出門歷覽，山之東麓，近上約百步，有巖極深，即尊者原造寺處，名中巖，後塑臥佛鎮之，改名臥佛巖，巖之西約數百步，昔梁定光古佛所創飛霞寺，寺故基轉而上，則有釋箋，結集二巖，釋箋者，有僧名湛然，荊溪人，居巖箋解天台教義，故名，而舊志訛作釋籖也，結集者，有僧名灌頂，字凌雲，章安，依巖總緝天台教宗，故名，其二僧皆智者上足，故崇其教如此，巖之西玉京洞，按道家言，洞在赤城山右脇，名玉真清平天，為十大洞天之第六，九天司命茅君所蒞，其內周迴三百里，有金堂玉室，瑤花芝草，其下別有洞臺，方二百里，屬魏夫人所治，巖北有金錢池，相傳僧友曇蘭憇此，日誦經不輟，其山神名韋卿，奉金錢供養，僧棄於池中，歲久湮沒，亦不知其處，山之絕頂，有浮屠七級，昔梁岳陽王妃建，又有泉一泓，名仙人井，飛流噴沫，冬夏常不竭，去井數步，有尊者洗腸池，周池生青韭，色映澄泉可愛，詢諸父老，言，尊者本應真化現，一日還石橋，將渡，有羅漢拒曰，爾託神母胎時，曾過韭畦，猶帶葷氣，故不容入，于是尊者回此，剖腹洗腸，今此韭近繞池叢生，餘遠處皆無，即其驗也，其佛巖側有五百大神廟，甚靈，去廟西五里，有玉京觀，先是，尊者知神乃白蟒為孽，將戾止中巖，欲降之，時遇一老嫗，問途，嫗畏神不敢言，師強之，嫗既語師，若陰被神投之淵，師即飛錫救之，水立涸，因名其淵曰乾溪，至今猶存，及師至巖，宴坐次，神化猛虎數百咆哮，皆向師，既不能害，又現白蟒真形，呀然開口將噬師，師即飛錫入蟒口，柱其齦齶，不得合，曰，且借老僧坐地三年，神始知懼，皆來降伏懺罪，願求一舍地住，為師護法，師然之，神向寒巖鼓角凌空而去，自此人免蟒患，今玉京觀廢已久，惟赤城寺延奉尊者不絕，其日遊覽，不覺日抵暮，聞山下多虎患，不敢回國清，遂與周別借榻，宿別澗之丈室，余在佛隴，聞靈墟天封寺之勝，復往遊焉，於是擕僕，躡履山徑，時草露沾衣，次中途遙望，見通玄峯浮屠已倒壞，尚遺一二級舊址，實韶國師悟道處，寺久廢，荊棘迷道，惜不能往寓目，其悟道有偈云，通玄峯頂，不是人間，心外無法，滿目青山，至今僧俗猶能傳誦之，迤邐再踰雙溪嶺，始至天封，渡澗橋，登殿，瞻像，鐘樓，方丈皆存，昔智者大師第五思修地也，初大師入山，見一父老，告曰，渡澗遇磐石，可止，師如其言，遂結廬焉，前對瑞雲峯，故號靈墟，其註涅槃經，號智者嶺，中有卓錫泉，吁，世降教衰，叢林已銷鑠，獨寺前澗水潺湲東注，猶疑大師談妙未輟，已而大基緒公由謝國清寓止此墟，修習白業，一見逾舊知，遂借榻焉，實是月戊戌日也，次二日，庚子，余拉緒公由天封寺轉西北行，遶山麓，穿竹徑，歷數十折，盤崗涉壑，約十餘里，始至華頂峯，所謂華頂者，以其峯頂上直華蓋星也，自峯南去約百步，有一隙地，勢坦夷廣袤，可三十畝，四山合抱，形如燕巢，林木蔥蒨，幽花異草，不知其名，每夜半，見海日初出，光射崗巒，如金芙蓉競秀，朝暮雲氣絪縕盤結，如幢，如蓋，如車輪，彌覆其上，直疑天造地設而然，非人世有也，由隋智者大師開山創寺，曰善興，前對桫欏峯，代有名僧嗣守之，寺前截澗疊石為三池，其名曰滿日，南有圓阜，曰鉢盂峯，次入山門，有石方池，池水澄瑩，池之上為大雄寶殿，莊嚴鉅麗，殿後有說法之堂，東則為丈室，名桫欏，西則為延賓之軒，名曰澹趣，其寺僧數人，緒公皆引見，晚借榻宿西廡下，明興，約同志一二，躡屐遍覽幽勝，於是西去約二三里，有庵翼然，實為無見覩，窄庵偉，愚極英三祖塔之所，攢峯列壑，遠近圍遶，若護持於窣堵次者，再行二三里，有庵曰深雲，則為寂庵光，空叟聞，北源濟三塔在焉，蓋華頂在天台為極高，而此又在華頂，為尤高，地極僻，人跡稀到，唯終日與白雲為侶而已，過庵三四里，凌其絕頂有浮屠，即人師降魔之處，下視羣峯，不異培塿，其支隴高低，猶溟渤翠濤，層湧層出，誠奇觀也，其東有巖曰望海，僧指顧海水，僅一杯小，自巖轉北，有泉一泓，色正黑，曰羲之墨池，至于李白書堂舊址，定光招手石，當時有伏虎壇，鬼疊石，葛仙翁煉丹井，茶囿，皆在別峯，榛莽塞路，不能往視，乃回寺中，混眾一二日，然後知，自住持介然莊公而下，若首座南宗顯藏室，獨峯高等，皆清齋苦行之士，朝鐘暮鼓，焚修禮誦，叢林軌則，尚有可觀，反視余，大方未能及也，載考舊志，稱東有甘泉先生居，又有司馬子微，自號白雲先生，至此造室，食霞嚥日，及西天柱峯，永明壽九旬習定處，歲久皆蕪翳，不知所在，惟大師止觀法門，及後韶國師諸祖倡明禪宗，其風流麗澤，猶可想見於煙霞泉石間，至今皆未泯焉，承介然出示靈芝照律師十詠，屬余和，因勉續貂，遂成篇什，已錄在前詩編中，至六月十日乙未，余出國清迴瀾橋，循澗轉東，行百餘步，當取路東嶺下，有巨石昻首俯入澗，若渴龜飲泉形，首上可容坐一二人垂釣，度澗遶西山麓，現行一二里，有石橫截澗流，高二三尺，中闢戶，水直瀉下如瀑布入石下潭，潭深不可測，或謂有龍蟄焉，此亦山水奇處，踰再度澗，迤邐登金地嶺，一盤一折，路若羊腸，漸至嶺坳，訪古定光庵址，久已榛沒，近址農氓數家，其絕頂有古神祠半間，時暑雨驟作，趨入祠暫避，俄頃，雲氣晦冥，雷轟電掣，風雨雜樹聲，撼地震動，疑山麓忽變為大洋海，波濤洶湧之狀，可怖可駭，須臾，有耕樵夫數人，亦奔來避雨，詢大慈所在，云隔山僅一二里，不能去，比候雨歇，已迫暮，於是命僕輿在祠迴避雨，耕樵夫家借簑笠，冒雨出行，至寺，衣衫盡濕，目前境暗，已不辨人物，轉入別澗，退居借宿，明旦起，盥潄整冠服，謁祖堂，觀佛殿山門，欲倒未倒，方丈雖存，亦已上漏旁穿，可嘅也，次讀唐梁肅碑，宋楊傑贊，始知大慈寺皆負大雷嶺，兩隴合抱，形如燕巢，由隋智者大師開山，實定光授記銀地之所，是為佛隴，舊有普賢閤，淨名堂，大師手書陀羅尼經，皆廢失，惟高麗銅鈴杵，隋賜寶冠，太師宴坐巖，法鼓石，放螺溪，皆遺澤所在，至今猶存，已而披草尋徑，到祖塔所，近為民火延燬，劫灰瓦礫，滿目慘然，徒對窣堵處展三禮，欷歔而去，方假筆硯輯遊錄，惜本寺僧靡有孑遺，雖有別澗，猶為宦轍拘縶不在，其誰可與語者，故略言于錄曰，夫儒釋道，分為三教，余忝入儒，固無預二氏，竊聞自佛法流入中國至今，天下言教宗者，必歸天台，言禪宗必歸曹溪，是何耶，蓋教至天台大明，禪至曹溪而大傳，譬水木之有本源也，今禪之傳不傳，固未暇論，且如大師開示止觀之法門，因言顯道，而道在忘言，由漸證果，而果成離漸，行位兼圓，體用互攝，此趨般若者有徑，入涅槃者有筌也，其能有益于化度如此，晨出石橋庵，度妙音亭，屈曲盤山磴，時夾磴皆大篛石箭竹，宿露滴石上苔，屐齒滑，不敢急步或旁睨他物，失顧視磴道石，因蹉跌仆地，傷足趾，苔綠汙衣袖，迤邐經鱉潭，潭一泓，深無涯底，相傳舊有黿拄潭中，年久已成精，徙居石橋下龍湫，每春夏夜則回潭乳卵，近因山農婦居上流，濯穢布被，觸污久不回，漸登察嶺，嶺有高察舊居，故名，行白沙道中，踰寒峯，歇篛嶺古龍祠，掬龍潭水飲潄，止道上渴，然後下峻嶺白公界，歷鳥道數十盤，攀蘿援蔓，始敢下前步，急以杖柱定，又復移後步，道上更多磥石卵，抵腳底，皮肉痛，皆生䟡蠒，疑從天上半墜，下萬仞塹，乃喚二僕左右扶挾約行十餘里，經洞天宮，山下有兩石對峙，狀如門扉，取道入宮，舊傳唐咸通中，道士葉藏質創道齋，號石門山居，後遇懿宗改名玉霄宮，地產香茅，宮久廢，荊榛塞道，不能住，再行，過元明宮舊址，問故家父老，言長慶中，有道士徐靈府居此，號方瀛，山形如槖駝卸寶，前對華蓋三圓峯，澗遶宮前流過，真佳境也，蕪廢矣，因借山家小憇，進午炊，留連久之，日將墜，出門勉行一二里，始至桐柏仙境，不覺心目豁然，挹山容，聽水聲，而塵心頓清矣，於是整衣冠，升殿瞻像，未暇周覽，次轉東行，度澗橋，橋上有亭，扁曰溪山勝處，入迎仙房，見道會常靜吳公，留坐，茶罷，直西茂青房，訪提點師呂，陳公，辭回迎仙，借榻焉，明興，乃觀中峯，形如飛鳳展翼，鳳身垂下，至尾則三清正殿在焉，殿前有黃籙醮壇，皆石甃，從壇南出山門，皆石徑，登會仙亭，亭下溪流，曲如梭形，曰女梭溪，福地二橋洞連，水流西山下，傍水南涯擁一石，形方如印，曰印山，東對劒崗，從印山轉南，水口為三井，一湮二在，其深不可測，下與海通，故名海眼，有龍蟄焉，旱禱輒響應，凡人臨井上，不敢高聲語笑，故夏英公竦銘云，簫皷一鳴，雷雨大作，其靈顯如此，境內周觀，址皆稻畦，諸水下溪，會於二井，井溢出，瀉巖下則為瀑布，由井東行，至洞門，山凡兩重，舊有亭廢，即前案桐柏嶺，嶺下有靈泉，曰透壺，遇春夏時，用銅錫瓶盛泉，自然滲出瓶外如汗流者，故名，次登亭址，回首北望，靈勝灼然呈露，其九峯曰華琳，香琳，臥龍，紫霄，翠微，玉泉，蓮花，玉霄，玉女，四圍還繞，隱如城郭，而觀當九峯之心，翠靄白雲，絪縕彌覆，朝暮萬狀，石林滴翠，澗泉漱玉，由觀西北望，取道仙人蹟，經龍潭至瓊臺，轉南至雙闕，皆翠壁萬仞，森倚相向，其玉泉，華琳二峯，當中峯後，分東西對峙，中闢如闕，闕後層巒疊巘，如排屏列幛，又如大將，屯軍百萬，扶槊環立，擁衛於中軍，按道家書言，桐柏為金庭洞天，水有蘇玡琳碧，泉有石髓金漿，人得食之，後天不老，又言，吳有勾曲之金陵，越有桐柏之金庭，三災不至，洪波不興，實不死之福鄉，養真之靈境，昔吳赤烏元年，有太極左仙翁葛玄，始開山卓庵，修煉大丹，感太乙三真人降，授真一勸戒法輪妙經，於是構降真院，奉經臺，後改為崇道觀，久廢，唐景雲中，詔為司馬煉師，名承禎，字子微，自號白雲子，復置觀，始名桐柏，方建堂，有雲五色見于上，唐史以為祥，禁封內四十里，毋得樵棌，又按徐靈府小錄云，煉師所居，黃雲常覆其上，故自頌云，堂名黃雲，俯蔭真氣，壇名元晨，仰窺清景，其東為煉形室，南為鳳軫臺，西為朝真之壇，北為龍章之閣，閣後眾妙臺，臺下醴泉井，其泉極甘，可以愈疾，皆已蕪廢，至南渡，乾道中，曹開府勳重建三清殿，殿前經，鐘二樓，殿後上清閣，崇門修廡，政和六年，建徽宗元命殿，分院有六，曰藏經，三元，延賓，清虛，白雲，浴院，靡不崇飾煥麗，元既革宋，或廢或存，至元中道士王足庵，際遇世祖，宣授純素仁靖真人，遂即左崦舊白雲觀基建宮，曰純素石崦，曹開府沖嗇庵故址建宮，曰仁靖，厥後薦經兵燹，皆化為丘墟，今都紀止靜鮑公，新正殿山門，漸圖興復，亦當今觀門之柱石者，周遊歷覽，不覺抵夕，復回迎仙借榻，明日，偕道會吳公，出洞門，觀仙翁朝斗壇，壇西南下二步，有石如龜背，舊刻云誥使徐公醮壇，過妙樂觀故基，舊有王子晉吹簫臺，吳公指臺前巨石名儀鳳，至今飛鳥皆不棲，歷九曲徑，下至福聖觀廢址，亦吳赤烏年中葛仙翁建，初名天台觀，東北連丹霞洞，洞有仙人拍手巖，西北枕翠屏，其上即三井，水瀉為瀑布者，觀東百步，有柳泌故宅，名紫霄山居，久榛蔽不可往視，次經玉京觀，煙草凄迷，無復人跡，唯門前石柱僅存，余觀自古名山福地，宛然如昨，而人事興廢則如水上漚，乍起乍滅，靡有定止，是亦有數存焉，唯能修煉到神仙長生不老之鄉，既無生滅，曷有興廢，則不復為氣數之所囿矣，是月二十四日戊申到山，二十六日庚戌下山，修錄則二十七日辛亥也，天台山最勝之境，大率皆已遊遍，唯寒，明二巖，萬年，無相二寺，共四處，為次勝者，或以甚遠，或以久廢，故皆不曾遊，而亦不必遊也，即其山水之有名者，聞諸老僧言，悉已瞭然于胸中矣，若寒巖者，在天台縣西七十里，高九百丈，周迴三十里，因寒山子得名，又名寒石，山前有磐石，曰宴坐峯，上方有石室，舊名附石洞，米芾扁曰潛真，四山環峙如郛郭，上矗霄漢，其下嵌空，絕類獅子呀然張口，口中置佛屋，不用瓦覆，由宴坐峯西，有石如筍，蘿蔓縈綴，再去筍西，隔兩崖有石梁，約數尺，架其上，險峻不可度，南有泉如屋霤，寺僧縻竹綆引之，汲用取足，前距山一里有洞，轉西二里，亂泉釃流巖竇間，散若龍髯，因號龍鬚洞，其石室前，有立石參差如侍衛，熒煌皆五色，故名綬帶，山內出石髓石脂，人得食之，長生不老，其絕頂有仙人石棺，蛻骨尚存，昔有僧就視，脛骨幾數尺，然鳥道人跡罕到，此一勝也，若明巖者，在縣西南，與寒巖里數同，舊名暗巖，巖前有石壁屹立，號幽石，其下竅穴，日光穿漏，中有僧全宰舊棲禪處，轉東數步，怪石森然，上有兩峯相並，名合掌，巖西有泉，蔽崖而下，渙若垂箔，寺僧用竹綆引，從高下墜，號水索，由北捫蘿而下，至重巖，磐石品列，即三隱嘯詠處，常有光如月，故名石月，寺東有響巖，扣之有聲，此二勝也，是二巖者，皆以路險遠甚，不曾遊，若萬年寺者，在縣西北，差近白沙側，初曇猷憇此，四顧，八峯回抱，雙澗合流，其曰八峯者，明月，桫欏，香火，大舍，銅魚，藏象，煙霞，應澤，皆秀色可挹，故卓錫，喜曰，此真福田也，東南有嶺曰羅漢，巨杉偃蹇，絜之百圍，凡供五百大士，必于是邀請，過西有西天太師庵，昔生身尚存，今荒蹊廢址，煙草凄然，此三勝也，若無相寺者，亦在縣西南，北近明巖路之半，唐咸通二年建，舊名瑞龍，其北巖曰戲龍，昔有僧師簡居之時，遇大旱，以杖扣龍，起霈雨，故名，境內有瀑布潭，石門徑，鹹水澗，峯五，曰瑞龍，天柱，香爐，紫凝，應澤，巖二，曰寶陀，羅漢，共十景，惜名存而寺廢，此四勝也，是二寺者，皆以僧絕廢久，不曾遊，則四勝者，雖不曾遊，是固不必遊矣，太史公彊識立言者，泝會稽，探禹穴，南遊淮湘，北睇鄒魯，謂漫爾寄傲無當哉，余少躭物象，往往會意處，輒命巾車，天台為全浙西南隩區，茲行役苦棘，即捐置不復顧，興逸窳乎缺矣，詹春孟廿一日凌晨，戒徒御單車，往崇陰布護，閣雨欲滴，山嵐海瀣，猝爾蝕剝，偊旅滸濱，脈脈不自適，無何，杲日東旭，屏翳盡撤，蒼翠夾陌，芳藹襲人襟裾，前眺崗左，溪圖裒出，插空而橫，東一嶺，宛帶芙蓉，中含洗腸井，絕為名勝，詢之土耆，云赤城山也，引策而前，可十里許，為國清寺，梵門鉅麗豁目，暨入，即荊棘叢交，瓦礫填委，鞠為圮址最後委葳處，石泉名杖錫泉，傳為寒山，拾得卜麓卓錫塲，熟視淺澁，不聯地脈，或釋眾所贗枉者，偏東有丹竈，儷存兩巖，北逶迤數里，為真覺寺，東望為天台，雙峯特起，望入雲表，誌載琳宮，瓊宇諸蹟，卒無可問津者，西北為桃源洞，歲久湮謝，晨肇無據，夫山隸野隸，奚抱靈異，而邂逅仙姝，輙協鳳占，且半載七世，何悠謬而畔經也，仙人有無何渺茫，桃源之說誠荒唐，有味乎其言也哉，北向圍山壁立，亂草蒙茸，山際腰曲，羊腸僅餘一綫，夾逼澗沚，亂石嵯岈，上下羣流，當其中者，搏激跳躍，澎湃怒號，細急繁匏，險訇驚霆，循崖數轉，溪忽分兩流，碧耀雙瀑直下，恍小湫然，指示津吏，應曰跌灘，再遵逕而北，嶻嵲山巔者石梁寺，西望巨宗，如渴虹下澗，駭駟馳原，渀漾浩溔，彺瀾倒重巒而墮落，忽低透石梁峻阪，挂為飛練，噴洒石矼，盱衡石梁，復夭矯占拱，左右夾獅象兩峯，即崇伯子之鑿龍門，未有是巧，入別寺少休，庖者具雞黍，悠然酌數行，日已亭午，卒登輿出寺，僧自藂植中跽請曰，此中萬年藤也，斸之可杖，即命取數枝來，蒼黝糾結，不知經幾何風霜，當是瓌奇物，它日躧芒鞋，曳長裾，閒倚此瘦笻，以徜徉蘭臯禾隴之上，起而諦視，有不愕譚為天台赤城靈植耶，投之葛陂，拄之玉女，匪直賈，胡能辨之，益北深入，即抵萬年寺，嵬峩雄勝，天台中上剎福地也，益北深入，盤磴不可步，亘拔旁峙，曰釣山，喧豗瀑流者，曰釣灘，逡巡過嶺角，巨壑內石狀堆疊，仰者如立，俛者如倚，斜者睨，臥者蹲，巉側列劒攢㦸，云盡仙人驅石也，迫暮，窺天姥峯，遐想太白夢遊一吟，橫肆跌宕，可為天姥萬古增色，尋所題雄絕佳麗處，至磨滅未可一睹，余謂謫仙天才難以控羈，摧眉折腰，所自不屑，縱觀天台，管蠡所窺測者，大都若此，僂指夙遘，盛矣美矣，標壯遊矣，而尚或痗吾思也，天台險駭崎嶇甲寰宇，茲迂塗蹇步，邅迴於欹側鳥道中，顛眴而未敢豎目，跬步失戒，將阽干危，即所得亦附贅矣，泝繹垂堂騎衡之旨，緬懷怙亢習險，恬不挹損者，斤斤有餘懼焉，謹聊記其一斑，漫書于東剡之舟中，志稱天台山高一萬八千丈，山有八重，如張大帆，以其上應台星，故名天台，天台山以華頂為絕頂，如桐柏，赤城，瀑布，佛隴，東蒼，皆其別號，神邕以赤城為天台山南門，徐靈府又以剡縣金庭觀為北門，天台山山脈起大盤而委為四明，其過天姥，發頂落地為五支，其入山四漫而非一途，自余為桃源主人，結廬洞口，不啻數十至矣，其始也，從國清入，蓋丙戌秋，觀海普陀，與天刑生探禹穴，而歸時也，抵縣，出北門，過神蹟石，咫尺國清矣，然西觀霞標在望，意不能捨，遂先趨焉，道書玉京洞，十大洞天之一也，巖皆赤色，望之如雉堞，因名赤城，絕頂浮屠七級，飛泉噴沫，落於中巖，中巖寺嵌巖中，曇猷洗腸井，井邊青韭今尚生也，下山東十里，入國清，浮屠比赤城倍之，然不見九里松矣，惟餘萬松徑三字，圍八尺，鑿石山門，寺負五峯如扆，石坎泉盈尺，普明師卓錫而成，左廊三石錯立，則寒拾舊竈石也，智顗建台山十八剎，此為定光授記第一道場，出門于橋際崖，沿澗度盤迴嶺以入，澗水自高山落，與石齒齧，喧豗叫號，如璣如練，如翔鸞鳳，倐忽萬狀，別澗而上金地嶺，坐定光招手石，指銀山稱佛隴焉，寺號真覺，則知大師所從蛻骨雙石塔存，其未至塔頭也，路側有大慈寺，倚大雷峯，傍智者泉，寺燬，而唐梁肅石碑一座，尚樹于畛壠間，東望灌莾中，寺在其下，反顏其額曰高明，路旁巨石，僧指堂書天台山，并隸教源二字，近白雲峯下又有太平寺址，蓋三寺相犄角焉，東北為司馬悔山，道書第十六福地，又北為靈墟，則白雲先生所棲息焉，亦七十二福地之一也，或者以天封當之，咸從金地別一岐而東行，既踰嶺，折而西北數里，兩崖如闕，鉅石踞其表，置風蓬，蓬起驅石如舞，人行不成步，即六月，披裘而慄，名寒風闕，過闕數里為龍王堂，西岐乃去石梁，東則上華頂，東上華頂，經察嶺，亂石飛翥，所在成趣，石有峽焉，為書留雲漢徵君高察隱居也，又數里，下雙溪，上天柱峯，磴道偪亥，下輿，拾級而上，十里至竹院，佛弟子真清，興教源叢林精舍，經聲喃喃，足稱娑婆淨土，轉峯左側路三里許，上下二深池綰谷口，淪漪破綠，金魚數千頭，最為高出之勝，池中為馳道，度蓮華峯下，為華頂禪林，出其左三里，踰嶺有王右軍墨池焉，上為太白堂，堂廢池存，余為建三楹，貌二公于中，顏以萬八千丈峯頭，再上二里則絕頂也，智大師於此降魔，舊有塔與禮經臺，時方盛暑，露坐，見天星大于拳，動燁燁堪摘，且皆四垂脛脰下，夫茲山雖高，視地高耳，莊生所謂遠而無所止極者，其視下蒼蒼亦若是耶，何得星辰四顧在下，且大于他特倍蓰，心詫焉，涼颷起谷中，雜天地二籟以號，竟夕不成寐，計漏下五鼓矣，道人報海底日上，與生急披衣起，東方大紫氣籠聚，黯黮中，上有金縷萬丈，正射余衣上，余大叫，雲海盪吾心胸矣，道人曰，未也已，片時，則一赤輪如鎔銀汁蕩潏而上，前五色盡滅，日輪漸高，溪源草木如畫，東眺四明，西招括蒼，南望雁宕，北睨錢塘，四方千里，隱隱可矚，羣山伏地，僅如田塍，而此山了然上出，如懸一朵青蓮，花方開而瓣垂垂也，昔人故以華頂名之，始悟夜對星辰，非為羣山無礙若天下垂故耶，斯一遊也，足雄生平矣，然猶未半天台也，其繼至也，則由桐柏入，蓋余家台城，由間道龜溪可步南山，乃引二僮，自跨一蹇驢，信宿翠屏，西下數十里，至寒，明二巖，二巖洞一山，以脊相背而倚，明巖道不容軌，兩石峙如門夾之，巖竇嵌空，飛閣重橑，半在巖間，不復覆以茆瓦，即石成簷，如赤城也，洞口有帽影馬跡，俗稱為閭丘太守㣧遺像，㣧謁寒山，拾得于國清，竈中追及之，二仙拍掌笑，入巖去，巖闔，閭丘蛻焉，崖上飛泉百丈，以鐵索斜接之，又北行轉五里餘，始至寒巖，馬首望巖，真如天上芙蓉十二城，亦仿佛行黃牛峽也，寒巖石壁，高百丈如屏，洞敞容數百人，夏至不見日影，一石方正，則寒山子宴坐處也，西臨絕壑為天橋，堂宇皆置巖下，時有翠色入戶牖，堪挹，又北行五里，過清溪，入護國寺，尋桃源，繡壁夾澗，岝崿而立，水流亂石間，聲如珮環者十里，三折乃至其奧，每折似堂皇扄戶，不見去來，中有潭，清洌沁骨，名金橋，立潭邊，仰望三峯如罨畫，而東峯特秀，上有石如綰髻，名雙女峯，昔人見雙鬟戲水，或云其精靈所為，然蓬𦸚嶮岨，難于懸度，余乃于離別巖下，鑿石通道，搆一室于洞口，為桃花塢，扁以儷仙，屋頭種桃千樹，茶十畦，買山田二十雙計作菟裘，它日二娥，想當相俟于桃花碧落間也，左行麓至紫凝山，瀑布懸流一千丈，陸羽第為天下十七水，又數里，上桐柏嶺，始入山嶺，行可一里，宮其上，豁然夷曠，環以九峯，玉女，玉泉，華琳，玉霄，紫霄，臥龍，蓮花，翠微也，道書七十二福地之一，謂王子晉治之，又云伯夷，叔齊為九天僕射，治桐柏宮，今宮有二子像，玉石鏗然，非山所產也，司馬氏遺跡亦已杳然，宮有醴泉，前有女梭溪，從印山轉南，水口為三井，下流入瀑布中，自桐柏西行五里，至瓊臺，臺在大壑之心，石山空起，狀如削瓜，下俯百丈潭，心骨驚悸，沿流南轉至雙闕，皆翠壁一抹，森倚相向，宋山人張無夢結趺焉，稱仙座，折而回，仍過崇道觀，行羅漢嶺數里而入萬年寺，寺抱八峯，晉白道猷所振錫而營也，門外巨杉百本，其大參天，凡供五百大士，必于是邀請，家司宼公建閣其後，藏慈聖所賜經，出寺又且十里，而至慈聖寺，寺當山西北僻處，經歲無遊人，良修真者所棲也，東五里，穿叢樾，路絕，復攀藤而進，乃得斷橋，兩崖接棟，中不合者，一線飛流注巖下，如簾狀，成二石池，有龍居焉，石壑之最奇者也，又循鳥道西十里而至石梁，山壁對峙，一巨石如長虹橫架之，龜脊莓苔，廣不盈咫，前臨萬仞壑，上遊澗水二，並流墮石梁下，如震雷畫夜鳴，非遺生死，真莫能渡，上有曇華亭，楹半外垂，王龜齡碑刻存焉，其前身此橋嚴首座也，傍為蓋竹洞，三十六洞天之一，志稱石橋方廣寺，五百應真示現處，隱于石中，樵人牧子時聞鐘聲之響，然皆不可覩矣，是夕宿海會庵，明日從間路上山，不經天柱而登華頂，大雨霧，一無所見，然余所構堂成矣，其又至也，則從楢溪入，楢溪者，歡溪也，為處士顧歡而名，孫興公所謂濟楢溪而直進是也，時崑崙山人王子幻訪余于丹丘，余取道自資福寺送之，過陸龜蒙所銘怪松，循蒼山而西，三十里至慧明寺禪林，始入歡嶴，沿溪入十里，抵天封寺，寺最鉅麗，右楹有異僧以木屑縛為柱，常存，東為智者嶺，中有卓錫泉，過天封，一澗從華頂流下，亦循澗上十里，而至二池，入寺，子幻已先侯太白堂矣，山高風寒甚，草木不生，惟太白堂前三娑羅樹，四月花開如芍藥，寺前一杉一檜，綠成陰耳，餘則咸煙霧栖扄，度非中秋左右，無鎮日晴，又雪甚早，時方霜降，山頂已三日雪封山矣，余掛二竹筒酒，蛤蜊百枚，持鉦夜火衝虎跡而至，顧池中有巨石，呵凍蘸墨池水，為書崑崙二字，昔王右軍之來以許玄度，李謫仙之來以司馬子微，余何敢望二子，且使後人識崑崙二字生于石上耳，信宿，買舟而別，子幻曰，右軍昔遊惡溪，樂其奇，書突星瀨於石，群舟行諦視，其在否，余唯唯，竟不知所在而歸，其他從護國寺，從天姥嶺，咸寓足焉，而獨未從山北上，天姥者，天台之來山也，故稱姥焉，天台山北水二，石梁水流入剡，雙溪水流入明，天封水東流過甯海入海，萬年水西流出王渡入剡，餘皆會清流而下靈江，王生曰，余讀天台山志，蓋自古神仙窟宅，彼洞天福地之說，儒者謂誕不經，然宇宙大矣，聖人存而不論，然哉，及余行山中，見其川谷盤護，氣象自不類人世，則又疑信半焉，久之，見上有靈芝，醴泉，又木有羅漢，菩提，草有觀音，長生，花有娑羅，藥有茯苓，黃精，則非獨人有之，于物亦然，說者云，西教東流，始自漢明之世，余𤢜謂不然，如來之教，廣周沙界，何限東西，徧歷僧祇，詎始東漢，東漢以前，佛法密持世道，東漢以後，佛法顯被羣機，凡情見有顯密，聖教原無晦明，漢明以前，若非佛理主持，則世道曷繇建立哉，自世尊倡教，諸祖傳心，西土之尼珠獨朗，自摩騰駝經，羅什譯義，東方之清旭甫昇，魏晉六朝之間，法席如雲，蓋頂成蔭，佳言若露，入口皆甘，然而未明列聖之心宗，尚昧如來一代之化意，于是篤生天台智者大師，大蘇妙悟，靈山親承，約略五時，開張八教，以五義釋經題，以四釋消文句，定而三止，慧而三觀，曰具曰即，曰一念三千，總攝六度，融會萬行，並譚華嚴，阿含，方等，般若，歸宗法華，判一代時教，為佛法司南，真可謂抗折百家，羽翼千聖者矣，馮太史云，大師得之南嶽，南嶽得之北齊，北齊得之龍樹，龍樹得之釋迦，大闡於智師，而非始于智師也，傳至章安，結集文言，功同慶喜，荊溪弘贊義例，力並章安，自是而後，台教浸衰，四明法智師，以羅雲之後身，續佛隴之慧命，立陰觀妄，別理隨緣，性惡性善，𤢜闡幽宗，惟色惟心，舉揚奧義，明三觀單複之旨，闡十境互發之論，闢異端而扶正，備眾體而集成，台教中興，則四明尊者是也，自是而後，法復衰微，於是妙峯百松師，以上智之質，悟入于妙宗一鈔，紹天台之宗，振起其如綫一脈，而其徒無盡燈師，又以宿慧種智，宣揚而光大之，近世台教中興，則妙峯百松是也，余謂百松之風，直踵智者，燈公之勣，庶幾章安，世必以余為知言，余又謂，無盡燈公嗣台教，大行于佛隴，介山如公衍台教，盛傳于武林，無窮芳公衍台教，盛傳于四明，亦猶法智之專席于鏡水，慈雲之旁出于西湖也，無盡師近于佛隴，建天台祖庭，中供釋迦教主，東侍文殊，西侍彌勒，蓋以台教宗于法華，即采經首如來入定，彌勒騰疑質于文殊之意，與他寺位置不同，座下東侍梵王，西侍金剛力士，蓋取庶母二弟發願，一願為梵王啟請，一願為力士護法，助嫡母千兄賢劫成佛轉法輪之意，兩旁設二十九祖，始于迦葉，終于法智，而末設百松先師像陪位焉，則將來者燈師之位，又何可不增，蓋有待耳，嗚呼，台教者，論時節為時教，總佛印為心宗，通諸門為一門，合眾派為一派，如來復起，不能易也，而昧者謂台宗為支離，不知諸門而一門，登堂無二，眾派而一派，會海則同，詮事則周遍而罔遺，詮理則圓融而無礙，一心隨緣而有萬法，萬法緣冺而歸一心，開權顯實，因跡會本，此教之所以為妙也，是地為佛隴之故墟，枕幽溪之深秀，人煙僻絕，山水鬱盤，乃智師結廬說法之場，人天環遶弘護之處，無盡師即高明故基，刱祖庭新宇，上弘祖法，下爍羣蒙，登蓮華之寶座，則嶽瀆趨蹡，龍天圍遶，若抉翳而震聾，宣貝葉之妙音，則香雲馥郁，花雨繽紛，咸潤枯而蘇槁，以應時之宿德，建振古之名藍，道德既極其崇高，山川復當其秀朗，若無盡師者，安知非天台應化，四明再來也，茲地也，始為檀越者，宰官秀水馮太史夢禎，臨海王中丞士性，繼董役者，比丘傳衣，法得附書，弇中梵宇，惟四紀及七剎著，而天台之國清，並列其間，台山絕巘，起百粵，對娑羅，頫瞰蓬萊滄海，是曰華頂峯，華頂之陽，有靈墟，佛隴，石梁，桐柏，桃源，赤城，蟠踞東西，並擅幽𨵙，自中南下，紆餘蜿蜒，可五十里，則曠焉宅坪，環以五峯，二澗，蜺旋祥雲如屏，崖瀑飛寒，漥泉碧弘，蓋台越精秀，山海環麗，所融而結之者，智錫飛空，灌堂列雁，於是有夢杖護藍，椉虎松關，逐馬閭丘，頓策泉涌，叩門澗西，領戒遇潭，誦經盈水，如三隱一行，溈山，趙州輩，神異百出，而又大業，大中，景德之朝，有良函寶篆，則金地分華，有牙像貝多，則鷲峯炳燿，有顏魯公，柳散騎藻墨，則飛白爭輝，兜率有臺，香積有廚，新羅有園，協淨土之規焉，宸奎有閣，雨華清音，更好有亭，三賢無畏，雷音有堂，摹祗林之相焉，七塔列峙，九級凌空，陂塘千畝，萬松夾徑，集蓮池寶界之觀焉，此國清所以名也，國初甲子，摧以風𩃀，嘉隆之季，薦以欝攸，於是山門古塔，巋然獨存，而衰徵睹已，甲午秋，法師如通自虎林至，愀然欷歔，自嗟來晚，乃遂築丈室，作法堂，明年建佛殿，廣輪儀舊，飛棟雪聳，通歸寂，法嗣性省，於以暨茨憠墄，藻飾莊嚴，缻錫輳合，眾園叢布，人翕然稱中興云，落成之歲，余適來視台省，及性芳數十輩，僉以為遇奇，遂伐石乞記，余未遑也，顧亦有動於此中，華彝教異母馱氏，而取其佑善利民之意，先大夫康公，即茲東岡作亭，志復無，亦曰徼有休惠焉，四恩之重，釋道所先，開皇樹剎，仁壽清夷，嘉夢之祥，叶如應響，自今伊始，福田闢乎，皇路清乎，此吾之動于中者一也，逖稽往劫，綿邈難窮，大都贊興循環，龍象協候，二桑門者，敏識峻操，講席繼登，宗風丕振，負荷力廣，起廢孔多，而茲又因巖壑之靈，應循環之運，所以旋復若斯之易也，貌座蜚芬，妝塗漸盛，其先圍亭池閤，與夫藻墨金光，奚而弗復見，雲居息念，露地噓醒諸志禪乘，列傳燈為青原，黃梅，道林，大珠，神秀，天龍之侶，又奚而弗復聞，雲谷停驂時，忘南訪道，竹溪論仁，荷屋夢堂，與蟠廬虛白，亦並時起，佛窟村藪，以斯得名，中葉式微，賢書缺，有間，類宮既作，余以天時人事，卜其鶚起蟬聯，當協疇曩，佈斯以鏡，殆若合符，此吾之動于中者二也，且吾觀之，先嘗有再作雨華亭者，間關草創，迄無完美，性芳杖屨，三德隨臻，而憲臺吳公，司理劉公，虞衡方伯司諫王公，又多方振於上，諸檀施蒸然協于下，無幾何時，𠪢厂英如昨，考成有日，寵錫自天，龍藏諸書，交輝金碧，天人之際，良可知已，爰是庸引古今薄臚廢舉，庸以志感，若廼顗頂關荒，並升天座，三僧協力證果，宜均皈依尊宿，揮訾道場，性芳之勞，續於瑄冕，則以竢後之志僧寶，傳高僧者，自佛法入中國時，黃面瞿曇四十九年不曾說出一字，且道雪山上得箇何等消息，衣鉢直傳至今，如第二月，以指作觀，乃能使天梵雨花，鳥鹿聽受，所謂自利利他，一莖化為丈六，安欲冷湫湫地向鬼窟安身，九年壁間面孔，未夢見如來在，神光不自信，心行苦集道，自斷其臂，不過尋頭于古鏡之前，覓珠於貧衣之內，於雪山遺言，了不干涉，一花五葉，雪色未消，曹溪此滴，東流不返，觀水於瀾，千濤萬壑，不失淄澠之味，固不在色相間也，余家先司宼，雅好深探，於此緣不淺，結廬天台萬年山中，時蘊上人，以一衲供四方行腳，苦集圓滿，忽夜見寶光，如燃千佛燈，詫為雨花法瑞，且曰，國藏遠征，天賜緋衣錦襲，山靈震動，為空中發海潮音者旬日，斯亦奇矣，上人涅槃後，雪堂師嗣法傳燈，衣鉢不替，陸宮保平泉，為顏其齋頭，曰立雪，問序於余，余笑曰，神光見法指為月，自斷其臂，衣鉢以傳，雪上人欲收曹溪滴耶，雪山千尺冰，請問天雨六出時，釋迦在座，當演何法，上人曰，唯唯，不為癡人廣說，不為佛子密說，遍大千恒河沙，各各斷臂已，吾衣鉢乃傳耳，余笑而述其語如此，若夫上玄奧遠，言象斯絕，金簡玉字之書，玄霜綘雪之寶，俗士所不能窺，學徒不敢輕𦕈，非天稟上才，未易可擬，自惟凡劣，識鑒鮮窮，早向幽棄情累，留愛林壑，託分鳥魚，既遠出天台，定居茲嶺，所朅之山，實惟桐柏，仰出星河，上參倒景，高崖萬仞，邃澗千迴，翹心屬念，晚臥晨起，採三芝而延佇，飛九丹而宴息，乘鳧輕舉，留舄忘歸，夫太易無體，品類所以咸亨，太一無名，至人於是設教，仰觀俯法，遠取旁求，兼三以才，吹萬維物，建官台鉉，則五嶽作鎮，辨方伯牧，故四瀆分流，闢伊闕，覽八紘，鑿龍門，披九澤，播厥習險，因之以利民，相生卜洛，樹之以君長，坎之時用大矣哉，我皇帝作聖作神，乘圖御籙，無為無欲，道契汾陽，垂拱垂衣，德隆至治，辰象真明，管灰合序，方外無虞，海內有截，被風雅於華戎，盛雍熙於曩代，巍巍乎難得而稱者也，至如光啟法式，榮敷道樹，化彰十善，弘濟四生，天台修禪寺智顗禪師，蔬練自居，苦節行矣，奉揚皇風，總持像季，禪師俗姓陳氏，穎川人也，乃有媯之後焉，四友驚座，逖聽多美，六奇列爵，世載其賢，祖詮早世，父起祖，梁使持節，散騎常侍，益陽開國侯，禪師童真出家，聰敏易悟，寓居荊，峽，遊化幽，并，自北徂南，兼行禪智，禹穴將探，台山是卜，白雞路出，青髓巖開，攀桂結宇，蕭然憇止，林交五柳，既馥旃檀之氛，塔現三層，終縣水精之色，雲崖天樂，不皷自鳴，石室金容，無形留影，秀嶔嶺岑，浪波浩瀚，洪濤蜃氣，冒遠苞空，巨壑喬松，干雲翳日，翔集飛走，叢育珍怪，地中藏玉，觀曲枝而易辨，淵內沉株，見員流而可別，神通開士，如意桑門，振錫呪泉，騰空舞鉢，受丹仙客，汎急水而時來，避官真人，乘迴風而逈至，厥土宏灑，靈讖斯存，禪師福慧基鎡，聲光利益，宣猛將軍．臨海內使計尚兒，子勳之冑，世顯方術，賣藥登仙，聞于昔漢，剖符作守，即此明時，請轉法輪，講金光明一部，前雲騎將軍，臨海內史陳思展，及其猶子陳要卿等，即土人也，戎章衣繡，優袟家邦，奉屈禪師，次講法華經典，白牙團扇，初開筆藏之門，玉柄麈尾，傍闡經王之偈，繫珠始訓，親友醉除，夢皷將鳴，梵魔疑遣，因逎雙明誡勸，廣辯殃福，尚兒仍獎諭滬主，嚴續祖，羊公賀等羣賢，凡百君子，信誓斯立，丹誠恪勤，白業諧辯，嗟如棠之往累，歎銁僕之來緣，各捨滬業，及漁梁等，合六十三所，二緣樹下，縣唱善哉，五旬座上，遙聞彈指，巨海無際，一時清謐，眾生無邊，同荷安快，掌擎世界，未粵難思，手把虛空，非名希有，桂陽王殿下，皇枝之貴，應懋間平，情崇孔釋，吐懸河之旨，擊節證明，示半月之形，深心隨喜，五侯三傑，曾不間然，黃髮青衿，咸同踴躍，藏諸篆素，青編落簡，樹以貞碑，聲芳靡絕，假令山止海運，惠施之美，猶傳龜吉筮凶，鐫勒之功無毀，孝克才慙十陪，學墮三餘，秋菟春蒱，久捐染截，書紳畫地，曾無圖寫，雖復張池並黑，甯擬妙辭，峴石徒刊，非能墮淚，仰熏心之上善，美山水之清音，夫海水揚塵，幾千年而可見，天衣拂石，幾萬歲而應平，至人者，譬彼晨昏，方乎晷刻，固非俗士之所能言，寰中之所能量者也，至如不死之草，猶稱南裔，長生之樹，尚挺西崑，百紀遊龜，皆登蓮葉，千齡壽鶴，或舞松枝，假以生民，何其天脆，譬彼風電，同諸泡沫，琢火之歎，聞諸往賢，逝水之悲，嗟乎前聖，樵人著奕，信未始乎淹留，仙客彈琴，固不移於俄頃，然而子孫皆其數世，鄉黨咸為草萊，是以志士名賢，飄然長騖，臊羶榮利，懨穢風塵，服冕乘軒，其猶桎梏，朱庭紫閣，事甚籠樊，隱淪巖洞，餐餌芝髓，忽矣身輕，俄然羽化，金繩玉版，受謁帝之符，龍駕霓裳，處仙宮之籙，法師蕭然道氣，卓矣仙才，千仞孤標，萬頃無度，所以伊川控鶴，葉縣乘鳧，靈化無方，去還斯在，臣聞在天成象，穹蒼之法存焉，在地成形，區方之均傚矣，二儀既爾，三才同然，上聖之姿，為王所以敬教，先覺授道，契會方乃昇仙，是故命駕崆峒，紆光善卷，籙圖宣業，赤誦弘風，練質九府之間，騰虛六合之內，斯並權宜汲引，暫保逍遙，終覆蔽於苦空，卒邅迴於生死，未臻夫不生不滅，無去無來，匪實匪虛，非如非異，常樂我淨，凝寂恬愉，不可思議之解脫也，粵若我大隋皇帝，法諱總持，載融佛日，瑞發淨宮，利見法王，應閻浮主，以封唐入紹，葉繼高辛，立聖與能，祚隆姬發，自天攸縱，包大德而翼小心，希世膺期，內文明而外柔順，知微知彰，鑑窮玄覽，廼武廼文，能事斯畢，自永嘉失馭，海內分崩，將險擅強，各樹君長，禮樂淪於非所，龜玉毀於殊方，書軌競分，殆三十紀，天將悔禍，稔惡有辰，皇上道譪汾陽，迹光代邸，地隆分狹，神功潛著，于時，高廟靈謩，深思統壹，專征杖鉞，帝曰斯哉，惟君惟親，知臣知子，乃揚於萬里，問罪九伐，一舉而定江左，再駕而熸餘燼，浮天爭貢，海外有截，雖虞舜之備五臣，周旦之君十亂，本枝盛績，疇昔多慙，磐石究勳者，皆具於是，三能宗鈜，九命惟揚，本之以仁慈，施之以聲教，行之以要道，體之以無為，姑射邈然，尚想淵賾，滄波壯往，思濟舟航，以為能仁種覺，降茲忍土，信相入道，淨戒居先，梵網明文，深傳薩埵，國師僧寶，必兼禪慧，有會稽天台山大禪師者，生而神光照室，兩目重瞳，禪師法諱智顗，穎川陳族，大丘道遠，季伯風延，典午表亂，播遷華容，父起祖，梁使持節，散騎常侍，封益陽縣開國侯，禪師風彩韶悟，齠齓希有，年過少學，便誦法華，父為求婚，方便祈止，儒門史館，多所瞥明，杜下濠上，彌有深得，諸宮覆沒，便即蔬菲，及啟弱冠，於長沙之果願寺出家，護戒如明珠，安心若止水，歷聽經諭，但使一聞，得之於心，傳之于口，以湘潭局狹，未發大機，佛跡衡陽，安步墳汝，往大蘇山，請業惠思禪師，禪師見便歎曰，憶昔靈鷲，同聽法華，令進我普賢道場，為說四安樂行，停二七日，誦，至諸佛同讚之句，寂然入定，明慧便發，起而白師，師曰，非爾勿感，非我莫識，所入定者，法華三昧之前方便，及聞持陀羅尼也，縱令文字之師，千羣億品，尋汝慧辯，所不能窮，於說法人中，最為第一，常約，，龍樹，馬鳴，立三觀四教，述師本宗，以為大乘樞鍵，陛下御內，碩學流通，智以藏往，徵育王之初建，正教神以知來，鑑周武之滅大法，乃高蹈豫主，翔集天台，歷遊名山，言造廬嶽，秦孝王作鎮淮海，遣信迎屈，對使者曰，雖欲相見，終恐緣差，即累旬大風，妖賊競起，水陸俱阻，安坐匡岫，既而龍游龕難，仍代孝王，爰届邦城，絜誠延請，順流背風，數日遄到，亦既覯止，便定師資，等善意之仰妙光，若高宗之得傅說，再三固辭，無可與讓，以開皇十一年歲次辛亥月旅黃鐘二十三日辛丑，於揚州大德寺，設無礙大齋，夤受菩薩戒法，降作伯之尊，由宗師之典，釋龍衮而披忍服，去桓珪而傳戒香，圓發初心，諸佛致禮，於時天地交泰，日月載華，庭轉和風，空浮休氣，林明七覺之華，池皦八淨之水，化覃內外，事等阿輪之城，教轉法輪，理符寶冥之窟，文武寮寀，俱蔭慈雲，欣欣焉，濟濟焉，肅肅焉，廱廱焉，經所謂攝律儀戒，攝善法戒，攝眾生戒，顯發三願，真正十受，如一切色，悉入空界者，其斯之謂歟，法事云畢，上珍備捨，出居于城外禪眾之精林，四時供養，睿情猶疑未滿，以為師氏禮極，必有嘉名，如伊尹之曰阿衡，呂望之稱尚父，撿地持經智者師目，謹依金口，虔表王音，便克良辰，躬出頂禮，雖有熊之登具次，漢文之適河上，方之蔑如也，智者以內行外獎，諸佛之深訓，實惠方便，大士之兼通，帝釋檀那，既包信解，仁王攝受，遠能傅益，逡巡告退，言師舊山，殷勤請留，重違高意，猶四皓之餌朮商山，二疏之散金東海，振錫離塵，始稱出世，瞻言儒者，未足為榮，竊以四明天台，剡東之玉岫，雨𡺯雲𡵙，鄞南之金庭，峻極于天，仰捫白日，盤鎮于地，俯鏡滄海，雲霞沆瀣，霏拂輕襟，虹霓鴛鸞，勝承飛略，華果競發，常迷四時，藥草森羅，孰分億品，道猷往而證果，興公賦不能申，寺基本屬始豐，峯名佛隴，元有定光禪師，隱顯變現，先居此峯，常謂弟子云，不久當有勝善知識，將領徒眾俱集此山，俄而智者越江渡河，翻然來萃，忽聞鐘聲，聲振山谷，即問光師，聲之所以，答云，此是楗槌集僧得住之相，頗憶曾經舉手相引時不，智者即悟，年至十五，稽顙禮佛，恍焉如夢，見極高山，臨大海曲，有僧如今光師，舉手接上，云，汝當居此處，汝當終此焉，拜言悲喜，滂沱涕泗，乃於佛隴之南，尋行寺城，便見五峯圍遶，等耆闍之山，兩溪夾瀉，若縉雲之澗，披榛開塗，葺用茅茨，功德叢林，常熏薝蔔，忍辱墻院，無勞關槌，猨嘯蚿吟，泉籟響雜，飛走聽法，馴伏軒墀，西南有永豐江，派與所源分嶺，東會于海，潮波往還數百里間，村人常以漁捕為業，陶漸迴向，焚簄廢梁，墾田種果，翻成富實，深信解者，多作沙門，慈化所闡，皆此連類，及光師無常已後，欲大修立，忽覩一僧，如光師年素，語智者云，若欲造寺，今未是時，三國成一，有大勢力人，能為起寺，寺若成，國即清，當呼為國清寺，此言沓漫，孰當信者，豈其符應，冥契在茲，逮于我君，臨邊歲久，孝性湻至，入京省謁，旋邁江都，登命舟檝，迎來鎮所，使乎至彼，便事裝束，謂大眾曰，在土意重，弗敢致辭，然往而不反，因此長別，語弟子云，當成就隴南下寺，其堂殿基址，一依我圖，侍者答云，若無師在，豈能成辦，重謂之曰，當有皇太子，為我建造，汝等見之，吾不見也，行百餘里，到剡東之石城寺，寺有百尺金繢石像，梁大宰南平元襄王鐫創，自有靈迹，因此現疾，右脇而臥，忽然風雲變色，松桂森聳，宛如天樂來入房戶，起坐合掌，神色熙怡，顧侍者云，觀音來迎，不久應去，弟子智朗請曰，佛許聖賢，臨終說位行，得乞垂曉示，方思景慕，答云，我只是五品弟子位耳，案五品師是法華三昧前方便之位，宛與思師昔語冥一，仍命筆作偈，口授遺書，辭理切詣，深陳勝緣，潛來密往，誓當影護，為撰淨名義疏一部，俱時送來，仍索僧伽黎大衣，手自披著，迴身西向，端坐遷神，春秋六十，旬日建齋，跏趺流汗，珠團髮際，露泫胸間，欲示諸法，本自不在，今則無滅，繩牀輿還佛隴，輕舉有若浮空，爾時開香龕，都不異昔，驛使初訃，震動于宸心，爰捨淨財，隨由功德，郵傳相望，剗起塔廟，寺雖本地，其舊維新，瓊宇紺堂，憑國靈而模忉利，鷲頭狼跡，因寂默而為道場，班倕鉤龠，競稱名匠，庶民子來，成之不日，神明扶持，歘同踊現，背高就下，因層嶽而基殿堂，仰眩俯臨，信玲瓏而勝畫繢，多寶分座，俱受纓絡，天冠表剎，如建梵幢，金函玉牒，常赴講肆，禪誦律儀，無違師法，斯可謂頭陀之極地，彌陀之淨方，與阿耨而常盈，同須彌之永固，暨乎重光纂歷，天成地平，以今大業元年九月，鑾輿幸巡淮海，眺矚江南，惆悵台嶽，集揚州名僧，咸問之曰，智者立寺，權因山名，宜各述所懷，朕當詳擇，累日未奏，會寺僧智璪銜狀而來，具條昔年光師國清之稱，太史案此語時代，乃周建德之初，八表未同，三方鼎峙，今四十餘年，聖證懸符，明時徵應，詔付著作，書之左史，仍敕皆籀篆題寺門，即遣舍人送璪并施基業，赴十一月二十四日先師忌齋，使到，集僧跪開石室，唯見空牀虛帳，蘚苔蛛網，法侶號咷，等初滅度，公私扼腕，著無明體，又法會千僧，各有簿籍，造齋點定，忽盈一人，有司再巡，還滿千數，及臨齋受嚫，復成千一，執事驚愕，出沒難辨，豈非先師化身來受國供，王臣反命，具奏一條，當扆晬容，深洞靈跡，百司拜賀，四海馳聲，至矣哉，像法未淪，佛種常續，廼聖幾感，大師應變，妙力難思，神圖方永，神基瑞國，雜沓威蕤，煥乎斯之盛者也，昔金龍尊王，讚佛功德，寶積長者，獻蓋稱揚，范武子聲聞在民，臧文仲言垂不朽，矧乎道樹勝由，師門福地，而建崇雲碣，表際金剛，俾命絲綸，織載辭理，若夫記言記事，史官之成則，散華貫華，法藏之鴻演，天台山，自國清上登十數里，曰佛隴，蓋智者大師現身得道之所，前佛大教，重光之地，陳朝崇之，置寺曰修禪，及隋建國清，廢修禪之號，號為道場，自大師歿一百九十餘載，大比丘然公，尤昭大師之遺訓，啟以後學，門人比丘法智，灑掃大師之舊居，以護寶所，門人安定梁肅，銘勒大師之遺烈，以示後世云，大師諱智顗，字德安，姓陳氏，穎川人也，尊稱智者，感應緣迹，載在別傳，觀夫治世之經，非仲尼則三王四代之訓，寢而不章，出世之道，非大師則三乘四教之旨，晦而不明，昔如來乘一大事因緣，菩薩以普門示現，自華嚴肇基，至靈鷲高會，無小無大，同歸佛界，及大雄示滅，學路派別，世既下衰，教亦陵遲，故龍樹大士病之，用道種智，制諸外道，括十二部經，發明宗極，微言東流，我慧文禪師，得之於文字中，入不二法門，以授南嶽思大師，當時教尚簡密，不能廣被，而空有諸宗，扇惑方夏，及大師受之，於是開心觀法門，其教大略，即身心而指定慧，即言說而詮解脫，演善權以鹿苑，為初明一實用，法華為宗，合十如十界之妙，趣三觀三智之極，自發心至于上聖，行位昭明，無相奪倫，然後誕敷契經而會同之，煥然冰釋，心路不惑，窺其教者，藏焉修焉，蓋無入而不自得焉，大師之設教也如此，若夫施張體用，開闔語默，高步海內，為兩朝宗師，大明在天，光被四表，大雲注雨，傍施萬物，繇是言佛法者，以天台為司南，殊塗異論，往往退息，緣離化滅，涅槃茲山，是歲隋開皇十七年也，夫名者實之賓，教者道之門，大師溷其賓，闢其門，自言地位，示有證入，故感而應之，應之之事可得而知也，若安住法界，現為比丘，等覺歟，妙覺歟，不可得而知也，當是時，得大師之門者千數，得深心者三十有二人，纂其言施行於後世者，曰章安大師，諱灌頂，灌頂傳縉雲威禪師，禪師傳東陽，東陽與縉雲同號，時謂小威，小威傳左溪朗禪師，自縉雲至左溪，及玄珠相付，向晦宴息而已，左溪門人之上首，今湛然大師，道高識遠，超悟辨達，凡祖師所施之教，形於章句者，必引而伸之，後來資之以崇德辯惑者，不可悉數，蓋嘗謂肅曰，是山之佛隴，亦鄒魯之洙泗，妙法之耿光，先師之遺塵，爰集于兹，自上元寶應之際，此邦寇擾，緇素駭散，而比丘法智，實營守塔廟，莊嚴佛土，迴向之徒，有所依歸，繄斯人是賴，汝吾徒也，盍紀於文言，刻諸金石，俾千載之下，知吾道之所以然，小子稽首受命，故大師之本迹，教門之繼明，後裔之住持，皆見乎辭，天台也，桐柏也，釋謂之天台，真謂之桐柏，此兩者同體而異名，同契乎元，道無不在，而稽古者言之，桐柏山高萬八千丈，周旋八百里，其山八重，四面如一，中有洞天，號金庭宮，即右弼王喬子晉之所處也，是之謂不死之福鄉，養真之靈境，故立觀有初，強名桐柏焉耳，古觀荒廢則已久矣，故老相傳云，昔葛仙公始居此地，而後有道之士往往因之，壇址五六，厥迹猶在，洎乎我唐，有司馬鍊師居焉，景雲中，天子布命于下，新作桐柏觀，蓋以光照我元元之丕烈，保綏我國家之福祉者也，夫其高居八重之一，俯臨千仞之餘，背陰嚮陽，審曲面勢，東西數百步，南北亦如之，連山峩峩，四野皆碧，茂樹欝欝，四時並青，大巖之前，橫嶺之上，雙峯如闕，中天豁開，長澗南瀉，諸泉合潄，一道瀑布，百丈垂流，望之雲飛，聽之風起，石梁翠屏可倚也，琪木珠條可攀也，仙花靈草，春秋競發，幽鳥清猨，晨暮合響，信足賞也，始豐南走，雲嶂間起，剡川北通，煙岑相接，東則亞入滄海，不遠蓬萊，西則浩然長山，無復人境，總括奧秘，鬱為秀絕，苞元氣以混成，鎮厚地而安靜，非夫神與仙宅，仙得神營，其孰能致斯哉，故初營天尊之堂，晝日有雲五色浮靄其上，三井投龍之所，時有異雲氣入堂復出者三，書之者託祥也，然后為虛室以鑿戶，起層臺而纍土，經之殖之，成之翼之，綴日月以為光，籠雲霞以為色，花散金地，香通元極，真侶好道，是遊斯息，微我鍊師，孰能興之，鍊師名承禎，一名子微，號曰天台白雲，河內溫人，晉宣帝弟太常馗之後，祖晟，仕隋為親侍大都督，父仁最，唐興為朝散大夫，襄州長史名賢之家，奕代清德塵靈之地，生此仙才，以為服冕乘軒者，寵患吾身也，擊鐘陳鼎者，味爽人口也，遂乃捐公侯之業，學神仙之事，科籙教戒，博綜無所遺，窈冥夷希，微妙詎可識，無思無為，不飲不食，仰之彌峻，巍乎其若山，挹之彌深，湛乎其若海，夫其通才練識，贍學多聞，翰墨之工，文章之美，皆忘其所能也，鍊師蘊廣成之德，睿宗繼黃軒之明，齋虛而求，將利國政，侃侃然不可得而動也，我皇孝思維則，以道理國，叶帝堯之用心，寵許由之高志，故得放曠而處，逍遙而遊，聞鍊師之名者，足以激勵風俗，睹鍊師之容者，足以脫落氛埃，以慈為寶，以善救物，神以知來，智以藏往，允所謂名豋仙格，迹在人寰，奧不可測已矣，道生乎無名，行乎有精，分而作三才，播而作萬物，故為天下母，修之者昌，背之者亡，故為天下貴，況絕學無憂，長生久視也哉，道之行也，必有階也，行道之階，非山莫可，故有為焉，有象焉，瞻於斯，仰於斯，若舍是舍教，將奚依，損之又損之，以至於無為，元門既一，不名厥功，朝請大夫．使持節台州諸軍事．守台州刺史．上柱國賈公，名長源，有道化人，有德養物，嘗謂別駕蔡欽宗等曰，自道以含德，德以致美，美而不頌，後代何觀，乃相與立石繼頌，以奮至道之光，其辭曰，邈彼天台，嵯峨崔巍，下臨滄海，遙望蓬萊，漫若天合，呀如地開，煙雲路通，真仙時來，顧我鍊師，于彼瓊臺，鍊師鍊師，道入元微，噏日安坐，凌霄欲飛，興廢靈觀，鍊師攸贊，道無不為，美哉輪奐，窈窈茫茫，通天降祥，保我皇唐，如山是常，至元大德間，無見覩禪師以方山寶公之道唱東南，於是天下英儁之儔，高潔之侶，雄豪魁傑之倫，聞其風而神馳，覯其跡而心服，莫不襆肩屩足，忍饑渴，冒寒暑，形駢影屬，以趨座下，禪師則煦之喻之，又從而呵怒之，憑之陵之，又從而撫矜之，飛而上，吾矰繳之，走而下，吾網罟之，吾惟其得而已，於弋椓之勤奚恤，金之鍜也器成，木之斵也材就，宜其棄榮華而甘澹泊，黜聰明而返醇撲，靡然而就弟子之列，莫之牴牾也，禪師諱先覩，字無見，姓葉氏，世為天台仙居顯族，以宋之咸淳乙丑五月六日生，皇之元統甲戌五月二日卒，壽七十，臘五十，即以卒之九日，闍維而瘞其舍利羅於寺之西偏五十步，嗚呼，禪師其果亡乎，其有不可亡者乎，禪師資性秀穎，幼絕腥醲，嗜讀書，過目成誦，父母素期以儒業起家，會沙門東洲善公者過，而識之曰，此法器，宜毋滯鄉里，率敬信，善許諾，逮冠，從古田垕和尚薙染於郡之天甯，既具戒，俾歸，侍司尤旦夕以此道加策進禪師，即事徧參，見藏室𤪙公於天封，方山寶公於瑞巖西庵，而往來二公間，雖有所契，未臻其極，遂築室華頂，精苦自勵，一日，作務次，渙然發省，平生凝滯，當下冰釋，乃走西庵，呈所解，山以偈印之，辭還峯頂，山不能留也，且華頂之勝，自智者顗大寂，韶高庵悟諸鉅公，以徽名懿德貰泉石，而天子之尊，王公將相之貴，必詔問法要，躬禮慈容，日馳軺騁馹，致香幣使者冠蓋旁午，然其地高塞幽僻，人莫能久處，惟禪師一坐四十年，足未嘗輒閱戶限，其拈提開示勘辯之辭，頌偈簡牘之筆，誠般若之餘膏，涅槃之賸馥也，方近謄遠播，雖販夫竈婦之愚，入之耳而出之口，猶將薰其風裁，餐其義味，況虛靈之器，警拔之機，神領意會其妙於文身句身之表乎，故錄而集之，以貽永久，茲不復一二贅舉，其妙明真覺之號，寂光之塔，蓋上所賜也，余之信台宗也，妙峯師實啟之，時盛夏掩關拙園，從淨侶課西資之業，師扁舟見訪，深談一心三觀之旨，灑然契合，不自知其膝之前矣，師梵相奇古，身不踰中人，而言論風采，如大火輪，不可嬰觸，於時江南有二法師，師與東禪月亭得師，師出東禪之門，東禪不專賢首，而師獨精天台，遂有同異，然其妙辯縱橫，凌厲千眾，俱東南無畏光明幢也，師諱真覺，別號妙峯，蘇之崑山人，俗姓王，父君錫，母鄒，鄒夢天衣覆體，遂娠，娠時，父夢道者寄鉢，久之，復夢取鉢，而師始生，實嘉靖丁酉十一月十七日也，師少不樂俗，已畜妻矣，偶隨方僧遊杭州，遂投鍋子山僧某，薙髮受沙彌戒，時年二十一，居月餘，往蘇州依竹堂寺虛白禪師，受具戒，是年，掩關讀楞嚴於崇明壽安寺，比再至竹堂，與白論議，其鋒已不可當矣，白知非常器，指往吳興，謁月亭法師聽講，時演法華且半，而師至，苦為聽眾所抑，雲庵道元師時首眾，憐之，為言亭，錄置下坐，師以故終身師事元，罷講之明歲，即演法華於杭之鍋子山，其冬赴天台請，至會稽，得喉疾，夢緋衣神人持大刀而前，告曰，師緣未至，宜速返，從之，明年台僧復堅請，師以前夢，不欲行，復夢前神人告曰，師緣至矣，我當護師行，時嘉靖甲子歲也，台之道俗，初習邪教，師奮妙辯，一掃空之，皆知念佛，求生西方，其臨終往生有明驗者甚眾，自甲子至己丑二十六年，歲無虛席，遠近嚮風，學者尊之曰妙峯法師，所講楞嚴若干座，法華若干座，妙宗鈔若干座，惟法華玄一座而已，所得檀施，俱鏤經板行世，尚有未遂之志，不免付之一歎，臨終作剎那三省，知師正念如城，不可動亂也，師辭世以己丑夏五月初九日，享年五十有三，僧臘三十二，師宗天台之教，化緣又在天台，其全身舍利，舍天台何從哉，弟子傳燈，塔師於高明寺之傍，法師示寂於天台國清寺，具弟子性省等，即寺之東隅，建塔以瘞師骨，持仇文學雲鳳所為狀，乞銘於予，予衰倦不能文，然予壯時，與季弟光宅，延師於平湖，華亭之間開講席也，先司寇胥峯府君，年望七矣，長師二十歲，重師真率，特扶杖稽首，為忘年交，蓋予父子兄弟與遊者數十年，故頗悉其平生，是不可以倦辭，乃受狀詮次，按師諱如通，號易庵，末年復自號蘆江老叟，享年七十三，僧臘五十九，本會稽陳留鄉杭氏子，母潘夢梵僧借宿，覺而舉師，豐頤廣顙，體貌魁梧，竟與夢合，襁褓間，母恆指之曰，若其僧乎，年十五，家七人俱以疫死，師孑立無倚，乃憶母言，往諸暨杭烏山三德寺祝髮焉，託大海為度師，參，萬法歸一，一歸何處，久之有省，海戒之曰，正可勤心求進，勿生慶快，遂詣徑山萬松和尚，決擇心要，侍講之暇，即擔負米薪，崎嶇山麓，不辭胼胝，時月亭得法師正與同學，自謂勞苦弗如也，久之，能契萬松意旨，一日，松問曰，如何是白雲不繫青山住，師應聲曰，明月常懸古澗心，事萬松十二年，學益精，乃繼臨濟正宗二十七世，後復遊京師，抵少室，參覈宗乘，綽有見解，師為人樸素，坦夷無矯行，無飾語，望之知其為碩德也，無論賢愚貴賤，皆喜近之，居恆言不出口，及登壇講演，則振音朗朗，口如懸河，雖村夫婦稚，莫不竦動讚歎，以故學徒雲集，檀越駢闐，瓶錫所至，營搆所須，往往不呼而集，不速而成，始隆慶間，因大中丞抑亭陳公請住杭之南山慧因寺講法，營建已竟，偶鋤下發得古墠，則鐫有易庵二大字，上額御書旁小璽，剝蝕不可考，人大奇之，由此名震會城，爰及遐邇，無不向慕，嗣後吳越諸名山大剎，頹圮賴以飭，墟廢賴以復者甚眾，其最著則杭之靈隱，為西山第一叢林，師為重建，費四萬金，萬歷甲午，至吾郡東塔寺，東塔為清涼國師道場，師準清涼遺意，說法度生，緇素咸服，殿宇像設，為之改觀，不踰年而就，復為精嚴寺，重搆鐘樓，垂成，尋赴國清之請，比至國清，先疊石成輿梁，以便行旅，然後鳩工繕殿，業有端緒，師忽不豫，方以良晨立棟樑，而即於是刻，結跏趺坐，說偈言而逝，面色無異生時，時萬歷乙未臘之三日也，昔時杭之靈隱，台之國清，與留都報恩寺，以同日廢於火，今靈隱，國清，皆師所創，所說偈，記者不詳，中有出台又入台及箇中無去來之句，方師在吾郡時，有終老天台之意，每形諸言，今逝於國清，不惟遂所願，觀出台又入台之語，則師之前生，故在台也，國清為豐干，寒山道場，師雖不究心文字，而當機處時，亦落筆數語，師生平自甘辛苦，惟欲利物，其性使然，故在講座，則儼然嚴重，聽者無敢褻，及下座歸堂，即偕諸行人，十指並作，粗衣糲飯，主客共之，萬歷戊子，己丑，兩歲大饑，杭為尤甚，師設糜以賑，存活者甚眾，其種種高行，不能枚舉，象先禪師，長沙湘潭人也，父羅某，舉于卿，為河南縣尹，母蔡氏，師生而穎異不羣，素抱出塵之志，年十五，補邑弟子員，博綜羣籍，為儕輩所推，有僧過而目之曰，此法門良驥也，十九投南嶽伏虎巖，依寶珠和尚薙染，名之曰真清，隨授具足戒，日持法華經，兼脩苦行，採汲負舂，不辭勞役，人或悔詈之，懽然不逆也，珠閔其勤，授無字公案，師蚤暮參求，寒暑不輟，二十五歲，從寶珠遊金陵，探禹穴，航海禮普陀大士，舟中忽有所省，侍坐間，因呈所見，珠然之，珠道譽隆洽，僧俗咸歸，張太后聞其名，賜以紫衣，至是，以衣付師，曰，吾道在汝矣，且囑之遊方，以蕩滌情塵，保任大法，師以珠老，未忍即離，隨至杭之下天竺，珠閉戶習定，囑師云，吾將觀化，汝聞吾擊磬聲，即啟鑰，居數日，不聞動定，師密窺牖隙，見鼻柱垂地，已而漸縮，縮盡，擊磬一聲，師排闥而入，遂泯然而逝，因塔其骨於下天竺，今存焉，時海夷嘯聚，師盤桓兩浙，入寶社，遊靈宇，隨緣化眾，即妄證真，舊黏蟬脫，新景亦消，因訪鹽官遺蹟，駐錫覺皇，俄而遘疾，恍見雲長授藥，語之曰，汝至人也，請廣玄規，以醒末俗，病尋愈，遂昇座講宗，時月溪法師在吉祥寺講起信論，率眾延師，演暢宗旨，因赴其請，語之曰，圓宗無象，滿教難思，我若有宗可講，即真空為緣慮之場，若汝有法可聽，即實際為名相之境，今者，以楔出楔，隨迷遣迷，會旨者山嶽易移，乖宗者錙銖難入，已而南遊天台，躋石梁，陟華頂，瞻雁宕，觀赤城，愛其山幽寂，翦茨以居，率諸後學，精脩止觀，越三載，荊山法師邀赴海會，偕至毘陵之永慶，恆以楞嚴參悉，荊山言曰，某甲講經，會精微於佛語，如師所論，乃出經卷于塵中，師欲反初服，而禮部唐公堅留閱藏，於是遍搜往誥，尤細閱台文，期終歸天台，敬所王公入山探勝，訪師談道，累日不還，遂訂為方外交，未幾，諾檇李龍淵之請，儒宗碩德望風參訪，戶外之屨常滿，既而蘊空師請居萬年，越二䆊，復入華頂，華頂南峯，高峙雲漢，世所稱天柱者，宋永明禪師曾禪定三旬于此，師高其風，廬于舊址，大眾雲集，師為結社，修大彌陀懺三年，復修小彌陀懺三年，鬼贊台宗，精敷五悔，居無何，夢見琳宮綺麗，列坐彌陀三聖，師即展拜，有沙彌授一牌，書成香熏修四字，寤，知中品往生之文，為眾述之，蓋師日持梵網經，十六觀經，寒暑不輟，常語徒眾云，大乘八萬，小乘三千，乃整六和之模範，出三界之梯航也，世之高流，信心輕戒，遂令初學觸事成非，是故性無穢淨，而且當順性行尸，法無持毀，而且當護法離妄，不得輕如來所制禁戒，令眾生妄起罪過也，師平日悟境極玄，多諸妙應，皆絕口不談，而獨舉此者，欲人精持尸波羅蜜耳，其曰中品中生，亦謙言誘人也，其年，王公問道國清，自歎聞所未聞，遺以道衣寶香，丁亥八月，蒙慈聖太后降旨裦崇，特賜金紫方袍，以旌其德，十月，太初居士命就其廬，演揚道旨，郡之理刑王公，亦親豋雲嶠而設供為，戊子歲儉，羣盜蜂起，相戒無敢入師之室者，五臺居士虛芙蓉法席見招，辭不起，山中龍象，不期而會者常百餘人，雖茅舍數椽，儼如巨剎也，偶起蛟棟摧，道俗羣然欲新之，師拒曰，茲山陰嵐昏霧，徒消施力，甯適長棲，吾愛桃源絕頂，山稱東掖，剎曰慈雲，即式尊者得道之所，鳴泉在澗，松影參差，綠蕨可摘，胡蔴可食，今為俗子所有，倘得此地，予復何求，於是攜錫吳壤，謀諸信士，得金一鎰，廢剎方歸，荊榛始闢，將圖營建，雲間陸宗伯，唐董二太史，敦請闡法于本一禪院，講席再畢，馮太史，李方伯復有桐川之聘，至嘉禾之龍淵，歘抱疾告眾曰，夜神人啟我為魏府子，吾不往，隨付衣鉢，約期以終，延五日，面如生，茶毘日，異香滿路，遠近聞香而至者，幾萬餘人，聞者或如旃檀，或如沉水，或如花氣濃郁，或如五穀芬芳，種種不齊，是日天大晴明，四際無翳，忽陰雲乍合，下雨數點，俄頃復晴，師生于嘉靖丁酉十二月二十六日，寂于萬歷癸巳正月二十九日，初約二十七日，候如惺未至，又遲二日而化云，壽五十七，臘三十八，師性靈見卓，幾于生知，而參求綿密，至忘寢食，明知三千理具，不從法外求心，而虛己從人，無一德不師，無一善不採，明知五住性惡，不向真中斷妄，而嚴持戒律，一言一動，無不可為三界毘尼者，性耽靜謐，志在巖阿，而隨緣化導，不避塵穢，豈非如來所遣，行如來事者歟，弟子如惺，抱遺骨渡江，塔于天台東掖，慈雲之南崗，師明照，蘊空其字也，三衢之江山曹氏子，賦性恬夷，幼絕嗜欲，自失怙即以家植歸兄，矢志佛學，時島夷梗塞，未遑離俗，年二十，始遂厥志，聞無用禪師居杭之梵天，廼往接足薙染焉，居久之，方為授具，師是後雖一意於迦葉頭陀，而猶式於普賢萬行，渴者濟之以茗，病者給之以藥，種種利人，惟恐或後，積行數載，又以法眼未明，往投大尖山大拙和尚，授以萬法歸一之旨，深自服膺，既而泛南海，禮補陀，值寶珠和尚為時宗望，見師堪為法器，乃以衣鉢傳之，且誨以韜光自收，遂詣天台山，求卓錫之地，將渡石橋，冥求瑞相，師既誠格，果臻響應，乃於萬年山誅茅焉，寺僧以師澄靜有為，堪為叢林首，即椎鐘伐皷，竟以法堂尊宿之位處之，師住山凡二十載，開十方叢林，與天下衲子共，矧以萬年為石梁，華頂喉襟，雖倒廩而食，赭山而爨，亦未能人人給，師惟以平等無我之懷任之，故方來之士，莫不懽然與甘苦樂也，且曰，既飽以食，應施以法，所謂於食等者，於法亦等，乃持疏勸募四方，置造大藏，臨海王司寇實為大檀越主，繼是則大雄寶殿，法堂藏閣，煥然一新，既而慈聖宣文明肅皇太后頒施藏經，台山亦預其例，乃顧問近侍，此山何寺幽勝，何僧耆德，而近侍乃採方來眾僧之言以對，由是遣內官護送龍藏，安供山門，命師住持本山，仍賜紫衣御仗等物，實萬歷丁亥之秋，而師即於是冬，詣闕謝恩，聖母大賜款給，仍賚內帑數百，令歸山建閣，轉讀大藏，迨至錢塘，而師以疾告弟子，真秀強以藥石，師曰，藥能愈病，而不能愈年，我所未盡者，君恩耳，汝能無違我囑，我且西歸矣，言已，嗒然而逝，實萬歷己丑四月十三日，世壽五十有七，僧夏三十有六，即生平度人至多，而弟子中上足白眉者，惟秀公一人，師滅之後，延僧轉大藏經，歲無虛日，接納方來，不替師規，至於擴充梵宇，則視昔有加，美哉煥哉，人稱寶渚，台山以之添色，龍藏以之增輝，余每為秀公頌之，若秀公者，可謂善繼師之志，善述師之事者也，因為之狀，師諱性專，吳之崑山人，族姓張氏，少有拔俗志，已畜妻，育子一人，彌周即厭棄不恤，曰，吾將為法王子，肯為人作生死冢耶，尋薙染，廁沙彌相，每往稠眾中執勤，負辛如僕，奉大家，喜慍不形色，或勉之曰，當作大比丘，無為區區於事相，師對曰，某猶形同沙彌也，若大僧吾何敢當，如是數寒暑，然後登昭慶戒壇，獲受大苾蒭律儀，篇聚凜若冰霜，道且護於輪翼，方之古持律比丘，不少讓也，或又勉之曰，當作大心人，無為區區於小乘，師對曰，某猶名字比丘也，若菩薩吾何敢當，於是徧禮名山，參訪知識，若普陀，五臺，伏牛，少室諸大道場，宣，理二大法師，遍融，古清，法堂，大千諸耆宿，莫不服膺道味，親承謦欬，復登西山戒壇，增受大戒，如是又數寒暑，乃仗策南還，遇妙峯大師於杭之柯子山法華講席，始受菩薩戒焉，妙峯法師者，東南無畏光明幢也，師一聆法音，即咨嗟悅服，私喜曰，此上人具大辯才，說法如獅子吼，外道聞之，孰不震慴，余將事之，成就破邪三昧，即隨往台之雲峯，臨海之支家山，仙居之香爐巖，黃邑之仙泉蘭若，聽楞嚴，圓覺，妙宗鈔等經，眾則坐聞，師則跽領，譬若仙掌，仰承甘露，無生之理易悟，般若之智逾明，深契惟心淨土之旨，乃謂同列曰，人知惟心即淨土，本性即彌陀矣，猶未知淨土即惟心，彌陀即本性也，蓋會事歸理也易，以理融事也難，惟事與理圓融混涉，而後可曰終日彌陀，終日本性，終日淨土，終日惟心矣，即辭峯大師，詣華頂峯行頭陀行，誅茅為茨，煮蕨作供，十二時中，惟誦惟禪，常於靜定中，見西方寶地，成琉璃色，廣厚莫測，其際映徹瑩淨，洞見表裹，開目閉目，常得現前，以是白峯，峯曰，此觀行初成之相，不生取著，是善境界，若受若說，即入羣邪，師由是深祕，不與人言，有弟子名圓陽，執侍巾瓶，不厭劬勞，惟志與師異，師每誨以有禪有淨土，陽執六祖之言以辨，師曰，此是祖師一時蕩著之語，豈宜汝曹引為口實，汝不改過，吾必折汝脛，陽既不契師旨，復慮忤師，即私竊遁去，師既成就淨業，欲以是道利人，往來於吳越，赤城之間，雖不登無畏座，而能作大獅子吼，雖不雲集廣眾，而受法者不可勝數，蓋師誨人，巧於譬喻，慧者固易解，而蒙者亦開通，宜其悟人之多也，師嘗有言曰，無上菩提，悟之雖易，而證之或難，正以根器下劣耳，故經云，不以一佛二佛所而種善根，要須福慧兼脩，先之以尸羅清淨，三昧方得現前，余生前鮮植福，致此身善病，雖糜粥如飴，亦未嘗飽食，有待若此，妨道孔多，余將為未來淨土身莊嚴清淨報也，故浙中像教，久經廢弛者，若溫嶺之千佛塔，赤山之三聖像，臨海之大佛像，石城之百尺彌勒像，皆賴師力，煥然一新，溫嶺千佛塔者，宋嵩大悲禪師之所建也，先此地有大池水，為魑魅所都，往往溺人，人多患之，嵩禪師持，屢著肹蠁，乃先與羣鬼角神力，然後置無底鉢于池上，詫曰，汝曹能擲石滿吾鉢，是真神力，羣鬼競投以瓦礫，詰朝化為平址，因建塔鎮之，塔高五十尺，石色溫潤，非浙中所有，製度工巧，疑神力鬼工所辦，周遭刻以千佛，飾以黃金，佛身金色，年久蘚蝕，師募檀信重事莊嚴，往來式瞻，無不踴躍，赤山三聖像者，彌陀，觀音，勢至也，赤山居海濱，民多扈業，漁人每見塔影臨笱上，慈雲大師異之，建大支提於山麓，化居民改業，乃製三像，高丈六尺，為道俗之所瞻依，師往覲禮，亦加脩飾，臨海大佛嶺者，去府治西乙舍地，嶺石巉岏，古高僧鑿以釋迦，文殊，普賢三像，舉高六十尺，現半身於重巖之下，舊惟繪以五色，師則易以黃金，百尺彌勒者，古稱三生佛像也，以僧護，僧淑，僧佑，一人而更三世，始竟厥工，故名百尺亭，亭居石室中，前蒙以重殿，嘉靖間，罹兵燹，像金剝落，燈夙有莊巖之志，力所未逮，以是白師，師竟襄其事，以成予志，感佛放光，夜明如旦，然重殿既毀，不蔽風雨，自膝以下，不數年猶然故態，師因謀搆無梁石殿，洞高百尺餘，殿亦稱是，日以百工計，凡三年而告成，其費可知矣，告成之日，命燈講小本彌陀經，用酬施心，或有請易彌勒上生經者，師曰，不然，吾聞彌陀與彌勒一身一智慧，力無畏亦然，余將俾海眾同悟本性彌陀即本性彌勒，先遊蓮華清淨土，然後預龍華尊勝會也，講甫畢，師重命伸以文外之旨，燈以所撰淨土生無生論十門而玄判之，眾歎聞所未聞，師亦擊節不已，實萬歷甲辰秋也，是會，聽眾以萬指計，遊觀不與焉，每陞座樹義頃，闔眾聞石室中奏天樂，類絲竹音，即蔟和叶，似非人間世有，僧俗奔集，儒流驚詫，始以為妄誕，及攝念諦聽，猶豫方釋，然眾以感應功德歸師，師曰，不，不，未講何有，講已亦止，應歸講者，燈曰，不，不，佛不以一人一因緣故出興於世，像教感應亦然，皆人本願功德也，師莊嚴成就也，眾萬心一如也，契經理事圓融也，雖然，師因也，眾緣也，因緣和合，感以至誠，明年春，會稽陶太史以戒珠久圮，請師經營，師辭不赴，又明年春，往檇李，皂林，立飯僧田券，東塔僧因包，俞，王三春元請脩千佛閣，堅致再三，師拒以竣辭，乃往東禪靜居數月，至仲冬，忽問弟子曰，今日是何日，對以甲子，師曰，良辰也，古人符到奉行，吾今蓮開聿逝，不亦可乎，尋沐浴曳衣，命眾椎鐘誦經，跏趺合掌，亟稱佛名而化，弟子輩舁全身歸石城，道俗奔赴，如喪考妣，師未滅，前此數日，大佛泥洹僧褶中，生靈芝一本，大于拳，色白間淡紅，狀類雞冠，柔軟可愛可愛，觀者駢闐，頌聲載道，夫像以堅石，漆以重布，去厚地遠矣，仲冬之月，卉木枯落，生機蟄藏，去陽和遠矣，乃鍾斯嘉瑞，致爾芬芳，非有回天地，奪造化之功，何能臻此，識者以為師往生淨土之前徵，理固有之，師造有為功德至多，若黃邑明因佛像，越柯山佛像，台聖水，普福二轉輪藏經，臨海天甯大佛殿，仙居邑南石塔，吳興之弁山佛殿禪室，皂林，平望飯僧道場，嵊縣接眾望台庵，凡所經營措置，師惟至誠無欺，因果豪髮不昧，以故四方清信士女，嚮師之名，輸送嚫施，不遺餘力而落成焉，師天性樸素，既不以華靡誇人，亦不以粗糲矯眾，或有勸置衲衣，則曰，余不能，如衡嶽終身一衲，用是奚為，或有勸畜長衣，則曰，余不能，如玄景每夕更衣，用是奚為，衣一吉布直裰，四十餘年未嘗更治，持過午不食齋，終身不改，其即近代，高座法師惟授人以菩薩戒，比丘律儀幾至失傳，或好為人師，則不懼罪福，孟浪授受，燈嘗以是白於妙峯先師，先師謂曰，吾老矣，汝曹無怠斯志，方今之世，精於持犯，惟守庵一人，汝宜師之，燈信奉教敕，偕二，三淨侶，北面受業，然師終不以弟子畜我，生平謙光，類皆如此，俗臘七十有三，僧臘四十有八，子一人，亦出家，孝事母尼，戒律精嚴，頗有父風，所度弟子，海偶為長，助營齋事，厥功居多，惟海乾侍師日久，師之香火，維伊人是賴，海，海皆其弟子，厥孫道淨，興建福田，可續貂裘，餘紛紛不能以縷數也，贊曰，夫士足徼譽於文人，無足取信於匹夫，非以至誠之不可欺耶，何獨士然，僧固有之，微至誠，無足以脩戒，得定，發慧，應無以感，徵祥無以致，無以信人，無以興像教矣，師土木形骸，了不異人，生平自行兼人，事事取足，一惟推以至誠無欺，孔氏曰，唯天下至誠為能化，有道人自天台來，示余怪松圖，披之甚駭人，目根盤于巖穴之內，輪茵偪側而上，身大數圍，而高不四，五尺，礧磈然蹙縮，然榦不暇枝，枝不暇葉，有若龍攣虎跛，壯士囚縛之狀，道人曰，是何奇怪之如是乎，予曰，草木之生，安有怪耶，苟肥瘠得於中，寒暑均於外，不為物所凌折，未有不挺而茂者也，況松柏乎，今不幸出於巖穴之內，雖正性不辱，而方與石鬬，卒不勝其壓擁勇鬱，遏忿激訐，然後大醜彰於形質，天下指之，以為怪木，吁，豈異乎人哉，天之賦才之盛者，蚤不得用於世，則伏而不舒，薰蒸沉酣，日進其道，摧擠勢奪，卒不勝其阨，號呼呶拏，發越赴訴，然後大奇出於文彩，天下指之為怪民，嗚呼，木病而後怪，不怪不能圖其真，人病而後奇，不奇不能駭於俗，非始不幸，而終幸者耶，道人曰，然，為我讚之，章安有言，智者觀心論云歸命龍樹師，驗知龍樹是高祖師也，輔行釋之曰，智者應稱龍樹為曾祖師，若以尊上為高，則如漢齊諸君，並指始祖為高，所謂功德無上，諡為高耳，今家亦以龍樹為始祖，故智者指為高祖也，夫傳佛心宗，紹隆道統，後人尊之，通稱為祖，故金口祖承二十四聖者，以祖為稱也，下至此土，九祖相繼，亦此義焉，是知今言高者，誠如荊溪功德無上之義，非同俗間曾，高之稱也，北齊以上哲之姿，獨悟中觀，而當時諸師無與競化，非明，最，嵩，鑒所能知也，既以口訣授之南嶽，而北地門徒曾無傳者，蓋當高氏政亂國蹙之日，宜此道之不能顯也，南嶽以所承北齊一心三觀之道，傳之天台，其為功業盛大，無以尚矣，故章安有曰，思禪師名高嵩嶺，行深伊洛，十年常誦，七載方等，九旬常坐，二時圓證，師之自行，亦既勤矣，至於悟法華三昧，開拓義門，則又北齊之所未知，故荊溪亦云，文禪師但列內觀視聽而已，舍天台之學，而欲識佛法意者，未足與議也，故目夫聖教東度，經論偏弘，唯任己心，莫知正義，齊梁之際，挺出諸賢，盛演法華，立言判教，一音四相之說，四時六宗之談，眾制紛紜，相傾相奪，南三北七，競化當時，猶夫粟散小王，妄自尊大，而不知金輪飛行，統御四海，威德之盛也，惟我智者大禪師，天縱之聖，備諸功德，以為纘承祖父三觀之緒，未遂光大，於是約法華悟門，說止觀大道，立經陳紀，為萬世法，至於盛破光宅，則餘者望風，徧難四宗，則它皆失據，昔在智者，為佛所使，以靈山親聞法華之旨，惠我震旦，乃開八教，明三觀，縱辯宣說，以被當機可也，至於末代，傳弘之寄，則章安尊者以一徧記之才，筆為論疏，垂之將來，殆與慶喜結集同功而比德也，世謂徐陵對智者發五願，輕身得出家學道，證法華三昧，嗣承祖位，今詳觀願辭，何期心未深而所獲更勝，殊不知靈鷲同會，咸為得入，故能以自在力用，或現宰官身，或示比丘相，昔徐陵，今法華，大權益物，隨願出興，豈當以世間仕宦，因福受報者比量之邪，此意有權實二義，唯明教者知之，或見梁氏統例二威緘授，其道不行之言，則便以為緘默無言，坐證而已，然梁氏此言，將以張皇荊溪立言弘道之盛，故權為之重輕耳，要之，講經坐禪，未嘗不並行也，不然，法華聽習千眾，天宮衣道無數，為何事邪，是知其道不行，亦太過論，刺史張成綺狀其行曰，師誨人無倦，講不待眾，一鬱多羅，四十餘年，一尼師壇，終身不易，食無重味，居必偏廈，非因討尋經論，不虛然一燈，非因瞻禮聖容，不虛行一步，未嘗因利說一句法，未嘗因法受一毫財，遂得遠域龍象，鄰境耆耋，爭趨以前，填門擁室，若冬陽夏陰，弗召而自至也，疏以申經，記以解疏，夫然後旨義始歸於至當，而後人得以守其正說，大哉釋籖，妙樂輔行之文，其能發揮天台之道，疇不曰厥功茂焉，不有荊溪，則慈恩，南山之徒，橫議於其後者，得以並行而惑眾矣，師之言曰，將欲取正，舍予誰歸，誠然哉，寶訓也，本紀言搢紳受業者數十人，知當時儒宗君子學此道者若是之盛，唐之末造，天下喪亂，台宗典籍，流散海東，當是時，為其學者至有兼講華嚴以資說飾，暨我宋龍興，此道尚晦，螺溪，寶雲之際，遺文復還，雖講演稍聞，而曲見之士，氣習未移，故恩，清兼業於前，昭，圓異議於後，齊，潤以它黨而外務，淨覺以吾子而內畔，皆足以溷亂法門，壅塞祖道，四明法智，以上聖之才，當中興之運，東征西伐，再深教海，功業之盛，可得而思，是以立陰觀妄，別理隨緣，究竟蛣蜣，理毒性惡，唯色唯心之旨，觀心觀佛之談，三雙之論佛身，即具之論經體，十不二門之旨要，十種三法之觀心，判實判權，說修說性，凡章安，荊溪未暇結顯諸深法門，悉表而出之，以為駕御羣雄之策，付託諸子之計，自荊溪而來，九世二百年矣，弘法傳道，何世無之，備眾體而集大成，闢異端而隆正統者，唯法智一師耳，是宜陪位列祖，稱為中興，用見後學歸宗之章，今浙河東西，號為教黌者，莫不一遵四明之道，予昔與覺雲連公遊，因綴其語，為法智大師贊，歲久不能記，今為延慶詢師得之，乾道壬辰中元，東湖真隱齋史浩曰，靈山一席，儼在天台，後十三葉，復生奇才，唱道四明，講肆宏開，溥海聲聞，欲欲雲雷，章聖在御，中使是來，得法大旨，皇心恢恢，錫號法智，宸章昭回，抵今後學，感仰崔嵬，蘭馨菊芳，本一根荄，嗚呼，是為法宇之柱石，教鼎之鹽梅，四明延慶道場教主法智大師，皇宋四葉天聖六年示滅，迨今紹興甲戌，一百二十有九年矣，月溪癡絕道人希顏頓首，為之贊曰，行天台所難待，而為二浙師，記毗陵所未記，而為百世法，智者教門由此而光明孔碩，延慶道場因之而聲聞維揚，矯矯乎摩雲之標，堂堂乎不世之器，考之擊之，而隨大隨小，鑽之仰之，而彌堅彌高，於戲，天台之有師也，譬如泰山之有杞梓，豫章，巨海之有珠璣，大貝，東魯仲尼之門而有顏子，閔子，西晉印手之室而有法師，遠師，苟非積巨願力慈心，豈能一朝開物成務，稽首四明中興之祖，斯經乃大聖之至言也，佛世利物，殊不可量，滅後修之，見諸傳記，故南嶽修之，階乎不退，智者修之，遇乎勝相，照禪師修之，見乎昔咎，喜禪師修之，卻乎宿怨，梁朝晉安王中兵參軍陳鍼修之，延壽至乎長年，其餘修者，冥獲深利，不可勝相，是知此經功德廣大，辯論籌算，不得其涯，元通傷歎，深自念曰，迦文已滅，慈氏未興，眇然一身，備嘗眾苦，何緣微善，得續真乘，復以鄙詞，揄敭聖語，願我與彼法界羣倫，縱以謗正法輪，違佛明禁，深墮無間大鐵囹圄，肢分劒林利鋸，紅銅赤熖洞然之間，以讚經善，亦願即念便覩諸佛，纔聞妙法，頓悟無生，又恐尚以餘愆，復沉餓鬼饑渴，眾生殘害，修羅忿戰，人倫癡悅，天宮欲樂眾難之間，以讚經善，亦願即念便覩諸佛，纔聞妙法，頓悟無生，若有四眾，於斯讚語，或毀而慢罵，或譽而稱揚，或見而頂禮，或聞而喜信，是諸人等，隨捨壽日，盡生淨邦，俱成正覺，然後我與六道怨親，蠕動含識，咸願得如釋迦調御寶王世雄，華聚至人文殊大士，一方恆沙一切諸佛，聲容相肩，德望相齒，追隨談論，嬉遊周旋，高蹈大方之外，安住真淨之域，冥于至樂，渾于至神，廓如也，空如也，了無得焉，皆在乎一讚之功耳，惟佛至尊及諸大士，天龍鬼神，願長衞我，滿此裏素，天台山者，蓋山嶽之神秀也，涉海則有方丈，蓬萊，登陸則有四明，天台，皆玄聖之所遊化，靈仙之所窟宅，夫其峻極之狀，嘉祥之美，窮山海之環富，盡人神之壯麗矣，所以不列於五嶽，闕載於常典者，豈不以所立冥奧，其路幽迴，或倒景於重溟，或匿峯於千嶺，始經魑魅之塗，卒踐無人之境，舉世罕能登涉，王者莫由禋祀，故事絕於當篇，名標於奇紀，然圖像之興，豈虛也哉，非夫遺世翫道，絕粒茹芝者，烏能輕舉而宅之，非夫遠寄冥搜，篤信通神者，何肯遙想而存之，余所以馳神運思，晝詠宵興，俛仰之間，若已再升者也，方解纓絡，永託茲嶺，不任吟想之至，聊奮藻以散懷，客僧自朝山來，禮定慧真身塔已，入室問訊，適見敏曦校勘本山方外志，展卷不數頁，避席而請曰，寶山夙以教觀為家法，今校此志，敢問何教何觀所攝，答曰，坐，試詳言之，上座未來，天台安在，見山見志，從因緣生，是生滅法，藏教所攝，名為假觀，心外無山，山外無志，誰山誰志，當體俱空，是無生法，通教所攝，名為空觀，山列千層，志詮萬事，星羅棋布，差別重重，是無量法，別教所攝，亦即假觀，諸祖三德一心，印入千峯，而纖塵不立，此山名巒勝蹟，收入一志而傳遍寰區，一入一切，一切入一，是無作妙法，圓教所攝，名中道觀，經云，知一切法，即心自性，成就慧身，不由他悟，上座欲判教觀，還請自問，客曰，善哉家法，拈來即是，既聞命矣，國朝龍興以來，近三百年，豈無碩德宏法於兹，即今塔院莊嚴，何緣興起，要皆山志所必載，何不續加新輯，而必重刊明本舊志，答曰，未曾織錦，何自添花，敏曦願此久矣，殆有時節因緣在乎，客曰，敢問吾師，住山其已久如，答曰，曦為蒼溪沙彌，佛前自誓，宏揚教乘，勉繼台宗，同治十年辛未春，始住天台華頂方丈，訪求山志，片帙無存，旋詣真覺寺，頂禮智者大師塔，見其椽梠差脫，廧壁圮坼，惻然引為己憂，光緒五年己卯，重刊楞嚴圓通疏，蕆事，應武林天龍寺講法華經，聞錢唐息庵許居士方校勘台家書，敏曦以本願謁，譚及真覺寺傾圮，居士潸然出涕，曰，東土小釋迦，為宏揚教典鼻祖，塔院興廢，震旦法運攸關，豈獨係天台一山也哉，遂發願首創捐金，并約同願貴筑李明府捐助鶴俸，屬敏曦力為重興，次年，覺塵沈太史為譔募建緣啟，嗣是諸方檀施，銖積寸累，殫十餘年，經營艱苦，而前後兩殿暨講堂，方丈，僧寮，客舍，悉復舊觀，且又增構飯王殿於東北，追祀釋迦如來之所自出，而以智者大師之父母從祀，推本窮源，表孝道焉，迄己丑嵗，迺得丹艧圓滿，若非宰官居士護法宏願，曷克臻此，客曰，百廢具興，洵爲美善，第俗云，葬者藏也，塔院陰地，宜乎幽靜，今常住僧多，頻年講經傳戒，輒集數百人，得毋嫌喧攘否，答曰，隋開皇十七年，建定慧真身塔院，迄宋祥符元年戊申，改真覺寺額，彼時龍象雲集，更盛於今，前明隆萬間，真稔先師重興佛殿，僧房，亦嘗講經二十年，然則動靜各有機緣，盛衰俱關法運，聖感眾應，眾感聖應，皆有不可思議者矣，豈人力所能為耶，他若安徽池州九華山暹羅太子塔院，相傳為地藏應化真身，浙江杭州西湖淨寺永明塔院，為彌勒應化真身，奉化封山寺布袋和尚塔院，為彌勒應化真身，凡現住世者不可枚舉，要皆晨鐘暮鼓，梵唄經魚，無間寒暑，客乃恍然曰，法海淵深固難蠡測，而真覺寺重興緣由，何可不載於山志，答曰，敏曦住山數十年，其耿耿不能忘者，惟以不獲本山舊志為憾，平時徧處搜求，袛遇斷簡殘編，未逢足本，前年復謁息庵居士於吳門，語及山志，居士曰，吾家徑山全藏中，語錄，山志為南北藏所未收者甚夥，曾憶有天台志在，遂發篋開緘，果出示幽谿先師所著方外志三十卷，完善無缺，敏曦歡欣頂禮而受持曰，踏破芒鞋無覓處，得來全不費工夫，當速付棗梨，覺塵沈居士從旁贊曰，二公滿願，會有夙因，現成先刊，勿減勿增，敏曦夕陽晚景，才亦不勝，續編新志，還俟後人，客僧於是唯唯而退，爰詮次所問答，以備續修志者擇焉，明萬歷間，傳鐙禪師撰天台山方外志，都三十卷，四庫提要已著錄矣，而其書迄未廣布，以釋氏言釋，與專志山川輿地者不同，故儒家罕言之，今以世風凌替，大道不行，不得不以神道設教挽回末俗，借慈悲之妙義，懲剽掠之澆風，於是貝葉梵書日顯於世，延僧說法，數典談玄，而宗派源流，聽者或未甚明瞭，然則志傳紀載等書，所亟當探討矣，我集雲軒為南屏佛祖開化勸人而設，融貫三教，行將獨闢一宗，而探本窮源，台宗實為先河之導，上年王一亭先生以此書板已被燬，搜求原本，屬付校印，以廣流傳，繼鐙師纘述之苦心，即仰體佛祖開宗之雅化，留意研求佛學者所爭先快覩也，
徑山集，三卷，明釋宗净集，明萬曆七年刻本，釋宗净，金華人，為徑山興聖萬壽禪寺住持，徑山在浙江余杭縣城西北二十五公里，為天目山東北峰，因山有長五公里許的東西二徑，盤折上達天目山而名，唐玄宗天寶年間，清欽禪師於此開山建庵，代宗禮為國師，詔賜徑山國一大覺禪師，並詔於其庵建徑山寺，僖宗乾符六年改名乾符鎮國院，宋眞宗大中祥符中改賜承天禪院，徽宗政和七年改能仁禪院，後更名興聖萬壽禪寺，今寺已廢，本志專記徑山寺事，實為徑山寺志，卷上載徑山寺記，徑山寺重建記及游徑山記，圓覺閣記等文，卷中載徑山寺歷代住持生平行業，卷下載歷代詩文，徑山在臨安縣天目山東北，唐國一禪師法欽始開山，代宗詔建寺乾符，宋大中祥符，政和疊改寺額，南渡後，顯仁太后，髙宗嘗遊幸賜賚，孝宗御書千僧閣，妙喜菴扁額，是集上卷記寺之建置，中卷記禪宗，下卷載藝文，萬曆丙子，僧方壹有序，又後識曰，本山正璠，呆庵十一世孫也，緣覩是集殘毀将泯，惜無以聞見後賢，率徒性澄等回施衣資，謹刻流通，所冀閱者不動腳頭，已覧一山三石怪，未譚舌底，早知雙徑五峰寒，悟是相非相，即如來清净法身，斯觀不觀，證當入游戲三昧云云，卷冊面有長方木記朱印，乾隆三十八年四月，兩淮塩政李質穎送到馬裕家藏釋宗淨徑山集壹部，計書壹本，卷首鈐翰林院印，葢四庫後返還本子，凡集之歆慕扵當時而傳於不朽者，非以其迹，㕥其实也，跡無實，罔㕥徴，实無迹，终莫能廢，故古之聖所遺之墳索詩，書，易，春秋，禮樂，以至百家子史䓁籍，皆燦然千古猶一日也，何哉，以其有實之可以𡸁教萬世，而為法扵天下耳，我宗門自竺乾七佛迨於六祖，以及千七百家，咸有經論萹章敷宣無量妙義以顯示眞宗，故自周抵今之喆聖明王，公卿大夫士徃徃尊崇之不替，而与孔孟之道偕存者，蓋亦以其实之有在也，徑山名列天下道塲之首，豈以山盤踞之奧勝，與遺蹟之繁夥也邪，寔由扵唐之開山國一欽公，与無上宗公，灋濟諲公之廿數䓁，皆以性地朗徹，法境晶瑩，其衜足以當代宗皇帝之諸聖眷佇，欽承歷朝之羣公企仰禮下，而可垂教為法扵後世耳，暨是，涉五代，届趙宋，而大慧杲公者相繼輩出，又且二三十許貟，皆雷轟電掣，獅吼象驟，誠謂古佛逓現，真宗迭顯在也，故宋帝孝宗屢賜璽翰，及御製真讃，以嘉𧶘之，鉅公如魏國張浚丞相，張商英侍郎，張九成之諸賢逹者，前後相𠫵叩，承事而弗斁，抑又豈非以其實之所召與，是故道塲居稱天下苐一，固無忝扵徑山矣，𠦔𣣔攷見已上諸家之實，其玄猷玅旨備載五燈会元，條然可討，攟摭浩繁，玆弗克悉綴，至𣣔求訪徃古事跡，則必身臨于境，自可槩得耳，以跡以實，惟世之君子配之焉，是集舊有刻本，厯年滋久，書亡板廢有日矣，今季首春，寺主僧嘗董治樓殿諸冗事者，正璠也，慮其愈久而愈失之，荐至無所從考也，乃搜厥殘冊㫁編，聚鉢資倩工，依抄本重繕刻之，以聊存其故，住持自唐國一祖師至此，共凢八十代，梓旣訖，持一本示余，請以序弁諸端，余即展以閱之，見其中間魯魚亥豕者屢出，余顾謂之曰，曷為若是，璠曰，板失罔所據證之也，又祖上之遺籍，後人莫敢妄為之臧否耳，姑從其敝為是，余遂廼弗再詰，而撮其畧与為之序，至傳互之故，盖白璧蠅玷也，從來旣遠，咎靡所質矣，幸大方觀者抉其梗概而遺其譌繆，付之以囅然一咲云爾，臨安誌云，徑山興聖萬壽禅寺在臨安縣之北三十里，乃天目之東北山也，開山曰國一禅師法欽，唐代宗時，詔杭州即其菴建徑山寺，乾符六年，改賜為乾符鎮國院，大中祥符，改賜承天禅院，政和七年，縣誌云，開禧元年，改能仁禅院，初欽之来是山也，猛獸不摶，鷙烏不擊，山下之民不漁不獵，有白兎二，拜跪扵扙屨間，有靈雞常随法會，不食生類，及師之長安，雞長鳴三日而死，今靈雞塚存焉，宋孝宗御書扁，有千僧閣，有妙喜菴，顯仁皇太后，髙宗皇帝甞逰幸徑山，前後賜𧶘甚渥，乾道四年，乃建龍逰閣，唐代宗皇帝詔𠡠徑山國一大覺禅師，朕聞江左有藴道禅人，德性氷霜，淨行林野，朕虛心瞻企，渴仰懸懸，有感必通，國亦大慶，願和尚遠䧏中天，𥁞朕歸向，不違願力，應物現形，今遣內侍黃鳳宣旨，特到詔迎，速副朕心，春暄，師得安否，遣此不多及，𠡠令夲府縣供送，凡到州縣，開淨院安置，官吏不許謁見，疲師心力，弟子不算多少，聽其随侍，徑山乃天下竒處也，由雙徑而上，至髙絕之地，五峰巉然，中夲龍湫，化為寳所，國一禅師開山扵天寳之初，特為偉異，天作地藏，待斯人而後發，道成名震，召歸長安，代宗為之執弟子禮，將相不得與大丈夫事，継之以無上，又之以法濟，坐鎮群魔，刀斮禅牀而色不動，識錢武粛王扵微時，故吳越絫世崇奉尤謹，皇朝至道中，太宗皇帝賜以御書，并佛骨舎利，元祐五年，內𦒋蘇公知杭州，革為十方，祖印悟公為苐一代住持，紹興七年，大慧禅師来主法席，衲子雲集至千七百衆，末年南歸重来，跲而復振，人境相與映發，道俗趋仰，龍神亦随，指麾而定，𩔰仁皇后在慈寧宫，髙宗皇帝在德壽宫時，皆甞逰幸，就書龍逰閣扁牓，孝宗皇帝書興聖萬壽禅寺，又賜以圎覺經解，天下樷林拱稱第一，大慧以来，名德継起，神龍靈響素著，國家民庶有禱輙應，絫封神應德濟𩔰佑廣澤王，廟為靈澤，且有玉圭，玉帶，黃金瓶鑪祭器之賜，其盛極矣，然而廢興有數，不可預知，國一之後以會昌沙汰而廢，咸通間，無上興之，又後八十餘年慶賞，始以感夢起廢，為屋三百楹，剪去樗櫟，手植松檜不知其幾，今之㕘天合抱之木皆是也，蒙菴禅師元聰，以慶元三年自福之雪峰被旨而来，道譽𨺼洽，不媿前人，五年仲冬，行化浙西而回禄挻災，烈風佐之，延燔棟宇一昔而𥁞，異哉，人皆以為四百年積累之業一旦掃地，有能興之非磨以𡻕月未易就也，先是，寺基局扵五峰之間，又規模不出一手，雖為屋甚夥，髙下奢侈各随其時，因陋就蕳亦復有之，衆為之請曰，大慧無恙時，豈不能徹而更之，顧其勢未可，玆焉火起龍堂，瞬息埃滅，豈龍神欲一新之乎，况祖師之像出扵烈燄而不燬，開山之菴四面焦灼而茅不傷，師與國一俱姓朱氏，或疑以為後身北移醬壇，涌泉成井，今日安知暫廢而當復大興邪，聦曰，有是哉，微我誰當為之，乃出衣盂為之倡，率學徒元韶，可逹䓁，所在縁化，兩宫加以錫𧶘，施者聞風日集，動以萬計，又命南悟䓁廣募閩，浙，江東西良工伐木于山，日役千軰，斤斧之聲震動山谷，凡食扵山者，無問比丘，優婆塞，相扵勧勉，智者獻謀，壯者出力，夙夜經營不翅，己移開拓舊址，首扵東偏為龍王殿，以厳香火之奉，継為香積厨，以給伊蒲之饌，延湖海大衆，則有雲堂，供水陸大齋，則列西廡，此皆一日不可緩，寺之所以立也，寳殿中峙，號普光明，長廊楼觀，外接三門，門臨雙徑，架五鳳樓九間，奉安五百應真，翼以行道閣𠲘財㕘五十三𠲘知識，仍造千僧閣以補山之闕處，前聳百尺之樓以安洪鐘，下為觀音殿，而以東西序庋毘盧大藏經，函鑿山之東北以廣庫堂，輦其土石置後山巨壑中，開毗耶方丈扵法堂之上，復層其屋以尊閣思陵宸𦒋御榻，修復妙喜塔亭，仍建蒙庵扵明月池上，為香水海以沐浴，為天慧堂以選僧，禅房客舘內外周備，像設雄尊金碧璀璨，法器什物所冝有者，纎悉必具，不可勝書，盖其百工兢起，衆志孚應，經始扵六年之春，成扵嘉㤗改元之夏，閱月才十餘，而變瓦礫之區為大寳坊，始者蕩廢扵一弹指頃，𠰥甚慘矣，及其興之神速，則髙掩前古而又雄壯傑特，絕過扵𦾔，按圗而作，井井有條，雲棟雪脊，翬飛層叠，逈出扵烟霏空翠之表，春秋二會来者益衆，奔湊瞻仰如見化城，驚懼踊躍稱未曾有，徑山扵是乎大振矣，余甞登含暉之𠅘，如踏半空，左眺雲海，視日初出，前望都城，自西湖浙江以至越山，厯厯如指諸掌，真絕景也，為別峰寳印賦詩有百萬桾松雙徑杳，三千樓閣五峰寒之句，印為之撫掌，且曰，山中之景幾無餘藴矣，是時新創大閣，丹臒未施，上下一色，如凝霜雪，涉二十年猶属夣境，今則土木之盛何止十倍，恨未能一寓目也，𦖟忽以書相尋扵寂寞之濱，屬以記文，遣僧契日携書来見，備道始末，辭之曰，年侵學落，筆力随衰，子之師願力宏深，成如許大佛事，不求扵重望雄文之士，而為此来何其舛邪，求之𠕅三，拙菴又助之請，遂櫽括其語，為之大書，且告之曰，大慧千僧閣之成，一時稱為盛舉，𠵊乎李資政之記，以為在杲公何足道，而循襲齷齪者以為竒特，不亦陋甚矣哉，𦖟之為此，初豈有意扵興作者，囙欝攸之竒變，偶人情之響合，上資國力，廣集喜捨，時節囙縁，有相之道以濟登，玆是同不可不記以傳遠，然扵師何有哉，矧國一之初，夲無可傳之法，其後瞻禮之衆傾扵億兆，財施之廣盈扵千萬，視之如幻，䓁之扵空，居惟一室，室惟一牀，布褐陶𠣻，幹衣糲食，其視寵榮震耀何如也，𦖟方以此道行，而余欲以言語讃歎有為功德，多言益足為贅，國家駐蹕臨安，自西天目龍翔鳳舞，舒岡布麓，蟠結而為帝王之都者，錢塘也，自東南天目熊騰馬奔，陵深拔峭，發越而為梵釋之宫者，徑山也，山以徑名，乃天目之徑路，其地尊故鬼神不敢宅，其境勝故凢庶不得居，必也以大法力逮大道場，然後能儲精會秀，攬光景而納扵其中，始國一禅師卓錫于此，興廢逮今盖已四百餘年矣，先是，慶元己未冬龍王殿災，精廬佛宇一夕而燼，住持僧元聦治故而復新之，後三十五年夏𠕅燬，無凖師範慨然歎曰，曩在育王時，曾夣一神人，偉衣冠，盛儀衛，馳騎而前迎，疇昔之夜，又夣前神人者，持一寳珠以相授，曰，謹勿訝，或謂夣之神即山之龍，珠之數則火之日也，豈住止成壞皆數耶，師扵是以精進心轉不退輪，以勇徤力撾無畏皷，披榛塞竅，髙深度材扵山，視昔所封植可以為榱為梁，為杗為桶者，適飽厥用則鳩工聚粮，命幹力之僧相其役，一念纔起，諸天響合，上方須賚甚渥，公卿大夫士樂施捨，南國之好𠵊者不祈而獻貲，不命而獻力，越三年，考成曰堂，曰殿，曰門，曰廊，曰樓觀，棲客之廬，齊庖之所，庫庾井廐靡不畢具，最是龍逰閣居翠峰之頂，畫栱璇題，承雲納日，而虗檐外曰凌霄之閣，天空宇逈，𠰥與灝氣者㳺，循而下曰寳殿，曰寳所，曰靈澤殿，曰妙莊厳閣，不但如飛来湧出，而宸奎麗畫寳鎮此山，寔振古所未有，舊兩僧堂幼學者居外，久習者居內，殆非不二法門，今則綂而為一，楹七而間九，蓆七十有四而衲千焉，矧翼五鳳而閌離門之虗，建萬佛而補艮山之闕，皆以大用勝服之，𠰥夫乗金相水，西奉多聞，異僧所之更不道也，比年以来，𡻕數不登，諸方寺宇兵殘火燬，荒基㫁礎相望，百不能興一二，師乃扵艱棘之秋，廉以克己，勤以募衆，竟乗願力成就茲事，豈不謂釋中之傑也，𨿽然，予甞聞瞿曇氏之為教也，旅泊三界，木下一宿，穴土為廬，編茅為菴，逹磨之不屋也，德山之無殿也，包攝之不設佛像也，楊歧之不盖僧堂也，風穴之不葺破院也，林洋㤗布衲之不飾寺塔，不占檀那地，瓦石擊竹無非道，山桃開花無非禅，地上木庭前栢無非佛，安得有宫殿樓閣之華哉，無凖曰，否也，了性者，真幻皆性，證實者，權假皆實，一大寳藏，半說莊厳，一部華厳，只言現量，有是身非旅亭也，有是物非寓宇也，有是居䖏室廬非假觀也，有是宫殿樓閣非化城也，扵宻屋可以識無漏，扵境壁可以見囙果，扵廣大樓閣可以觀三生，立一枯木為像可以起人敬心，拈一泥團塗地可以使人不墯惡趣，莖草建剎具足大智，聚沙為塔皆成佛道，安得謂無范金合土塈茨丹臒之事哉，予謂，由前之說則一切有為之事俱落虗無，由後之說則諸祖無上之宗悉成㫁滅，泥空則如盲人摸象，黑山鬼窟修行，墮有則猶跛鼈困泥，濁海波中起沒，二說皆非也，道有則一塵不立，道無則一法不捨，扵真空而不着頑空，扵妄有而轉歸妙有，信圎而不偏，念活而無弊，合體性容貌融為一源，其庶乎道哉，師曰，此事且止，普樂院火，永邦建之，記者張無𥁞也，圎通寺焚，師序復之，記者周益公也，己未之厄，聡亦求記扵樓學士，予舊詞臣也，盍為我識之，𡻕丁酉理宗紹定六年登山，首請守寧國，又請奉祠龜溪，請益勤，且曰，上累頒金幣，賜御書，復賁範以金欄法衣，佛鑑師號，盖自靈山付囑以来未有，如今天子神聖慈武，清心寡欲，䔍行𠵊道，扶立教門如此之力，子尚可得而辭耶，詠不甞醍醐，不嗅薝蔔，枯藤敗筆何能鋪述盛羙，然學自孔氏，所求乎子以事父，臣以事君，常恐不𥁞其分，無以報國，汝䓁捨世俗家，出形色界，辭親割愛不拜君父，飯以珍厨，棲以大厦，将何所求報國㤙，持經誦咒不足以報，譚空說妙不足以報，窮子之力𥁞未来世以無量莊厳不足以報，惟發揚大旨警悟群迷，具如来眼踏毘盧顖，掘二祖髄御大梅心，標俱胝指破馬師，欽師，或使一切衆生成䓁正覺，此真是報國㤙處，範曰，唯，乃為之記，記徑山之逰臨安縣之北，𨝣直四十里有徑山在焉，山有佛祠，號曰承天祠，有碑籀述載，本初唐崔元𦒋之文，歸登書之石，今傳扵時云，始至山之陽，東西之徑二，登自其西，壁絕襟繞，轎行百休，松檜交錯，盤欝蒙翳，尋丈之間，獨聞語聲，躋稜層，披翠蒨，𥁞十里許，下視来徑，青虯蜿蜒，摶巌騰霄，且及其巔，峡束洞隠，幾不容並行，已而內括一區，平盈坦壑，四面五峯，如手竪指，一峯南絕，卓為臣擘，屋盖髙下，在掌中矣，庭間小井，或云故龍湫也，龍亡湫在，𡻕率一来，雷雨瞑曀，而鄉人祠焉者憧憧然，環山多桀木，絲杉翠檉，千千萬萬，𠰥神官蒼士，聮憧植葆，駢隣𠋣徒，沉毅而有待者，導溜周舎，鏘然鏐然，𠰥鑾行珮趋而中莭者，由西峯之北數百𡵯，矹然臣石，屏張笏立，上下左右，可𠕅十尺，劃而三之，𠰥川字，𨽾文曰喝石巌，其傳甚神，並岩被谷，修竹茂宻，甞以契力刻竹兩莭間，成景祐三年十二月十五日字云爾，由東徑而往，坎窞為池，㳺魚曠空，其西逕東折蹴南峯，領脰之間，平地砥然，盈畆而半，偃松一本，其髙丈，其䕃四之，橫柯不聳，如芝孤生，松下石泓，激泉成沸，甘白可愛，即之煮茶，凡茶出北苑，苐品之無上者，最難其水，而此冝之，偃松之南，一目千里，吳江之濤可挹，越岫之桂可搴，雲駁靄褰，狀類互出，𠰥古圗畫，蟲蠧㫁裂，無有邊幅，而𨼆𩔰之物尚可名指，群山屬聮，呈露崗脊，矯矯剪剪，咸自意氣，𠰥小說百端，欲聖知之亢而不知其下也，臨觀久之，魁博通幽之思生焉，古人有言，登髙能賦，可為大夫，旨乎哉，子扵斯見之矣，曷止大夫之為也，大凡言之，天隣地絕，山囘物静，在處人巧，舉可人意，𨿽窮冬閴寂，未覩夫春葩之榮，薰風之凉，秋氣之清，然取扵子者猶在也，既歸無幾何，而曩所厯者重鈎復結無一見焉，追而言之，𠰥覺而言夣，使人悄愴而不知其自也，同逰者，建安王瑊君度，嶽陽朱師德宗哲，又君度之姪子常，子羙，甥杜沂皆從逰其前，與謀而後，以事已之者朱宗哲之兄師道希聖，杜沂之父叔元君懿，揭陽盧幾舉，之三人，莆陽蔡襄一與之𠵊，惜乎不及俱也，書所經見往貽之，人一通，甞刻竹兩莭間之十字，其逰之年月日也，孔子登㤗山而小天下，荀卿亦云，不𠰥登髙而見博，然則孔子，荀卿之說豈徒𧩊偉觀而適細娛，抑亦有足發扵人者，以其俯髙則視廣，逹遠則思深，髙且遠，聖人之道，學其髙者，其視廣，學其遠者，其思深，廣視而思深，鮮弗克濟，予觀蔡君謨記徑山之逰，圗畫扵文物無遁者，且謂古人有言曰，登髙能賦，可為大夫，旨乎哉，吾扵斯見之矣，曷止大夫之為也，如是者，又豈徒肆竒語巧華扵草樹烟雲之間哉，誠取乎發之髙遠，如前之所陳也，後之逰者蔑是之取，而區區然虞顛濟而竭目力，非予所敢知也，後三日，縣尉王瑊題其篇末，時年希聖權令君謨從事中洛，君懿尉漣水，皆新署，宗哲舉之皆名進士，從逰三子皆幼，書者杜叔原，其尉漣水君懿也，首楞厳云，山河大地皆是妙明真心中所現物，上而竺墳魯典，下而稗官小說，乃至百家異道之書，未有舎此所現而能鏗金鏘玉，震耀古今者，宋景祐間，莆陽蔡君謨由觀文大學士出守杭城，其記兹山岩石之竒峭，水雲之幽茂，自謂𠰥覺而言夣，信不誣矣，漣水尉杜叔元甞磨崖大書，昭于當時，苔埋蘚剥，霜凍雨淋，不二百年澷滅殆𥁞，少林嵩禅師易以木板刻之，今日亦然圯腐，𦒿宿惠洲出己資，代石重加雕鐫，置之流止亭間，使與唐崔元𦒋所銘國一大覺之道之德並行扵天下後世，可不遠且大哉，後至元丙子，住山特賜惠文正辯佛日普照禅師，淳熈十年二月己未，徑山興聖萬壽禅寺西閣成，乙丑，上賜住持僧寳印御註圎覺經，且命寳印為之序，既進，上為嘉歎，召見錫𧶘甚寵，扵是道俗咸曰，賜經與閣成同時，冝牓曰圎覺之閣，且刻石以侈盛事，則文咸曰，陸㳺冝為記，寳印以衆言来諗㳺扵山隂澤中，㳺蹙然不敢辭，恭惟聖天子以聡明睿智之資，體堯蹈舜，深造道妙，悟一心扵萬法之中，既以博極皇墳帝典，𦏁圗魯史之秘，而象胥所傳，木葉旁行亦靡不究覧，以大圎覺為我世界悼士之陋，多岐私智，昧乎大同，乃以萬機之餘親御註釋，凡十二大士之所問，調御之所說，佛陁波離之所譯，宗宻之所註，裴休之所言皆氷釋縷解扵宸華之下，十殿𠰥干楹，為叢林擁衛，構無垢軒并雲厨䓁室𠰥干間，為怡賓安衆之所，百器具脩，常住賴之，徑前作大門樓，自書天下徑山之扁，其天王殿門之扁，則駙馬都尉沐公所書也，迨𡻕甲寅，公春秋𥨊髙，倦扵接引，思休閑且預謀歸寂之地，迺卽寺北偏作退居，號圎照，結窣堵波，號壽塔，乙卯秋既就，述偈而退，今天子改元正統之丁巳夏，偶逰京師，因𦾔𠵊余，来求紀，其作用之𡻕月，将立石寺中，以貽謀後，来俾有繩纉，予素重公平昔行願非小，今此盛舉，真菩薩心，信所茟之，徑山天下苐一禅剎，窈深修阻，髙人逹士之所輻湊，余每恨無因至焉，去年春，奉詔祈澤山間，佛日禅師宣公獲知今承相魯國公居是山七年矣，忻然領予裴徊周覽，雲山重複，草木蓊薆，悅可人意，而又棟宇宏麗，器物潔齊，為之昭愕加歎，彼息心淨住，何為得此哉，乃言曰，重跰而来者，窮其日力，食息無所，吾又扵雙谿之上築室百間，濟其所不及，皇帝甞錫化城二大字，因創重屋，尊而閣之，殿𥨊門廂庖廪湢浴靡不備，願得識其寔，亟命箯輿並㳺，至則有遇，其言無不及也，余遂言扵師曰，吾儒之道，食無求飽，居無求安，敏扵事，謹扵言，就有道而正焉，釋迦氏初至雪山，勞其筋骨，餓其體膚，既勤且勩，不減吾儒也，今為僧者，不耕而穫，拱坐得食，随寓随足，又為之菱舎，使朝不及餐扵此乎榖，夕不及宿扵此乎館，将翱将翔不至半塗而廢，得無過扵安且飽乎，夫登山者将為道謀乎，将為安飽乎，苟志扵道，則居不必安，食不必飽，孜孜求之，求之不得，不敢少怠，意會神契，斯有得矣，師謂何如，師曰，此吾考室之意也，能不媿此室，則在其人，吁，彼能識師意歟，既畢力营繕，遠近信敬，翕然樂施，師又自裒其槖，合緍市田千畝為無𥁞供，扵是化城之居可久以大，而師所以待其徒之意始愜，不可不識也，師名可宣，吾蜀嘉定許氏子，別峰印公，橘洲曇公之弟，曇又其同氣也，禅印詩曇，有之似之，上雅聞其名，用錫佛日之號，奎畫蜫耀，草木生榮，年餘七十，甞手書華厳䓁經庋藏茲山，又築窣覩波扵後，當相與為不朽云，天下山水竒秀，則吳，越稱首，越則有天台，四明為尚，吳則有天目居最，徑山乃天目東北峰，比諸峰又復竒勝，其頂則五峰周抱，中有平地，實洞天耳，承天禅院居北焉，余聞是山是寺之名久矣，大中祥符辛𠅆，奉命司憲于郡，日無清暇，故莫遂訪焉，今年孟夏，既獲羙代，心腑清適，有命駕之興，快疇昔之素，俄至于是，見其峰峦勝異，草木鮮瑩，基構髙下，甍檐縈帶，非丹青之可状，非詠歌之可記，乃問諸僧開山之事，始先賢之靈迹，其說頗駭人之耳焉，𠕅徴其據，乃得石碑数片，𦾔録一卷，考其事寔，得諸僧之說半焉，而又乗茟者記述事迹，或得前而遺後，或得後而遺前，觀之者莫能𥁞見始末之實，余惜此山之竒絕，髙先賢之茂行，痛其郡記錯維難𥁞行扵世，使好事者不能傳之，乃命茟縂集其事，使終始一貫，前後無失，然其事得扵古石者存之，傳扵人口者勿載，欲後之見者不復疑焉，師諱法欽，吳郡崑山人，姓朱氏，世服儒業，師初孕，母管氏夢蓮生扵戶樞，取一花繫扵衣帶，窹乃惡葷餌，既誕，形貌竒偉，神色營徹，好以佛事為兒戲，及𠜍，身長七尺，體備諸相，學行時采為時推服，年二十二，州以充賦，道由丹徒，憇于鶴林，素禅師見而異之，問曰，子何之，師曰，将求仕扵上京，素曰，𨿽有五䓁之爵，豈如三界之尊耶，師曰，可學乎，素曰，觀子神觀，幾扵生知，𠰥肯出家，必悟如来知見，師即裂縫掖，刻苦親依，素深器之，謂門人法鑑曰，此當大弘吾法，蔚為人師，師日夜奮励，鍊行安禅，知徑直之一言，越周旋之三學，廼請素示其法要，素曰，無人得我法，師曰，以何傳，素曰，我法寔無可傳者，師頓釋疑滯，久之辭素，請示所止，素曰，乗流而行，遇徑即止，遂受具扵餘杭龍泉寺法崙律師，後之臨安，行次東北山之下，見樵者，問曰，此何山，樵曰，此天目山之徑路，謂之徑山，亦名徑塢，師憶素語，廼披榛而入，四顧非人居，適逢苫蓋，以覆罝罘，師就之宴坐，大雪經旬，絕食安禅，既霽，獵者見之，投誠歸向，師誨使更業，獵者弓矢罟網，以其地結菴，請就居之，日餉扵師，他日謂獵者曰，吾将𨼆扵此山，獵者曰，此山神異，中有龍居，師勿徃，師曰，何患焉，汝冝遵吾，即自重岡之西至危峰之北，有一石屏，師坐其下，凡数日，有白衣老人，前而致拜，師曰，汝何人也，曰，龍也，師曰，何為至此，曰，自師到此山，吾屬五百皆不自安，師必久住，我将挈其屬而歸天目，願捨所居為師卓錫之所，引師南進，登絕頂，入五峰之間，中有大湫，指謂師曰，吾家𠰥去，此湫當涸矣，願留一穴，以通天目，我欲時至而衛師焉，慎勿湮之，言訖乃𨼆今之龍井是也，扵是雲霧晦冥，風雨連霄，詰旦，湫水𥁞涸，漲沙如平地，北峰之陽有菴，𠑊然新成，師知龍所創，遂居之，至今基陛諸草不生，自是遠近鄉風悉来給奉，四方禅衲景從，菴居滿扵岩谷，山左有前臨海令吳貞，捨別墅以盖精舎，未逾数載，名震天下，馬祖令人馳書，書中作一圎相，師開緘，扵圎相中作一點，卻封囘，又令智蔵来問，十二時中以何為境，師曰，待汝囘去時有信，蔵曰，如今便囘，師曰，傳語，卻須問取曹溪，有僧問，如何是道，師曰，山上有鯉魚，井底有蓬塵，又僧問，如何是祖師西来意，師曰，汝問不當，曰，如何得當，師曰，待吾滅後，即向汝說，永㤗初，師一日坐于峰北石屏之下，見一白衣人，稱是天目巾子山人，致禮言曰，彼山神告我，長安佛法有難，遣我護之，非僧相不足以増重法門，願度我為沙彌，師曰，汝有何能，曰，能誦觀音俱胝䓁咒，㓛力無比，師欲驗之，指坐後石屏，汝能咒之令破否，曰，可，遂叱之，石裂為三今喝石岩是也，師異之，度為沙彌，與名曰崇慧，入京寓止章敬寺，大曆三年戊申，九月二十三日，太清宫道士史華奏，乞與釋氏當代名流角佛法道法勝負，于時代宗留神空門，道衆憤疾故有是請，扵東明觀架刀為梯，史華登躡而上，如履磴道，緇侣相顧無敢躡者，崇慧聞之，謁開府魚朝恩，朝恩為奏其事，翼日，𠡠扵章敬寺庭𣗳間梯架，鋒刃銛白如霜，増東明觀之梯百尺，觀者如堵，崇慧跣足而登，至絕梯而止，忻然躡而下如行平地，以至𨂻烈火，探沸油，餐鉄葉為餺飥，嚼釘線為脆飴，史華與道衆視之駭汗，掩袂而走，四衆讃仰，聲𠰥雷霆，帝遣中貴鞏廷玉傳宣慰劳，嘉歎至于𠕅三，賜紫衣，授鴻臚卿，號曰護國三蔵，𠡠安國寺居之，尋被召，對問，師承何人，慧曰，徑山髙道僧法欽，臣之師也，慧辭以未具戒，不敢受紫衣之賜，帝特命開壇，方羯磨，慧𨼆身壇上，莫知所往，帝駭異，賜號性空大師，時疑觀音應現，救護佛法，因慧之奏以禮徑山為師，師名益著，大曆中，代宗遣內侍黃鳳持詔致師詣闕，其詞曰，朕聞江左有藴道禅人，德性氷霜，浄行材野，朕虗心瞻企，渴仰懸懸，有感必通，國亦大慶，願和尚遠䧏中天，𥁞朕皈向，不違願力，應物現形，仍敕所經州縣厳粛舘餉，勒石現存，既至闕庭，帝躬迎登殿，設座以資法要同弟子之禮，師一日在內庭，見帝起立，帝曰，師何以起，師曰，檀越何得向四威儀中見貧道，帝悅，謂忠國師曰，欲賜欽師一名，忠忻然奉詔，廼賜號國一焉，頃之，辭歸，帝曰，此衆生有當度者，彼衆生豈有殊乎，師曰，實無有法以度衆生，居內僅一年，每賜繒綵，設御饌，皆控而不受，唯布衣蔬食，器用陶𠣻如平時，相國楊綰見而歎曰，此方外之髙士也，難得而名焉，崔趙公甞問，弟子出家得否，師曰，出家是大丈夫事，豈将相之所能為，趙歎賞其言，一時名公，如李泌，徐浩，第五琦，陳少㳺䓁凡三十二人皆稱門人，問道以求決擇三十二人姓名列于碑隂，已而力辭，南還𦾔山，餞禮榮輝，敕夲州扵徑山重建精舎，度僧七人以奉巾瓶，命州長吏逐月躬至問候，久之，刺史請居州之龍興寺，師亦暫往，越之連帥憫其民新被𡨥，願師往臨以福芘之，師從其請，或半年，或一年，如是者𠕅，復歸龍興與徑山，不擇所止，師将示滅于龍興，先期三日，告衆曰，當葬吾扵南庭隙地，勿封勿𣗳，恐妨僧徒之菜地，俗壽九十二，僧臈七十，寔貞元八年十二月二十八日也，師悲願弘深，見面聞名，如子得母，潜符宻契者不知其数，目之為功德山，故東至海岱，西及隴蜀，南窮交廣，北𥁞朔方，學者靡不慕義而来，志求咨决，到扵天龍，敬向異類皈依，地產靈芝，空雨甘露，聖燈夜現，綵雲朝暉寺之玉芝岩，含暉𠅘因名扵此，猛獸棲其傍，衆禽集其室，白鷴鳥鴉就掌而食，有二白兎，馴伏靴履之上，欲師足煖，有一雞常随𦗟法，不食生命，師之西也，長鳴三日而絕，有一麕，常依禅室不他逰，師之滅亦三日而死，貞元九年，德宗賜謚號曰貞元大覺禅師，塔曰天中，憲宗元和十年，賜豊碑，比部郎中崔元𦒋撰，左散騎常侍龜登書其碑在寺之西南隅，師嗣牛頭宗沠，得法扵素，素師威，威師持，持師方，方師巌，巌師嬾融，融師四祖信大師，天復中，錢氏刻土，許思兵亂，𤼲塔見二缸合蔵肉身如生，髮長覆面，士卒悚拜而去，吳越王厚禮重葬于𦾔塔焉，禅師名鍳宗，湖州長興錢氏子也，祖徽，禮部侍郎，父晟，晦德不仕，師少而頴異，風骨不凡，挺然有拔俗志，依夲州開元寺大德髙間出家，年二十七，受具戒，間使習經業，通浄名，思益二經，棄之逰方，謁鹽官悟空禅師，𥁞得其要領，悟空賞識，以為堪任大法，咸通三年，至天目東登徑山，見𦾔寺自國一去後，僧徒分散殆𥁞，荒凉如傳舎，師意欲追還𦾔觀，遂駐錫焉，未幾，百廢具舉，道望日遠，學者相尋而至，翕然成大法席，𠜍扵江淛，門弟子傑出者，洪察，洪諲，洪詣，洪𡨜，知名咸啟行謙，行滿，行真，皆從上宗門爪牙，先是，諲以經論自負，師告之曰，佛祖正法直截亡詮，汝𥮅海沙，扵理何益，但能莫存知見，泯絕扵縁，離一切心，即汝真性，師曰，汝問取察師兄，察曰，師弟髙見，非吾境界，諲即辭，徧往諸方，至大溈方悟旨，師平時指徒，語言切直，類皆如此，咸通七年丙戌閏三月五日，集衆說法，端坐而化，閱世七十四，坐四十八夏，門人奉全身葬于寺之西大𡨜巌，乾化五年，吳越武粛王請于朝，賜謚無上禅師，禅師諱洪諲，其先吳興烏程人也，姓吳氏，生而神異，長而聦頴，十九依無上禅師削髮，二十二往嵩嶽受具，初習律乗，未十日而誦畢，棄之㳺心經論，機辯風生，耆宿下之，歸覲無上，無上問曰，汝扵時中将何以報答四恩，師芒然莫知所對，廢食三日，無上方便慰安之，師扵言下有省，述偈以進，無上頷之語具無上章，未幾乃辭，行脚，始謁雲岩，不契，遂造大溈，頓釋蒙滯，𠕅走石霜，得末後句，尋遇會昌之難，衆皆悲惋，師曰，大丈夫鍾此厄會，豈非命耶，何乃効兒女乎，大衆初復沙門相，師還故里西峰院，咸通七年上徑山，無上委以住持事，師辭甚力，無上曰，吳中佛法藉扵子耳，何辭之有，開法之初，衆不滿百，未終𡻕間，堂餘萬指，僧問，掩息如灰時如何，師曰，猶是時人工幹，僧曰，幹後如何，師曰，耕人田不種，僧曰，畢竟如何，師曰，禾𡦦不臨塲，僧問，龍門不假風雷勢便透者如何，師曰，猶是一品二品，僧曰，此既是階級向上事如何，師曰，不知汝有龍門，僧問，如霜如雪時如何，師曰，猶是污染，曰，不汚染時如何，師曰，不同，紀僧問，如何是長，師曰，千聖不能量，曰，如何是短，師曰，蟭螟眼裏着不滿，其僧不肯便去，舉似石霜，石霜云，只為太近寔頭，僧問，如何是長，石霜云，不屈曲，曰，如何是短，石霜云，雙陸盤中不喝采，佛日長老訪師，師問，承聞長老獨化一方，何以薦逰峰頂，佛日曰，朗月當空挂，氷霜不自寒，師曰，莫便是長老家風，佛日答曰，峭峙萬重闕，扵中含寳月，師曰，此猶是文言，作麽生是長老家風，佛日曰，今日賴遇佛日，佛日卻問云，𨼆宻至真，時人知有道不得，大省無辜，時人知有道得，扵此二途，猶是時人昇䧏處，未審長老親道自道如何道，師曰，我家道處無可道，佛日曰，如来路上無𥝠曲，便請玄音和一塲，師曰，任汝二輪更互照，碧潭雲外不相闕，佛日曰，為報白頭無限衆，此囬年少莫歸鄉，師曰，老少同輪無向背，我家去路勿叅差，佛日曰，一言㝎天下，四句為誰留，師曰，汝言有三四，我道其中一也無，許州金明上座聞師說法頗契石霜，乃曰，徑山老，敢說石霜禅，我往問之，彼𠰥果合我，則為渠作園頭，如其不然，我則掀倒禅林，先問石霜，一毫穿衆穴時如何，石霜云，直須萬年後，云，萬年後如何，石霜云，登科任汝登科，拔萃任汝拔萃，後問師云，一毫穿衆穴時如何，師云，直須老去，云，老去後如何，師云，光靴任汝光靴，結裹任汝結裹，眀乃作禮，為之治圃三年，師始至是山，適遭黃巢之亂，巢之偏帥領卒千餘人見師，師宴坐不起，帥以劒揮禅牀者𠕅，師神色不動，帥異之，獻寳𠕅拜而去今禅牀二劍迹猶存，吳越武粛王微時，師一日謂其徒曰，翌日有異人至，當厚禮以待之，詰朝王至，師乃門迎延于丈室，特異扵他堂，衆皆訝之，乃宻謂武粛曰，他日獨覇吳越，當須護持佛法，無忘此言，武粛恭謝而去，及立軍功，收杭州，執弟子禮以事扵師，待遇勤厚莫可為比，中和二年，表乞賜師紫方袍，景福二年，武粛封吳越王，復表乞賜號法濟大師，中國皆制可，乹寧二年乙卯九月二十九日，院前檉𣗳忽萎，厨內飯如金色，知事白師，師令鳴鐘，大衆雲集，乃陞座示衆曰，牟尼掩足，迦葉蔵峰，彼彼不落見聞，一句莫教人說，汝須急切，各自知時，法界𨿽長，世人景促，佛法非遠，大道不迷，孝順住持，如吾在日，久立珍重，乃脩書遺武粛王，復命門人冲羽，久住，智全䓁遺戒曰，自吾去後，汝䓁傳器住持，凡度徒弟，皆禮吾真為師，兄弟相攝，無忘此語，三十日寅時入滅，俗壽八十三，僧獵六十一，以元和八年癸巳𡻕生，大和五年辛𠅆𡻕出家，年一十九，大和九年乙卯𡻕受具戒，年二十三，咸通八年丁𠅆𡻕住持當山，至乾寧二年乙卯𡻕，凡二十九年，武粛王自為述讃四十句，又謚師為建初興國大師，及親號塔曰廣濟之塔，開平五年辛未𡻕，僧師烈製碑文，貞明二年丙子𡻕，立石，武粛王将薨，謂文穆王曰，吾昔自徑山法濟示吾覇業，自此𤼲迹，建國立㓛，故吾常厚頋此山焉，他日汝䓁無廢吾志，其後文穆，忠獻，忠懿王皆不忘武粛之遺旨，恩頋山門非他可並焉，秀州人，四月初七日忌辰，杭州人，九月三十日忌辰，杭州人，九月十八日忌辰，秀州人，四月廿一日忌辰，杭州人，三月十六日忌辰，杭州人，正月念五日忌辰，杭州人，二月三十日忌辰，杭州人，七月初五日忌辰，杭州人，五月十六日忌辰，杭州人，十二月六日忌辰，湖州人，四月初三日忌辰，秀州人，二月初五日忌辰，信州人，十一月三日忌辰，台州人，九月初十日忌辰，建寧人，八月三日忌辰，台州人，正月一日忌辰，宣州奚氏，諱宗杲，字曇晦，少師魏國公張浚，延居玆山，孝宗為普安郡王時聞師名，遣內都監至徑山謁師，師作偈以獻，王甚嘉之，及在建邸，復遣內知客請師山中，為衆說法，親書妙喜菴大字及製真讃寄師，又二年即位，賜號大慧禅師，復取向所賜宸𦒋以御寳識之，恩寵加厚，道法之盛，號臨濟中興，凡二千餘衆，一時朝士𠰥馮公濟川，張公九成輩皆来問道，故有不動，無垢二軒，𨺼興元年八月十日，示𡨜于明月堂，皇帝聞之嗟惜，詔以明月堂為妙喜菴，賜謚普覺，塔曰寳光，濠州人，正月十五日忌辰，左綿雍氏，諱清了，得法扵丹霞淳禅師，出世真州長蘆，遷四明寳陀，台之天封，閩之雪峰，詔住温州龍翔，陞玆山，慈寧皇太后命開山臯𠅘崇先，及修全身塔彼寺西華桐塢，湖州人，正月廿日忌辰，秀州人，十一月廿六日忌辰，明州人，三月十九日忌，福州人，正月廿八日忌，婺州人，六月初九日忌辰，秀州人，妙喜會中龍象，叢林所謂明大禅也，身長八尺，腹大十圍，所至人必聚觀之，出世舒州投子，遷長蘆，詔住玆山，道望甚著，先是，陽和王夢一異僧，長身巨腹，言欲化蘇州一庄，翌旦，師忽杖屦徙步而至，和王見師竒偉，與夢中見者無異，茶罷，師首言，大王庄田至多，可施蘇州一庄以為徑山供佛齋僧無窮之福，和王未有可否，因令辦齋飯，罷便出，更無他語，時內外閧然，傳言和王以蘇州庄施徑山長老，遂逹孝宗聖𦗟，會和王入朝，上為言，聞卿捨蘇州庄與徑山，朕當為蠲免賦稅，和王謝恩，歸即以庄𨽾徑山，此庄𡻕出二萬斛，犂牛舟車解庫應用，百事具足，師扵緇素有大因縁，江浙，兩湖皆號之為布袋和尚𠕅出焉，六月初七日忌辰，杭州人，六月廿六日忌，𨺼興人，十一月初四日忌辰，興化人，六月四日忌辰，福州鄭氏，謁應菴扵衢之眀果，一日菴問，如何是正法眼，師遽答曰，破沙盆，菴頷之，出世衢之烏臣，遷祥符，蒋山，華蔵，詔住玆山，靈𨼆，晚居天童，後示𡨜，塔于天童之中峰，六月十二日忌辰，嘉州李氏，得法扵華蔵民禅師，首在鄉連主数剎，後𠕅出峽，住保寧，金山，雪竇，及至玆山，彌浹，孝宗召對選德殿奏對稱旨，此日賜肩輿扵東華門內，既經一夜之覧，皇情大悅，及年邁，益厭住持，奏乞菴居得請，終後，葬于菴之西岡，謚慈辨禅師，塔曰智光，十二月初八日忌辰，台州人，七月廿七日忌辰，臨江新喻人，姓彭，諱德光，得法扵妙喜，乾道丁𠅆，台守李侍郎浩延住鴻福，徙光孝，孝宗雅聞師名，淳熈三年詔開堂靈𨼆，召入觀堂，留五宿，数問佛法大意，師敷奏直截，上大悅，賜佛照禅師之號，明年，𠕅對，進，以都下劳應接，丐間山林，得賜歸，育王建移御重華，趣令入覲，漏下十刻乃退，紹熈四年，改涖兹山，師力辭，孝宗曰，朝時相見耳，慶元元年，許還育王，師老東菴，嘉㤗三年三月二十日，說偈而逝，塔全身扵東菴之後，謚普慧宗覺大禅師，塔曰圎鍳，建寧人，十月廿三日忌，福州人，十一月十五日忌辰，蜀嘉㝎許氏，橘洲曇公是其同氣，嘉㝎丁丑，獲知承相魯國俾居兹山，創化城接待扵雙谿之上，眉山楊汝明記頗詳，及師示𡨜，乃塔于其後，十二月十三日忌辰，台州人，七月十七日忌辰，建寧人，二月廿二日忌辰，蜀梓潼雍氏，依破菴先得旨，出世明之清凉，遷焦山，雪竇，被旨移育王及兹山，居二十年，𨿽兩丁火厄而旋復𦾔觀，號法席全盛，仁宗甞召見扵修政殿，奏對詳明，上為之動色，賜金欄僧伽梨，仍宣詣慈明殿陞座，上𡸁簾而𦗟，以師所說法要示叅政陳公貴𧨏，陳公奏云，簡明直截，有補聖治，乃賜佛鑑禅師號，師去寺四十里，作室接雲水，上親洒宸𦒋，賜額曰萬年正續，淳祐己酉三月十八日，書偈而逝，全身葬正續之側，塔曰圎照，武信長江荀氏，從曺源，生扵妙果，悟旨出世嘉禾光孝，陞蒋山，雪峰，詔住天童，復有旨補靈𨼆，尋退𨼆金陵，京兆尹莭齋趙公遣書命為法華開山，而敕牒住徑山之命継至，師謂，不赴法華則不信，重違君命則不恭，失恭與信，何以為後學法，乃幡然而作，留法華逾月，即登徑山，故神人響合，惟聲如雷，臨示滅，手書龕記叙得法之由，及辭衆，上堂語至夜分，起坐，移頃而逝，壽八十二，臈六十一，茶毘奉骨葬金陵玉山菴，分其半建塔莆田玉芝菴，三月十五日忌辰，眉州人，六月初九日忌辰，閩侯官人，六月十四日忌辰，婺州人，十二月初十日忌辰，通州人，六月十日忌，明州人，十月八日忌辰，泉州人，五月廿一日忌，楊州人，四月廿四日忌，福之長谿人，諱妙髙，見偃谿扵育王，入室掌蔵鑰，一日，谿舉，譬如牛過窓楞，頭角四蹄都過了，因甚尾巴過不得，師劃然有省，答曰，鯨吞海水𥁞，露出珊瑚枝，谿可之，出世南興大蘆，遷江隂勸忠，霅川何山，朝命陞蒋山，至元𢈏辰，遷兹山，寺罹回禄，草創什一，師究心興建，不十年，悉還𦾔觀，戊子，江淮棇統揚輦真加率江南禅教諸山朝覲，師遂趋京，上問，禅以何為宗，師奏，浄智妙圎，體夲空𡨜，非見聞，覺知，思慮，分別所能到，宣問𠕅三，師歷舉西天東土諸祖因縁，大抵禅是正法眼蔵，涅槃妙心超最上乗，孰有過扵禅，詞旨明顯，餘二千言，上大悅，陛辭南歸，徑山復災，師謂衆曰，吾宿負此山債耳，遂竭力𠕅營建，匯殿坡為池，他屋以次落成，癸己六月十七日，書偈而逝，淮安人，七月二日忌，台州人，十二月十八日忌辰，𨺼興人，八月十七日忌辰，四月十二日忌辰，族臨海何氏，諱行端，從俗叔父茂上人得度扵餘杭化城院，叅蔵叟扵徑山得旨，大德𢈏子，出世湖之資福，名聞京國，特旨賜慧文正辯禅師，行中書省平章張閭公舉師住中天竺，復遷居靈𨼆，有旨設水陸齋于金山，命師說法，竣事入覲，奏對稱旨，加賜佛日普照之號，南歸，即退閭于良渚之西菴，至治壬戌，三宗四衆相率白扵行宣政院，請師補處兹山，仍闔詞奏請䧏璽書護持，師至是凡三被金襴之賜，人以為榮，而師莫如也，虎岩住兹山時，師為苐一座，每聞虎岩法座上舉云，度宗為北兵攻急，命道士設大醮，奏章天庭，問國家重事，髙公伏章久不得報，既竣事問故，髙公云，為㝎徑山四十八代住持，天門不開，故得報遲也，虎岩舉此夸衆，謂，住持豈苟然，至扵四十八代住持尚預㝎之天庭，師聞頗心非之，及師住此山，適當其次，至正辛巳終，窆全身扵𡨜照塔院，壽八十八，八月初四日忌辰，南康人，十月二十八日忌辰，𨺼興人，十月二日忌辰，明州人，正月二十二日忌辰，南康人，六月二十六日忌辰，蘇州人，九月四日忌，明州人，八月廿三忌，台州人，九月初十日，晨起喚侍者曰，這個聻者，茫然，師曰，苦，遂𡨜，台州人，六月初四日，趍入門曰，殺来了，殺来了，作麽生避，遂坐脫，台州人，九月二十六日，忽拍手曰，阿呵呵，大衆是甚麽看取，竟𡨜，台州人，三月十一日，忽嘆曰，夫三十，婦六齡，畢竟偶不成，遂坐去，杭州人，十月十三日𠋣座曰，一隊噇糟漢，我争如你何不道，竟𡨜，台州人也，住持徑山，學者雲合，說法酬問，迅𠰥疾雷，有呆菴語録行扵世，誦師言則見轟轟然，誠宗門偉人也，忽扵十月二十三日云，難，難，二八嬌娘上髙山，老僧扶不得，言竟遂𡨜，厥年𡻕次誌者失載，紹興人，盥罷即坐𡨜，蘇州人，𠋣杖而逝，台州人，含笑坐化，蘇州人，八月初五化，金華人，念佛坐去，金陵人，晝沐而逝，會𥟵人，整衣坐去，嘉靖𢈏寅仲春，大尹尹公入寺祝延，因覧荒景，憫其苔莓剥落，嘆息于斯，囙檢𦾔集，頗得其詳矣，曩時，板集𡻕深幾泯，賴補缺略，勉寺捐資重刻于兹，纉述自六十八代至八十代次列于左焉，金華人，徑行頃坐去，金華人，持金剛而逝，江右廬陵人也，別號潔祖，為歐陽族，自幼頴悟異群，不茹葷酒，厭塵俗，遂出家，扵寳禮正宗忠公授業焉，宣德改元丙午，得度扵右街雲海法師，潜侍香于大天界達會中，即左街講經，制授弘慈普應禅師是也，随典蔵事，未幾，陞首座，開古蹟黑塔于都阜城門之西隣，朝天宮之右傍也，個磚片瓦皆自手焉，正統癸𠅆，聞于上，敕額曰弘慶禅寺，即黑塔也，師𢬌萃超群卓卓然，初主水月，次遷南通法至，開山弘慶，自此道風浩蕩，朝野知名，正統丙寅，右街𠵊世大功德兩菴宗師䓁，薦師于春官，𠰥大宗伯胡公老先，鉅卿名公莫不推賞，遂有雙徑之行，覺山馮𡨴印施華厳大經，并亟繍幡幢，入殿恭養，一時金臺諸檀越，沈福誠，杜弘真䓁欣然𤼲心，鬻鐵鑄佛三軀，鐘罄聲，雲板，香罏，花瓶𠰥干對，越明年，丁卯入院，浙江都指揮使司張公䓁敬師道行，咸嘉獎助住持所履之事，大有逕庭，其他俻乎𦒋林張先生之序，此盖述其大要云，誦心經坐脫，常時禮佛，一日卧去，持戒精專，無病而𡨜，禅定不懈，端坐默化，常說法勉人，忽坐逝，十年不出戶，忽坐去，每勸人念佛，念佛終，常笑無嗔，亦笑而𡨜，躭文證果，跌坐而化，杭州人，住徑山時，進士張公𡨴讃之曰，宓以舞鳳飛龍，五結青蓮扵天目，靈雞馴兎，一鑑光徹扵祖師，地既曰靈，天其有待，共惟新命，徑山堂上大和尚鏡公月林禅師，瑞芝三秀，古栢十圍，得正度扵無傳，嗣玅法扵東嶼，頃者五百間，清風浄掃，人望方歸，邇来三十年，優鉢猛闓，王氣猶在，起龍瞑扵下界，興象教扵中衰，承相開𨕖佛塲，和尚晤出世法，乗流而行，遇徑而止，命當年國一亦起扵崑山，容首度坡仙重㳺扵方丈，凡吾方外之交𥁞讃僧中此郎，師少頴異，穉齡出家，弱𠜍剃染，專浄業，間叩名碩，俾𠫵夲来人，久乃省，作偈曰，夲来人，夲来人，無腦無頭作麽尋，驀然揪著箇鼻孔，試勘元来是白丁，碩見睨視曰，可是，師與一摑，由是名振一時，正德己卯歸𡨜，年八十六，塔凌霄東崕，山中五𡶶傳之久矣，然指者不一，今訂其是，去其非，因各賦一詩，庶来者不待問而知也，時至正𢈏寅十月，徑山祖銘書，圭齋以福建𤎉使任滿，赴召過杭，訪古𣇓扵中竺，臨別古𣇓送至西湖之上，圭齋云，此別未卜㑹期，古𣇓云，大圎鏡中未甞與公相別也，圭齋喜，無何，古𣇓遷徑山，圭齋故寄以偈，自古沙門𨿽息欲歸扵無為，而好與賢士大夫㳺，何也，盖其人乃世之頴敏慤愿者，假浮屠之形以為髙，託文章之𣴑以為勝，如道安扵鑿齒，慧遠扵元亮，道林扵居易，文暢扵退之，宗元，彼尊竺土之法，此服先王之教，二者冝其不相為侔，然常與其進而不追其往，豈非以彼墨名而儒行哉，月江淨禅師頎身偉貌，德夲宿植，覺由性禀，以真乗法印叅儒典並用，默而能融，辨而不肆，所著詩文皆有足觀，尤以接物利生為己任，総司聞其賢，公舉授徑山住持，夫徑山天下首剎，唐代宗朝國一欽禅師為開山苐一祖，得其傳為大慧杲，杲傳佛照光，光傳妙𡶶𠵊，𠵊傳蔵叟珎，珎傳元叟端，端傳靈𨼆幻𨼆明，明傳正菴誾淨，師乃正菴法子也，往時𦒋林侍講王公時彥在祕閣纂修，少師姚公寔総其事，二公論及東南名僧，淨師亦居其一，師推悟理而信，故扵孔氏之學習而不懈，釋氏之教行而不怠，𨿽小戒律如踐青折萌，盥手泛席之数，未甞放心，是固異夫縱誕譎亂假託之所為者焉，觀少師姚公所𢰅，春坊大學士曾公，則淨師之歷軄㓛行，賢士大夫之敬禮推許徙可見矣，況徑山與竺乾鷲嶺𣇓峙角立，淨師又得正菴嫡傳，方今朝廷清明，裒崇釋道，而淨師躡空驅錫，舎筏振塵扵五髻凌霄之間，說法度人，脫去穢累，行道化凢，超詣覺路，與起少林，妙喜之家世，以檀重扵十載之後，此香火縁也，予𨿽非退之，宗元文章之𣴑可以増髙益勝，然有鄉曲難忘之情，故其行樂為致辭，以告于慕道風，重文雅好事者云，國朝新開㤗運，佛法重光，教省載整宗綱，師承唯謹，矧徑塢為五山之首，而掄村得萬指之雄，操勵修能，賁光嚴席，徑山堂上月江和尚，質貌魁特，襟度豁如，證果初登，借我邦人作𠵊知識，泠泉分座，人天眼目，表率叢林，早承天詔，寵荣獨運，霜毫透𤼲，蘸乾太液池水，現出優曇鉢華，既不動舌，轉大法輪，乃出無心，感多靈瑞，疇咨極品，旌貴竒才，妙喜法道𠕅𨺼，𡨜照家聲不墜，登凌霄，挹鷲嶺，瞻光彩扵父子之間，敷至𧷤，演乗翊，翊至治扵堯，舜之上，國一開堂，雙徑為鳳麟之靈囿，妙喜𢴃室，四方稱龍象之法筵，惟視古以猶今，在得時而行道，顧兹盛舉，允副輿情，徑山堂上月江和尚，德重珠璣，煇聮奎璧，偉姿豊麗，浩氣衝扵斗牛，道韻孔昭，羙譽播扵湖海，屡應名藍之聘，久觀上國之光，冝接物以利生，何礙入廛而𡸁手，共訝凌霄獨步，謾𧩊光嶽蜚英，圭齋別古𣇓扵西湖，語留圎鏡，大覺辭仁廟扵北闕，事見遺書，煌煌吾道有光，凛凛宗綱不墜，継前賢之芳躅，示後學之清䂓，拱聽佳音，永堅夙好，陶令入遠公之社，事見西江大顛接韓子之㳺話，行南海𨿽抑揚，必行其志，然出𠁅各得其冝，契道相忘，堅盟既久，徑山堂上月江和尚，機鋒圎妙，氣宇和平，東魯書西来意，咸究其源，雪山草滄海珠，寔増其價，蜚佳聲扵闕下，霑寵渥扵天中，飽飡禅院之煙霞，深味儒林之風月，丹山儀鳳，赤岸良駒，黃太史秉志叅禅，先機獨露，張商英存心護法，斯道大彰，尚願留衣，毋忘展笑，本山比丘正璠，乃呆菴十一世孫也，縁覩是集殘毀将泯，惜其無以聞見後賢，遂率徒性澄，孫海舟，德容，圎慶，明，智逹各各囬施衣資，謹刻流通，所兾閱者不動脚頭，已覧一山三石怪，未譚舌底，早知雙徑五𡶶寒，悟是相非相，即如来清淨法身，斯観不観，證當入㳺戲三昧，㓛德無邊，咸歸實相，
